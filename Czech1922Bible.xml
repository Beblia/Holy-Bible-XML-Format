<?xml version="1.0" encoding="UTF-8"?>
<bible translation="Czech Bible (SYK) 1922 Dr. Jan Ladislav Sýkora" status="Public Domain" link="https://www.obohu.cz/bible/index.php?kom=JFBamp;k=2Pamp;kap=3amp;v=13amp;kv=13amp;styl=SYK#v13">
	<testament name="New">
		<book number="40">
			<chapter number="1">
				<verse number="1">Kniha rodu Ježíše Krista, syna Davidova, syna Abrahamova,</verse>
				<verse number="2">Abraham zplodil Isáka, Isák zplodil Jakuba, Jakub zplodil Judu a bratry jeho.</verse>
				<verse number="3">Juda pak zplodil Faresa a Zaru z Tamary, Fares zplodil Esrona, Esron zplodil Arama,</verse>
				<verse number="4">Aram zplodil Aminadaba, Aminadab zplodil Naasona, Naason zplodil Salmona,</verse>
				<verse number="5">Salmon zplodil Booza z Rahaby. Booz pak zplodil Obéda z Ruty. Obéd zplodil Jessea.</verse>
				<verse number="6">Jesse zplodil Davida krále, David pak král zplodil Šalomouna z té, která bývala Uriášovou,</verse>
				<verse number="7">Šalomoun zplodil Roboama, Roboam zplodil Abiama, Abiam zplodil Asu,</verse>
				<verse number="8">Asa zplodil Josafata, Josafat zplodil Jorama, foram zplodil OziáŠe,</verse>
				<verse number="9">Oziáš zplodil Joatama, Joatam zplodil Achaza, Achaz zplodil Ezechiáše,</verse>
				<verse number="10">Ezechiáš zplodil Manassa, Manasses zplodil Amona, Amon zplodil Josiáše,</verse>
				<verse number="11">Josiáš pak zplodil Jechoniáše a bratry jeho za stěhování babylonského.</verse>
				<verse number="12">A po stěhování babylonském Jechoniáš zplodil Salatiele, Salatiel zplodil Zorobábele,</verse>
				<verse number="13">Zorobábel zplodil Abiuda, Abiud zplodil Eliakima, Eliakim zplodil Azora,</verse>
				<verse number="14">Azor zplodil Sadoka, Sadok zplodil Achima, Achim zplodil Eliuda,</verse>
				<verse number="15">Eliud zplodil Eleazara, Eleazar zplodil Matana, Matan zplodil Jakuba,</verse>
				<verse number="16">Jakub pak zplodil Josefa, muže Marie, z níž se narodil Ježíš, jenž slove Kristus.</verse>
				<verse number="17">Všech tedy rodů od Abrahama až do Davida bylo čtrnáct, od Davida až do stěhování babylonského rodů čtrnáct a od stěhování babylonského až do Krista rodů čtrnáct.</verse>
				<verse number="18">Kristovo narození stalo se takto: Když matka jeho, Maria, byla zasnoubena Josefovi, nalezena jest prve než se sešli, těhotnou z Ducha svatého.</verse>
				<verse number="19">Josef pak, muž její, jsa spravedlivý, a nechtěje postaviti ji na odiv, odhodlal se propustiti jí tajně.</verse>
				<verse number="20">Když však o tom přemýšlel, hle, anděl Páně ukázal se mu ve snách a řekl: „Josefe, synu Davidův, neboj se přijmouti Marii, manželku svou; neboť co se v ní počalo, z Ducha svatého jest.</verse>
				<verse number="21">Porodí pak syna a nazveš jméno jeho Ježíš (Spasitel), neboť on spasí lid svůj od hříchů jejich.“</verse>
				<verse number="22">Toto pak všecko stalo se, aby se naplnilo, co bylo pověděno od Pána skrze proroka slovy:</verse>
				<verse number="23">„Aj, panna počne a porodí syna a nazvou ho jménem Emanuel“, to jest (v překladě) „S námi Bůh.“</verse>
				<verse number="24">Probudiv se pak Josef ze sna, učinil, jak mu přikázal anděl Páně. I přijal manželku svou,</verse>
				<verse number="25">ale nepoznal ji, až porodila syna svého prvorozeného, a nazval jméno jeho Ježíš.</verse>
			</chapter>
			<chapter number="2">
				<verse number="1">Když tedy Ježíš narodil se v Betlemě judském za dnů Heroda krále, hle mudrci od východu přišli do Jerusalema,</verse>
				<verse number="2">řkouce: „Kde jest ten novorozený král židovský? Neboť viděli jsme hvězdu jeho na východě, i přišli jsme poklonit se jemu.“</verse>
				<verse number="3">Uslyšev to král Herodes, vzrušil se, a všechen Jerusalem s ním.</verse>
				<verse number="4">I shromáždiv všecky velekněze a znalce Písma v lidu, tázal se jich, kde se má Vykupitel naroditi.</verse>
				<verse number="5">Oni pak řekli jemu: „V Betlemě judském; neboť takto jest psáno skrze proroka:</verse>
				<verse number="6">A ty, Betleme, území judské, nikoli nejsi nejmenší mezi knížecími městy judskými: neboť z tebe vyjde vévoda, který bude spravovat lid můj israelský.“</verse>
				<verse number="7">Tu Herodes, povolav tajně mudrce, vyptal se jich bedlivě na čas, kdy hvězda svítila,</verse>
				<verse number="8">a poslav je do Betlema, řekl: „jděte a ptejte se pilně po dítěti a když je naleznete, zvěstujte mi, abych i já přijda poklonil se jemu.“</verse>
				<verse number="9">Oni pak vyslechnuvše krále, odjeli; a hle, hvězda, kterou byli uzřeli na východě, předcházela je, až přišedši stanula nad místem, kde bylo dítě.</verse>
				<verse number="10">Uzřevše hvězdu, zaradovali se radostí velmi velikou.</verse>
				<verse number="11">I vešedše do domu, nalezli dítko s Marií, matkou jeho, a padše, klaněli se jemu, a otevřevše poklady své, obětovali mu dary: zlato, kadidlo a myrrhu.</verse>
				<verse number="12">A dostávše napomenutí ve snách, aby se nevraceli k Herodovi, navrátili se jinou cestou do země své.</verse>
				<verse number="13">Když pak odešli, hle anděl Páně ukázal se ve snách Josefovi a řekl: „Vstaň a vezmi dítě i matku jeho a utec do Egypta, a buď tam, až povím tobě; neboť Herodes bude hledati dítěte, aby je zahubil.“</verse>
				<verse number="14">On pak vstav, vzal dítě i matku jeho v noci a odešel do Egypta,</verse>
				<verse number="15">a byl tam až do smrti Herodovy, aby se naplnilo, co bylo pověděno od Pána skrze proroka slovy: „Z Egypta povolal jsem syna svého.“</verse>
				<verse number="16">Tu Herodes vida, že byl oklamán od mudrců, rozhněval se náramně, a poslav (vojíny), dal usmrtiti všecka pacholata, která byla v Betlemě i ve všech končinách jeho ode dvou let a níže podle času, který vyzvěděl na mudrcích.</verse>
				<verse number="17">Tehdy se naplnilo, co bylo pověděno skrze proroka Jeremiáše slovy:</verse>
				<verse number="18">„Hlas v Rámě slyšen jest, pláč a kvílení mnohé: Ráchel to plačící synů svých; a nedávala se potěšiti, poněvadž jich není.“</verse>
				<verse number="19">Když pak umřel Herodes, hle anděl Páně ukázal se ve snách Josefovi v Egyptě</verse>
				<verse number="20">a řekl: „Vstaň a vezmi dítě i matku jeho a jdi do země israelské; neboť zemřeli ti, kteří hledali bezživotí dítěte.“</verse>
				<verse number="21">I vstal, vzal dítě i matku jeho a vešel do země israelské.</verse>
				<verse number="22">Uslyšev však, že Archelaus kraluje v Judsku místo otce svého Heroda, obával se tam jíti, a byv napomenut ve snách, obrátil se do krajin galilejských.</verse>
				<verse number="23">A přišed, bydlel v městě, které slově Nazaret, aby se naplnilo, co bylo předpověděno skrze proroky, že Nazaretským slouti bude.</verse>
			</chapter>
			<chapter number="3">
				<verse number="1">V tom čaze vystoupil Jan Křtitel a kázal na poušti judské řka:</verse>
				<verse number="2">„Čiňte pokání, neboť se přiblížilo království nebeské.“</verse>
				<verse number="3">To jest totiž ten, jenž byl předpověděn od proroka Isaiáše slovy: „Hlas volajícího na poušti: připravte cestu Páně, přímé čiňte stezky jeho.“</verse>
				<verse number="4">Sám pak Jan měl roucho ze srsti velbloudí a pás kožený kolem beder svých; pokrmem jeho byly kobylky a med lesní.</verse>
				<verse number="5">Tu vycházel k němu Jerusalem a veškeré Judsko i všecka krajina kolem Jordanu,</verse>
				<verse number="6">a byli křtěni od něho v Jordaně vyznávajíce hříchy své.</verse>
				<verse number="7">Uzřev pak mnohé z fariseův a saduceů, ani přicházejí ke křtu jeho, řekl jim: „Pokolení zmijí, kdo ukázal vám, abyste utekli budoucímu hněvu?</verse>
				<verse number="8">Přinášejte tedy ovoce hodné pokání,</verse>
				<verse number="9">a nemyslete říkati sami u sebe: Otce máme Abrahama; neboť pravím váms že Bůh může z kamenů těchto syny vzbuditi Abrahamovi.</verse>
				<verse number="10">Již přiložena jest sekera ke kořeni stromů: každý tedy strom, který nenese ovoce dobrého, bude vyťat a na oheň uvržen.</verse>
				<verse number="11">já křtím vás vodou ku pokání, ale ten, jenž přijde po mně, mocnější jest nade mne; a já nejsem hoden ponésti obuvi jeho. On bude vás křtíti Duchem svatým a ohněm.</verse>
				<verse number="12">Jeho vějička jest v ruce jeho, i vyčistí mlat svůj a shromáždí pšenici svou do obilnice, plevy však bude páliti ohněm neuhasitelným.“</verse>
				<verse number="13">Tehdy přišel Ježíš z Galilee na Jordan k Janovi, aby byl pokřtěn od něho.</verse>
				<verse number="14">Ale Jan bránil mu řka: „Já mám potřebí pokřtěn býti od tebe, a ty jdeš ke mně?“</verse>
				<verse number="15">Odpovídaje Ježíš, řekl mu: „Nechej nyní; neboť tak sluší nám vyplniti všelikou spravedlnost.“ I nechal ho.</verse>
				<verse number="16">A když byl Ježíš pokřtěn, vyšel ihned z vody; a hle, otevřela se mu nebesa, i viděl Ducha Božího sestupovat jako holubici a přicházeti na něj.</verse>
				<verse number="17">A hle, hlas s nebe řkoucí: „Tento jest Syn můj milý, v němž se mi zalíbilo.“</verse>
			</chapter>
			<chapter number="4">
				<verse number="1">Tehdy byl Ježíš uveden na poušť od Ducha, aby pokoušen byl od ďábla.</verse>
				<verse number="2">A postiv se čtyřicet dní a čtyřicet nocí, potom zlačněl.</verse>
				<verse number="3">I přistoupil pokušitel a řekl jemu: „Jsi-li Syn Boží, rci, ať kamení toto stane se chleby.“</verse>
				<verse number="4">On pak odpověděl: „Psáno jest: Ne samým chlebem živ jest člověk, nýbrž každým slovem, které vychází z úst Božích.“</verse>
				<verse number="5">Tu pojal ho ďábel do svatého města a postavil jej na vrchol chrámu</verse>
				<verse number="6">a řekl jemu: „Jsi-li Syn Boží, spusť se dolů, neboť psáno jest: „Andělům svým přikázal o tobě, a na ruce uchopí tebe, abys snad neurazil o kámen nohy své.“</verse>
				<verse number="7">Dí jemu Ježíš: „Také psáno jest: „Nepokoušej Pána Boha svého.“</verse>
				<verse number="8">Opět pojal ho ďábel na horu velmi vysokou a ukázal mu všecka království světa i slávu jejich</verse>
				<verse number="9">a řekl: „Toto všecko tobě dám, jestliže padna, budeš se mi klaněti.“</verse>
				<verse number="10">Tu řekl mu Ježíš: „Odejdi, satane, neboť psáno jest: „Pánu Bohu svému budeš se klaněti a jemu jedině poctu božskou vzdávati.“</verse>
				<verse number="11">I opustil ho dábel a hle, andělé přistoupili a sloužili jemu.</verse>
				<verse number="12">Když pak Ježíš uslyšel, že Jan byl uvězněn, odebral se do Galilee</verse>
				<verse number="13">a opustiv Nazaret, přišel do Kafarnaum přímořského v končinách zabulonských a neftalimských a usídlil se (tam),</verse>
				<verse number="14">aby se naplnilo, co bylo pověděno skrze proroka Isaiáše slovy:</verse>
				<verse number="15">„Země zabulonská a země neftalimská při moři, Zajordánsko, Galilea pohanská,</verse>
				<verse number="16">lid, který seděl ve tmě, uzřel světlo veliké a těm, kteří seděli v krajině smrtného stínu, vzešlo světlo.“</verse>
				<verse number="17">Od toho času počal Ježíš hlásati a říkati: „Čiňte pokání, neboť se přiblížilo království nebeské.“</verse>
				<verse number="18">Chodě pak podle moře Galilejského, spatřil dva bratry, Šimona, jenž slově Petr, a Ondřeje, bratra jeho, ani pouštějí síť do moře, neboť byli rybáři.</verse>
				<verse number="19">I řekl jim: „Pojďte za mnou, a učiním vás rybáři lidi.“</verse>
				<verse number="20">A oni hned zanechavše sítě, šli za ním.</verse>
				<verse number="21">A popošed odtud, spatřil jiné dva bratry, Jakuba (syna) Zebedeova a Jana, bratra jeho, na lodi se Zebedeem, otcem jejich, ani spravuji sítě své; i povolal je.</verse>
				<verse number="22">A oni hned zanechavše loď i otce svého, šli za ním.</verse>
				<verse number="23">I obcházel Ježíš celou Galilei uče v synagogách jejich a hlásaje evangelium o království a uzdravuje všelikou nemoc i všeliký neduh v lidu.</verse>
				<verse number="24">A roznesla se pověst o něm do celé Syrie. I přivedli a (přinesli) k němu všecky chorobné: různými neduhy a mukami sklíčené, i posedlé a náměsíčníky a ochrnulé. A uzdravil je.</verse>
				<verse number="25">I šli za ním četní zástupové z Galilee a z Desítiměstí, i z Jerusalema a Judska a ze Zajordanska.</verse>
			</chapter>
			<chapter number="5">
				<verse number="1">Uzřev pak Ježíš zástupy, vystoupil na horu, a když se posadil, přistoupili k němu učeníci jeho.</verse>
				<verse number="2">I otevřel ústa svá a učil je takto:</verse>
				<verse number="3">Blahoslavení chudí duchem, neboť jejich jest království nebeské.</verse>
				<verse number="4">Blahoslavení tiší, neboť oni zemí vládnouti budou.</verse>
				<verse number="5">Blahoslavení lkající, neboť oni potěšeni budou.</verse>
				<verse number="6">Blahoslavení, kteří lačnějí a žiznějí po spravedlnosti, neboť oni nasyceni budou.</verse>
				<verse number="7">Blahoslavení milosrdní, neboť oni milosrdenství dojdou.</verse>
				<verse number="8">Blahoslavení čistého srdce, neboť oni Boha viděti budou.</verse>
				<verse number="9">Blahoslavení pokojní, neboť oni synové Boží slouti budou.</verse>
				<verse number="10">Blahoslavení, kteří protivenství trpí pro spravedlnost, neboť jejich jest království nebeské.</verse>
				<verse number="11">Blahoslavení jste, když pro mne budou vás tupiti a pronásledovati a mluviti všecko zlé proti vám lhouce;</verse>
				<verse number="12">radujte se a veselte se, neboť odplata vaše hojná jest v nebesích. Tak zajisté pronásledovali proroky, kteří byli před vámi.</verse>
				<verse number="13">Vy jste sůl země: jestliže sůl se zkazí, čím se osolí? K ničemu nehodí se již, leč aby byla vyhozena ven a pošlapána od lidí.</verse>
				<verse number="14">Vy jste světlo světa. Nemůže se ukrýti město na hoře ležící.</verse>
				<verse number="15">Aniž rozsvěcují svíci a kladou ji pod kbelík, nýbrž na svícen, aby svítila všem, kteří jsou v domě.</verse>
				<verse number="16">Tak svěť světlo vaše před lidmi, ať vidí skutky vaše dobré a velebí Otce vašeho, jenž jest v nebesích.</verse>
				<verse number="17">Nedomnívejte se, že jsem přišel zrušit zákon nebo proroky; nepřišel jsem zrušit, nýbrž naplnit.</verse>
				<verse number="18">Vpravdě zajisté pravím vám: dokavad nepomine nebe a země, nepomine jediné písmě neb jediná čárka ze zákona, až se všecko stane.</verse>
				<verse number="19">Kdo by tedy zrušil jeden z příkazů těchto nejmenších a vyučil tak lidi, nejmenším slouti bude v království nebeském; kdo by však činil a učil, ten bude velikým slouti v království nebeském.</verse>
				<verse number="20">Neboť pravím vám: nebude-li hojnější spravedlnost vaše než zákoníků a fariseů, nevejdete do království nebeského.</verse>
				<verse number="21">Slyšeli jste, že řečeno jest starým: „Nezabiješ! Kdo by zabil, propadne soudu.“</verse>
				<verse number="22">Já však pravím vám, že každý, kdo se hněvá na bratra svého, propadne soudu. Kdo by však řekl bratru svému „ráchá“, propadne veleradě, a kdo by řekl „blázne“, propadne pekelnému ohni.</verse>
				<verse number="23">Přinášíš-li tedy dar svůj k oltáři a tam se rozpomeneš, že bratr tvůj má něco proti tobě,</verse>
				<verse number="24">zanechej tam daru svého před oltářem a jdi prve, smiř se s bratrem svým a potom přijda, obětuj dar svůj.</verse>
				<verse number="25">Srovnej se s protivníkem svým rychle, dokud jsi s ním na cestě, aby snad nevydal tebe protivník soudci, a soudce vydal by tebe (soudnímu) služebníku, a byl bys uvržen do vězení.</verse>
				<verse number="26">Vpravdě pravím tobě, nevyjdeš odtud, dokavad nenavrátíš posledního haléře.</verse>
				<verse number="27">Slyšeli jste, že řečeno jest starým: „Nezcizoložíš.“</verse>
				<verse number="28">já však pravím vám, že každý, kdo hledí na ženu, aby jí požádal, již zcizoložil s ní ve svétn srdci.</verse>
				<verse number="29">Pohoršuje-li tě oko tvé pravé, vylup je a vrhni od sebe; neboť prospěšnější jest pro tebe, aby zahynul jeden úd tvůj, než aby celé tělo tvé bylo uvrženo do pekla.</verse>
				<verse number="30">A jestli pravá ruka tvá tě pohoršuje, utni ji a vrhni od sebe, neboť prospěšnější jest pro tebe, aby zahynul jeden úd tvůj, než aby celé tělo tvé bylo uvrženo do pekla.</verse>
				<verse number="31">Řečeno jest také: „kdo by propustil manželku svou, dej jí lístek zápudný.“</verse>
				<verse number="32">Já však pravím vám, že každý, kdo propouští manželku svou vyjma pro smilství, uvádí ji v cizoložství, a kdo by propuštěnou pojal, cizoloží.</verse>
				<verse number="33">Opět jste slyšeli, že řečeno jest starým: „Nebudeš křivě přísahati, ale splníš Pánu přísahy své.“</verse>
				<verse number="34">Já však pravím vám, abyste nepřísahali vůbec: ani nebem, neboť trůnem Božím jest,</verse>
				<verse number="35">ani zemí, neboť jest podnoží nohou jeho, ani Jerusalemem, neboť jest to město velikého krále,</verse>
				<verse number="36">ani hlavou svou nebudeš přísahati, neboť jediného vlasu nemůžeš učiniti bílým neb černým.</verse>
				<verse number="37">Budiž však řeč vaše: „ano, ano“; „ne, ne“; co nad to jest, ze zlého jest.</verse>
				<verse number="38">Slyšeli jste, že bylo řečeno: „Oko za oko, zub za zub.“</verse>
				<verse number="39">Já však pravím vám, abyste neodpírali zlému; nýbrž udeří-li tě někdo v pravé líce tvé, nastav mu i druhé,</verse>
				<verse number="40">a tomu, kdo chce souditi se s tebou a (tak) vzíti sukni tvou, zanechej i plášť;</verse>
				<verse number="41">a přinutí-li tě někdo na míli jednu, jdi s ním (i jiné) dvě.</verse>
				<verse number="42">Tomu, kdo tě prosí, dej, a od toho, kdo chce si vypůjčiti od tebe, neodvracej se.</verse>
				<verse number="43">Slyšeli jste, že bylo řečeno: „Milovati budeš bližního svého a nenáviděti budeš nepřítele svého.“</verse>
				<verse number="44">Ale já pravím vám: Milujte nepřátele své, (dobře čiňte těm, kteří vás nenávidí), a modlete se za ty, kteří vás pronásledují (a pomlouvají),</verse>
				<verse number="45">abyste byli podobni svému Otci, jenž jest v nebesích, jenž slunci svému velí vycházeli na dobré i na zlé a déšť dává na spravedlivé i na nespravedlivé.</verse>
				<verse number="46">Neboť milujete-li ty, kteří vás milují, jakou odplatu míti budete? Zdali nečiní toho i celníci?</verse>
				<verse number="47">A budete-li pozdravovati toliko své bratry, co více činíte? Zdali nečiní toho i pohané?</verse>
				<verse number="48">Buďte tedy dokonalí, jakož i Otec váš nebeský dokonalý jest.</verse>
			</chapter>
			<chapter number="6">
				<verse number="1">Mějte se na pozoru, abyste nečinili dobrých skutků svých před lidmi, byste byli od nich viděni; sice nebudete míti odplaty u svého Otce, jenž jest v nebesích.</verse>
				<verse number="2">Když tedy dáváš almužnu, netrub před sebou, jako pokrytci činí v synagogách a na ulicích, aby byli ctěni od lidí; vpravdě pravím vám, vzali odplatu svou.</verse>
				<verse number="3">Ale když ty dáváš almužnu, ať nezví tvá levice, co činí pravice tvá,</verse>
				<verse number="4">aby byla almužna tvá ve skrytě, a Otec tvůj, který vidí ve skrytě, odplatí tobě.</verse>
				<verse number="5">A když se modlíte, nebuďte jako pokrytci, kteří si libují v synagogách a na rozích trhů stojíce se modliti, aby byli viděni od lidí. Vpravdě pravím vám: vzali odplatu svou.</verse>
				<verse number="6">Když však ty se modlíš, vejdi do pokojíka svého, zavři dveře a pomodli se k Otci svému ve skrytě, a tvůj Otec, který vidí ve skrytě, odplatí tobě.</verse>
				<verse number="7">Modlíce se pak, nemluvte mnoho, jako pohané; domnívajíť se, že budou vyslyšeni pro svou mnohomluvnost.</verse>
				<verse number="8">Nepřipodobňuje se tedy jim; ví zajisté Otec váš, čeho jest vám potřebí, prve než ho prosíte.</verse>
				<verse number="9">Takto tedy budete se modliti vy: Otče náš, jenž jsi na nebesích, posvěť se jméno tvé.</verse>
				<verse number="10">Přijď království tvé. Buď vůle tvá jako v nebi tak i na zemi.</verse>
				<verse number="11">Chléb náš vezdejší dej nám dnes.</verse>
				<verse number="12">A odpusť nám naše viny, jakož i my odpouštíme našim vinníkům.</verse>
				<verse number="13">A neuvoď nás v pokušení. Ale zbav nás od zlého (Amen).</verse>
				<verse number="14">Neboť jestli odpustíte lidem hříchy jejich, odpustí i vám Otec váš nebeský (hříchy vaše);</verse>
				<verse number="15">pakli neodpustíte lidem, ani Otec váš neodpustí vám hříchů vašich.</verse>
				<verse number="16">Když pak se postíte, nebuďte jako pokrytci zasmušilí; neboť zohyzďují obličej svůj, aby zjevno bylo lidem, že se postí. Vpravdě pravím vám, vzali odplatu svou.</verse>
				<verse number="17">Když však ty se postíš, pomaž hlavu svou a tvář svou umyj,</verse>
				<verse number="18">aby nebylo zjevno lidem, že se postíš, nýbrž Otci tvému, jenž jest ve skrytě; a Otec tvůj, jenž vidí ve skrytě, odplatí tobě.</verse>
				<verse number="19">Neskládejte sobě pokladů na zemi, kde rez a mol kazí, a kde zloději vykopávají a kradou;</verse>
				<verse number="20">ale skládejte sobě poklady v nebi, kdež ani rez ani mol nekazí, a kde zloději nevykopávají aniž kradou.</verse>
				<verse number="21">Neboť kde jest poklad tvůj, tam bude i srdce tvé.</verse>
				<verse number="22">Svíci těla tvého jest oko tvé. Je-li oko tvé zdravé, bude světlým celé tělo tvé;</verse>
				<verse number="23">je-li však oko tvé špatné, celé tělo tvé bude tmavým. Jestliže tedy světlo, které jest v tobě, tmou jest, jak veliká bude tma sama?</verse>
				<verse number="24">Nikdo nemůže dvěma pánům sloužiti; neboť buď bude jednoho nenáviděti a druhého milovati, aneb jednoho se přidrží a druhým pohrdne. Nemůžete Bohu sloužiti a mamoně.</verse>
				<verse number="25">Proto pravím vám: nepečujte úzkostlivě o život svůj, co byste jedli, ani o tělo své, čím byste se odívali. Není-li život více nežli pokrm, a tělo více než oděv?</verse>
				<verse number="26">Pohleďte na ptactvo nebeské že neseje, ani nežne, ani neshromažďuje do stodol, a Otec váš nebeský živí je. Nejste-li vy dražší nežli ono?</verse>
				<verse number="27">A kdo z vás staraje se může přidat! k délce svého věku loket jeden?</verse>
				<verse number="28">A proč pečujete úzkostlivě o svůj oděv? Pozorujte lilie polní, kterak rostou, nepracují aniž předou;</verse>
				<verse number="29">pravím pak vám, že ani Šalomoun ve vší slávě své nebyl tak oděn, jako jedna z nich.</verse>
				<verse number="30">Jestli tedy trávu polní, která dnes jest a zítra do peci vržena bývá, Bůh tak odívá, čím spíše vás, malověrní?</verse>
				<verse number="31">Nepečujte tedy úzkostlivě, říkajíce: Co budeme jísti, aneb co budeme píti aneb čím se budeme odívati?</verse>
				<verse number="32">Neboť toho všeho pohané hledají; ví zajisté Otec váš nebeský, že toho všeho potřebujete.</verse>
				<verse number="33">Hledejte tedy nejprve království Božího a spravedlnosti jeho, a toto všecko bude vám přidáno.</verse>
				<verse number="34">Nepečujte proto úzkostlivě o zítřek; neboť zítřek bude pečovati sám o sebe, dosti má den na své lopotě.</verse>
			</chapter>
			<chapter number="7">
				<verse number="1">Nesuďte, abyste nebyli souzeni;</verse>
				<verse number="2">neboť jakým soudem soudíte, takovým budete souzeni, a jakou měrou měříte, takovou bude vám odměřeno.</verse>
				<verse number="3">Proč pak vidíš třísku v oku bratra svého a trámu ve svém oku nepozoruješ?</verse>
				<verse number="4">Aneb kterak díš bratru svému: Nechej, ať vyvrhnu třísku z oka tvého; a hle, trám jest v oku tvém?</verse>
				<verse number="5">Pokrytče, vyvrž nejprve trám z oka svého, a potom přihlédni, abys vyvrhl třísku z oka bratra svého.</verse>
				<verse number="6">Nedávejte věci svaté psům, aniž házejte perel svých před prasata, aby snad nepošlapala jich svými nohami a obrátíce se neroztrhala vás.</verse>
				<verse number="7">Proste, a bude vám dáno; hledejte, a naleznete; tlucte, a bude vám otevřeno;</verse>
				<verse number="8">neboť každý, kdo prosí, béře, kdo hledá, nalézá, a tomu, kdo tluče, bude otevřeno.</verse>
				<verse number="9">Či jest který člověk mezi vámi, jenž podá synu svému kámen, když bude ho prositi za chléb?</verse>
				<verse number="10">aneb bude-li prositi za rybu, zdali podá jemu hada?</verse>
				<verse number="11">Jestliže tedy vy, jsouce zlí, umíte dobré dary dávati dítkám svým, čím spíše Otec váš, jenž jest v nebesích, dá dobré věci těm, kteří ho prosí?</verse>
				<verse number="12">Všecko tedy, co chcete, aby vám lidé činili, i vy tak čiňte jim; neboť to jest zákon i proroci.</verse>
				<verse number="13">Vcházejte těsnou branou; neboť široká jest brána a prostranná cesta, která vede k zahynutí, a mnoho jest těch, kteří vcházejí skrze ní.</verse>
				<verse number="14">Jak těsná jest brána a úzká cesta, která vede k životu, a málo jest těch, kteří ji nalézají.</verse>
				<verse number="15">Mějte se na pozoru před nepravými proroky, kteří přicházejí k vám v rouše ovčím, uvnitř však jsou vlci draví.</verse>
				<verse number="16">Po ovoci jejich poznáte je: Zdali sbírají s trní hrozny aneb s bodláčí fíky?</verse>
				<verse number="17">Tak každý strom dobrý nese ovoce dobré, špatný strom ovoce špatné přináší.</verse>
				<verse number="18">Nemůže strom dobrý nésti ovoce špatné, ani strom špatný přinášeti ovoce dobré.</verse>
				<verse number="19">Všeliký strom, který nenese ovoce dobrého, bývá vyťat a na oheň uvržen.</verse>
				<verse number="20">Nuže tedy po ovoci jejich poznáte je.</verse>
				<verse number="21">Ne každý, kdo mi říká „Pane, Pane“, vejde do království nebeského, nýbrž kdo činí vůli Otce mého, jenž jest v nebesích, ten vejde do království nebeského.</verse>
				<verse number="22">Mnozí řeknou mi v onen den: Pane, Pane, zdali jsme ve jménu tvém neprorokovali, a ve jménu tvém zlých duchů nevymítali a ve jménu tvém mnoho zázraků nečinili?</verse>
				<verse number="23">A tehdy ohlásím jim: Nikdy jsem vás neznal; odejděte ode mne, pachatelé nepravosti.</verse>
				<verse number="24">Každý tedy, kdo slyší tato slova má a koná je, bude připodobněn muži moudrému, jenž postavil dům svůj na skálu.</verse>
				<verse number="25">I spadl příval, a přišly řeky, a zavály větry a obořily se na ten dům; a nepadl, neboť byl založen na skále.</verse>
				<verse number="26">A každý, kdo slyší tato slova má a nekoná jich, bude připodobněn muži pošetilému, jenž postavil dům svůj na písku.</verse>
				<verse number="27">I spadl příval, a přišly řeky, a zavály větry a obořily se na ten dům. I padl a pád jeho byl veliký.</verse>
				<verse number="28">A když Ježíš dokončil řeči tyto, užasli zástupové nad jeho učením,</verse>
				<verse number="29">neboť učil je jako moc maje, a ne jako zákoníci jejich a fariseové.</verse>
			</chapter>
			<chapter number="8">
				<verse number="1">Když pak sestoupil s hory, šli za ním zástupové mnozí.</verse>
				<verse number="2">A hle, malomocný přišed, klaněl se mu řka: „Pane, chceš-li, můžeš mne očistiti.“</verse>
				<verse number="3">I vztáhl Ježíš ruku a dotekl se ho řka: „Chci, buď čist.“ A hned byl uzdraven od svého malomocenství.</verse>
				<verse number="4">I řekl mu Ježíš: „Viz, abys toho nepravil nikomu, ale jdi, ukaž se knězi a obětuj dar, který přikázal Mojžíš, na svědectví jim.“</verse>
				<verse number="5">Když pak vešel do Kafarnaum, přistoupil k němu setník a prosil ho řka:</verse>
				<verse number="6">„Pane, služebník můj leží doma ochrnulý a hrozně se trápí.“</verse>
				<verse number="7">I dí mu Ježíš: „Já přijdu a uzdravím ho.“</verse>
				<verse number="8">Odpověděv pak setník, řekl: „Pane, nejsem hoden, abys vstoupil pod střechu mou, ale toliko rci slovo, a uzdraven bude služebník můj.</verse>
				<verse number="9">Neboť i já jsem člověk pod mocí postavený, maje pod sebou vojáky; a dím tomuto:,Jdi,‘ i jde, a jinému:,Přijď,‘ a přijde, a svému služebníku:,Učiň toto,‘ i učiňí.“</verse>
				<verse number="10">Uslyšev to Ježíš, podivil se a řekl těm, kteří šli za ním: „Vpravdě pravím vám, nenalezl jsem tak veliké víry (ani) v lidu israelském.</verse>
				<verse number="11">Pravím pak vám, že mnozí přijdou od východu i od západu, a stolovati budou s Abrahamem, s Isákem a s Jakubem v království nebeském;</verse>
				<verse number="12">příslušníci království však budou vyvrženi do temnosti vnější; tam bude pláč a skřípění zubů.“</verse>
				<verse number="13">I řekl Ježíš setníkovi: „Jdi a jak jsi uvěřil, staň se tobě.“ A v tu hodinu služebník byl uzdraven.</verse>
				<verse number="14">A přišed Ježíš do domu Petrova, spatřil tchyni jeho, ana leží a má zimnici.</verse>
				<verse number="15">I dotekl se ruky její, a přestala jí zimnice; i vstala a posluhovala mu.</verse>
				<verse number="16">Když pak byl večer, přivedli k němu mnoho posedlých; i vymítl duchy slovem a uzdravil všecky chorobné,</verse>
				<verse number="17">aby se naplnilo, co bylo pověděno skrze proroka Isaiáše slovy: „On vzal na sebe mdloby naše a nesl nemoci naše.“</verse>
				<verse number="18">Uzřev pak Ježíš mnoho zástupů kolem sebe, rozkázal přeplaviti se na druhý břeh.</verse>
				<verse number="19">A přistoupiv jeden zákoník, řekl jemu: „Mistře, budu tě následovati, kamkoli půjdeš.“</verse>
				<verse number="20">I řekl mu Ježíš: „Lišky mají doupata, a ptactvo nebeské hnízda, ale Syn člověka nemá, kde by hlavu položil.“</verse>
				<verse number="21">Jiný pak z učeníků jeho řekl jemu: „Pane, dovol mi prve odejíti a pochovati otce mého.“</verse>
				<verse number="22">Ale Ježíš řekl jemu: „Pojď za mnou, a nech, ať mrtví pochovají své mrtvé.“</verse>
				<verse number="23">A když vstoupil na lodičku, brali se za ním učeníci jeho.</verse>
				<verse number="24">A hle, bouře veliká povstala na moři, takže lodička se pokrývala vlnami; on pak spal.</verse>
				<verse number="25">I přistoupili k němu učeníci jeho a zbudili ho řkouce: „Pane, zachovej nás, hyneme.“</verse>
				<verse number="26">I dí jim Ježíš: „Proč se bojíte, malověrní?“ Potom vstal a přikázal větrům a moři, a nastalo ticho veliké.</verse>
				<verse number="27">Lidé pak divili se řkouce: „Kdo jest tento, že větrové i moře ho poslouchají?“</verse>
				<verse number="28">A když přišel na druhý břeh do krajiny Gerasenské, potkali se s ním dva posedlí vycházejíce z hrobů, zuřiví náramně, takže nikdo nemohl projíti onou cestou.</verse>
				<verse number="29">A hle, vykřikli řkouce: „Co tobě do nás, Ježíši, Synu Boží? Přišel jsi sem trápit nás před časem?“</verse>
				<verse number="30">Bylo pak nedaleko od nich stádo mnoha vepřů, pasouc se.</verse>
				<verse number="31">I prosili ho duchové zlí, řkouce: „Vymítneš-li nás odtud, pošli nás do stáda vepřů.“</verse>
				<verse number="32">I řekl jim: „jděte.“ Oni pak vyšedše vešli do vepřů; a hle, veškeré stádo rozehnalo se srázem do moře a utonulo ve vodě.</verse>
				<verse number="33">Pastýři pak utekli a přišedše do města, oznámili všecko, i o posedlých.</verse>
				<verse number="34">A hle, všecko město vyšlo naproti Ježíšovi, a spatřivše ho, prosili, aby odešel z jejich končin.</verse>
			</chapter>
			<chapter number="9">
				<verse number="1">I vstoupiv na lodičku, přeplavil se a přišel do města svého.</verse>
				<verse number="2">A hle, přinášeli k němu ochrnulého, ležícího na loži. A Ježíš vida víru jejich, řekl ochrnulému: „Buď dobré mysli, synu, odpouštějí se tobě hříchové tvoji.“</verse>
				<verse number="3">A tu, někteří ze zákoníků si pomyslili: „Tento se rouhá.“</verse>
				<verse number="4">Ale Ježíš, znaje smýšlení jejich, řekl: „Proč myslíte zlé věci v srdcích svých?</verse>
				<verse number="5">Co jest snáze říci: „Odpouštějí se tobě hříchové tvoji,“ aneb říci: „Vstaň a choď?“</verse>
				<verse number="6">„Abyste však věděli, že Syn člověka má moc na zemi odpouštěti hříchy, tedy (dí ochrnulému) vstaň, vezmi lože své a jdi do domu svého.“</verse>
				<verse number="7">I vstal a odešel do svého domu.</verse>
				<verse number="8">Uzřevše to zástupové, báli se a velebili Boha, který dal takovou moc lidem.</verse>
				<verse number="9">A jda Ježíš odtud, spatřil člověka jménem Matouše, an sedí u celnice, a řekl jemu: „Pojď za mnou.“ I vstal a šel za ním.</verse>
				<verse number="10">Když pak v domě stoloval, hle, mnozí celníci a hříšníci přišedše, stolovali s Ježíšem a s učeníky jeho.</verse>
				<verse number="11">A vidouce to fariseové, řekli učeníkům jeho: „Proč s celníky a hříšníky jí mistr váš?“</verse>
				<verse number="12">Ale Ježíš uslyšev to, řekl: „Nepotřebují zdraví lékaře, nýbrž chorobní.</verse>
				<verse number="13">Jděte a naučte se, co jest to:,Milosrdenství chci a ne oběti.‘ Neboť nepřišel jsem povolat spravedlivé, nýbrž hříšné.“</verse>
				<verse number="14">Tu přistoupili k němu učeníci Janovi řkouce: „Proč my a fariseové postíme se často, učeníci tvoji pak se nepostí?“</verse>
				<verse number="15">řekl jim Ježíš: „Mohou-liž svatebníci truchliti, pokud jest s nimi ženich? Přijdou však dnové, kdy bude odňat od nich ženich, a tehdy se budou postiti.</verse>
				<verse number="16">Nikdo zajisté nepřišívá záplaty ze sukna nového k rouchu starému, neboť jinak odtrhne vyplň jeho od roucha, a povstane díra horší.</verse>
				<verse number="17">Ani nelijí vína nového do měchů starých, sic měchy se rozpukají, a víno se vyleje a měchy se zničí, ale víno nové lijí do měchů nových a obé bývá zachováno.“</verse>
				<verse number="18">Když k nim (toto) mluvil, jeden představený přistoupiv, klaněl se mu řka: „Pane, dcera má právě skonala, ale pojď, vlož na ni ruku svou, a bude žíti.“</verse>
				<verse number="19">I vstal Ježíš a šel za ním i učeníci jeho.</verse>
				<verse number="20">A hle, žena, která trpěla krvotokem dvanáct roků, přistoupila od zadu a dotkla se třepení roucha jeho,</verse>
				<verse number="21">neboť řekla sama u sebe: Dotknu-li se jen roucha jeho, budu uzdravena.</verse>
				<verse number="22">Ale Ježíš obrátil se a uzřev ji, pravil: „Buď dobré mysli, dcero, víra tvá tě uzdravila.“ I byla žena zdráva od té hodiny.</verse>
				<verse number="23">Přišed pak Ježíš do domu představeného a spatřiv flétisty i zástup hlučící,</verse>
				<verse number="24">řekl: „Odejděte, neboť neumřela dívka, nýbrž spí.“ I posmívali se mu.</verse>
				<verse number="25">A když byl vypuštěn zástup, vešel a ujal ji za ruku. I vstala dívka.</verse>
				<verse number="26">A roznesla se pověst o tom po celé té zemi.</verse>
				<verse number="27">A když Ježíš odtud odcházel, šli za ním dva slepci, volajíce a říkajíce: „Smiluj se nad námi, synu Davidův.“</verse>
				<verse number="28">Když pak vešel do domu, přistoupili k němu slepci. I dí jim Ježíš: „Věříte, že vám to mohu učiniti?“ Řkou jemu: „Ano, Pane.“</verse>
				<verse number="29">Tu dotekl se očí jejich a řekl: „Staň se vám podle víry vaší.“</verse>
				<verse number="30">I otevřely se oči jejich. A pohrozil jim Ježíš řka: „Hleďte, ať nikdo se (toho) nedoví.“</verse>
				<verse number="31">Ale oni vyšedše, rozhlásili ho po celé krajině oné.</verse>
				<verse number="32">Když pak oni vycházeli, přivedli k němu člověka němého, který byl posedlý.</verse>
				<verse number="33">A když byl vymítnut duch zlý, mluvil němý. I podivili se zástupové řkouce: „Nikdy neukázalo se takto nic v lidu israelském.“</verse>
				<verse number="34">Fariseové však pravili: „Knížetem duchů zlých vymítá zlé duchy.“</verse>
				<verse number="35">I obcházel Ježíš všecka města i všecky vesnice, uče v synagogách jejich a hlásaje evangelium o království a uzdravuje všelikou nemoc i všeliký neduh.</verse>
				<verse number="36">Uzřev pak zástupy, pojal lítost nad nimi, že byli zmořeni a povrženi jako ovce nemající pastýře.</verse>
				<verse number="37">Tehdy pravil učeníkům svým: „Žeň sice jest mnohá, ale dělníků málo.</verse>
				<verse number="38">Proste tedy Pána žní, aby poslal dělníky na žeň svou.</verse>
			</chapter>
			<chapter number="10">
				<verse number="1">A přivolav k sobě dvanáct učeníků svých, dal jim moc nad duchy nečistými, aby je vymítali a uzdravovali všelikou nemoc i všeliký neduh.</verse>
				<verse number="2">Jména pak dvanácti apoštolů jsou tato: První Šimon, jenž slove Petr, a Ondřej, bratr jeho,</verse>
				<verse number="3">Jakub (syn) Zebedeův a Jan, bratr jeho, Filip a Bartoloměj, Tomáš a Matouš celník, Jakub (syn) Alfeův a Tadeáš,</verse>
				<verse number="4">Šimon horlivec a Jidáš iškariotský, který ho zradil.</verse>
				<verse number="5">Těchto dvanáct poslal Ježíš, přikázav jim takto: „K pohanům nechoďte a do měst samařských nevcházejte,</verse>
				<verse number="6">ale jděte raději k zahynulým ovcím domu israelského.</verse>
				<verse number="7">Chodíce pak, hlásejte:,Přiblížilo se království nebeské.‘</verse>
				<verse number="8">Nemocné uzdravujte, mrtvé křiste, malomocné očišťujte, zlé duchy vymítejte. Zdarma jste obdrželi, zdarma dejte.</verse>
				<verse number="9">Neopatřujte si zlata ani stříbra ani mědi do svých opasků,</verse>
				<verse number="10">ne mošny na cestu ani dvou sukní, ani obuvi ani holi; neboť hoden jest dělník pokrmu svého.</verse>
				<verse number="11">Když pak do některého města neb místa vejdete, vyptejte se, kdo v něm jest hoden; a tam zůstaňte, dokavad nevyjdete.</verse>
				<verse number="12">Vcházejíce pak do domu, pozdravte jej řkouce:,Pokoj domu tomuto.‘</verse>
				<verse number="13">A bude-li dům ten hoden, přijdiž pokoj váš na něj; pakli nebude hoden, pokoj váš vrať se k vám.</verse>
				<verse number="14">A kde vás nepřijmou a neposlechnou řečí vašich, tu vycházejíce z domu neb města, setřeste prach s nohou svých.</verse>
				<verse number="15">Vpravdě pravím vám, lehčeji bude zemi sodomské a gomorské v den soudný, než městu tomu.“</verse>
				<verse number="16">„Hle já posílám vás jako ovce mezi vlky; buďte tedy opatrní jako hadové a prostí jako holubice.</verse>
				<verse number="17">Ale mějte se na pozoru před lidmi; neboť budou vás vydávati soudům a bičovati vás budou ve svých synagogách;</verse>
				<verse number="18">i před vladaře a krále budete voděni pro mne na svědectví jim a pohanům.</verse>
				<verse number="19">Když však vydají vás, nestarejte se, kterak aneb co byste mluvili; budeť vám dáno v onu hodinu, co máte mluviti,</verse>
				<verse number="20">neboť nejste to vy, kteří mluvíte, nýbrž Duch Otce vašeho, jenž mluví ve vás.</verse>
				<verse number="21">Vydá pak na smrt bratr bratra a otec dítko a povstanou dítky proti rodičům a budou je zabíjeti.</verse>
				<verse number="22">A budete v nenávisti u všech pro jméno mé; kdo však vytrvá až do konce, ten spasen bude.</verse>
				<verse number="23">Když pak budou vás pronásledovati v městě tomto, utecte do jiného. Vpravdě pravím vám, vy nebudete u konce se všemi městy israelskými, až přijde Syn člověka.</verse>
				<verse number="24">Není učeník nad mistra ani služebník nad pána svého.</verse>
				<verse number="25">Dosti jest učeníku, má-li se jako mistr jeho, a služebníku (má-li se) jako pán jeho. Jestliže hospodáře nazvali Beelzebubem, čím spíše domácí jeho?</verse>
				<verse number="26">Nebojte se jich tedy, neboť nic není skryto, co nebude odkryto, a nic tajno, co nebude zvěděno.</verse>
				<verse number="27">Co vám pravím ve tmě, povězte na světle, a co slyšíte v ucho, hlásejte na střechách.</verse>
				<verse number="28">A nebojte se těch, kteří zabíjejí tělo, duše však zabíti nemohou, ale bojte se spíše toho, jenž může duši i tělo zatratiti do pekla.</verse>
				<verse number="29">Zdali neprodávají dvou vrabců za pětihaléř? a nespadne z nich ani jeden na zem bez Otce vašeho.</verse>
				<verse number="30">U vás však jsou sečteny i všecky vlasy na hlavě vaší.</verse>
				<verse number="31">Nebojte se tedy; dražší jste nad mnoho vrabců.</verse>
				<verse number="32">Každého tedy, kdo mě vyzná před lidmi, vyznám i já před Otcem svým, jenž jest v nebesích.</verse>
				<verse number="33">Kdo by však mě zapřel před lidmi, toho zapru i já před Otcem svým, jenž jest v nebesích.“</verse>
				<verse number="34">„Nedomnívejte se, že jsem přišel uvésti pokoj na zem; nepřišel jsem uvésti pokoj, nýbrž meč.</verse>
				<verse number="35">Přišel jsem zajisté, abych rozdvojil člověka proti otci jeho a dceru proti matce její a nevěstu proti tchyni její,</verse>
				<verse number="36">a nepřátelé člověka jsou domácí jeho.</verse>
				<verse number="37">Kdo miluje otce neb matku více než mne, není mne hoden, a kdo miluje syna neb dceru více než mne, není mne hoden.</verse>
				<verse number="38">A kdo nebéře kříže svého a nenásleduje mne, není mne hoden.</verse>
				<verse number="39">Kdo nalezne život svůj, ztratí jej, a kdo ztratí život svůj pro mne, nalezne jej.</verse>
				<verse number="40">Kdo vás přijímá, mne přijímá, a kdo mne přijímá, přijímá toho, který mě poslal.</verse>
				<verse number="41">Kdo přijímá proroka proto, že jest prorok, obdrží odplatu proroka, a kdo přijímá spravedlivého proto, že jest spravedlivý, obdrží odplatu spravedlivého.</verse>
				<verse number="42">A kdokoli by podal píti jednomu z maličkých těchto číši vody studené toliko proto, že jest (můj) učeník, vpravdě pravím vám, neztratí odplaty své.“</verse>
			</chapter>
			<chapter number="11">
				<verse number="1">A když Ježíš dokonal přikázání dvanácti učeníkům svým, odešel odtud, aby učil a hlásal v městech jejich.</verse>
				<verse number="2">Jan pak uslyšev v žaláři o skutcích Kristových, poslal (k němu) dva z učeníků svých</verse>
				<verse number="3">a vzkázal mu: „Ty-li jsi ten, který přijíti má, čili jiného čekáme?“</verse>
				<verse number="4">A Ježíš odpověděl jim: „Jděte a zvěstujte Janovi, co jste slyšeli a viděli:</verse>
				<verse number="5">slepí vidí, kulhaví chodí, malomocní se očišťují, hluší slyší, mrtví vstávají z mrtvých, chudým se zvěstuje evangelium,</verse>
				<verse number="6">a blahoslavený jest, kdo nebude se horšiti nade mnou.“</verse>
				<verse number="7">Když pak oni odcházeli, počal Ježíš mluviti k zástupům o Janovi: „Co jste vyšli na poušť viděti? třtinu-li větrem se klátící?</verse>
				<verse number="8">(Nikoli), nýbrž co jste vyšli viděti? člověka-li měkkým rouchem oděného? Hle, ti, kteří měkká roucha nosí, v domech královských jsou.</verse>
				<verse number="9">Co tedy jste vyšli viděti? Proroka-li? Zajisté; pravím vám, i více nežli proroka;</verse>
				<verse number="10">neboť tento jest to, o němž jest psáno:,?le, já posílám anděla svého před tváří tvou, který připraví cestu tvou před tebou.‘</verse>
				<verse number="11">Vpravdě, pravím vám, nepovstal mezi zrozenci ženinými větší nad Jana Křtitele, avšak (i ten), kdo menší jest v království nebeském, větší jest než on.</verse>
				<verse number="12">Ale od časů Jana Křtitele až dosud království nebeské násilí trpí, a ti, kteří násilí činí, uchvacují je.</verse>
				<verse number="13">Všichni proroci totiž i zákon prorokovali až do Jana;</verse>
				<verse number="14">a chcete-li to přijmouti, on jest Eliáš, který má přijíti.</verse>
				<verse number="15">Kdo má uši k slyšení, slyš.</verse>
				<verse number="16">Komu však připodobním pokolení toto? Podobno jest chlapcům, kteří sedíce na náměstí, volají k soudruhům:</verse>
				<verse number="17">,Pískali jsme vám, a netančili jste; naříkali jsme, a nekvíleli jste.‘</verse>
				<verse number="18">Neboť přišel Jan, ani nejeda ani nepije, a říkají,Má zlého ducha.‘</verse>
				<verse number="19">Přišel Syn člověka jed a i pije, a praví:,Hle, člověk žrout a pijan vína, přítel celníkův a hříšníků.‘ Avšak uznána byla ta moudrost od moudrých.“</verse>
				<verse number="20">Tehdy počal vytýkati městům, ve kterých se událo nejvíce zázraků jeho, že neučinili pokání:</verse>
				<verse number="21">„Běda tobě, Korozain, beda tobě, Betsaido! Neboť kdyby v Tyru a Sidonu byly se udály zázraky, které se děly ve vás, byli by dávno v žínici a popelu učinili pokání.</verse>
				<verse number="22">Avšak pravím vám: Tyru a Sidonu bude lehčeji v den soudný nežli vám.</verse>
				<verse number="23">A ty Kafarnaum, zda budeš povýšeno až do nebe? Až do propasti sejdeš; neboť kdyby v Sodomě byly se udály zázraky, které se děly v tobě, byla by zůstala až podnes.</verse>
				<verse number="24">Avšak pravím vám: Zemi sodomské bude lehčeji v den soudný nežli tobě.“</verse>
				<verse number="25">V tom čase promluviv Ježíš řekl: „Velebím tebe, Otče, Pane nebe i země, že jsi skryl tyto věci před moudrými a opatrnými a zjevil jsi je nedospělým;</verse>
				<verse number="26">ano, Otče, že tak se tobě zalíbilo.</verse>
				<verse number="27">Všecko jest mi dáno od mého Otce, a nikdo nezná (úplně) Syna leč Otec, aniž kdo zná (úplně) Otce, leč Syn, a komu by chtěl Syn zjeviti.</verse>
				<verse number="28">Pojďte ke mně všichni, kteří se lopotíte a jste obtíženi, a já vás občerstvím.</verse>
				<verse number="29">Vezměte jho mé na sebe a učte se ode mne, neboť jsem tichý a pokorný srdcem; a naleznete pokoj duším svým;</verse>
				<verse number="30">neboť jho mé jest sladké a břímě mé jest lehké.“</verse>
			</chapter>
			<chapter number="12">
				<verse number="1">Onoho času šel Ježíš v sobotu obilím; učeníci pak jeho, jsouce lačni, počali trhati klasy a jísti.</verse>
				<verse number="2">Ale fariseové uzřevše to, řekli jemu: „Hle, učeníci tvoji činí, co není dovoleno činili v sobotu.“</verse>
				<verse number="3">On však řekl jim: „Nečetli jste, co učinil David, když dostal hlad, i ti, kteří byli s ním?</verse>
				<verse number="4">Jak vešel do domu Božího a jedl chleby předkladné, jichž nebylo dovoleno jemu jísti, ani těm, kteří byli s ním, leč jedině kněžím?</verse>
				<verse number="5">Aneb nečetli jste v zákoně, že o sobotách kněží ve chrámě sobotu znesvěcuji a jsou bez viny?</verse>
				<verse number="6">Pravím však vám, že tuto větší jest než chrám.</verse>
				<verse number="7">Kdybyste věděli, co to jest:,Milosrdenství chci a ne oběti,‘ nebyli byste odsoudili nevinných.</verse>
				<verse number="8">Pánem zajisté (i) soboty jest Syn člověka.“</verse>
				<verse number="9">A odebrav se odtud, přišel do jejich synagogy. A hle, byl tu člověk s uschlou rukou.</verse>
				<verse number="10">I otázali se ho: „jest dovoleno v sobotu uzdravovati?“ - Chtěli ho obžalovati. -</verse>
				<verse number="11">On pak řekl jim: „Kdo z vás bude člověk (takový), který, bude-li míti ovci jednu a ta upadne mu v sobotu do jámy, neuchopí a nevytáhne jí?</verse>
				<verse number="12">Oč dražší jest člověk než ovce! Jest tedy dovoleno v sobotu dobře činiti.“</verse>
				<verse number="13">Tu řekl onomu člověku: „Vztáhni ruku svou.“ I vztáhl a učiněna jest zase zdráva jako druhá.</verse>
				<verse number="14">Vyšedše pak fariseové, vešli v radu proti němu, kterak by jej zahubili.</verse>
				<verse number="15">Ale Ježíš seznav to, uchýlil se odtud; a šli za ním mnozí, i uzdravil je všecky</verse>
				<verse number="16">a přikázal jim přísně, aby ho nerozhlašovali,</verse>
				<verse number="17">by se naplnilo, co bylo pověděno skrze proroka Isaiáše slovy: „</verse>
				<verse number="18">Hle, služebník můj, kterého jsem vyvolil, miláček můj, v němž jsem si zalíbil. Dám ducha svého na něj a bude zvěstovati soud národům.</verse>
				<verse number="19">Nebude se hádati ani křičeti, aniž kdo uslyší na náměstích hlas jeho.</verse>
				<verse number="20">Třtiny nalomené nedolomí a knotu doutnajícího neuhasí, až přivede soud k vítězství;</verse>
				<verse number="21">a ve jménu jeho budou doufati národové.“</verse>
				<verse number="22">Tehdy přivedli k němu člověka posedlého, jenž byl slepý a němý, a uzdravil ho, takže mluvil a viděl.</verse>
				<verse number="23">I žasli všichni zástupové a pravili: „Není-li tento syn Davidův?“</verse>
				<verse number="24">Fariseové však uslyševše to, řekli: „Tento nevymítá duchů zlých, leč Beelzebubem, knížetem zlých duchů.“</verse>
				<verse number="25">Ale Ježíš znaje myšlení jejich, řekl jim: „Každé království proti sobě rozdělené zpustne, a žádné město, žádný dům proti sobě rozdělený neostojí.</verse>
				<verse number="26">Vymítá-li satan satana, jest rozdělen proti sobě, kterak tedy ostojí království jeho?</verse>
				<verse number="27">A vymítám-li já duchy zlé Beelzebubem, kým je vymítají synové vaši? Protož oni budou soudci vašimi.</verse>
				<verse number="28">Jestli však já Duchem Božím vymítám duchy zlé, tož přišlo k vám království Boží.</verse>
				<verse number="29">Aneb kterak může někdo vejiti do domu silákova a pobrati jeho nářadí, leč prve sváže siláka? Potom oloupí dům jeho.</verse>
				<verse number="30">Kdo není se mnou, proti mně jest, a kdo neshromažďuje se mnou, rozptyluje.</verse>
				<verse number="31">Proto pravím vám: Všeliký hřích, i rouhání odpustí se lidem, ale rouhání proti Duchu neodpustí se.</verse>
				<verse number="32">A kdo by byl řekl slovo proti Synu člověka, bude mu odpuštěno, kdo by však mluvil proti Duchu sv., nebude mu odpuštěno ani v tomto věku ani v budoucím.</verse>
				<verse number="33">Buď učiňte strom dobrým (a tedy) i ovoce jeho dobrým, nebo učiňte strom špatným (a tedy) i ovoce jeho špatným, neboť po ovoci poznává se strom.</verse>
				<verse number="34">Pokolení zmijí, kterak můžete mluviti věci dobré, jsouce zlí? neboť z hojnosti srdce mluví ústa.</verse>
				<verse number="35">Dobrý člověk vyndává z dobré, zásoby věci dobré, a zlý člověk vyndává ze špatné zásoby věci špatné.</verse>
				<verse number="36">Ale pravím vám: z každého slova prázdného, které lidé promluví, vydají počet v den soudu;</verse>
				<verse number="37">neboť ze slov svých budeš ospravedlněn, a ze slov svých budeš odsouzen.“</verse>
				<verse number="38">Tu oslovili ho někteří ze zákoníkův a fariseů řkouce: „Mistře, chceme od tebe viděti znamení.“</verse>
				<verse number="39">On pak odpověděl jim: „Pokolení zlé a cizoložné žádá znamení, a znamení nebude mu dáno, leč znamení proroka Jonáše.</verse>
				<verse number="40">Jako totiž Jonáš byl v břiše velké ryby tři dni a tři noci, tak bude Syn člověka v nitru země tři dni a tři noci.</verse>
				<verse number="41">Muži ninivetští povstanou na soudě s pokolením tímto a odsoudí je, neboť učinili pokání na kázání Jonášovo, a hle, více než Jonáš jest tuto.</verse>
				<verse number="42">Královna jihu povstane na soudě s pokolením tímto a odsoudí je, neboť přišla od končin země, aby uslyšela moudrost Šalomonnovu, a hle, více než Šalomoun jest tuto.</verse>
				<verse number="43">Když pak duch nečistý vyjde od člověka, chodí po místech bezvodných, hledaje odpočinutí, a nenalézá.</verse>
				<verse number="44">I řekne:,Navrátím se do domu svého, odkud jsem vyšel.‘ A přijda, nalezne jej prázdný, vymetený a ozdobený.</verse>
				<verse number="45">Tu jde a vezme s sebou sedm jiných duchů horších, nežli jest sám, a vejdouce přebývají tam. I stávají se poslední věci člověka toho horší, než byly první. Tak bude i tomuto pokolení špatnému.“</verse>
				<verse number="46">Když ještě mluvil k zástupům, matka a bratři jeho stáli venku, žádajíce s ním mluviti.</verse>
				<verse number="47">I řekl mu kdosi: „Hle matka tvá i bratři tvoji stojí venku, žádajíce s tebou mluviti.“</verse>
				<verse number="48">On pak odpovídaje tomu, který mu to byl pověděl, řekl: „Kdo jest matka má, a kdo jsou bratři moji?“</verse>
				<verse number="49">A vztáhnuv ruku na své učeníky, řekl: „Hle matka má a bratři moji.</verse>
				<verse number="50">Neboť kdo činí vůli Otce mého, jenž jest v nebesích, ten jest mi bratrem i sestrou i matkou.“</verse>
			</chapter>
			<chapter number="13">
				<verse number="1">V ten den vyšed Ježíš z domu, posadil se u moře.</verse>
				<verse number="2">I sešli se k němu zástupové mnozí, takže vstoupiv na lodičku, posadil se, a veškeren zástup stál na břehu.</verse>
				<verse number="3">I promluvil k nim mnoho věcí v podobenstvích řka: „Hle vyšel rozsévač, aby rozséval.</verse>
				<verse number="4">A když rozséval, padla některá (zrna) vedle cesty; i přiletěli ptáci (nebeští) a sezobali je.</verse>
				<verse number="5">Jiná padla na místa skalnatá, kde neměla mnoho země, a vzešla rychle, poněvadž neměla hluboké země.</verse>
				<verse number="6">Když však vyšlo slunce, uvadla, a poněvadž neměla kořene, uschla.</verse>
				<verse number="7">Jiná padla do trní; i vzrostlo trní a udusilo je.</verse>
				<verse number="8">Jiná však padla v zemi dobrou; i vydávala plod, některé stonásobný, jiné šedesátinásobný, jiné třicetinásobný.</verse>
				<verse number="9">Kdo má uši k slyšení, slyš.“</verse>
				<verse number="10">I přistoupili učeníci a řekli jemu: „Proč mluvíš k nim v podobenstvích?“</verse>
				<verse number="11">On pak odpověděl jim: „Poněvadž vám jest dáno poznati tajemství království nebeského, jim pak není dáno.</verse>
				<verse number="12">Neboť kdo má, tomu bude dáno a bude oplývati, ale kdo nemá, od toho bude odňato i to, co má.</verse>
				<verse number="13">Proto mluvím k nim v podobenstvích, poněvadž hledíce nevidí a poslouchajíce neslyší ani nerozumějí.</verse>
				<verse number="14">I naplňuje se na nich proroctví Isaiášovo, které praví: „Ušima budete poslouchati, a neuslyšíte; očima budete hleděti, a neuvidíte;</verse>
				<verse number="15">neboť otupělo srdce lidu tohoto, a těžce poslouchali ušima a zamhuřovali oči své, aby snad někdy očima neuviděli a ušima neuslyšeli a srdcem nesrozuměli a neobrátili se, a abych neuzdravil jich.‘</verse>
				<verse number="16">Vaše oči však jsou blahoslaveny, že vidí, i uši vaše, že slyší.</verse>
				<verse number="17">Neboť vpravdě pravím vám: Mnozí proroci a spravedliví toužili uzříti, co vidíte, a neuzřeli, a uslyšeti, co slyšíte, a neuslyšeli.“</verse>
				<verse number="18">„Vy tedy poslyšte podobenství o rozsévači:</verse>
				<verse number="19">Jestliže kdo slyší slovo o království a nerozumí mu, přichází zloboh a uchvacuje to, co bylo zaseto v srdci jeho; to jest ten, který byl naset vedle cesty.</verse>
				<verse number="20">Kdo však byl zaset na místa skalnatá, jest ten, který slyší slovo a hned je přijímá s radostí;</verse>
				<verse number="21">ale nemá v sobě kořene, nýbrž jest chvilkový a když nastává pro to slovo soužení neb pronásledování, ihned se pohoršuje.</verse>
				<verse number="22">A kdo byl zaset mezi trní, jest ten, jenž slyší slovo, ale starost toho světa a klam bohatství udušuje slovo, i stává se neplodným.</verse>
				<verse number="23">Kdo však byl zaset v zemi dobrou, jest ten, jenž slovo slyší a mu rozumí a přináší užitek a vydává jeden sto, druhý šedesát, jiný třicet.“</verse>
				<verse number="24">Jiné podobenství předložil jim řka: „Podobné jest království nebeské člověku, který nasel dobrého semene na poli svém;</verse>
				<verse number="25">a když lidé spali, přišel jeho nepřítel, nasel koukole mezi pšenici a odešel.</verse>
				<verse number="26">Když pak vyrostla bylina a vydala plod, tu ukázal se i koukol.</verse>
				<verse number="27">I přistoupili služebníci hospodářovi a řekli jemu:,Pane, zdali jsi nenasel dobrého semene na poli svém? Odkud tedy má koukol?‘</verse>
				<verse number="28">On pak pravil jim:,Člověk nepřítel to učinil.‘ I řekli mu služebníci:,Chceš-li, abychom šli a vytrhali jej?‘</verse>
				<verse number="29">A on pravil:,Ne, abyste snad trhajíce koukol, nevytrhali spolu s ním i pšenice.</verse>
				<verse number="30">Nechte, ať oboje spolu roste až do žní; a v čas žní řeknu žencům: Seberte nejprve koukol a svažte jej ve snopky ke spálení; pšenici však shromážděte do stodoly mé‘.“</verse>
				<verse number="31">Jiné podobenství předložil jim řka: „Podobno jest království nebeské zrnu hořčičnému, které vzav člověk jeden, zasel na poli svém;</verse>
				<verse number="32">ono jest sice nejmenší mezi všemi semeny, ale když vzroste, větší jest než (všecky) byliny a stává se stromem, takže ptáci nebeští přilétají a hnízdí na ratolestech jeho.“</verse>
				<verse number="33">Jiné podobenství pověděl jim: „Podobno jest království nebeské kvasu, který vzavši jedna žena, zadělala do tři měříc mouky, až zkynulo všecko.“</verse>
				<verse number="34">Toto všecko Ježíš mluvil zástupům v podobenstvích, a bez podobenství nemluvil jim,</verse>
				<verse number="35">aby se naplnilo, co bylo pověděno skrze proroka slovy: „Otevru v podobenstvích ústa svá, vypravovati budu věci skryté od ustanovení světa.“</verse>
				<verse number="36">Potom rozpustiv zástupy, přišel do domu. I přistoupili k němu učeníci jeho a řekli: „Vylož nám podobenství o koukoli polním.“</verse>
				<verse number="37">On pak odpověděl jim: „Rozsévač dobrého semene jest Syn člověka;</verse>
				<verse number="38">pole jest svět; símě dobré, to jsou údové království; koukol pak jsou (lidé) zlí;</verse>
				<verse number="39">nepřítel však, jenž je nasel, jest ďábel, žeň pak jest konec světa, a ženci jsou andělé.</verse>
				<verse number="40">Jako tedy sbírá se koukol a ohněm se pálí, tak bude při skonání světa.</verse>
				<verse number="41">Syn člověka pošle anděly své, i seberou z království jeho všecka pohoršení i ty, kteří činí nepravost,</verse>
				<verse number="42">a uvrhnou je do pece ohnivé; tam bude pláč a skřípění zubů.</verse>
				<verse number="43">Tehda budou spravedliví stkvíti se jako slunce v království Otce svého. Kdo má uši k slyšení, slyš.“</verse>
				<verse number="44">„Podobno jest království nebeské pokladu skrytému v poli, jejž člověk nalezna, zakryje a radostí nad ním jde a prodá všecko, co má, a koupí pole to.</verse>
				<verse number="45">Také podobno jest království nebeské kupci, jenž hledal dobrých perel,</verse>
				<verse number="46">a když nalezl jednu perlu drahocennou, odešed prodal všecko, co měl a koupil ji.“ „</verse>
				<verse number="47">Také podobno jest království nebeské síti, která byvši spuštěna do moře, shromažďuje ze všeho rodu ryb,</verse>
				<verse number="48">a když se naplní, vytáhnou ji na břeh a posadíce se vyberou dobré do nádob, špatné však odvrhnou pryč.</verse>
				<verse number="49">Tak bude při skonání světa: vyjdou andělé a oddělí zlé od spravedlivých</verse>
				<verse number="50">a uvrhnou je do peci ohnivé; tam bude pláč a skřípění zubů.</verse>
				<verse number="51">Srozuměli jste všemu tomu?“ Řkou jemu: „Ano.“</verse>
				<verse number="52">I dí jim: „Proto každý učitel zákona vyučený v království nebeském podoben jest hospodáři, který vynáší ze své zásoby věci nové i staré.“</verse>
				<verse number="53">A když Ježíš dokončil podobenství ta, odebral se odtud.</verse>
				<verse number="54">A přišed do své otčiny, učil je v synagoze jejich, takže žasli a pravili: „Odkud má tento moudrost tu a moc?</verse>
				<verse number="55">Není-liž to syn tesařův? zda nejmenuje se matka jeho Maria a bratři jeho Jakub a Josef a Šimon a Juda? a sestry jeho, nejsou-li všecky u nás?</verse>
				<verse number="56">Odkud tedy má všecky věci tyto?“</verse>
				<verse number="57">I horšili se nad ním. Ježíš však řekl jim: „Není prorok bez úcty leč ve své otčině a ve svém domě.“</verse>
				<verse number="58">A neučinil tam divů mnoho pro jejich nevěru.</verse>
			</chapter>
			<chapter number="14">
				<verse number="1">V ten čas uslyšel tetracha Herodes pověst o Ježíšovi.</verse>
				<verse number="2">I řekl služebníkům svým: „To jest Jan Křtitel; on vstal z mrtvých, a proto moc divotvorná působí v něm.“</verse>
				<verse number="3">Herodes totiž jal Jana a spoutav jej dal ho do žaláře pro Herodiadu, manželku bratra svého;</verse>
				<verse number="4">neboť Jan říkal jemu: „Není dovoleno tobě míti ji.“</verse>
				<verse number="5">A chtěl ho zabíti, ale bál se lidu, poněvadž ho měli za proroka.</verse>
				<verse number="6">Když však byly Herodovy narozeniny, tančila dcera Herodiadina uprostřed (hostí) a zalíbila se Herodovi;</verse>
				<verse number="7">proto s přísahou zaslíbil jí dáti, začkoli by ho požádala.</verse>
				<verse number="8">Ona pak byvši navedena od své matky, pravila: „Dej mi zde na míse hlavu Jana Křtitele.</verse>
				<verse number="9">Tu zarmoutil se král; pro přísahu však a pro spoluhodovníky přikázal ji dáti.</verse>
				<verse number="10">I dal stíti Jana v žaláři,</verse>
				<verse number="11">a byla přinesena hlava jeho na míse a dána dívce; i odnesla ji matce své.</verse>
				<verse number="12">Potom učeníci jeho přišedše vzali jeho tělo a pochovali je; a šedše pověděli to Ježíšovi.</verse>
				<verse number="13">Uslyšev to Ježíš, odebral se odtud na lodičce na místo osamělé v soukromí, a když to uslyšeli zástupové, šli za ním z měst pěšky.</verse>
				<verse number="14">A vyšed uzřel zástup veliký, i slitoval se nad nimi a uzdravil nemocné jejich.</verse>
				<verse number="15">Když pak nastal večer, přistoupili k němu učeníci jeho řkouce: „Osamělé jest místo toto, a hodina minula. Rozpusť zástupy, ať odejdou do vesnic a nakoupí sobě pokrmů.“</verse>
				<verse number="16">Ale Ježíš řekl jim: „Není potřebí, aby odešli; dejte vy jim jísti.“</verse>
				<verse number="17">Odpověděli jemu: „Nemáme zde, leč pět chlebův a dvě ryby.“</verse>
				<verse number="18">I řekl jim: „Přineste mi je sem.“</verse>
				<verse number="19">A rozkázav zástupům, aby se rozložili na trávě, vzal pět chlebův i dvě ryby a pohlédnuv k nebi, požehnal je; a rozlámav chleby, dal je učeníkům, učeníci pak zástupům.</verse>
				<verse number="20">I jedli všichni a nasytili se. A sebrali zbytky, dvanácte košů plných kousků.</verse>
				<verse number="21">Těch pak, kteří jedli, bylo as pět tisíc mužů kromě žen a dětí.</verse>
				<verse number="22">A ihned přinutil Ježíš učeníky, aby vstoupili na lodičku a plavili se napřed na druhou stranu, až by rozpustil zástupy.</verse>
				<verse number="23">A rozpustiv zástup, vstoupil na horu sám, aby se modlil. Když pak byl večer, byl tam samoten.</verse>
				<verse number="24">Lodička pak zmítala se již uprostřed moře vlnami; neboť byl vítr protivný.</verse>
				<verse number="25">O čtvrté hlídce pak noční přišel k nim, jda po moři.</verse>
				<verse number="26">A učeníci spatřivše ho, an jde po moři, ulekli se řkouce: „Strašidlo jest to;“ a vykřikli strachem.</verse>
				<verse number="27">I promluvil k nim hned Ježíš, řka: „Buďte dobré mysli, já jsem to, nebojte se.“</verse>
				<verse number="28">Odpověděv pak Petr, řekl: „Pane, jsi-li to ty, rozkaž mi, ať přijdu k tobě po vodě.“</verse>
				<verse number="29">A on řekl: „Pojď.“ I sestoupil Petr z lodičky a šel po vodě, aby přišel k Ježíšovi.</verse>
				<verse number="30">Vida však vítr silný, bál se a počav tonouti zkřikl: „Pane, zachraň mne.“</verse>
				<verse number="31">A ihned Ježíš vztáhl ruku, ujal ho a řekl jemu: „Malověrný, proč jsi pochyboval?“</verse>
				<verse number="32">A jakmile vstoupili na lodičku, přestal vítr.</verse>
				<verse number="33">Ti pak, kteří byli na lodičce, přistoupivše poklonili se mu řkouce: „V pravdě Syn Boží jsi ty.“</verse>
				<verse number="34">I přeplavivše se, přišli do krajiny Genesaretské.</verse>
				<verse number="35">A poznavše jej muži onoho místa, rozeslali po veškeré té krajině; i přivedli a přinesli mu všecky chorobné,</verse>
				<verse number="36">a ti prosili ho, aby směli dotknouti se alespoň třepení roucha jeho; a kteří se ho dotkli, byli uzdraveni.</verse>
			</chapter>
			<chapter number="15">
				<verse number="1">Tehdy přišli k Ježíšovi z Jerusalema zákoníci a fariseové a řekli:</verse>
				<verse number="2">„Proč přestupuji učeníci tvoji podání starších? neboť neumývají rukou svých, když jedí chléb.“</verse>
				<verse number="3">On pak odpověděv řekl jim: „Proč i vy přestupujete přikázání Boží pro podání svoje?</verse>
				<verse number="4">Neboť Bůh řekl:,Cti otce i matku‘ a,Kdo zlořečí otci neb matce, ať umře‘,</verse>
				<verse number="5">vy však pravíte:,Kdo by řekl otci neb matce:,Oběť (jest to), z čeho bys mohl míti ode mne prospěch,‘</verse>
				<verse number="6">není povinen ctíti otce svého neb matku svou.‘ I zrušili jste přikázání Boží pro podání svoje.</verse>
				<verse number="7">Pokrytci, dobře prorokoval o vás Isaiáš řka:</verse>
				<verse number="8">,Lid tento ctí mne ústy, ale srdce jejich daleko jest ode mne.</verse>
				<verse number="9">Nadarmo však mne ctí, učíce naukám a stanovám lidským‘.“</verse>
				<verse number="10">A svolav k sobě zástupy, řekl jim: „Slyšte a rozumějte:</verse>
				<verse number="11">Ne, co vchází do úst, poskvrňuje člověka, nýbrž co vychází z úst, to poskvrňuje člověka.“</verse>
				<verse number="12">Tu přistoupili k němu učeníci jeho a řekli jemu: „Víš-li, že fariseové, uslyševše tu řeč se pohoršili?“</verse>
				<verse number="13">On pak odpověděl: „Všeliké štípení, jehož neštípil Otec můj nebeský, bude z kořene vyvráceno.</verse>
				<verse number="14">Nechte jich; slepí jsou to vůdcové slepých; vede-li však slepý slepého, padnou oba do jámy.“</verse>
				<verse number="15">Odvětiv pak Petr řekl jemu: „Vylož nám to podobenství.“</verse>
				<verse number="16">A on pravil: „Také vy jste ještě nechápaví?</verse>
				<verse number="17">Nenahlížíte, že vše, co vchází do úst, jde do břicha a vypouští se do stoky?</verse>
				<verse number="18">co však vychází z úst, jde ze srdce, a to poskvrňuje člověka.</verse>
				<verse number="19">Ze srdce zajisté vycházejí zlé myšlenky, vraždy, cizoložství, smilstva, krádeže, křivá svědectví, rouhání.</verse>
				<verse number="20">To jsou věci, které poskvrňují člověka, neumytýma rukama však jísti neposkvrňuje člověka.“</verse>
				<verse number="21">A vyšed odtud Ježíš, odebral se do krajin tyrských a sidonských.</verse>
				<verse number="22">A hle, žena kananejská, vyšedši z těch končin, volala k němu řkouc: „Smiluj se nade mnou, pane, synu Davidův! Dcera má krutě se trápí od ducha zlého.“</verse>
				<verse number="23">On však neodpověděl ji ani slova. I přistoupili učeníci jeho a prosili ho řkouce: „Propusť jí, neboť volá za námi.“</verse>
				<verse number="24">On pak odpověděl: „Nejsem poslán leč k zahynulým ovcím domu israelského.“</verse>
				<verse number="25">Ale ona přišedši, klaněla se mu a řekla: „Pane, pomoz mi.“</verse>
				<verse number="26">On pak odpověděl: „Není dobré bráti chléb dítkám a házeti psíkům.“</verse>
				<verse number="27">A ona řekla: „Ovšem Pane, neboť i psíci jedí z drobtů, které padají se stolu pánů jejich.“</verse>
				<verse number="28">Tu Ježíš odpověděl jí: „Ženo, veliká jest víra tvá, staň se tobě, jak žádáš.“ I uzdravena jest dcera její od té hodiny.</verse>
				<verse number="29">A odebrav se odtud Ježíš, přišel k moři Galilejskému a vystoupiv na horu, posadil se tam.</verse>
				<verse number="30">I přišli k němu zástupové mnozí, majíce s sebou němé, slepé, kulhavé, chromé a mnoho jiných a položili je k nohám jeho; i uzdravil je,</verse>
				<verse number="31">takže zástupové divili se vidouce, že němí mluví, (chromí jsou zdrávi), kulhaví chodí, slepí vidí, i velebili Boha israelského.</verse>
				<verse number="32">Ježíš pak přivolav k sobě učeníky své řekl: „Lítost mám nad zástupem, neboť již tři dny trvají se mnou a nemají, co by jedli; a rozpustiti je lačné nechci, aby nezemdleli na cestě.“</verse>
				<verse number="33">I řekli mu učeníci: „Odkud tedy vezmeme v pustině tolik chlebů, abychom nasytili zástup tak veliký?“</verse>
				<verse number="34">A Ježíš řekl jim: „Kolik chlebů máte?“ Oni pak pravili: „Sedm a několik rybiček.“</verse>
				<verse number="35">I rozkázal zástupu, aby se rozložil na zemi.</verse>
				<verse number="36">A vzav sedm chlebův i ryby a učiniv díky, rozlámal je a dal učeníkům svým, učeníci pak dali je lidu.</verse>
				<verse number="37">I jedli všichni a nasytili se; a zbylé kousky sebrali, sedm košíků plných.</verse>
				<verse number="38">Bylo pak těch, kteří jedli, čtyři tisíce mužů kromě žen a dětí.</verse>
				<verse number="39">A rozpustiv zástup, vstoupil na lodičku a přišel do končin magedanských.</verse>
			</chapter>
			<chapter number="16">
				<verse number="1">Tu přistoupili kněmu fariseové a saduceové, aby ho pokoušeli; i prosili ho, aby jim ukázal znamení s nebe.</verse>
				<verse number="2">On pak odpověděl jim: „Když nastane večer, říkáte:,Bude pěkně, neboť nebe se červená‘;</verse>
				<verse number="3">a ráno:,Dnes bude nepohoda, neboť červená se nebe pošmurné.‘</verse>
				<verse number="4">Tvářnost nebe umíte tedy posouditi, znamení časů však poznati nedovedete? Pokolení špatné a cizoložné hledá znamení, a znamení nebude mu dáno leč znamení proroka Jonáše.“ A nechav jich odešel.</verse>
				<verse number="5">A když se plavili na druhý břeh, učeníci zapomněli vzíti s sebou chleby.</verse>
				<verse number="6">I řekl jim (Ježíš): „Hleďte a varujte se kvasu farisejského a saducejského.“</verse>
				<verse number="7">Ale oni uvažovali mezi sebou řkouce: „To proto, že jsme nevzali chlebů.“</verse>
				<verse number="8">Věda pak to Ježíš, řekl: „Co uvažujete mezi sebou, malověrní, že nemáte chlebů?</verse>
				<verse number="9">Ještě nechápete ani se nepamatujete na pět chlebů pro pět tisíc lidí, a kolik košů jste sebrali?</verse>
				<verse number="10">Ani na sedm chlebů pro čtyři tisice lidí, a kolik košíků jste sebrali?</verse>
				<verse number="11">I proč nechápete, že o chlebích nepravil jsem vám:,Varujte se kvasu farisejského a saducejského?‘“</verse>
				<verse number="12">Tu porozuměli, že neřekl, aby se varovali kvasu chlebů, nýbrž učení farisejského a saducejského.</verse>
				<verse number="13">Přišed pak Ježíš do krajin Caesaree Filipovy, otázal se učeníků svých řka: „Kým praví lidé býti Syna člověka?“</verse>
				<verse number="14">I řekli (jemu): Jedni Janem Křtitelem, jiní Eliášem, jiní Jeremiášem neb jedním z proroků.“</verse>
				<verse number="15">Dí jim (Ježíš): „Vy pak kým mě býti pravíte?“</verse>
				<verse number="16">Odpovídaje Šimon Petr řekl: „Ty jsi Kristus, Syn Boha živého.“</verse>
				<verse number="17">A Ježíš odpověděv řekl jemu: „Blahoslavený jsi Šimone, synu Janův! neboť tělo a krev nezjevilo toho tobě, nýbrž Otec můj, jenž jest v nebesích.</verse>
				<verse number="18">I já pravím tobě: Ty jsi Petr (t. j. skála), a na té skále vzdělám cirkev svou, a brány pekelné jí nepřemohou.</verse>
				<verse number="19">A tobě dám klíče království nebeského, a cokoli svážeš na zemi, bude svázáno i na nebi; a cokoli rozvážeš na zemi, bude rozvázáno i na nebi.“</verse>
				<verse number="20">Tu přikázal přísně učeníkům svým, aby nikomu neříkali, že on jest Kristus.</verse>
				<verse number="21">Od té chvíle počal Ježíš ukazovati učeníkům svým, že musí jíti do Jerusalema a mnoho vytrpěti od starších a zákoníků i velekněží a býti zabit a třetího dne vstáti z mrtvých.</verse>
				<verse number="22">I pojal ho Petr stranou a počal mu domlouvati řka: „Odstup to od tebe, Pane, to se ti nestane.“</verse>
				<verse number="23">Ale Ježíš obrátiv se pravil Petrovi: „Jdi mi s očí, satane! Pohoršením jsi mi, neboť nemáš na zřeteli věcí Božích, nýbrž věci lidské.“</verse>
				<verse number="24">Na to řekl Ježíš učeníkům svým: „Chce-li kdo za mnou přijíti, zapři sám sebe a vezmi kříž svůj a následuj mne.</verse>
				<verse number="25">Neboť kdo by chtěl život svůj zachovati, ztratí jej; kdo by však ztratil život svůj pro mne, nalezne jej.</verse>
				<verse number="26">Neboť co prospěje člověku, byť celý svět získal, život (věčný) však ztratil? Aneb jakou dá člověk výměnu za (věčný) život svůj?</verse>
				<verse number="27">Syn člověka zajisté přijde ve slávě Otce svého s anděly svými a tehda odplatí jednomu každému podle skutků jeho.</verse>
				<verse number="28">V pravdě pravím vám: Jsou tu někteří mezi přítomnými, kteří neokusí smrti, dokud neuzří Syna člověka přicházeti v jeho království.“</verse>
			</chapter>
			<chapter number="17">
				<verse number="1">A po šesti dnech Ježíš pojal Petra, Jakuba a Jana, bratra jeho, a vedl je na horu vysokou v soukromí</verse>
				<verse number="2">a proměnil se před nimi. I zastkvěla se tvář jeho jako slunce a roucho jeho stalo se bílé jako sníh.</verse>
				<verse number="3">A hle, ukázal se jim Mojžíš a Eliáš rozmlouvajíce s ním.</verse>
				<verse number="4">Petr pak promluviv řekl Ježíšovi: „Pane, dobře jest nám zde býti; chceš-li, udělejme tu tři stánky, tobě jeden, Mojžíšovi jeden a Eliášovi jeden.“</verse>
				<verse number="5">Když ještě mluvil, hle, oblak světlý zastínil je, a hlas z oblaku zazněl řka: „Tento jest Syn můj milý, v němž se mi zalíbilo, toho poslouchejte.“</verse>
				<verse number="6">A učeníci uslyševše to, padli na svou tvář a báli se velmi.</verse>
				<verse number="7">I přistoupil Ježíš a dotek se jich pravil: „Vstaňte, nebojte se.“</verse>
				<verse number="8">Pozdvihše pak očí svých, neviděli nikoho, leč Ježíše samotného.</verse>
				<verse number="9">A když sestupovali s hory, přikázal jim Ježíš řka: „Nepovídejte nikomu o tom vidění, dokud Syn člověka nevstane z mrtvých.“</verse>
				<verse number="10">I otázali se ho učeníci řkouce: „Proč tedy říkají zákonici, ze prve má přijíti Eliáš?“</verse>
				<verse number="11">On pak odpověděl: „Eliáš přijde sice a napraví všecko;</verse>
				<verse number="12">ale pravím vám: Eliáš přišel již, ale nepoznali ho, nýbrž učinili mu, co se jim zlíbilo. Tak i Syn člověka bude trpěti od nich.“</verse>
				<verse number="13">Tu porozuměli učeníci, že jim to pravil o Janu Křtiteli.</verse>
				<verse number="14">A když přišli k zástupu, přistoupil k němu člověk jeden a pad před ním na kolena pravil: „Pane, smiluj se nad synem mým, neboť jest náměsíčný a zle se trápí; často totiž padá do ohně a často do vody.</verse>
				<verse number="15">I přivedl jsem jej tvým učeníkům, ale nemohli ho uzdraviti.“</verse>
				<verse number="16">Odpověděv Ježíš řekl: „Ó pokolení nevěřící a převrácené, dokavad mám býti s vámi? Dokavad vás mám trpěti? Přiveďte mi ho sem.“</verse>
				<verse number="17">I přikázal mu Ježíš, a duch zlý vyšel od něho; i byl uzdraven pacholík od té chvíle.</verse>
				<verse number="18">Tu přistoupili učeníci k Ježíšovi v soukromí a řekli: „Proč nemohli jsme my ho vymítnouti?“</verse>
				<verse number="19">A on pravil jim: „Pro malou víru svou. Vpravdě zajisté pravím vám: Budete-li míti víru jako zrno hořčičné, řeknete této hoře:,Přejdi odtud tamto‘ a přejde, a nic nebude vám nemožno.</verse>
				<verse number="20">Takovýhle rod však nevymítá se leč modlitbou a postem.“</verse>
				<verse number="21">Když pak dleli v Galilei řekl jim Ježíš: „Syn člověka bude vydán v ruce lidské,</verse>
				<verse number="22">a zabijí ho, ale třetího dne vstane z mrtvých.“ I zarmoutili se velmi.</verse>
				<verse number="23">A když přišli do Kafarnaum, přistoupili k Petrovi výběrčí daně chrámové a řekli: „Což mistr váš neplatí daně chrámové?“</verse>
				<verse number="24">I řekl: „Platí.“ A když přišel domů, předešel ho Ježíš otázkou: „Co se ti zdá, „Šimone? Od koho berou králové pozemští clo neb daň? Od synů svých či-li od cizích?“</verse>
				<verse number="25">A on řekl: „Od cizích.“ I řekl mu Ježíš: „Synové tedy jsou svobodni.</verse>
				<verse number="26">Abychom však jich nepohoršili, jdi k moři a vrhni udici, a tu rybu, která se chytí nejprve, vezmi a otevra ústa její, nalezneš stater; ten vezmi a dej jim za mne i za sebe.“</verse>
			</chapter>
			<chapter number="18">
				<verse number="1">V tu dobu učeníci přistoupili k Ježíšovi a řekli: „Kdo pak jest větší v království nebeském?“</verse>
				<verse number="2">A Ježíš zavolav k sobě dítko, postavil je uprostřed nich a řekl:</verse>
				<verse number="3">„Vpravdě pravím vám: „Neobrátíte-li se a nebudete li jako dítky, nevejdete do království nebeského.</verse>
				<verse number="4">Kdo se tedy poníží jako dítko toto, ten jest větší v království nebeském.</verse>
				<verse number="5">A kdo přijme jedno dítko takové pro jméno mé, mě přijímá.“</verse>
				<verse number="6">„Kdo by však pohoršil jedno z maličkých těchto, kteří ve mne věří, tomu bylo by lépe, aby kámen mlýnský zavěšen byl na hrdlo jeho a on pohroužen byl do hlubokosti mořské.“</verse>
				<verse number="7">Běda světu pro pohoršení! Neboť jest nutno, aby přicházela pohoršení, ale běda člověku tomu, skrze něhož pohoršení přichází.</verse>
				<verse number="8">Pohoršuje-li tě však ruka tvá neb noha tvá, utni ji a vrhni od sebe; lépe jest tobě vejíti do života bezrukému neb kulhavému, než abys, maje obě ruce neb obě nohy, uvržen byl do ohně věčného.</verse>
				<verse number="9">A pohoršuje-li tě oko tvé, vylup je a vrhni od sebe; lépe jest tobě jednookému vejíti do života, než abys maje obě oči uvržen byl do pekelného ohně.“</verse>
				<verse number="10">„Hleďte, abyste nepohrdali nikým z těchto maličkých: neboť pravím vám, že andělé jejich v nebi stále patří na tvář Otce mého, jenž jest v nebesích.</verse>
				<verse number="11">Přišelť Syn člověka, aby spasil, co zahynulo.</verse>
				<verse number="12">Co se vám zdá? Kdyby měl někdo sto ovec a zabloudila by jedna z nich, zda nenechá devadesáti devíti na horách a nejde hledati té, která zabloudila?</verse>
				<verse number="13">A podaří-li se mu ji nalézti, vpravdě pravím vám, že se raduje nad ní více, než nad devadesáti devíti, které nezabloudily.</verse>
				<verse number="14">Tak také není vůle Otce vašeho, jenž jest v nebesích, aby zahynul jeden z těchto maličkých.“</verse>
				<verse number="15">„Zhřešil-li pak (proti tobě) bratr tvůj, jdi a pokárej ho mezi sebou a jím samým. Poslechne-li tě, získal jsi bratra svého;</verse>
				<verse number="16">pakli neposlechne, přiber si ještě jednoho neb dva, aby ústy dvou neb tří svědků každá věc byla zjištěna.</verse>
				<verse number="17">Nebude-li jich dbáti, pověz církvi; neposlechne-li však ani církve, budiž tobě jako pohan a celník.</verse>
				<verse number="18">Vpravdě pravím vám: Cokoli svážete na zemí, bude svázáno na nebi. a cokoli rozvážete na zemi, bude rozvázáno i na nebi.</verse>
				<verse number="19">Opět pravím vám: Sjednotí-li se dva z vás na zemi o kterékoli věci, za kterou by prosili, stane se jim to od Otce mého, jenž jest v nebesích.</verse>
				<verse number="20">Neboť kde jsou dva neb tři shromážděni ve jméno mé, tam jsem já mezi nimi.“</verse>
				<verse number="21">Tu přistoupil k němu Petr a řekl: „Pane, kolikrát mám odpustiti bratru svému, když zhřeší proti mně? Až do sedmikráte?“</verse>
				<verse number="22">Dí jemu Ježíš: „Nepravím tobě,až do sedmikráte‘, nýbrž až do sedmdesátisedmkrát.</verse>
				<verse number="23">Proto podobno jest království nebeské králi, který chtěl počet klásti se služebníky svými.</verse>
				<verse number="24">A když počal počet klásti, přivedli mu jednoho, který mu byl dlužen deset tisíc hřiven.</verse>
				<verse number="25">Když pak neměl čim zaplatit, rozkázal jej pán jeho prodati, též manželku jeho i dítky a všecko, co měl a zaplatit.</verse>
				<verse number="26">Pad tedy služebník ten před ním, prosil ho řka:,Poshověj mi, a všecko zaplatím tobě.‘</verse>
				<verse number="27">I slitoval se pán nad služebníkem oním, propustil ho a dluh mu odpustil.</verse>
				<verse number="28">Vyšed pak služebník ten, nalezl jednoho ze svých spoluslužebníků, který mu byl dlužen sto denárů, i uchopil ho a rdousil ho řka:,Zaplať, co's dlužen.‘</verse>
				<verse number="29">Pad tedy spoluslužebník jeho před ním, prosil ho řka:,Poshověj mi, a všecko zaplatím tobě.‘</verse>
				<verse number="30">Ale on nechtěl, nýbrž odešed, dal jej do žaláře, až by zaplatil dluh.</verse>
				<verse number="31">Uzřevše pak spoluslužebníci jeho, co se událo, zarmoutili se velmi a přišedše, pověděli pánu svému všechno, co se stalo.</verse>
				<verse number="32">Tu povolal ho pán jeho a řekl jemu:,Služebníku nešlechetný, všechen dluh odpustil jsem tobě, poněvadž jsi mě prosil:</verse>
				<verse number="33">neměl jsi tedy také ty slitovati se nad spoluslužebníkem svým, jako i já slitoval jsem se nad tebou?‘</verse>
				<verse number="34">I rozhněval se pán jeho a dal jej mučitelům, dokud by nezaplatil všeho dluhu.</verse>
				<verse number="35">Tak i Otec můj nebeský učiní vám, jestli neodpustíte jedenkaždý bratru svému ze srdcí svých.“</verse>
			</chapter>
			<chapter number="19">
				<verse number="1">Když Ježíš dokonal tyto řeči, odebral se z Galilee a přišel do končin judských Zajordánskem.</verse>
				<verse number="2">I šli za ním mnozi zástupové, a uzdravil je tam.</verse>
				<verse number="3">Tu přistoupili k němu fariseové a pokoušeli ho, řkouce: „jest dovoleno člověku propustiti manželku svou z příčiny kterékoliv?“</verse>
				<verse number="4">On pak odpověděl jim: „Což jste nečetli, že ten, který stvořil člověka, na počátku mužem a ženou je učinil a řekl:</verse>
				<verse number="5">,Proto opustí člověk otce svého i matku svou a přidrží se manželky své a ti dva budou tělem jedním?‘</verse>
				<verse number="6">Nejsou tedy již dva, nýbrž jedno tělo. Nuže, co Bůh spojil, člověk nerozlučuj.“</verse>
				<verse number="7">Řekli jemu: „Proč tedy přikázal Mojžíš dáti lístek zápudný a propustiti?“</verse>
				<verse number="8">Dí jim: „Pro tvrdost srdce vašeho dopustil vám Mojžíš propouštěti manželky vaše, ale s počátku nebylo tak.</verse>
				<verse number="9">Pravím však vám: Kdo propustí manželku svou leč pro smilství a pojme jinou, cizoloží, a kdo pojme propuštěnou, cizoloží.</verse>
				<verse number="10">Řkou jemu učeníci jeho: „Takový-li jest poměr mezi mužem a ženou, není dobře ženiti se.“</verse>
				<verse number="11">On pak řekl jim: „Ne všichni chápají slova toho, nýbrž ti, jimž jest dáno.</verse>
				<verse number="12">Jsouť panicové, kteří se tak narodili z matky, a jsou panicové, kteří učiněni jsou jimi od lidí, a jsou panicové, kteří sami oddali se panictví pro království nebeské. Kdo může chápati, chápej.“</verse>
				<verse number="13">Tehdy podali mu dítky, aby na ně vložil ruce a se pomodlil; učeníci však domlouvali jim,</verse>
				<verse number="14">ale Ježíš řekl jim: „Nechte dítek a nebraňte jim přijíti ke mně; neboť takových jest království nebeské.“</verse>
				<verse number="15">A vloživ na ně ruce, odešel odtud.</verse>
				<verse number="16">Tu přistoupil k němu kdosi a řekl: „Mistře dobrý, co dobrého mám činiti, abych obdržel život věčný?“</verse>
				<verse number="17">On pak řekl jemu: „Co se mě ptáš o dobrém? Jediný jest dobrý, (Bůh). Chceš-li však vejíti do života, zachovávej přikázání.“</verse>
				<verse number="18">Dí jemu: „Která?“ A Ježíš řekl: „Nezabiješ, nezcizoložíš, nepokradeš, nepromluvíš křivého svědectví,</verse>
				<verse number="19">cti otce svého i matku svou a milovati budeš bližního svého jako sebe samého.“</verse>
				<verse number="20">Dí jemu mládenec: „To všecko zachovával jsem od svého mládí. Čeho se mi ještě nedostává?“</verse>
				<verse number="21">Řekl mu Ježíš: „Chceš-li dokonalý býti, jdi, prodej co máš a dej chudým, a budeš míti poklad v nebi; a pojď a následuj mne.“</verse>
				<verse number="22">Uslyšev mládenec slova ta, odešel smuten, neboť měl mnoho statků.</verse>
				<verse number="23">Ježíš pak řekl učeníkům svým: „Vpravdě pravím vám: Boháč vejde těžko do království nebeského.</verse>
				<verse number="24">A opět pravím vám: Snáze jest velbloudu projíti uchem jehelním, než boháči vejíti do království nebeského.“</verse>
				<verse number="25">Uslyševše to učeníci, divili se velmi řkouce: „I kdo tedy může býti spasen?“</verse>
				<verse number="26">Ježíš však pohleděv na ně, řekl jim: „U lidí jest to nemožné, ale u Boha všecko jest možné.“</verse>
				<verse number="27">Tu odpověděl mu Petr: „Hle, my jsme opustili všecko a následovali jsme tebe; čeho se nám tedy za to dostane?“</verse>
				<verse number="28">Ježíš pak řekl jim: „Vpravdě pravím, že vy, kteří jste mne následovali, při znovuzrození, kdy Syn člověka zasedne na slavné stolici své, seděti budete i vy na dvanácti stolicích, soudíce dvanáct pokolení israelských.</verse>
				<verse number="29">A každý, kdo opustí dům neb bratry neb sestry neb otce neb matku neb manželku neb dítky neb pole pro jméno mé, stokrát více vezme a život věčný v dědictví dostane,</verse>
				<verse number="30">Mnozí pak první budou posledními a poslední prvními.“</verse>
			</chapter>
			<chapter number="20">
				<verse number="1">„Podobno jest totiž království nebeské hospodáři, který vyšel na úsvitě, aby najal dělníky na vinici svou.</verse>
				<verse number="2">Smluviv pak s dělníky denár na den, poslal je na vinici svou.</verse>
				<verse number="3">A vyšed okolo třetí hodiny, uzřel jiné, ani stojí na trhu zahálejíce,</verse>
				<verse number="4">I řekl jim:,Jděte i vy na vinici mou, a co budespravedlivo, dám vám.‘</verse>
				<verse number="5">A šli. Opět však vyšel o šesté i deváté hodině, a učinil taktéž.</verse>
				<verse number="6">Ale vyšed o hodině jedenácté, nalezl jiné, ani stojí. I řekl jim:,Proč tu stojíte, celý den zahálejíce?‘</verse>
				<verse number="7">Řkou jemu:,Nikdo nás nenajal.‘ Dí jim:,Jděte i vy na vinici mou.‘</verse>
				<verse number="8">A když byl večer, řekl pán vinice svému správci:,Zavolej dělníky a dej jim mzdu, počna od posledních až do prvních.‘</verse>
				<verse number="9">Přišedše tedy ti, kteří nastoupili o jedenácté hodině, obdrželi každý po jednom denáru.</verse>
				<verse number="10">Přišedše pak i první, domnívali se, že obdrží více; dostali však i oni po jednom denáru.</verse>
				<verse number="11">A dostávše, reptali proti hospodáři</verse>
				<verse number="12">řkouce:,Tito poslední pracovali jedinou hodinu, a rovnými učinil jsi je nám, kteří jsme nesli břímě dne i horko.‘</verse>
				<verse number="13">Ale on odpověděv jednomu z nich pravil:,Příteli, nečiním tobě křivdy; zdali nesmluvil jsi se mnou jednoho denáru?</verse>
				<verse number="14">Vezmi, co jest tvoje, a odejdi. Chci však také tomuto poslednímu dáti jako i tobě.</verse>
				<verse number="15">Aneb snad nesmím učiniti (se svým) co chci? Či oko tvé jest zlé, že já dobrý jsem?‘</verse>
				<verse number="16">Tak budou poslední prvními a první posledními; neboť mnoho jest povolaných, ale málo vyvolených.“</verse>
				<verse number="17">A když Ježíš se ubíral do Jerusalema, pojal dvanáct učeníků v soukromí a řekl jim na cestě:</verse>
				<verse number="18">„Hle, béřeme se do Jerusalema, a Syn člověka bude vydán velekněžím a zákoníkům, a ti odsoudí ho na smrt</verse>
				<verse number="19">a vydají ho pohanům, aby se mu posmívali, jej bičovali a ukřižovali; ale třetího dne vstane z mrtvých.“</verse>
				<verse number="20">Tu přistoupila k němu matka synů Zebedeových se svými syny a klanějíc se mu, prosila ho za něco.</verse>
				<verse number="21">On pak jí řekl: „Co chceš?“ Dí jemu: „Řekni, aby tito dva synové moji seděli v tvém království jeden na pravici a jeden na levici tvé.“</verse>
				<verse number="22">Ale Ježíš odpověděl: „Nevíte, zač prosíte. Můžete píti kalich, který já budu píti?“ Řkou jemu: „Můžeme.“</verse>
				<verse number="23">Dí jim: „Kalich můj sice píti budete, seděti však na pravici neb na levici mé není mojí věci dáti (vám), nýbrž těm, jimž připraveno jest od Otce mého.“</verse>
				<verse number="24">A uslyševše to deset ostatních, rozmrzeli se na ty dva bratry.</verse>
				<verse number="25">Ale Ježíš zavolav je k sobě řekl: „Víte, že knížata národů panují nad nimi a velmoži provádějí moc svou nad nimi.</verse>
				<verse number="26">Tak nebuď mezi vámi, nýbrž kdo chce státi se mezi vámi větším, buď služebníkem vaším,</verse>
				<verse number="27">a kdo chce mezi vámi býti první, buď sluhou vaším,</verse>
				<verse number="28">jako Syn člověka nepřišel, aby se mu sloužilo, nýbrž aby sloužil a dal život svůj na vykoupení za mnohé.“</verse>
				<verse number="29">A když vycházeli z Jericha, šel za ním zástup veliký.</verse>
				<verse number="30">A hle, dva slepci seděli podle cesty a uslyševše, že Ježíš tudy jde, zvolali: „Pane, smiluj se nad námi! Synu Davidův!“</verse>
				<verse number="31">Zástup pak domlouval jim, aby mlčeli.</verse>
				<verse number="32">Ale oni tím více volali: „Pane, smiluj se nad námi!“ Synu Davidův!“</verse>
				<verse number="33">I zastavil se Ježíš a zavolav je řekl: „Co chcete, abych vám učinil?“ Řkou jemu: „Pane, ať otevrou se oči naše.“</verse>
				<verse number="34">I slitoval se nad nimi Ježíš a dotekl se očí jejich. A hned prohlédli a šli za ním.</verse>
			</chapter>
			<chapter number="21">
				<verse number="1">A když se přiblížili k Jerusalemu a přišli k Betfage k hoře Olivetské, tehda Ježíš poslal dva učeníky</verse>
				<verse number="2">řka jim: „Jděte do vesnice, která jest proti vám, a hned naleznete oslici přivázanou a oslátko s ní. Odvažte je a přiveďte ke mně.</verse>
				<verse number="3">A řekne-li vám kdo co, rcete:,Pán jich potřebuje‘, a hned je propustí.“</verse>
				<verse number="4">Toto pak stalo se, aby se naplnilo, co bylo pověděno skrze proroka slovy:</verse>
				<verse number="5">„Povězte dceři siónské: Hle, král tvůj béře se k tobě tichý, sedě na oslici a oslátku jhu podrobené.“</verse>
				<verse number="6">Odešedše pak učeníci a učinivše, jak jim přikázal Ježíš,</verse>
				<verse number="7">přivedli oslici i oslátko a vložili na ně roucha svá; i posadil se na ně.</verse>
				<verse number="8">Přemnohý pak zástup prostřel roucha svá na cestu, a jiní sekali ratolesti se stromův a prostírali na cestu.</verse>
				<verse number="9">zástupové pak, kteří šli v předu i ti, kteří vzadu byli, volali řkouce: „Hosanna, Synu Davidovu! Požehnaný, jenž se béře ve jménu Páně, hosanna na výsostech!“</verse>
				<verse number="10">A když vjel do Jerusalema, vzrušilo se všecko město řkouc: „Kdo jest tento?“</verse>
				<verse number="11">Lid pak pravil: „To jest Ježíš, prorok z Nazareta galilejského.“</verse>
				<verse number="12">I vešel Ježíš do chrámu Božího a vyhnal všecky, kteří prodávali a kupovali ve chrámě, a zpřevracel stoly penězoměncův i stolice těch, kteří prodávali holuby,</verse>
				<verse number="13">a řekl jim: „Psáno jest:,Dům můj domem modlitby slouti bude, vy však jste jej učinili peleší lotrovskou.‘“</verse>
				<verse number="14">I přistoupili k němu ve chrámě slepí a kulhaví, a uzdravil je.</verse>
				<verse number="15">Ale velekněží a zákoníci uzřevše divy, které učinil, a pacholata, ana volají ve chrámě a říkají: „Hosanna Synu Davidovu,“ rozmrzeli se</verse>
				<verse number="16">a řekli jemu: „Slyšíš-li, co tito praví?“ Ježíš pak řekl jim: „Ano. Což jste nikdy nečetli:,Z úst nemluvňat a kojenců připravil jsi sobě chválu?‘“</verse>
				<verse number="17">A nechav je, vyšel ven z města do Betanie a zůstal tam.</verse>
				<verse number="18">Ráno pak vraceje se do města zlačněl.</verse>
				<verse number="19">A spatřiv strom fíkový podle cesty, šel k němu, nenalezl však na něm ničeho leč toliko listí. I řekl mu: „Nerodižse z tebe ovoce na věky.“ I uschl hned fík ten.</verse>
				<verse number="20">A spatřivše to učeníci, podivili se řkouce: „Kterak fík ihned uschl!“</verse>
				<verse number="21">Ježíš pak odpověděl jim: „Vpravdě pravím vám: Budete-li míti víru a nebudete-li pochybovati, učiníte nejen to, co se stalo na fíku, nýbrž i když této hoře řeknete:,Zdvihni se a vrhni se do moře,‘ stane se;</verse>
				<verse number="22">a začkoli budete prositi v modlitbě s věrou, všecko obdržíte.“</verse>
				<verse number="23">A když přišel do chrámu, přistoupili k němu, mezitím co učil, velekněží a starší lidu řkouce: „Jakou mocí činíš věci tyto? A kdo dal ti moc tuto?“</verse>
				<verse number="24">Odpověděv Ježíš řekl jim.: „Otážu se vás i já na jednu věc; řeknete-li mi ji, i já povím vám, jakou mocí ty věci činím.</verse>
				<verse number="25">Křest Janův, odkud byl, s nebe či-li od lidí?“ Ale oni rozmýšleli mezi sebou řkouce:</verse>
				<verse number="26">„Díme-li,S nebe‘, řekne nám:,Proč jste mu tedy neuvěřili?‘ Řekneme-li však,Od lidí‘, bojíme se lidu; neboť všichni mají Jana za proroka “</verse>
				<verse number="27">Odpověděli tedy Ježíšovi: „Nevíme.“ I řekl jim také on: „Ani já vám nepovím, jakou mocí to činím.“</verse>
				<verse number="28">Než, co se vám zdá? Člověk jeden měl dva syny, a přistoupiv k prvnímu, řekl jemu:,Synu, jdi dnes, pracuj na vinici mé.</verse>
				<verse number="29">?On však odpověděl:,Nechci.‘ Ale potom byv hnut lítostí šel.</verse>
				<verse number="30">Přistoupiv pak ke druhému, mluvil k němu taktéž. A on odpověděl:,Půjdu, pane,‘ a nešel.</verse>
				<verse number="31">Který z těch dvou vykonal vůli otcovu?“ Řkou jemu: „První.“ I řekl jim Ježíš: „Vpravdě pravím vám, že celníci a nevěstky předejdou vás do království Božího.</verse>
				<verse number="32">Neboť Jan učil vás cestě spravedlnosti, a neuvěřili jste mu, celníci však a nevěstky uvěřili mu; vy pak uzřevše to, ani nekáli jste se potom, abyste mu uvěřili.“</verse>
				<verse number="33">Jiné podobenství poslyšte: Byl jeden hospodář, který štípil vinici a ohradil ji plotem, vykopal v ní lis, postavil věž a pronajal jí vinařům; a odcestoval.</verse>
				<verse number="34">Když pak přiblížil se čas plodů, poslal služebníky své k vinařům, aby přijali užitky její.</verse>
				<verse number="35">Ale vinaři javše služebníky jeho, jednoho zmrskali, jiného zabili, jiného ukamenovali.</verse>
				<verse number="36">Opět poslal služebníků jiných více než prve, a učininili jim taktéž.</verse>
				<verse number="37">Naposledy poslal k nim syna svého řka:,Zastydí se před synem mým.‘</verse>
				<verse number="38">Ale vinaři uzřevše syna, řekli mezi sebou:,To jest dědic; pojďme, zabijme ho a budeme míti jeho dědictví,‘</verse>
				<verse number="39">I chopili se ho, vyvrhli jej ven z vinice a zabili.</verse>
				<verse number="40">Když tedy přijde pán vinice, co učiní oněm vinařům?“</verse>
				<verse number="41">Řkou jemu: „Zlé zle zahubí a vinici svou pronajme jiným vinařům, kteří by mu vydávali užitek časem svým.“</verse>
				<verse number="42">Tu řekl jim Ježíš: „Nikdy jste nečetli v Písmech:,Kámen, který zavrhli stavitelé, ten stal se kamenem úhelním. Od Pána stalo se to a jest to podivné v očích našich?'</verse>
				<verse number="43">Proto pravím vám: Bude odňato od vás království Boží a dáno (bude) lidu, který bude přinášeti plody jeho.</verse>
				<verse number="44">A kdo padne na ten kámen, rozrazí se; na koho však on padne, toho rozdrtí.“</verse>
				<verse number="45">A uslyševše velekněží a fariseové podobenství jeho, porozuměli, že mluví o nich;</verse>
				<verse number="46">i hledali ho uchopiti, ale báli se zástupů, neboť měli ho za proroka.</verse>
			</chapter>
			<chapter number="22">
				<verse number="1">A tu Ježíš ujav se slova, mluvil k nim opět v podobenstvích řka:</verse>
				<verse number="2">„Podobno jest království nebeské králi, kterýž učinil svatbu synu svému.</verse>
				<verse number="3">I poslal služebníky své, aby povolali pozvané na svatbu; ale nechtěli přijíti.</verse>
				<verse number="4">Opět poslal jiné služebníky řka:,Povězte pozvaným: Hle, oběd svůj připravil jsem; volové moji a dobytek krmný pobiti jsou a všecko jest připraveno; pojďte na svatbu‘</verse>
				<verse number="5">Ale oni nedbali, a odešli, jeden na pole své, jiný po zaměstnání svém.</verse>
				<verse number="6">Ostatní pak zjímavše služebníky jeho, potupili je a zabili.</verse>
				<verse number="7">I rozhněval se král a poslav vojska svá, zahubil ony vrahy a město jejich zapálil.</verse>
				<verse number="8">Potom řekl služebníkům svým:,Svatba jest sice připravena, ale ti, kteří byli pozváni, nebyli hodni.</verse>
				<verse number="9">Jděte tedy na rozcestí, a kohokoli naleznete, pozvete na svatbu.‘</verse>
				<verse number="10">I vyšli služebníci jeho na cesty a shromáždili všecky, které nalezli, zlé i dobré, a naplnila se svatební síň hodovniky.</verse>
				<verse number="11">Vešed pak král, aby se podíval na hodovníky, spatřil tam člověka neoděného rouchem svatebním.</verse>
				<verse number="12">I řekl jemu:,Příteli, kterak jsi sem vešel, nemaje roucha svatebního?‘ On pak mlčel.</verse>
				<verse number="13">Tu řekl král přisluhovačům:,Svažte ruce i nohy jeho a uvrzte jej do temnosti vnější; tam bude pláč a skřípění zubů;</verse>
				<verse number="14">neboť mnoho jest povolaných, ale málo vyvolených.‘“</verse>
				<verse number="15">Tehdy fariseové odešedše radili se, kterak by jej polapili v řeči.</verse>
				<verse number="16">I poslali k němu učeníky své s herodiány kteří pravili: „Mistře, víme, že pravdomluvný jsi a cestě Boží v pravdě učíš a nedbáš na nikoho, neboť nepatříš na osobu lidskou.</verse>
				<verse number="17">Pověz nám tedy, co se tobě zdá: Jest dovoleno dávati daň císaři, či nikoli?“</verse>
				<verse number="18">Ale Ježíš poznav zlobu jejich řekl: „Proč mě pokoušíte, pokrytci?</verse>
				<verse number="19">Ukažte mi peníz daně.“ I podali mu denár.</verse>
				<verse number="20">A Ježíš řekl jim: „Čí jest tento obraz i nápis?“</verse>
				<verse number="21">Řkou jemu: „Císařův.“ Tu řekl jim: „Dávejte tedy, co jest císařovo, císaři, a co jest Božího, Bohu.“</verse>
				<verse number="22">A uslyševše to podivili se a nechavše ho odešli.</verse>
				<verse number="23">V ten den přistoupili k němu saduceové, kteří tvrdí, že není z mrtvých vstání, a otázali se ho:</verse>
				<verse number="24">„Mistře, Mojžíš řekl: Zemře-li někdo bez dítek, ať bratr jeho vezme si manželku jeho a vzbudí potomstvo svému bratru.</verse>
				<verse number="25">Bylo pak u nás sedm bratrů; a první oženiv se zemřel a nemaje potomstva zanechal bratru svému manželku svou.</verse>
				<verse number="26">Podobně i druhý a třetí až do sedmého.</verse>
				<verse number="27">Nejposléze pak ze všech zemřela i žena.</verse>
				<verse number="28">Čí tedy z těch sedmi bude žena ta při vzkříšení? Neboť měli ji všichni.“</verse>
				<verse number="29">Odpověděv Ježíš řekl jim: „Mýlíte se neznajíce Písem ani moci Boží.</verse>
				<verse number="30">Neboť při vzkříšení nebudou se ani ženiti ani vdávati, nýbrž budou jako andělé Boží v nebi.</verse>
				<verse number="31">O vzkříšení pak z mrtvých zda-li jste nečetli, co bylo vám řečeno od Boha slovy:</verse>
				<verse number="32">,Já jsem Bůh Abrahamův a Bůh Isákův a Bůh Jakubův?‘ Není Bůh (Bohem) mrtvých, nýbrž živých.“</verse>
				<verse number="33">A uslyševše to zástupové divili se a žasli nad učením jeho.</verse>
				<verse number="34">Ale fariseové uslyševše, že přivedl k mlčení saduceje, sešli vespolek.</verse>
				<verse number="35">I otázal se ho jeden z nich, zákoník, pokoušeje ho:</verse>
				<verse number="36">„Mistře, které přikázáni v zákoně jest veliké?“</verse>
				<verse number="37">Ježíš pak řekl jemu: „Milovati budeš Pána Boha svého z celého srdce svého a z celé duše své a z celé mysli své.</verse>
				<verse number="38">To jest největší a prvni přikázání.</verse>
				<verse number="39">Druhé pak jest podobné jemu: Milovati budeš bližniho svého jako sebe samého.</verse>
				<verse number="40">Na těch dvou přikázáních záleží celý zákon i proroci.“</verse>
				<verse number="41">Když pak fariseové byli pohromadě, otázal se jich Ježíš řka:</verse>
				<verse number="42">„Co se vám zdá o Kristu? Čí jest syn? “Řkou jemu: „Davidův.“</verse>
				<verse number="43">„I řekl jim: „Kterak tedy David nazývá jej v Duchu Pánem pravě:</verse>
				<verse number="44">,Řekl Pán Pánu mému: Seď na pravici mé, dokavad nepoložím nepřátel tvých za podnoží nohou tvých.‘</verse>
				<verse number="45">Nazývá-li ho tedy David Pánem svým, kterak jest synem jeho?“.</verse>
				<verse number="46">A nikdo nemohl mu odpověděti ani slova, aniž kdo již osmělil se od toho dne otázati se ho.</verse>
			</chapter>
			<chapter number="23">
				<verse number="1">Tehda mluvil Ježíš k zástupům a učeníkům svým řka:</verse>
				<verse number="2">„Na stolici Mojžíšovu zasedli zákoníci a fariseové.</verse>
				<verse number="3">Všecko tedy, co vám řeknou, zachovávejte a čiňte, ale podle skutků jejich nečiňte; neboť mluví, ale nečiní.</verse>
				<verse number="4">Navazují totiž břemena těžká a nesnesitelná a vkládají je na ramena lidská, sami však ani prstem svým nechtějí hnouti jimi.</verse>
				<verse number="5">A všecky skutky své činí, aby je lidé viděli: roztahují modlitební řeménky své a prodlužují třepení;</verse>
				<verse number="6">rádi sedí na prvních místech při hostinách a v prvních stolicích v synagogách,</verse>
				<verse number="7">a libují si, když lidé nazývají je rabbí (t. j. mistr).</verse>
				<verse number="8">Vy však nedávejte se nazývati rabbí; neboť jeden jest mistr váš, vy pak všichni jste bratři.</verse>
				<verse number="9">A otcem nenazývejte sobě nihoko na světě, neboť jeden jest Otec váš, jenž jest v nebesích.</verse>
				<verse number="10">Ani nenazývejte se vůdci, neboť jeden jest vůdce váš, Kristus.</verse>
				<verse number="11">Kdo z vás jest největší, buď služebníkem vaším.</verse>
				<verse number="12">Kdo však se povýší, bude ponížen, a kdo se poníží bude povýšen.“</verse>
				<verse number="13">Běda vám, zákoníci a fariseové, pokrytci, že zavíráte království nebeské před lidmi; neboť sami nevcházíte do něho, a těm, kteří chtějí vejíti, nedopouštíte, aby vešli.</verse>
				<verse number="14">Běda vám, zákoníci a fariseové, pokrytci, že stravujete domy vdov, konajíce dlouhé modlitby; proto dostane se vám soudu těžšího.</verse>
				<verse number="15">Běda vám, zákonici a fariseové, pokrytci, že obcházíte moře i zemi, abyste získali jediného proselytu, a když se jím stane, činíte jej dvakrát hodnějším pekla než jste sami.</verse>
				<verse number="16">Běda vám, vůdcové slepí, kteří říkáte:,Kdo přisáhne skrze chrám, nic to není, kdo však přisáhne skrze zlato chrámové, jest povinen.‘</verse>
				<verse number="17">Pošetilci a slepci; neboť co jest větší, zlato či-li chrám, který posvěcuje zlato?</verse>
				<verse number="18">,A kdo přisáhne skrze oltář, nic to není; kdo však přisáhne skrze dar, který jest na něm, jest povinen.‘</verse>
				<verse number="19">Pošetilci a slepci, i co jest větší: dar, či oltář, který posvěcuje dar?</verse>
				<verse number="20">Kdo tedy přísahá skrze oltář, přísahá skrze něj i skrze všecko to, co jest na něm,</verse>
				<verse number="21">a kdo přísahá skrze chrám, přísahá skrze něj i skrze toho, který přebývá v něm.</verse>
				<verse number="22">A kdo přísahá skrze nebe, přísahá skrze trůn Boží i skrze toho, který sedí na něm.</verse>
				<verse number="23">Běda vám, zákoníci a fariseové pokrytci, kteří desátky dáváte z máty, a kopru a kmínu, a opustili jste to, co jest důležitější v zákoně: soud a milosrdenství a věrnost. Toto měli jste činiti a onoho neopouštěti.</verse>
				<verse number="24">Vůdcové slepí, kteří cedíte komára, velblouda však polykáte.</verse>
				<verse number="25">Běda vám, zákoníci a fariseové, pokrytci, neboť čistíte číši a mísu po vrchu, uvnitř však jsou plny loupeže a nečistoty.</verse>
				<verse number="26">Fariseji slepý, vyčisť prve vnitřek číše a mísy, aby byl čist i povrch jejich.</verse>
				<verse number="27">Běda vám zákoníci a fariseové, pokrytci, neboť podobáte se hrobům obíleným, které zevně se jeví (lidem) úhlednými, uvnitř však jsou plny kostí umrlčích a všeliké nečistoty.</verse>
				<verse number="28">Tak i vy zevně zdáte se lidem spravedlivými, uvnitř však jste plni pokrytství a nepravosti.</verse>
				<verse number="29">Běda vám, fariseové a zákoníci, pokrytci, kteří vzděláváte hroby proroků a ozdobujete pomníky spravedlivých</verse>
				<verse number="30">a říkáte:,Kdybychom byli žili za dnů našich otců, nebyli bychom stali se účastníky jejich v krvi proroků,‘</verse>
				<verse number="31">a tak svědčíte proti sobě samým, že jste syny těch, kteří zabili proroky.</verse>
				<verse number="32">I vy naplňte míru otců svých.</verse>
				<verse number="33">Hadové, plémě zmijí, kterak utečete před soudem pekelným?</verse>
				<verse number="34">Proto já posílám k vám proroky a moudré a učitele, a z těch některé zabijete a ukřižujete a některé z nich budete bičovati ve svých synagogách a pronásledovati z města do města,</verse>
				<verse number="35">aby přišla na vás veškerá krev spravedlivá, která byla vylita na zemi od krve spravedlivého Ábela až do krve Zachariáše, syna Barachiášova, kterého jste zabili mezi chrámem a oltářem.</verse>
				<verse number="36">Vpravdě pravím vám: Přijdou všecky věci tyto na pokolení toto.“</verse>
				<verse number="37">„Jerusaleme, Jerusaleme, který zabíjíš proroky a kamenuješ ty, kteří jsou posláni k tobě; kolikrát chtěl jsem shromážditi dítky tvé, jako slepice shromažďuje pod křídla kuřátka svá, a nechtěl jsi?</verse>
				<verse number="38">Hle, zanechá se vám dům váš pustý;</verse>
				<verse number="39">neboť pravím vám: neuzříte mě od této chvíle, dokavad neřeknete:,Požehnaný, jenž se béře ve jménu Páně.‘“</verse>
			</chapter>
			<chapter number="24">
				<verse number="1">A vyšed Ježíš z chrámu, bral se odtud. I přistoupili k němu učeníci jeho, aby mu ukázali stavby chrámové.</verse>
				<verse number="2">On pak odpovídaje řekl jim: „Vidíte toto všecko? Vpravdě pravím vám, nezůstane tu kámen na kameni, který by nebyl rozbořen.“</verse>
				<verse number="3">A když se posadil na hoře Olivetské, přistoupili k němu učeníci v soukromí a řekli: „Pověz nám, kdy budou tyto věci a které bude znamení tvého příchodu a konce světa?“</verse>
				<verse number="4">I odpověděl Ježíš a řekl jim: „Hleďte, ať vás nikdo nesvede;</verse>
				<verse number="5">neboť mnozí přijdou ve jménu mém a řeknou:,Já jsem Kristus‘ a svedou mnohé.</verse>
				<verse number="6">Budete slyšeti boje a pověsti o bojích. Hleďte, ať se nepolekáte; neboť musí to nastati, ale ještě není konec.</verse>
				<verse number="7">Neboť povstane národ proti národu a království proti království, a bude mor a hlad a zemětřesení po místech.</verse>
				<verse number="8">Ale toto všecko jest jen počátkem bolestí.</verse>
				<verse number="9">Tehdáž vydají vás v soužení a budou vás zabíjeti, a budete v nenávisti u všech národů pro jméno mé.</verse>
				<verse number="10">A tu mnozí se pohorší a se zradí vespolek a jedni druhých budou nenáviděti.</verse>
				<verse number="11">A povstane mnoho proroků nepravých a svedou mnohé.</verse>
				<verse number="12">A poněvadž se rozmnoží nepravost, ustydne láska mnohých;</verse>
				<verse number="13">ale kdo setrvá až do konce, ten spasen bude.</verse>
				<verse number="14">A bude hlásáno toto evangelium o království po celém okrsku zemském na svědectví všem národům; a tehda přijde konec.“</verse>
				<verse number="15">„Když tedy uzříte ohavnost zpuštění, kteráž jest předpověděna od proroka Daniele, ana stojí na místě svatém, - kdo to čte, rozumějž -</verse>
				<verse number="16">tehda, kdo jsou v Judsku, utecte na hory,</verse>
				<verse number="17">a kdo jest na střeše, nesestupuj, aby vzal něco z domu svého,</verse>
				<verse number="18">a kdo na poli, nevracej se, aby vzal roucho své.</verse>
				<verse number="19">Běda pak těhotným a kojícím v oněch dnech.</verse>
				<verse number="20">Modlete se však, aby útěk váš nenastal v zimě neb v sobotu;</verse>
				<verse number="21">neboť tehdy bude soužení veliké, jakého nebylo od počátku světa až dosavad, aniž kdy bude.</verse>
				<verse number="22">A kdyby nebyli ukráceni dnové ti, nebyl by zachován nižádný člověk; ale pro vyvolené budou ukráceni dnové ti.“</verse>
				<verse number="23">Tehdy řekne-li vám kdo:,Hle, tuto jest Kristus anebo tamto,‘ nevěřte;</verse>
				<verse number="24">neboť povstanou nepraví Kristové a nepraví proroci, a budou činiti veliké zázraky a divy, takže by se uvedli v blud, kdyby možno bylo, i vyvolení.</verse>
				<verse number="25">Hle, předpověděl jsem to vám.</verse>
				<verse number="26">Řeknou-li vám tedy:,Hle na poušti jest,‘ nevycházejte;,Hle v pokojích jest,‘ nevěřte.</verse>
				<verse number="27">Neboť jako blesk vychází od východu a ukazuje se až na západ, tak bude (i) příchod Syna člověka.</verse>
				<verse number="28">Kdekoli bude tělo, tam shromáždí se i orlové.</verse>
				<verse number="29">A hned po soužení těch dnů slunce se zatmí a měsíc nedá světla svého a hvězdy budou padati s nebe a moci nebeské budou se pohybovati.</verse>
				<verse number="30">A tu ukáže se znamení Syna člověka na nebi; i budou kvíleti tehdy všecka pokolení země a uzří Syna člověka přicházeti v oblacích nebeských s mocí a slávou velikou.</verse>
				<verse number="31">A pošle anděly své s mohutným hlasem trouby; i shromáždí vyvolené jeho ode čtyř větrů, od končin nebes až do končin jejich.“</verse>
				<verse number="32">„Od stromu fíkového pak naučte se podobenství. Když ratolest jeho již omládne a list vyrazí, víte, že blízko jest léto;</verse>
				<verse number="33">tak i vy, když uzříte všecky věci tyto, vězte, že blízko jest přede dveřmi.</verse>
				<verse number="34">Vpravdě pravím vám: nepomine pokolení toto, až toto všecko se stane.</verse>
				<verse number="35">Nebe a země pominou, ale slova má nepominou.“</verse>
				<verse number="36">„O tom dni však a hodině neví nikdo, ani andělé nebeští, leč Otec sám.</verse>
				<verse number="37">Ale jako bylo za dnů Noemových, tak bude i při příchodě Syna člověka.</verse>
				<verse number="38">Jako totiž za oněch dnů před potopou jedli a pili, ženili a vdávali se až do dne, ve kterém Noe vešel do korábu,</verse>
				<verse number="39">a nezvěděli, až přišla potopa a zachvátila všecky, tak bude i při příchodě Syna člověka.</verse>
				<verse number="40">Budou tehdy dva na poli: jeden bude vzat a jeden zanechán.</verse>
				<verse number="41">Dvě budou mlíti ve mlýně: jedna bude vzata a druhá zanechána.</verse>
				<verse number="42">Bděte tedy, neboť nevíte, v kterou hodinu Pán váš přijde.</verse>
				<verse number="43">To pak vězte: Kdyby hospodář věděl, v kterou hodinu přijde zloděj, bděl by a nenechal by podkopati domu svého.</verse>
				<verse number="44">Protož i vy buďte připraveni, neboť Syn člověka přijde v hodinu, kterou nevíte.</verse>
				<verse number="45">Kdo asi jest ten služebník věrný a opatrný, jehož ustanovil pán jeho nad čeledí svou, aby jim dával pokrm včas?</verse>
				<verse number="46">Blahoslavený jest služebník ten, jehož pán jeho přijda nalezne, že tak činí.</verse>
				<verse number="47">Vpravdě pravím vám, že ustanoví jej nade vším statkem svým.</verse>
				<verse number="48">Řekne-li však zlý služebník ve svém srdci:,Pán můj otálí přijíti‘</verse>
				<verse number="49">a počne-li bíti spoluslužebníky své a bude-li jísti a píti s opilci,</verse>
				<verse number="50">přijde pán služebníka toho v den, v který se nenaděje, a v hodinu, kterou neví,</verse>
				<verse number="51">a rozpolti ho a ustanoví díl jeho s pokrytci; tam bude pláč a skřípění zubů.“</verse>
			</chapter>
			<chapter number="25">
				<verse number="1">„Tehdy podobno bude království nebeské desíti pannám, které vzavše lampy své, vyšly naproti ženichovi a nevěstě.</verse>
				<verse number="2">Pět z nich bylo pošetilých a pět opatrných;</verse>
				<verse number="3">neboť pošetilé vzavše lampy své nevzaly s sebou oleje,</verse>
				<verse number="4">opatrné však vzaly spolu s lampami také olej ve svých nádobách.</verse>
				<verse number="5">Když pak ženich prodléval, zdřímly všecky a usnuly.</verse>
				<verse number="6">O půl noci však nastal křik:,Hle, ženich přichází; vyjděte mu naproti.‘</verse>
				<verse number="7">Tu vstaly všecky panny ty a upravily lampy své.</verse>
				<verse number="8">Pošetilé pak řekly opatrným:,Dejte nám z oleje svého, neboť naše lampy hasnou.‘</verse>
				<verse number="9">Opatrné odpověděly řkouce:,(Nikoli;) nedostalo by se nám i vám; jděte raději ku prodavačům a kupte sobě‘</verse>
				<verse number="10">Když pak šly nakoupit, přišel ženich, a ty, které byly pohotově, vešly s ním na svatbu; i zavřeny jsou dveře.</verse>
				<verse number="11">Později přišly také ostatní panny řkouce:,Pane, Pane, otevři nám.‘</verse>
				<verse number="12">Ale on odpověděl:,Vpravdě, pravím vám, neznám vás.‘“</verse>
				<verse number="13">Bděte tedy, neboť nevíte dne ani hodiny.</verse>
				<verse number="14">Neboť jako člověk jeden odcházeje z domova povolal k sobě služebníky své a odevzdal jim statek svůj.</verse>
				<verse number="15">I dal jednomu pět hřiven, druhému dvě a jinému jednu, každému dle schopnosti jeho, a odcestoval. Hned (pak)</verse>
				<verse number="16">odešed ten, jenž obdržel pět hřiven, těžil jimi a vytěžil jiných pět hřiven.</verse>
				<verse number="17">Tak i ten, jenž obdržel dvě, vyzískal dvě jiné.</verse>
				<verse number="18">Ten však, který dostal jednu, odešed vykopal v zemi (jamku) a skryl peníze pána svého.</verse>
				<verse number="19">Po dlouhém čase pak přišel pán oněch služebníkův a skládal účet s nimi.</verse>
				<verse number="20">I přistoupil ten, jenž obdržel pět hřiven, a řekl:,Pane, pět hřiven odevzdal jsi mi, hle, jiných pět jsem vyzískal.‘</verse>
				<verse number="21">Řekl mu pán jeho:,Dobře, služebníku dobrý a věrný; že jsi nad málem byl věrný, nad mnohem ustanovím tebe, vejdi v radost pána svého.‘</verse>
				<verse number="22">Přistoupiv pak i ten, kterýž obdržel dvě hřivny, řekl:,Pane, dvě hřivny odevzdal jsi mi, hle, jiné dvě jsem vyzískal.‘</verse>
				<verse number="23">Řekl mu pán jeho:,Dobře, služebníku dobrý a věrný, že jsi nad málem byl věrný, nad mnohem ustanovím tebe; vejdi v radost pána svého.‘</verse>
				<verse number="24">Přistoupil pak také ten, kterýž obdržel hřivnu jednu a řekl:,Pane, poznal jsem, že jsi člověk tvrdý, který žneš, kde jsi nezasil, a sbíráš, kde jsi nerozsypal.</verse>
				<verse number="25">I bál jsem se a odešed skryl jsem hřivnu tvou v zemi; hle, tu máš, co tvého jest.‘</verse>
				<verse number="26">A pán odpověděv řekl jemu:,Služebníku nešlechetný a lenivý, věděl jsi, že žnu, kde jsem nezasil, a sbírám, kde jsem nerozsypal?</verse>
				<verse number="27">Měl jsi tedy dáti peníze moje penězoměncům, a já přišed byl bych vzal s úrokem, co moje jest.</verse>
				<verse number="28">Vezměte tedy od něho hřivnu a dejte tomu, který má deset hřiven.</verse>
				<verse number="29">Neboť každému, kdo má, bude dáno, a bude miti hojně, tomu však, kdo nemá, bude odňato i to, co má.</verse>
				<verse number="30">A služebníka neužitečného uvrzte do tmy vnější; tam bude pláč a skřípění zubů.‘“</verse>
				<verse number="31">„Když pak přijde Syn člověka ve své slávě a všichni andělé s ním, tu posadí se na slavný trůn svůj</verse>
				<verse number="32">a shromážděni budou před ním všichni národové. I rozdělí je od sebe, jako pastýř odděluje ovce od kozlů,</verse>
				<verse number="33">a postaví ovce po své pravici, kozly pak po levici.</verse>
				<verse number="34">Tehdy král řekne těm, kteří budou na pravici jeho:,Pojďte požehnaní Otce mého, vládněte královstvím připraveným vám od ustanovení světa;</verse>
				<verse number="35">neboť lačněl jsem, a dali jste mi jísti, žíznil jsem, a dali jste mi píti; hostem jsem byl, a přijali jste mě;</verse>
				<verse number="36">nah jsem byl, a přioděli jste mně; nemocen jsem byl, a navštívili jste mě; v žaláři jsem byl, a přišli jste ke mě.‘</verse>
				<verse number="37">Tu odpovědí jemu spravedliví:,Pane, kdy jsme tě viděli lačného a nakrmili jsme tě, aneb žíznivého a napojili jsme tě?</verse>
				<verse number="38">Kdy viděli jsme tě jako hosta a přijali jsme tě, aneb nahého a přioděli jsme tě?</verse>
				<verse number="39">A kdy viděli jsme tě nemocného neb v žaláři a přišli jsme k tobě?‘</verse>
				<verse number="40">A král odpovídaje řekne jim:,Vpravdě pravím vám: Pokud jste to učinili jednomu z nejmenších těchto bratří mých, mně jste učinili.‘</verse>
				<verse number="41">Potom řekne i těm, kteří budou na levici:,Odejděte ode mne, zlořečení, do ohně věčného, který jest připraven ďáblu a andělům jeho.</verse>
				<verse number="42">Neboť lačněl jsem a nedali jste mi jísti, žíznil jsem a nedali jste mi píti,</verse>
				<verse number="43">hostem jsem byl a nepřijali jste mne, nah jsem byl a nepřioděli jste mne, nemocen a v žaláři jsem byl a nenavštívili jste mne.‘</verse>
				<verse number="44">Tu odpovědí jemu také oni:,Pane, kdy jsme tě viděli lačného neb žíznivého neb jako hosta neb nahého neb nemocného neb v žaláři, a neposloužili jsme tobě?‘</verse>
				<verse number="45">Tehdy odpoví jim:,Vpravdě pravím vám: pokud jste to neučinili jednomu z nejmenších těchto, ani mně jste nečinili.</verse>
				<verse number="46">I půjdou tito do trápení věčného, spravedliví pak do života věčného.‘“</verse>
			</chapter>
			<chapter number="26">
				<verse number="1">Když dokonal Ježíš všecky ty řeči, pravil učeníkům svým:</verse>
				<verse number="2">„Víte, že po dvou dnech budou velikonoce, a Syn člověka bude vydán, aby byl ukřižován.“</verse>
				<verse number="3">Tehdy shromáždili se velekněží a starší lidu v domě velekněze, jménem Kaifáše,</verse>
				<verse number="4">a uradili se, aby Ježíše lstivě jali a zabili;</verse>
				<verse number="5">ale pravili: „Ne o slavnosti, aby snad nenastala bouře v lidu.“</verse>
				<verse number="6">Když pak Ježíš byl v Betanii v domě Šimona malomocného,</verse>
				<verse number="7">přistoupila k němu žena s alabastrovou nádobou masti drahé a vylila ji na hlavu jeho, když byl za stolem.</verse>
				<verse number="8">Vidouce to učeníci, rozmrzeli se a řekli: „K čemu ztráta tato?</verse>
				<verse number="9">Vždyť se to mohlo draze prodati a dáti chudým.“</verse>
				<verse number="10">Věda pak to Ježíš řekl jim: „Proč té ženě činíte obtíže? Dobrý skutek zajisté vykonala nade mnou.</verse>
				<verse number="11">Vždyť chudé máte vždycky s sebou, mne však vždycky nemáte;</verse>
				<verse number="12">neboť vylivši mast tu na mé tělo, učinila to k mému pohrbení.</verse>
				<verse number="13">Vpravdě pravím vám: kdekoli bude hlásáno evangelium toto po celém světě, tam bude se vypravovati na památku její také to, co učinila ona.“</verse>
				<verse number="14">Tehdy jeden ze dvanácti, jménem Jidáš iškariotský, odešed k velekněžím řekl:</verse>
				<verse number="15">„Co mi chcete dáti, a já vám ho zradím?“ I ustanovili mu dáti třicet stříbrných.</verse>
				<verse number="16">A od té chvíle hledal času příhodného, aby ho zradil.</verse>
				<verse number="17">Prvního pak dne přesnic učeníci přistoupili k Ježíšovi a řekli: „Kde chceš, ať připravíme tobě, abys jedl beránka?“</verse>
				<verse number="18">A on řekl: „Jděte do města k jistému člověku a rcete jemu:,Mistr praví: Čas můj jest blízko; u tebe budu jísti beránka s učeníky svými.‘“</verse>
				<verse number="19">I učinili učeníci tak, jak jim Ježíš nařídil, a připravili beránka.</verse>
				<verse number="20">Když pak byl večer, zaujal místo u stolu se dvanácti učeníky svými.</verse>
				<verse number="21">A když jedli, řekl: „Vpravdě pravím vám: jeden z vás mne zradí.“</verse>
				<verse number="22">I zarmoutivše se velmi, počali jeden každý říkati jemu: „Zdali já jsem to, Pane?“</verse>
				<verse number="23">On pak odpověděl: „Kdo se mnou omáčí ruku v míse, ten mě zradí.</verse>
				<verse number="24">Syn člověka sice jde, jak psáno jest o něm, ale běda člověku tomu, skrze něhož Syn člověka bude zrazen; lépe by mu bylo, kdyby se byl nenarodil člověk ten.“</verse>
				<verse number="25">I promluvil Jidáš, kterýž ho zradil a řekl: „Zdali já jsem to, mistře?“ Dí mu Ježíš: „Tak jest, jak jsi řekl.“</verse>
				<verse number="26">Když pak večeřeli, Ježíš vzal chléb a požehnav rozlámal jej a dav učeníkům svým řekl: „Vezměte a jezte: toto jest tělo mé.“</verse>
				<verse number="27">A vzav kalich, poděkoval a dal jim řka: „Pijte z toho všichni,</verse>
				<verse number="28">neboť toto jest krev má Nového zákona, která se vylévá za mnohé na odpuštění hříchů.</verse>
				<verse number="29">Ale pravím vám: Od této chvíle nebudu píti z tohoto plodu vinného kmene až do onoho dne, kdy jej budu píti s vámi nový v království Otce mého.“</verse>
				<verse number="30">A chválu vzdavše vyšli na horu Olivetskou.</verse>
				<verse number="31">Tehdy řekl jim Ježíš: „Vy všichni pohoršíte se nade mnou této noci; neboť psáno jest:,Bíti budu pastýře a rozprchnou se ovce stáda.‘</verse>
				<verse number="32">Ale když vstanu z mrtvých, předejdu vás do Galilee.“</verse>
				<verse number="33">Odpovídaje pak Petr řekl jemu: „Byť se všichni pohoršili nad tebou, já se nikdy nepohorším.“</verse>
				<verse number="34">Řekl mu Ježíš: „Vpravdě pravím tobě: této noci, prve než kohout zazpívá, třikrát mě zapřeš.“</verse>
				<verse number="35">Dí jemu Petr: „Bych měl umříti s tebou, nezapru tebe.“ Podobně pravili též všichni učeníci.</verse>
				<verse number="36">Tehdy Ježíš přišel s nimi do dvorce, který slove Getsemany, a řekl učeníkům svým: „Poseďte tuto, až odejda tamto se pomodlím.“</verse>
				<verse number="37">A pojav Petra a dva syny Zebedeovy, počal se rmoutiti a teskliv býti.</verse>
				<verse number="38">Tu řekl jim: „Smutná jest duše má až k smrti! zůstaňte zde, a bděte se mnou.“</verse>
				<verse number="39">A popošed maličko padl na svou tvář a modlil se řka: „Otče můj, je-li možno, ať odejde kalich tento ode mne; ale ne jak já chci, nýbrž jak ty.“</verse>
				<verse number="40">I přišel k učeníkům svým a nalezl je, ani spí; i řekl Petrovi: „Tak-li jste nemohli jedné hodiny bdíti se mnou?</verse>
				<verse number="41">Bděte a modlete se, abyste nevešli v pokušení; duch zajisté hotov jest, ale tělo slabo.“</verse>
				<verse number="42">Opět po druhé odešel a modlil se řka: „Otče můj, nemůže-li kalich tento minouti mne, leč bych jej pil, staň se vůle tvá.“</verse>
				<verse number="43">A přišed opět, nalezl je, ani spí, neboť oči jejich byly obtíženy.</verse>
				<verse number="44">I nechal jich a odešed opět modlil se po třetí, táž slova říkaje.</verse>
				<verse number="45">Nato přišel k učeníkům svým a řekl jim: „Spěte již a odpočívejte; hle přiblížila se hodina, a Syn člověka bude vydán v ruce hříšníků.</verse>
				<verse number="46">Vstaňte, pojďme! Hle přiblížil se ten, který mě zradí.“</verse>
				<verse number="47">A když ještě mluvil, hle Jidáš, jeden ze dvanácti, přišel a s ním zástup veliký s meči a kyji (posláni byvše) od velekněží a starších lidu.</verse>
				<verse number="48">Ten pak, který jej zrazoval, dal jim znamení řka: „Kterého políbím, ten jest to, chopte se ho.“</verse>
				<verse number="49">A hned přistoupiv k Ježíšovi, řekl: „Zdráv buď, mistře!“ A zulíbal jej.</verse>
				<verse number="50">I řekl mu Ježíš: „Příteli, nač jsi přišel?“ Tu přistoupivše vztáhli ruce na Ježíše a jali ho.</verse>
				<verse number="51">A hle jeden z těch, kteří byli s Ježíšem, vztáhl ruku, vytasil meč svůj a udeřiv služebníka veleknězova, uťal mu ucho.</verse>
				<verse number="52">Tu řekl mu Ježíš: „Vtas svůj meč na jeho místo; neboť všichni, kteří berou meč, od meče zahynou.</verse>
				<verse number="53">Či myslíš, že nemohu prositi Otce svého, a dá mi nyní více než dvanáct plukův andělů?</verse>
				<verse number="54">Kterak tedy naplní se Písma, že musí se tak státi?“</verse>
				<verse number="55">V tu chvíli Ježíš řekl zástupům: „Jako na lotra jste vyšli s meči a kyji, abyste mě jali. Denně sedával jsem (u vás) uče ve chrámě, a nejali jste mne.</verse>
				<verse number="56">Ale toto všecko se stalo, aby se naplnila Písma prorocká.“ Tu všichni učeníci opustivše ho, utekli.</verse>
				<verse number="57">Ti však, kteří jali Ježíše, odvedli ho k veleknězi Kaifášovi, kde zákoníci a starší se shromáždili.</verse>
				<verse number="58">Petr šel za ním z daleka až ke dvoru velekněze a vešed dovnitř seděl se služebníky, aby viděl konec.</verse>
				<verse number="59">Velekněží pak a celá velerada hledali křivého svědectví proti Ježíšovi, aby ho vydali na smrt,</verse>
				<verse number="60">ale nenalezli, ačkoli mnoho svědků křivých přistoupilo. Naposled přišli dva (svědkové křiví)</verse>
				<verse number="61">a řekli: „Tento pravil:,Mohu zbořiti chrám Boží a ve třech dnech jej zase vystavěti.‘“</verse>
				<verse number="62">Tu povstal velekněz a řekl jemu: „Nic neodpovídáš k těm věcem, které tito proti tobě svědčí?“</verse>
				<verse number="63">Ale Ježíš mlčel. I řekl mu velekněz: „Zapřísahám tě skrze Boha živého, abys nám pověděl, jsi-li ty Kristus, Syn Boží?“</verse>
				<verse number="64">Dí mu Ježíš: „Ty jsi to řekl; avšak pravím vám: od tohoto času uzříte Syna člověka seděti na pravici moci Boží a přicházeti v oblacích nebeských.“</verse>
				<verse number="65">Tu velekněz roztrhl roucha svá a řekl: „Rouhal se! Což ještě potřebujeme svědků? Hle nyní jste slyšeli rouhání.</verse>
				<verse number="66">Co se vám zdá?“ A oni odpověděli: „Hoden jest smrti.“</verse>
				<verse number="67">Poté plivali na jeho tvář a bili jej pěstí, jiní políčkovali ho</verse>
				<verse number="68">říkajíce: „Hádej nám Kriste, kdo jest to, který tě udeřil.“</verse>
				<verse number="69">Petr pak seděl venku ve dvoře. I přistoupila k němu jedna služebnice a řekla: „I ty jsi byl s Ježíšem Galilejským.“</verse>
				<verse number="70">Ale on zapřel přede všemi řka: „Nevím, co pravíš.“</verse>
				<verse number="71">A když vyšel do brány, uzřela ho jiná a řekla těm, kteří tam byli: „Také tento byl s Ježíšem Nazaretským.“</verse>
				<verse number="72">A opět zapřel s přísahou:,Neznám toho člověka.“</verse>
				<verse number="73">A po malé chvíli přistoupili okolostojící a řekli Petrovi: „Vpravdě i ty jsi z nich, neboť také mluva tvá tě prozrazuje.“</verse>
				<verse number="74">Tu počal se proklínati a přísahati, že nezná člověka toho. A hned kohout zazpíval.</verse>
				<verse number="75">I rozpomenul se Petr na slovo Ježíšovo, které řekl: „Prve než kohout zazpívá, třikrát mě zapřeš.“ A vyšed ven plakal hořce.</verse>
			</chapter>
			<chapter number="27">
				<verse number="1">Když pak bylo ráno, všichni velekněží a starší lidu učinili nález proti Ježíšovi, aby ho vydali na smrt.</verse>
				<verse number="2">I svázavše ho přivedli a vydali jej vladaři Pontiu Pilátovi.</verse>
				<verse number="3">Tehda Jidáš, jenž ho zradil, vida, že jest odsouzen, jat jsa lítostí, navracel třicet stříbrných velekněžím a starším</verse>
				<verse number="4">řka: „Zhřešil jsem zradiv krev spravedlivou.“ Ale oni řekli: „Co nám do toho? Ty viz.“</verse>
				<verse number="5">I povrhl stříbrné ve chrámě a vzdálil se; a odešed osidlem se oběsil.</verse>
				<verse number="6">Velekněží však vzavše stříbrné pravili: „Není dovoleno vložiti je do pokladny, neboť jest to mzda krve.“</verse>
				<verse number="7">A poradivše se koupili za ně pole hrnčířovo ku pohřbívání poutníků.</verse>
				<verse number="8">Proto nazývá se pole to Hakeldama, to jest pole krve, až do dnešního dne.</verse>
				<verse number="9">Tehda se naplnilo, co bylo pověděno od proroka Jeremiáše slovy: „A vzali třicet stříbrných, mzdu to muže odhadnutého, jehož odhadli synové israelští,</verse>
				<verse number="10">a dali je za pole hrnčířovo, jak mi ustanovil Pán.“</verse>
				<verse number="11">Ježíš pak byl postaven před vladaře. I otázal se ho vladař řka: „Ty jsi král židovský?“ A Ježíš řekl jemu: „Ty to pravíš.“</verse>
				<verse number="12">A když velekněží a starší na něho žalovali, neodpověděl ničeho.</verse>
				<verse number="13">Tu řekl mu Pilát: „Neslyšíš, jak veliké věci proti tobě svědčí?“</verse>
				<verse number="14">Ale on neodpověděl mu k žádnému slovu, takže vladař se divil velmi.</verse>
				<verse number="15">O slavnosti však vladař propouštíval lidu jednoho vězně, kterého chtěli.</verse>
				<verse number="16">Měl pak tehdy vězně pověstného, který slul Barabáš.</verse>
				<verse number="17">Když se tedy sešli, řekl jim Pilát: „Kterého chcete, abych vám propustil, Barabáše či Ježíše, jenž slově Kristus?“</verse>
				<verse number="18">Neboť věděl, že ho vydali ze závisti.</verse>
				<verse number="19">Ale když seděl na soudné stolici, manželka jeho vzkázala mu: „Nic neměj se spravedlivým tímto; neboť jsem mnoho vytrpěla dnes ve snách pro něho.“</verse>
				<verse number="20">Velekněží však a starší přemluvili lid, aby prosili za Barabáše, Ježíše pak aby zahubili.</verse>
				<verse number="21">I promluvil vladař a řekl jim: „Kterého chcete z těch dvou, abych vám propustil?“ A oni řekli: „Barabáše.“</verse>
				<verse number="22">Dí jim Pilát: „Co tedy mám učiniti s Ježíšem, jenž slove Kristus?“ Řkou všichni: „Ukřižován buď.“</verse>
				<verse number="23">Dí jim vladař: „I co zlého učinil?“ Ale oni ještě více křičeli řkouce: „Ukřižován buď.“</verse>
				<verse number="24">Vida tedy Pilát, že nic neprospívá, nýbrž bouře větší se stává, vzal vodu a umyl si ruce před lidem řka: „Nevinen jsem krví spravedlivého tohoto; vy vizte.“</verse>
				<verse number="25">A všechen lid odpověděl: „Krev jeho na nás i na naše dítky.“</verse>
				<verse number="26">Tu propustil jim Barabáše, Ježíše pak zbičovav vydal jim, aby byl ukřižován.</verse>
				<verse number="27">Tehda vojáci vladařovi vzavše Ježíše do soudního dvora, shromáždili k němu celou četu</verse>
				<verse number="28">a svlékše ho, přioděli ho pláštěm šarlatovým;</verse>
				<verse number="29">a spletše korunu z trní, vložili mu ji na hlavu a (dali) třtinu v pravici jeho, a pokleknuvše před ním posmívali se mu řkouce: „Zdráv buď, králi židovský!“</verse>
				<verse number="30">A vyplivše se na něj, vzali třtinu a bili ho do hlavy.</verse>
				<verse number="31">A když se mu naposmívali, svlékli s něho plášť a oblékli jej v roucha jeho a odvedli jej, aby ho ukřižovali.</verse>
				<verse number="32">Vycházejíce pak nalezli člověka kyrenského, jménem Šimona; toho přinutili, aby vzal a nesl kříž jeho.</verse>
				<verse number="33">A přišli na místo, které slulo Golgota, to jest místo lebčí.</verse>
				<verse number="34">I dali mu píti vína smíšeného se žlučí, a okusiv nechtěl píti.</verse>
				<verse number="35">Když pak jej ukřižovali, rozdělili si roucho jeho, metajíce o ně los, (aby se naplnilo, co bylo pověděno skrze proroka slovy: „Rozdělili sobě roucha má a o můj oděv metali los.“).</verse>
				<verse number="36">A sedíce hlídali ho tam.</verse>
				<verse number="37">I dali nad hlavu jeho nápis viny jeho: „Tento jest Ježíš, král židovský.“</verse>
				<verse number="38">Potom ukřižovali s ním dva lotry, jednoho na pravici, druhého na levici.</verse>
				<verse number="39">Ti pak, kteří tudy chodili, rouhali se mu potřásajíce hlavou svou</verse>
				<verse number="40">a říkajíce: „Ha, jenž boříš chrám Boží a ve třech dnech jej zase vystavuješ, pomoz sám sobě. Jsi-li Syn Boží, sestup s kříže.“</verse>
				<verse number="41">Podobně i velekněží posmívajíce se mu se zákoníky a staršími říkali:</verse>
				<verse number="42">„Jiným pomohl, sám sobě pomoci nemůže; je-li králem israelským, ať nyní sestoupí s kříže, a uvěříme v něho.</verse>
				<verse number="43">Doufal v Boha, ať ho nyní vysvobodí, miluje-li ho; neboť pravil:,Syn Boží jsem.‘“</verse>
				<verse number="44">Taktéž tupili ho i lotři, kteří s ním byli ukřižováni.</verse>
				<verse number="45">Od šesté hodiny pak nastala tma po vší zemi až do hodiny deváté.</verse>
				<verse number="46">A okolo hodiny deváté Ježíš zvolal hlasem velikým: „Eli, Eli, lamma sabaktani,“ to jest: „Bože můj, Bože můj, proč jsi mne opustil?“</verse>
				<verse number="47">Někteří pak z těch, kteří tam stáli, uslyševše to pravili: „Eliáše volá tento.“</verse>
				<verse number="48">A hned jeden z nich běžel a vzav houbu, naplnil ji octem a vloživ ji na třtinu dával mu píti.</verse>
				<verse number="49">Ostatní však říkali: „Nechej, ať uvidíme, přijde-li Eliáš, aby ho vysvobodil.“</verse>
				<verse number="50">Ale Ježíš zvolav hlasem velikým, vypustil duši.</verse>
				<verse number="51">A hle, opona chrámová se roztrhla ve dvě půle od hora až dolů, a země se otřásla a skály se rozpukly,</verse>
				<verse number="52">a hroby se otevřely. A mnoho těl zesnulých světců vstalo</verse>
				<verse number="53">a vyšedše z hrobů po jeho vzkříšení, vešli do svatého města a ukázali se mnohým.</verse>
				<verse number="54">Setník pak a ti, kteří byli s ním hlídajíce Ježíše, vidouce zemětřesení a to, co se dělo, báli se velice a pravili: „Opravdu Syn Boží byl tento.“</verse>
				<verse number="55">„Byly pak tam ženy mnohé, zdaleka se dívajíce, které byly šly za Ježíšem z Galilee, posluhujíce mu;</verse>
				<verse number="56">mezi nimi byla Maria Magdalena a Maria matka Jakubova a Josefova, a matka synů Zebedeových.</verse>
				<verse number="57">Když pak se připozdilo, přišel jeden člověk bohatý z Arimatie, jménem Josef, který byl také učeníkem Ježíšovým.</verse>
				<verse number="58">Ten přistoupil k Pilátovi a prosil o tělo Ježíšovo. Tu Pilát rozkázal mu dáti tělo.</verse>
				<verse number="59">A Josef vzav tělo, obvinul je v plátno čisté</verse>
				<verse number="60">a položil je do nového hrobu svého, který byl vytesal ve skále, a přivaliv kámen veliký ke dveřím hrobovým odešel.</verse>
				<verse number="61">Byla pak tam Maria Magdalena a druhá Maria sedíce proti hrobu.</verse>
				<verse number="62">Druhého pak dne, který jest po pátku, velekněží a fariseové sešli se k Pilátovi</verse>
				<verse number="63">a řekli: „Pane, my jsme se rozpomenuli, že ten svůdce jsa ještě živ řekl:,Po třech dnech vstanu.‘</verse>
				<verse number="64">Rozkaž tedy hlídati hrob až do třetího dne, aby snad učeníci jeho nepřišli a neukradli ho a neřekli lidu:,Vstal z mrtvých.‘ I byl by poslední blud horší nežli první.“</verse>
				<verse number="65">Řekl jim Pilát: „Máte stráž, jděte, hlídejte ho, jak rozumíte.“</verse>
				<verse number="66">I odešli a osadili hrob strážnými, zapečetivše kámen.</verse>
			</chapter>
			<chapter number="28">
				<verse number="1">Po sobotě, když již svítalo na neděli, přišla Maria Magdalena a druhá Maria, aby pohleděly na hrob.</verse>
				<verse number="2">A hle, zemětřesení stalo se veliké; neboť anděl Páně sestoupil s nebe a přistoupiv odvalil kámen a posadil se na něm.</verse>
				<verse number="3">Byl pak obličej jeho jako blesk, a roucho jeho bílé jako sníh.</verse>
				<verse number="4">Ze strachu před ním strážní se zachvěli a stali se jako mrtví.</verse>
				<verse number="5">I promluvil anděl a řekl ženám: „Nebojte se vy! Neboť vím, že hledáte Ježíše, který byl ukřižován.</verse>
				<verse number="6">Není ho tuto; vstalť jest, jak byl řekl; pojďte a vizte místo, kde Pán byl položen.</verse>
				<verse number="7">A odejdouce rychle, povězte učeníkům jeho, že vstal z mrtvých; a hle, předchází vás do Galilee; tam jej uvidíte; hle pověděl jsem vám to.“</verse>
				<verse number="8">I odešly rychle od hrobu s bázní a radostí velikou a běžely, aby to zvěstovaly učeníkům jeho.</verse>
				<verse number="9">A hle, Ježíš potkal se s nimi a řekl: „Buďte zdrávy!“ A ony přistoupivše chopily se nohou jeho a poklonily se mu.</verse>
				<verse number="10">Tu řekl jim Ježíš: „Nebojte se. Jděte, zvěstujte bratřím mým, ať odejdou do Galilee; tam mě uvidí.“</verse>
				<verse number="11">Když pak šly, hle, někteří ze stráže přišli do města a oznámili velekněžím všecko, co se stalo.</verse>
				<verse number="12">A ti shromáždivše se se staršími a uradivše se, dali mnoho peněz vojákům</verse>
				<verse number="13">řkouce: „Řekněte:,Učeníci jeho přišli v noci a ukradli jej, když jsme spali.‘</verse>
				<verse number="14">A uslyší-li o tom vladař, uchlácholíme ho a vás učiníme bezpečny.“</verse>
				<verse number="15">I vzali peníze a učinili, jak byli navedeni. A rozhlásila se ta věc u židův až do dnešního dne.</verse>
				<verse number="16">Jedenáct učedníků pak odešlo do Galilee na horu, kam Ježíš jim uložil,</verse>
				<verse number="17">uzřevše ho poklonili se mu; někteří však pochybovali.</verse>
				<verse number="18">I přistoupil Ježíš a promluvil k nim řka: „Dána jest mi veškerá moc na nebi i na zemi.</verse>
				<verse number="19">Odejdouce tedy, učte všecky národy, křtíce je ve jméno Otce i Syna i Ducha svatého,</verse>
				<verse number="20">učíce je zachovávati všecko, co jsem přikázal vám; a hle, já jsem s vámi po všecky dni až do skonání světa.“</verse>
			</chapter>
		</book>
		<book number="41">
			<chapter number="1">
				<verse number="1">Počátek evangelia Ježíše Krista, Syna Božího (byl tak),</verse>
				<verse number="2">jak psáno u proroka Isaiáše: „Aj, já posílám anděla svého před tváří tvou, který připraví cestu tvou před tebou.“</verse>
				<verse number="3">„Hlas volajícího na poušti:,Připravte cestu Páně, přímé čiňte stezky jeho.‘“</verse>
				<verse number="4">Jan vystoupil na poušti křtě a hlásaje křest pokání na odpuštění hříchů.</verse>
				<verse number="5">I vycházela k němu veškerá krajina judská a všichni Jerusalemští, a byli od něho křtěni v řece Jordáně vyznávajíce hříchy své.</verse>
				<verse number="6">Jan pak byl oděn v roucho ze srsti velbloudí a měl pás kožený kolem beder svých, a jídal kobylky a med lesní. I hlásal řka:</verse>
				<verse number="7">„Přichází za mnou silnější nežli jsem já, jemuž nejsem hoden, abych shýbna se rozvázal řeménky u obuvi jeho.</verse>
				<verse number="8">Já jsem vás křtil vodou, on však bude vás křtíti Duchem svatým.“</verse>
				<verse number="9">I stalo se, v oněch dnech Ježíš přišel z Nazareta galilejského a byl pokřtěn od Jana v Jordáně,</verse>
				<verse number="10">a hned vystupuje z vody, uzřel nebesa otevřená a Ducha jako holubici sestupovati na sebe.</verse>
				<verse number="11">A hlas s nebe zazněl: „Ty jsi Syn můj milý, v tobě se mi zalíbilo.“</verse>
				<verse number="12">A hned vypudil ho duch na poušť.</verse>
				<verse number="13">I byl na poušti čtyřicet dní a čtyřicet nocí a pokoušen byl od ďábla, a byl se zvěří, a andělé mu přisluhovali.</verse>
				<verse number="14">Když pak Jan byl uvězněn, Ježíš přišel do Galilee a hlásal evangelium o království Božím</verse>
				<verse number="15">říkaje: „Čas se naplnil, a království Boží se přiblížilo; čiňte pokání a věřte v evangelium.“</verse>
				<verse number="16">A jda podle moře Galilejského, uzřel Šimona a bratra jeho Ondřeje, ani pouštějí sítě do moře; neboť byli rybáři.</verse>
				<verse number="17">I řekl jim Ježíš: „Pojďte za mnou, a učiním, abyste byli rybáři lidí.“</verse>
				<verse number="18">A hned zanechavše sítě, následovali ho.</verse>
				<verse number="19">A popošed odtud maličko, spatřil Jakuba, syna Zebedeova, a jeho bratra Jana, ani také na lodi upravují sítě,</verse>
				<verse number="20">A hned je povolal: oni pak nechavše otce svého Zebedea na lodi s námezdníky, odešli za ním.</verse>
				<verse number="21">I vešli do Kafarnaum; a hned v sobotu vešed do synagogy učil.</verse>
				<verse number="22">I žasli nad učením jeho; neboť učil je jako moc maje a ne jako zákoníci.</verse>
				<verse number="23">Byl pak v synagoze jejich člověk, který měl ducha nečistého; ten zvolal:</verse>
				<verse number="24">„Co tobě do nás, Ježíši Nazaretský? Přišel jsi nás zahubit? Vím, kdo jsi: Světec Boží.“</verse>
				<verse number="25">I přikázal mu Ježíš řka: „Umlkni a vyjdi z člověka.“</verse>
				<verse number="26">A duch nečistý zalomcovav jím a vykřiknuv hlasem velikým, vyšel z něho.</verse>
				<verse number="27">I podivili se všichni, takže se tázali mezi sebou: „Co jest to? Jaké jest to nové učení? Neboť s mocí rozkazuje i duchům nečistým, a poslouchají ho.“</verse>
				<verse number="28">I rozešla se pověst o něm hned po vší krajině galilejské.</verse>
				<verse number="29">A hned, jak vyšli ze synagogy, přišli do domu Šimonova a Ondřejova s Jakubem a Janem.</verse>
				<verse number="30">Tchyně Šimonova pak ležela majíc zimnici; a hned mu o ní pověděli.</verse>
				<verse number="31">I přistoupil a pozdvihl ji, ujav ji za ruku, a hned přestala zimnice. I posluhovala jim.</verse>
				<verse number="32">Když pak nastal večer a slunce zapadlo, přiváděli k němu všecky chorobné a posedlé,</verse>
				<verse number="33">a celé město shromáždilo se u dveří.</verse>
				<verse number="34">I uzdravil mnoho těch, kteří byli trápeni rozličnými nemocmi a vymítl mnoho duchů zlých, ale nedopouštěl jim mluviti, poněvadž ho znali.</verse>
				<verse number="35">A ráno, když byla ještě plná noc, vstav vyšel a odešed na místo osamělé, modlil se tam.</verse>
				<verse number="36">I pospíšil za ním Petr a ti, kteří byli s ním.</verse>
				<verse number="37">A když ho nalezli, řekli jemu: „Všichni tě hledají.“</verse>
				<verse number="38">I řekl jim: „Pojďme do okolních městeček, abych kázal i tam, neboť k tomu jsem přišel.“</verse>
				<verse number="39">A kázal v synagogách jejich po celé Galilei a vymítal duchy zlé.</verse>
				<verse number="40">I přišel k němu malomocný a na kolenou prosil ho řka jemu: „Chceš-li, můžeš mne očistiti.“</verse>
				<verse number="41">Ježíš pak slitovav se nad ním, vztáhl ruku svou a dotek se ho řekl jemu: „Chci, buď čist.“</verse>
				<verse number="42">A když to pověděl, hned odešlo od něho malomocenství, a byl očištěn.</verse>
				<verse number="43">I pohroziv mu, odbyl ho hned</verse>
				<verse number="44">a řekl jemu: „Viz, ať nikomu nic nepovíš; ale jdi, ukaž se knězi a na svědectví jim obětuj za své očistění, co přikázal Mojžíš“</verse>
				<verse number="45">On však vyšed počal horlivě vypravovati a rozhlašovati věc tu, takže Ježíš nemohl již zjevně vjíti do města, nýbrž venku zůstal na místech osamělých; ale přicházeli k němu odevšad.</verse>
			</chapter>
			<chapter number="2">
				<verse number="1">Po několika dnech vešel opět do Kafarnaum.</verse>
				<verse number="2">I proslechlo se, že jest doma, a sešlo se mnoho lidí, takže jich nepojalo ani místo, které bylo přede dveřmi; a mluvil k nim slovo (Boží).</verse>
				<verse number="3">Tu přišli k němu s ochrnulým - nesli ho čtyři -</verse>
				<verse number="4">a nemohouce pro zástup přinésti ho k němu, odkryli střechu, kde byl, a učinivše otvor, spustili lože, na němž ochrnulý ležel.</verse>
				<verse number="5">A Ježíš vida víru jejich, řekl ochrnulému: „Synu, odpouštějí se tobě hříchové tvoji.“</verse>
				<verse number="6">Seděli pak tam někteří ze zákoníků a myslili ve svém srdci:</verse>
				<verse number="7">„Co tento tak mluví? Rouhá se; kdo může odpouštěti hříchy, leč jediný Bůh?“</verse>
				<verse number="8">Ale Ježíš seznav hned duchem svým, že tak myslí u sebe, řekl jim: „Proč myslíte ty věci ve svém srdci?</verse>
				<verse number="9">Co jest snazší, říci ochrnulému:,Odpouštějí se tobě hříchy‘, či-li říci:,Vstaň, vezmi lože své a choď?‘</verse>
				<verse number="10">Abyste však věděli, že má moc Syn člověka na zemi odpouštěti hříchy,“ (dí ochrnulému):</verse>
				<verse number="11">„Tobě pravím:,Vstaň, vezmi lože své a jdi do domu svého.“</verse>
				<verse number="12">A on vstal hned a vzav lože odešel přede všemi, takže všichni se divili a chválili Boha řkouce: „Nikdy jsme nic takového neviděli.“</verse>
				<verse number="13">I vyšel opět k moři, a veškeren zástup přicházel k němu; i učil je.</verse>
				<verse number="14">A když šel kolem, spatřil Leviho, syna Alfeova, an sedí u celnice, i řekl jemu: „Pojď za mnou.“ A on vstav šel za ním.</verse>
				<verse number="15">I stalo se, když byl u stolu v jeho domě, že také mnozí celníci a hříšníci stolovali s Ježíšem a s učeníky jeho; neboť mnoho bylo těch, kteří ho následovali.</verse>
				<verse number="16">Zákoníci však a fariseové vidouce, že jí s celníky a hříšníky, řekli učeníkům jeho: „Proč s celníky a hříšníky jí a pije (Mistr váš)?“</verse>
				<verse number="17">Uslyšev to Ježíš, řekl jim: „Nepotřebují zdraví lékaře, nýbrž chorobní; nepřiseli jsem volat spravedlivých, nýbrž hříšníky.“</verse>
				<verse number="18">Učeníci Janovi však a fariseové postívali se; i přišli a řekli jemu: „Proč učeníci Janovi a učeníci farisejští se postí, tvoji učeníci však se nepostí?“</verse>
				<verse number="19">A ježíš řekl jim: „Mohou-liž postiti se svatebníci, pokud ženich jest s nimi? Dokavad mají ženicha mezi sebou, nemohou se postiti.</verse>
				<verse number="20">Přijdou však dnové, kdy ženich bude odňat od nich, a tehda postí se v těch dnech.</verse>
				<verse number="21">Nikdo nepřišívá záplaty ze sukna nového k rouchu starému, sic kus ten nový odtrhne něco od starého, a povstane díra horší.</verse>
				<verse number="22">A nikdo nevlévá vína mladého do měchů starých; sic víno roztrhne měchy, víno se vyleje a měchy se zničí; ale víno mladé má se vlévati do měchů nových.“</verse>
				<verse number="23">I stalo se (opět), když Pán šel v sobotu obilím, že učeníci jeho počali cestou trhati klasy.</verse>
				<verse number="24">Fariseové pak řekli jemu: „Hle, proč dělají v sobotu, co není dovoleno?“</verse>
				<verse number="25">I řekl jim: „Nikdy jste nečetli, co David učinil, když měl nouzi a dostal hlad on i ti, kteří byli s ním?</verse>
				<verse number="26">Kterak za velekněze Abiatara vešel do domu Božího a jedl chleby předkladné, jichž není dovoleno jísti leč kněžím, a dal i těm, kteří byli s ním?“</verse>
				<verse number="27">I pravil jim: „Sobota jest učiněna pro člověka a nikoli člověk pro sobotu;</verse>
				<verse number="28">proto Syn člověka jest pánem i soboty.“</verse>
			</chapter>
			<chapter number="3">
				<verse number="1">I vešel opět do synagogy, a byl tam člověk s uschlou rukou.</verse>
				<verse number="2">A pozorovali ho, uzdraví-li jej v sobotu, aby jej obžalovali.</verse>
				<verse number="3">I řekl člověku, který měl uschlou ruku: „Vstaň a postav se doprostřed.“</verse>
				<verse number="4">Tu pravil jim: „Jest dovoleno v sobotu dobře činiti čili zle? život zachovati či-li zahubiti?“ Oni však mlčeli.</verse>
				<verse number="5">I pohleděl na ně kolem s nevolí, zarmoutiv se nad zatvrzelostí srdce jejich, a řekl člověku tomu: „Vztáhni ruku svou.“ I vztáhl; a ruka jeho učiněna jest zase zdráva.</verse>
				<verse number="6">Ale fariseové vyšedše, vzali hned proti němu radu s Herodiány, kterak by ho zahubili.</verse>
				<verse number="7">Ježíš však odebral se s učeníky svými k moři, a četný zástup z Galilee i Judska šel za ním;</verse>
				<verse number="8">také z Jerusalema a z Idumee i ze Zajordánska a z okolí Tyru i Sidonu přišli k němu v množství velikém, uslyševše, jak veliké věci činí.</verse>
				<verse number="9">I řekl učeníkům svým, aby měli pohotově pro něho lodičku pro zástup, by ho netiskli;</verse>
				<verse number="10">neboť mnohé uzdravil, takže se valili na něho, kdo měli neduhy, aby se ho dotkli;</verse>
				<verse number="11">a duchové nečistí, když ho spatřili, padali před ním a křičeli:</verse>
				<verse number="12">„Ty jsi Syn Boží!“ On však přikazoval jim přísně, aby ho neprojevovali.</verse>
				<verse number="13">I vystoupil na horu a povolal k sobě ty, které sám chtěl; a přišli k němu.</verse>
				<verse number="14">I ustanovil dvanácte, aby byli s ním, a aby je posílal hlásat</verse>
				<verse number="15">s mocí uzdravovati nemoci a vymítati duchy zlé,</verse>
				<verse number="16">Šimona, jemuž dal jméno Petr,</verse>
				<verse number="17">Jakuba, syna Zebedeova, a Jana, bratra Jakubova, jimž dal jméno Boanerges, to jest synové hromu,</verse>
				<verse number="18">Ondřeje, Filipa, Bartoloměje, Matouše, Tomáše, Jakuba, syn Alfeova, Tadeáše, Šimona Horlivce</verse>
				<verse number="19">a Jidáše iškariotského, jenž ho i zradil.</verse>
				<verse number="20">I přišli do domu, a opět sešel se zástup, takže nemohli ani chleba pojísti.</verse>
				<verse number="21">Když to uslyšeli jeho lidé, vyšli, aby ho uchopili, neboť řekli, že se pominul smyslem.</verse>
				<verse number="22">Ale zákoníci, kteří přišli z Jerusalema, pravili: „Má Beelzebuba a knížetem duchů zlých vymítá zlé duchy.“</verse>
				<verse number="23">I přivolal je k sobě a mluvil k nim v podobenstvích: „Kterak může satan satana vymítati?</verse>
				<verse number="24">Rozdělí-li se království proti sobě, nemůže obstáti království to;</verse>
				<verse number="25">a rozdvojí-li se dům proti sobě, dům ten nebude moci obstáti.</verse>
				<verse number="26">Také satan, povstal-li sám proti sobě, jest rozdvojen a nebude moci obstáti, ale jest v koncích.</verse>
				<verse number="27">Nikdo nemůže vejíti do domu silákova a pobrati jeho nářadí, leč prve sváže siláka, potom teprv oloupí dům jeho.</verse>
				<verse number="28">Vpravdě pravím vám: Všecky hříchy budou odpuštěny synům lidským, kterých se dopustili, i rouhání,</verse>
				<verse number="29">kdo by se však rouhal proti Duchu svatému, nedostane odpuštění na věky, nýbrž bude vinen hříchem věčným.“</verse>
				<verse number="30">Neboť pravili: „Má ducha nečistého.“</verse>
				<verse number="31">I přišli matka jeho a bratří jeho, a stojíce venku dali ho zavolat;</verse>
				<verse number="32">neboť zástup seděl kolem něho. I řekli mu: „Hle, matka tvá a bratři tvoji jsou venku a hledají tebe.“</verse>
				<verse number="33">On odpověděl jim: „Kdo jest matka má a bratři moji?“</verse>
				<verse number="34">A pohleděv kolem na ty, kteří seděli vůkol něho, pravil: „Hle, matka má a bratři moji;</verse>
				<verse number="35">neboť kdo činí vůli Boží, ten jest bratr můj i sestra má i matka má.“</verse>
			</chapter>
			<chapter number="4">
				<verse number="1">A opět počal učiti u moře; i shromáždil se k němu zástup veliký, takže vstoupiv na loď, seděl (v ní) na moři, a veškeren lid byl u moře na zemi.</verse>
				<verse number="2">I učil je mnohým věcem v podobenstvích a pravil jim ve svém učení:</verse>
				<verse number="3">„Slyšte: Hle, vyšel rozsévač, aby rozséval.</verse>
				<verse number="4">A když rozséval, některé (zrno) padlo vedle cesty, i přiletěli ptáci a sezobali je.</verse>
				<verse number="5">A jiné padlo na místo skalnaté, kde nemělo mnoho země, a vzešlo hned, poněvadž nemělo hluboké země;</verse>
				<verse number="6">ale když vyšlo slunce, uvadlo, a poněvadž nemělo kořene, uschlo.</verse>
				<verse number="7">A jiné padlo do trní, i vzrostlo trní a udusilo je, a nevydalo užitku.</verse>
				<verse number="8">A jiné padlo v zemi dobrou a vydalo plod, který vzešel i rostl, a přinášelo na třicet, i na šedesát i na sto (zrn).“</verse>
				<verse number="9">I řekl: „Kdo má uši k slyšení, slyš.“</verse>
				<verse number="10">A když byl sám, otázalo se ho jeho okolí i se dvanácti na to podobenství.</verse>
				<verse number="11">I řekl jim: „Vám jest dáno poznati tajemství království Božího, oněm však, kteří jsou vně, podává se všecko v podobenstvích,</verse>
				<verse number="12">aby hledíce se dívali a neviděli a poslouchajíce slyšeli a nerozuměli, by snad se neobrátili a neodpustily se jim hříchy.“</verse>
				<verse number="13">I řekl jim: „Nerozumíte podobenství tomu? I kterak poznáte podobenství všecka?</verse>
				<verse number="14">Rozsévač rozsévá slovo.</verse>
				<verse number="15">Těmi pak, kteří (jsou) vedle cesty, rozumějí se ti, kde slovo se rozsévá, a když je uslyší, ihned satan přichází a odnímá slovo, které bylo zaseto do srdce jejich.</verse>
				<verse number="16">A podobně těmi, kteří se rozsévají na místa skalnatá, rozumějí se ti, kteří, když uslyší slovo, přijímají je hned s radostí,</verse>
				<verse number="17">ale nemají v sobě kořene, nýbrž jsou chvilkoví; potom, když nastane soužení neb pronásledování pro to slovo, ihned se pohoršují.</verse>
				<verse number="18">A jsou jiní, kteří se rozsívají mezi trní; to jsou ti, kteří slyší slovo,</verse>
				<verse number="19">ale starosti tohoto světa a klam bohatství a žádosti jiných věcí vcházejíce udušují slovo a stává se neplodným.</verse>
				<verse number="20">A těmi, kteří byli zaseti v zemi dobrou, rozumějí se ti, kteří slyší slovo a je přijímají i plod přinášejí, jeden třicet, jiný šedesát, jiný sto.“</verse>
				<verse number="21">I řekl jim: „Zdali přinášejí svíci, aby ji postavili pod kbelík neb pod postel? Ne-liž, aby ji postavili na svícen?</verse>
				<verse number="22">Neboť není nic skrytého, co by nemělo býti zjeveno, aniž co dělo se tajného, leč aby přišlo najevo.</verse>
				<verse number="23">Má-li kdo uši k slyšení, slyš.“</verse>
				<verse number="24">I řekl jim: „Uvažte, co slyšíte. Jakou měrou měříte, takovou měrou bude měřeno vám, ano bude vám přidáno.</verse>
				<verse number="25">Neboť kdo má, tomu bude dáno, a kdo nemá, od toho bude odňato i to, co má.“</verse>
				<verse number="26">Také řekl: „Tak děje se v království Božím, jako když člověk uvrhne símě do země;</verse>
				<verse number="27">i spí a vstává v noci a ve dne, a símě vzchází a vzrůstá, - on sám neví, jak.</verse>
				<verse number="28">Neboť země sama od sebe plodí nejprve bylinu, potom klas, nato plné zrno v klase.</verse>
				<verse number="29">Když však plod to dopustí, ihned přičíní srp, neboť nastala žeň.“</verse>
				<verse number="30">Také řekl: „K čemu přirovnáme království Boží, aneb v kterém podobenství máme je představiti?</verse>
				<verse number="31">(Jest) jako zrno hořčičné, které, když se zaseje do země, - menší jest než všecka semena, jež jsou na zemi,</verse>
				<verse number="32">ale když se zaseje, - vzrůstá a stává se větším než všecky byliny, a pouští ratolesti veliké, takže ptáci nebeští mohou bydleli pod stínem jeho.“</verse>
				<verse number="33">A mnoha takovými podobenstvími mluvil jim slovo, jak mohli slyšeti;</verse>
				<verse number="34">bez podobenství nemluvil jim, soukromě však vykládal učeníkům svým všecko.</verse>
				<verse number="35">I řekl jim v onen den, když nastal večer: „Přeplavme se na druhou stranu.“</verse>
				<verse number="36">A nechavše lid, vzali ho tak, jak byl na lodi; a jiné lodi provázely ho</verse>
				<verse number="37">I nastala veliká vichřice, a vlny vnikaly do lodi, takže loď se již naplňovala.</verse>
				<verse number="38">On však spal v zadní části lodi na podušce; i vzbudili ho a řekli jemu: „Mistře, není tobě nic do toho, že hyneme?“</verse>
				<verse number="39">I vstav přísně přikázal větru a řekl moři: „Buď ticho a upokoj se.“ A přestal vítr a nastalo ticho veliké.</verse>
				<verse number="40">A řekl jim: „Proč se bojíte? Což ještě nemáte víry?“ I pojala je bázeň veliká a pravili druh k druhu: „Kdo asi jest tento, že i vítr a moře ho poslouchají?“</verse>
			</chapter>
			<chapter number="5">
				<verse number="1">I přišli na druhou stranu do krajiny Garasenské.</verse>
				<verse number="2">A jak vyšel z lodi, ihned potkal se s ním (vyšed) z hrobu člověk, který byl posedlý duchem nečistým.</verse>
				<verse number="3">Ten obýval v hrobech a již ani řetězy nemohl nikdo svázati jej;</verse>
				<verse number="4">neboť často byv spoután okovy a řetězy, přetrhal řetězy a rozlámal okovy, a nikdo nemohl jej zkrotiti.</verse>
				<verse number="5">A byl stále, dnem i noci v hrobech a na horách křiče a bije se kamením.</verse>
				<verse number="6">Spatřiv však Ježíše zdaleka, přiběhl a poklonil se mu,</verse>
				<verse number="7">a vykřiknuv hlasem velikým pravil: „Co jest ti do mne, Ježíši, Synu Boha nejvyššího? Zapřísahám tě pro Boha, netrap mně.“</verse>
				<verse number="8">Řekl mu totiž: „Vyjdi z toho člověka, duchu nečistý.“</verse>
				<verse number="9">I otázal se ho: „Jak se jmenuješ?“ A on řekl jemu: „Jmenuji se pluk, neboť mnoho jest nás.“</verse>
				<verse number="10">A prosil ho velice, aby jich nevyháněl z té krajiny.</verse>
				<verse number="11">Bylo pak tam u hory veliké stádo vepřů pasouc se.</verse>
				<verse number="12">I prosili ho duchové řkouce: „Pošli nás do vepřů, at vejdeme do nich.“</verse>
				<verse number="13">A povolil jim to. I vyšli duchové nečistí a vešli do vepřův; a tu hnalo se stádo srázem do moře; bylo jich as dva tisíce - a utonuli v moři.</verse>
				<verse number="14">Ti pak, kteří je pásli, utekli a ohlásili to po městě i po venkově. I vyšli (lidé), aby viděli, co se stalo;</verse>
				<verse number="15">a přišedše k Ježíšovi, spatřili toho, jenž býval posedlý, an sedí, jest oblečen a má rozum zdravý; i báli se;</verse>
				<verse number="16">ti pak, kteří to byli viděli, vypravovali jim, jak se to událo posedlému; též o vepřích.</verse>
				<verse number="17">I počali ho prositi, aby odešel z končin jejich.</verse>
				<verse number="18">A když vstupoval na loď, prosil ho ten, jenž býval posedlý, aby směl jíti s ním.</verse>
				<verse number="19">Ale nedovolil mu, nýbrž řekl jemu: „Jdi do domu svého ke svojim a zvěstuj jim, jak veliké věci učinil ti Pán, a jak slitoval se nad tebou.“</verse>
				<verse number="20">I odešel a počal hlásati v Desítiměstí, jak veliké věci učinil mu Ježíš. A všichni se divili.</verse>
				<verse number="21">A když se Ježíš přepravil na lodi opět na druhou stranu, sešel se k němu zástup veliký a byl u moře.</verse>
				<verse number="22">I přišel k němu jeden z představených synagogy, jménem Jair, a spatřiv jej, padl k nohám jeho</verse>
				<verse number="23">a prosil ho snažně řka: „Dcera má skonává; pojď, vlož na ni ruku, aby se uzdravila a byla živa.“</verse>
				<verse number="24">I odešel s nim, a zástup veliký šel za ním; i tísnili ho.</verse>
				<verse number="25">A tu žena jedna, která měla krvotok dvanáct rokův</verse>
				<verse number="26">a mnoho vytrpěla od mnoha lékařův a vynaložila všechen statek, aniž se jí prospělo, nýbrž spíše pohoršilo,</verse>
				<verse number="27">uslyševši o Ježíšovi, přišla v zástupu od zadu a dotkla se roucha jeho,</verse>
				<verse number="28">neboť řekla: „Dotknu-li se jen roucha jeho, budu uzdravena.“</verse>
				<verse number="29">A hned vyschl tok krve její, a pocítila na těle, že jest uzdravena od neduhu svého.</verse>
				<verse number="30">Ale Ježíš poznav ihned sám v sobě, jaká moc z něho vyšla, obrátil se v zástupu a pravil: „Kdo se dotkl roucha mého?“</verse>
				<verse number="31">I řekli mu jeho učeníci: „Vidíš, že zástup tlačí se na tebe, a pravíš:,Kdo se mě dotkl?‘“</verse>
				<verse number="32">Ale on hleděl kolem, aby spatřil tu, která to učinila.</verse>
				<verse number="33">Žena pak vědouc, co se jí událo, s bázní a třesením přistoupila a padši před ním, pověděla mu plnou pravdu.</verse>
				<verse number="34">A on řekl: „Dcero, víra tvá tě uzdravila, jdi v pokoji a buď zdráva od neduhu svého.“</verse>
				<verse number="35">Když ještě mluvil, přišli od představeného synagogy a řekli: „Dcera tvá zemřela; proč ještě obtěžuješ Mistra?“</verse>
				<verse number="36">Ježíš však uslyšev ta slova, pravil k představenému synagogy: „Neboj se, toliko věř.“</verse>
				<verse number="37">A nenechal nikoho jíti za sebou leč Petra, Jakuba a jeho bratra Jana.</verse>
				<verse number="38">I přišli do domu představeného synagogy, a tu postřehl hluk a lidi, kteří plakali a kvíleli velice,</verse>
				<verse number="39">a vešed řekl jim: „Proč hlučíte a pláčete? Dívka nezemřela, nýbrž spí.“</verse>
				<verse number="40">I posmívali se mu. On však vypustiv všecky, pojal dívčina otce i matku a ty, kteří byli s ním a vešel tam, kde dívka ležela.</verse>
				<verse number="41">A vzav dívku za ruku, řekl jí: „Talítha, kúmi,“ to jest v překladě: „Dívko, (tobě pravím), vstaň.“</verse>
				<verse number="42">A hned vstala dívka a chodila; byloť jí dvanáct roků. I žasli a divili se velice.</verse>
				<verse number="43">A přikázal jim přísně, aby nikdo o tom nezvěděl; a řekl, aby jí dali jísti.</verse>
			</chapter>
			<chapter number="6">
				<verse number="1">A vyšed odtud, odebral se do své otčiny, a učeníci jeho šli za ním.</verse>
				<verse number="2">Když pak nastala sobota, počal učiti v synagoze, a mnozí slyšíce ho, žasli nad učením jeho a pravili: „Odkud má tento všecky ty věci? A jaká to moudrost, která mu jest dána, a takové divy, které se dějí rukama jeho?</verse>
				<verse number="3">Není-liž to tesař, syn Marie a bratr Jakubův a Josefův a Judův a Šimonův? A nejsou li také sestry jeho zde u nás?“ I horšili se nad ním.</verse>
				<verse number="4">Ježíš pak řekl jim: „Není prorok bez úcty, leč ve své otčině a ve svém příbuzenstvu a ve svém domě.“</verse>
				<verse number="5">A nemohl tam učiniti žádného divu, leč že uzdravil několik nemocných, vloživ na ně ruce své.</verse>
				<verse number="6">I divil se jejich nevěře. A obcházel okolní vesnice uče.</verse>
				<verse number="7">I povolal k sobě dvanáct (apoštolů) a počal je vysílati po dvou; i dal jim moc nad duchy nečistými</verse>
				<verse number="8">a přikázal jim, aby nebrali na cestu ničeho, leč toliko hůl; ne mošny, ne chleba, ani peněz do opasku,</verse>
				<verse number="9">aby však si obuli sandály, ale neoblékali dvou sukní.</verse>
				<verse number="10">A řekl jim: „Kdekoli vejdete do domu, tam zůstávejte, dokavad nevyjdete odtamtud.</verse>
				<verse number="11">A kdo vás nepřijmou ani vás neposlechnou, odtud vycházejíce, setřeste prach s nohou svých na svědectví jim.“</verse>
				<verse number="12">I vyšli a kázali, aby činili pokání;</verse>
				<verse number="13">také vymítali mnoho duchů zlých a mazali olejem mnoho nemocných a uzdravovali je.</verse>
				<verse number="14">I uslyšel (o tom) král Herodes (neboť proslulým stalo se jméno jeho) a řekl: „Jan Křtitel vstal z mrtvých, a proto moc divotvomá působí v něm.“</verse>
				<verse number="15">Jiní však pravili: „Eliáš je to.“ A jiní říkali: „Jest to prorok jako jeden z proroků.“</verse>
				<verse number="16">Uslyšev to Herodes pravil: „Jan, jehož jsem dal stíti, ten vstal z mrtvých.“</verse>
				<verse number="17">Herodes ten totiž dal Jana zajmouti a vsaditi do vězení pro Herodiadu, manželku bratra svého Filipa, že ji pojal za manželku.</verse>
				<verse number="18">Neboť Jan říkával Herodovi: „Není dovoleno tobě míti manželku bratra tvého.“</verse>
				<verse number="19">Herodias pak nevražila na něho a chtěla ho zabíti a nemohla,</verse>
				<verse number="20">neboť Herodes bál se Jana, věda, že to jest muž spravedlivý a svatý; i chránil ho a mnoho činil vyslechnuv jej a rád ho poslouchal.</verse>
				<verse number="21">Přišel však den příhodný: Herodes učinil v den svých narozenin hostinu svým velmožům a tisícníkům i předním mužům galilejským.</verse>
				<verse number="22">Když pak (tam) vešla dcera právě té Herodiady a tančila a se zalíbila Herodovi i těm, kteří s ním stolovali, král řekl dívce: „Požádej mě, zač chceš, a dám tobě.“</verse>
				<verse number="23">A přisáhl jí: „Začkoli požádáš, dám tobě, byť to byla polovice mého království.“</verse>
				<verse number="24">Ona pak vyšla a řekla matce své: „Zač mám žádati?“ A ta řekla: „Za hlavu Jana Křtitele.“</verse>
				<verse number="25">I vrátila se s chvatem ke králi a prosila ho řkouc: „Chci, abys mi dal ihned na míse hlavu Jana Křtitele.“</verse>
				<verse number="26">I zarmoutil se král; pro přísahu svoji však a pro spoluhodovníky nechtěl ji oslyšeti,</verse>
				<verse number="27">ale poslav hned kata, rozkázal přinésti hlavu jeho. I sťal jej v žaláři</verse>
				<verse number="28">a přinesl hlavu jeho na míse a dal ji dívce, a dívka dala ji matce své.</verse>
				<verse number="29">Uslyševše to učeníci jeho, přišli a vzali tělo jeho a pochovali je v hrobě.</verse>
				<verse number="30">I sešli se apoštolé k Ježíšovi a pověděli mu všecko, co činili a čemu učili.</verse>
				<verse number="31">On pak řekl jim: „Pojďte v soukromí na místo osamělé a odpočiňte si trochu.“ Bylo totiž mnoho těch, kteří přicházeli a odcházeli, a oni neměli ani kdy se najísti.</verse>
				<verse number="32">I vstoupili na loď a odebrali se na místo osamělé v soukromí.</verse>
				<verse number="33">Ale (lidé) viděli je odcházeti a mnozí poznali (to); i sběhli se tam pěšky ze všech měst a přišli dříve než oni.</verse>
				<verse number="34">A Ježíš vyšed uzřel zástup veliký a pojal lítost nad nimi, že byli jako ovce bez pastýře, a počal je učiti mnohým věcem.</verse>
				<verse number="35">A když již den se nachýlil, učeníci jeho přistoupivše řekli jemu: „Osamělé jest místo toto, a den již se naklonil;</verse>
				<verse number="36">rozpusť je, ať odejdou do okolních dvorců a vesnic a nakoupí si pokrmů k jídlu.“</verse>
				<verse number="37">On však odpověděl jim: „Dejte vy jim jísti.“ I řekli mu: „Máme-liž odejíti a koupiti za dvě stě denárů chlebův a dáti jim jísti?“</verse>
				<verse number="38">A on řekl jim: „Kolik chlebů máte? Jděte a vizte.“ A když zvěděli, řekli: „Pět, a dvě ryby.“</verse>
				<verse number="39">I přikázal jim, aby rozsadili všecky po skupinách na zelenou trávu.</verse>
				<verse number="40">I posadili se v řadách po stu a po padesáti.</verse>
				<verse number="41">A vzav pět chlebů i dvě ryby, pohleděl k nebi a požehnav rozlámal chleby a dával učeníkům svým, aby je kladli před ně; také dvě ryby rozdělil mezi všecky.</verse>
				<verse number="42">I jedli všichni a nasytili se.</verse>
				<verse number="43">A sebrali zbytky, dvanáct košů plných kousků, i z tyb.</verse>
				<verse number="44">Bylo pak těch, kteří jedli, pět tisíc mužů.</verse>
				<verse number="45">A hned přinutil učeníky své, aby vstoupili na lodičku a plavili se napřed na druhou stranu k Betsaidě, až by rozpustil zástup.</verse>
				<verse number="46">A rozpustiv je, odešel na horu se pomodlit.</verse>
				<verse number="47">A když nastal večer, byla loď uprostřed moře, a on sám na zemi.</verse>
				<verse number="48">I viděl je, ani se plaví s těžkostí, (neboť vítr jim byl protivný), a při čtvrté hlídce noční přišel k nim jda po moři a chtěl je minouti,</verse>
				<verse number="49">Ale oni spatřivše ho, an jde po moři, domnívali se, že to jest strašidlo, i vykřikli,</verse>
				<verse number="50">neboť všichni ho viděli a poděsili se. A hned promluvil k nim a řekl jim: „Buďte dobré mysli, já jsem to, nebojte se.“</verse>
				<verse number="51">I vstoupil k nim na loď, a vítr se utišil. I děsili se a žasli u sebe přenáramně,</verse>
				<verse number="52">neboť nepovážili o chlebích; byloť srdce jejich zaslepeno.</verse>
				<verse number="53">A přeplavivše se přišli do země Genezaretské a přistáli.</verse>
				<verse number="54">A když vyšli z lodi, (lidé) ho poznali;</verse>
				<verse number="55">i proběhli celou tu krajinu a počali na ložích nositi chorobné tam, kde slyšeli, že jest.</verse>
				<verse number="56">A kde vcházel do vesnic neb do měst neb dvorců, kladli nemocné na ulice a prosili ho, aby směli dotknouti se alespoň třepení roucha jeho; a všichni, kteří se ho dotkli, byli uzdraveni.</verse>
			</chapter>
			<chapter number="7">
				<verse number="1">I sešli se k němu fariseové a někteří ze zákoníků přišedše z Jerusalema.</verse>
				<verse number="2">A když uzřeli některé z učeníků jeho, ani jedí chleby rukama poskvrněnýma, to jest neumytýma, haněli je.</verse>
				<verse number="3">Fariseové totiž, a židé vůbec, nejedí, leč si umyjí častěji ruce držíce se podání starších;</verse>
				<verse number="4">a když přijdou z trhu, nejedí, leč se dříve vykoupají. A jest mnoho jiných věcí, které byly jim podány, aby je zachovávali: umývání koflíků a džbánův i měděnic a loží.</verse>
				<verse number="5">I tázali se ho fariseové a zákoníci: „Proč učeníci tvoji nezchovávají podání starších, ale jedí chléb rukama poskvrněnýma?“</verse>
				<verse number="6">On však řekl jim: „Dobře prorokoval Isaiáš o vás pokrytcích, jak psáno jest:,Lid tento ctí mě ústy, ale srdce jejich daleko jest ode mne!</verse>
				<verse number="7">Nadarmo však mě ctí, učíce naukám, stanovám lidským.‘</verse>
				<verse number="8">Neboť opustivše přikázání Boží, držíte se podání lidského, umývání džbánův a koflíkův; a mnoho jiných věcí podobných těmto činíte.“</verse>
				<verse number="9">I řekl jim: „Pěkně rušíte přikázání Boží, abyste zachovali podání svoje.</verse>
				<verse number="10">Neboť Mojžíš pravil:,Cti otce svého a matku svou‘ a,Kdo zlořečí otci neb matce, ať umře.‘</verse>
				<verse number="11">Vy však pravíte:,Řekne-li kdo otci neb matce: Korban, to jest, darem jest to, z čeho bys mohl míti ode mne prospěch‘ -</verse>
				<verse number="12">a již nedopouštíte mu, aby co činil pro otce svého neb matku svou,</verse>
				<verse number="13">rušíce slovo Boží podáním svým, jemuž jste učili; a podobných věcí takových činíte mnoho.“</verse>
				<verse number="14">A svolav k sobě opět zástup, pravil jim: „Poslyšte mě všichni a rozumějte.</verse>
				<verse number="15">Nic nevchází zvenčí do člověka, co by jej mohlo poskvrniti, ale to, co vychází z člověka, to jest, co poskvrňuje člověka.</verse>
				<verse number="16">Má-li kdo uši k slyšení, slyš.“</verse>
				<verse number="17">A když vešel do domu od zástupu, tázali se ho učeníci jeho o té průpovědi.</verse>
				<verse number="18">I řekl jim: „Tak jste i vy nechápaví? Nenahlížíte, že žádná věc, která zvenčí vchází do člověka, nemůže ho poskvrniti</verse>
				<verse number="19">poněvadž nevchází do jeho srdce, nýbrž do břicha jde a vychází do stoky, vyčisťujíc všeliké pokrmy?“</verse>
				<verse number="20">Pravil pak: „Co z člověka vychází, to poskvrňuje člověka.</verse>
				<verse number="21">Neboť z nitra, ze srdce lidského, vycházejí zlé myšlenky, cizoložství, smilství, vraždy,</verse>
				<verse number="22">krádeže, lakomství, nešlechetnosti, lesť, nestydatosti, oko zlé, rouhání, pýcha, pošetilost.</verse>
				<verse number="23">Všecky tyto věci zlé vycházejí z nitra a poskvrňuji člověka.“</verse>
				<verse number="24">A vstav, odtud odešel do končin tyrských a sidonských; a vešed do domu, nechtěl, aby se kdo o tom dověděl. Ale nemohl se utajiti;</verse>
				<verse number="25">neboť hned jak o něm uslyšela jedna žena, jejíž dcera měla ducha nečistého, vešla a padla k nohám jeho.</verse>
				<verse number="26">Byla to žena pohanka, rodem Syrofeničanka; i prosila ho, aby vyvrhl ducha zlého z dcery její.</verse>
				<verse number="27">A on jí řekl: „Nechej, ať prve nasytí se dítky; neboť není dobře bráti chléb dítkám a házeti jej psíkům.“</verse>
				<verse number="28">Ale ona odpověděla: „Ovšem, Pane, neboť i psíci pod stolem jedí z drobtů dítek.“</verse>
				<verse number="29">Tu řekl jí:,Pro tuto řeč jdi; duch zlý vyšel z dcery tvé.“</verse>
				<verse number="30">I odešla do svého domu a nalezla, že dívka leží na loži, a že duch zlý vyšel.</verse>
				<verse number="31">A vyšed zase z končin tyrských, přišel skrze Sidon k moři Galilejskému končinami desítiměstskými.</verse>
				<verse number="32">I přivedli mu hluchoněmého a prosili ho, aby vložil na něj ruku.</verse>
				<verse number="33">A on pojav jej od zástupu v soukromí, vložil prsty své v uši jeho a nasliniv si prst, dotkl se jazyka jeho,</verse>
				<verse number="34">a pohlédnuv k nebi, vzdechl a řekl jemu: „Efeta,“ to jest: „Otevři se.“</verse>
				<verse number="35">A hned otevřely se uši jeho a rozvázal se svazek jazyka jeho, i mluvil správně.</verse>
				<verse number="36">A přikázal jim, aby nikomu o tom neříkali. Ale čím více jim přikazoval, tím více to rozhlašovali.</verse>
				<verse number="37">I divili se nadmíru řkouce: „Dobře učinil všecky věci; i hluchým dává slyšeti a němým mluviti.“</verse>
			</chapter>
			<chapter number="8">
				<verse number="1">V těch dnech byl s ním opět zástup veliký, a poněvadž neměli, co by jedli, (Ježíš) svolav k sobě učeníky své řekl jim:</verse>
				<verse number="2">„Lítost mám nad zástupem, neboť již tři dni trvají se mnou a nemají, co by jedli;</verse>
				<verse number="3">a rozpustím-li je lačné do jejich domů, zemdlí na cestě, neboť někteří z nich přišli z daleka.“</verse>
				<verse number="4">I odpověděli mu učeníci jeho: „Odkud bude moci kdo nasytiti je chleby zde v pustině?“</verse>
				<verse number="5">Tu otázal se jich: „Kolik chlebů máte?“ Oni pak řekli: „Sedm.“</verse>
				<verse number="6">I rozkázal zástupu, aby se rozložil na zemi. A vzav sedm chlebův a učiniv diky, rozlámal je a dával učeníkům svým, aby je předkládali. I předložili je zástupu</verse>
				<verse number="7">Také měli několik rybiček. I požehnal je a řekl, aby je také předkládali.</verse>
				<verse number="8">A oni jedli a nasytili se, a sebrali pozůstalé kousky, sedm košíků.</verse>
				<verse number="9">Bylo pak těch, kteři jedli, asi čtyři tisíce. I rozpustil, je.</verse>
				<verse number="10">A vstoupiv hned na loď s učeníky svými, přišel do krajiny dalmanutské.</verse>
				<verse number="11">A tu vyšli fariseové a počali se s ním příti, žádajíce od něho znamení s nebe, aby ho pokoušeli.</verse>
				<verse number="12">Ale on vzdychnuv ve svém duchu pravil: „Proč žádá pokolení toto znamení? Vpravdě pravím vám: Nebude dáno znamení pokolení tomuto.“</verse>
				<verse number="13">A nechav jich vstoupil zase na loď a plavil se na druhou stranu.</verse>
				<verse number="14">Zapomenuli však vzíti si chleby a neměli s sebou na lodi leč jeden chléb.</verse>
				<verse number="15">A přikazoval jim řka: „Hleďte a varujte se kvasu farisejského a kvasu Herodova.“</verse>
				<verse number="16">I přemýšleli mezi sebou řkouce: „To proto, že nemáme chlebů.“</verse>
				<verse number="17">A Ježíš poznav to pravil jim: „Proč uvažujete, že nemáte chlebů? Ještě nechápete ani nerozumíte? Ještě máte zaslepeno srdce své?</verse>
				<verse number="18">Majíce oči, nevidíte? A majíce uši neslyšíte?</verse>
				<verse number="19">A nepamatujete se na to, když jsem rozlámal pět chlebů mezi pět tisíc, kolik košů plných drobtů jste sebrali?“ Řekli mu: „Dvanáct.“</verse>
				<verse number="20">„A když sedm chlebů mezi čtyři tisíce, kolik košíků drobtů jste sebrali?“ A řekli mu: „Sedm.“</verse>
				<verse number="21">I řekl jim: „Kterak ještě nerozumíte?“</verse>
				<verse number="22">I přišli do Betsaidy; a přivedli k němu slepce a prosili ho, aby se ho dotkl.</verse>
				<verse number="23">A on ujav slepce za ruku, vyvedl ho ven z vesnice a naslinil mu oči, vložil na něj ruce své a tázal se ho, zdali co vidí.</verse>
				<verse number="24">I pohlédl vzhůru a řekl: „Vidím lidi jako stromy choditi.“</verse>
				<verse number="25">Na to vložil opět ruce na jeho oči. I prohlédl a byl uzdraven, takže viděl všecko jasně.</verse>
				<verse number="26">A poslal jej domů řka: „Ani do vesnice nevcházej.“</verse>
				<verse number="27">I vyšel Ježíš a učeníci jeho do vesnic Caesaree Filipovy a na cestě tázal se učeníků svých řka jim: „Za koho mě mají lidé?“</verse>
				<verse number="28">Oni pak odpověděli jemu: „Za Jana Křtitele, a jiní za Eliáše, jiní pak, že (jsi) jedním z proroků.“</verse>
				<verse number="29">Tu řekl jim: „Vy však za koho mě máte?“ A Petr řekl jemu: „Ty jsi Kristus.“</verse>
				<verse number="30">I přikázal jim přísně, aby toho neříkali o něm nikomu.</verse>
				<verse number="31">I počal je učiti, že Syn člověka musí mnoho vytrpěti a zavržen býti od starších a velekněží i zákoníkův a býti zabit a po třech dnech vstáti z mrtvých.</verse>
				<verse number="32">A mluvil ta slova zjevně. I pojal ho Petr stranou a počal mu domlouvati.</verse>
				<verse number="33">Ale on obrátiv se a pohleděv na své učeníky, přísně přikázal Petrovi, řka: „Jdi mi s očí, satane, neboť nemáš na zřeteli věcí Božích, nýbrž lidské.“</verse>
				<verse number="34">A přivolav k sobě zástup i učeníky své, řekl jim: „Chce-li kdo za mnou přijíti, zapři sám sebe a vezmi kříž svůj a následuj mne.</verse>
				<verse number="35">Neboť kdo by chtěl život svůj zachovati, ztratí jej; kdo by však ztratil život svůj pro mne a pro evangelium, zachová jej.</verse>
				<verse number="36">Neboť co prospěje člověku, byť celý svět získal, život (věčný) však ztratil?</verse>
				<verse number="37">Aneb jakou dá člověk výměnu za (věčný) život svůj?</verse>
				<verse number="38">Neboť kdo se bude styděti za mne a za slova má v tomto pokolení cizoložném a hříšném, za toho bude se styděti také Syn člověka, když přijde v slávě Otce svého s anděly svatými.“</verse>
				<verse number="39">A řekl jim: „Vpravdě pravím vám: Jsou tu někteří mezi přítomnými, kteří neokusí smrti, dokavad neuzří království Boží přicházeti v moci.“</verse>
			</chapter>
			<chapter number="9">
				<verse number="1">A po šesti dnech Ježíš pojal Petra a Jakuba a Jana a vedl je samotné na horu vysokou v soukromí a proměnil se před nimi.</verse>
				<verse number="2">I stala se roucha jeho velmi běloskvoucí jako sníh, jakých (žádný) bělič na zemi vybíliti nemůže.</verse>
				<verse number="3">A ukázal se jim Eliáš s Mojžíšem a mluvili s Ježíšem.</verse>
				<verse number="4">I promluvil Petr k Ježíšovi: „Mistře, dobré jest nám zde býti; i udělejme tři stánky, tobě jeden a Mojžíšovi jeden a Eliášovi jeden.“</verse>
				<verse number="5">Nevěděl totiž, co mluví, neboť byli hrůzou jati.</verse>
				<verse number="6">I povstal oblak a zastiňoval je, a z oblaku přišel hlas řkoucí: „Tento jest Syn můj milý, toho poslouchejte.“</verse>
				<verse number="7">A náhle rozhlédnuvše se kolem neviděli již nikoho, leč samého Ježíše u sebe.</verse>
				<verse number="8">A když sestupovali s hory, přikázal jim, aby nepovídali nikomu o tom, co viděli, leč až Syn člověka vstane z mrtvých.</verse>
				<verse number="9">I podrželi slovo to u sebe, ač se ptali, co by to znamenalo: „Až vstane z mrtvých.“</verse>
				<verse number="10">A otázali se ho řkouce: „Proč tedy říkají zákoníci, že prve má přijíti Eliáš?“</verse>
				<verse number="11">On pak odpověděl jim: „Eliáš přijde prve a napraví všecko. A kterak jest psáno o Synu člověka, že má mnoho trpěti a opovržen býti?</verse>
				<verse number="12">Ale pravím vám, že přišel i Eliáš, a učinili mu, co se jim zlíbilo, jakož psáno jest o něm.“</verse>
				<verse number="13">A přišed ke svým učeníkům, uzřel zástup veliký kolem nich a zákoníky, ani se hádají s nimi.</verse>
				<verse number="14">A hned veškeren lid spatřiv Ježíše užasl a polekal se, a běžíce k němu vítali ho.</verse>
				<verse number="15">I otázal se jich: „Oč se hádáte mezi sebou?“</verse>
				<verse number="16">A jeden ze zástupu odpověděl mu: „Mistře, přivedl jsem k tobě syna svého, který má ducha němého,</verse>
				<verse number="17">a ten, kdekoliv jej uchopí, trhá jím, a on sliní a skřípe zuby a schne. I řekl jsem učeníkům tvým, aby ho vymítli, ale nemohli.“</verse>
				<verse number="18">On pak odpověděl jim: „Pokolení nevěřící, dokavad mám býti s vámi? Dokavad mám vás trpěti? Přiveďte ho ke mně.“</verse>
				<verse number="19">I přivedli jej. A jak duch zlý ho spatřil, hned zalomcoval jím; a on padl na zem a válel se a slinil.</verse>
				<verse number="20">I otázal se otce jeho: „Jak dávno jest tomu, co se mu to stalo?“ On pak řekl: „Od dětinství.</verse>
				<verse number="21">A často vrhl jej i do ohně a do vody, aby ho zahubil. Ale můžeš-li co, pomoz nám a měj s námi slitování.“</verse>
				<verse number="22">Ježíš však řekl jemu: „Můžeš-li věřiti, všecko jest možno věřícímu.“</verse>
				<verse number="23">A hned otec toho pacholíka zvolav pravil se slzami: „Věřím (Pane), pomoz nedůvěře mé.“</verse>
				<verse number="24">A tu Ježíš vida, že lid se sbíhá, přikázal přísně duchu nečistému řka jemu: „Duchu zlý a němý, já rozkazuji tobě, vyjdi z něho a již do něho nevcházej.“</verse>
				<verse number="25">I vykřikl a zalomcovav jím velice, vyšel z něho. A stal se jako mrtvý, takže mnozí pravili, že zemřel.</verse>
				<verse number="26">Ale Ježíš vzav jej za ruku, pozdvihl ho, a on vstal.</verse>
				<verse number="27">Když pak vešel do domu, učeníci jeho tázali se v soukromí: „Proč nemohli jsme ho my vymítnouti?“</verse>
				<verse number="28">A on řekl jim: „Takovýhle rod nemůže ničím vyjíti leč modlitbou a postem.“</verse>
				<verse number="29">A vyšedše odtud šli dále skrze Galilei, ale nechtěl, aby se o tom někdo dověděl.</verse>
				<verse number="30">Učil pak učeníky své a řekl jim: „Syn člověka bude vydán v ruce lidské, a zabijí ho, a když bude zabit, třetího dne vstane z mrtvých.“</verse>
				<verse number="31">Ale oni nerozuměli slovu tomu, báli se však otázati se ho.</verse>
				<verse number="32">I přišli do Kafarnaum. A když byli v domě, tázal se jich: „O čem jste se na cestě hádali?“</verse>
				<verse number="33">Oni však mlčeli; neboť se na cestě mezi sebou hádali, kdo z nich jest větší.</verse>
				<verse number="34">I posadil se a povolav dvanácte řekl jim: „Chce-li kdo býti první, buď ze všech posledním a služebníkem všech.“</verse>
				<verse number="35">A vzav dítko, postavil je uprostřed nich a objav je, řekl jim:</verse>
				<verse number="36">„Kdo přijme jedno z takových dítek pro jméno mé, mne přijímá, a kdo mne přijme, nepřijímá mne, nýbrž toho, který mě poslal.“</verse>
				<verse number="37">I promluvil k němu Jan a řekl: „Mistře, viděli jsme kohosi, jenž s námi nechodí, an ve jménu tvém vymítá duchy zlé; i bránili jsme mu.“</verse>
				<verse number="38">Ježíš pak řekl: „Nebraňte mu, neboť není nikoho, jenž by činil divy ve jménu mém a mohl snadno zle mluviti o mně.</verse>
				<verse number="39">Neboť kdo není proti vám, jest pro vás.</verse>
				<verse number="40">Vždyť nikdo, jenž by vám dal píti číši vody studené ve jménu mém, protože jste Kristovi, neztratí odměny své.“</verse>
				<verse number="41">„A kdo by pohoršil jednoho z maličkých těchto, kteří ve mne věří, tomu by bylo lépe, aby kámen mlýnský ovázán byl o hrdlo jeho, a on uvržen byl do moře.</verse>
				<verse number="42">A pohoršuje-li tě ruka tvá, utni ji; lépe jest tobě vejíti do života bezrukému, než abyš maje obě ruce odešel do pekla v oheň neuhasitelný,</verse>
				<verse number="43">kde červ jejich neumírá a oheň nehasne.</verse>
				<verse number="44">A Jestli noha tvá tě pohoršuje, utni ji; lépe jest tobě vejíti do života věčného kulhavému, než abys maje obě nohy uvržen byl do pekla v oheň neuhasitelný,</verse>
				<verse number="45">kde červ jejich neumírá a oheň nehasne.</verse>
				<verse number="46">A pohoršuje-li tě oko tvé, vylup je; lépe jest ti jednookému vejíti do království Božího, než abys maje obě oči uvržen byl do pekelného ohně,</verse>
				<verse number="47">kde červ jejich neumírá a oheň nehasne.</verse>
				<verse number="48">Neboť každý bude osolen ohněm a každá oběť bude osolena solí.</verse>
				<verse number="49">Dobrá věc jest sůl; stane-li se však sůl neslanou, čím ji osolíte? Mějte v sobě sůl a zachovávejte pokoj mezi sebou.“</verse>
			</chapter>
			<chapter number="10">
				<verse number="1">A vstav odtud šel do končin judských Zajordanskem. I scházeli se k němu opět zástupové, a on učil je, jak činíval.</verse>
				<verse number="2">A tu fariseové přistoupivše k němu, tázali se ho pokoušejíce jej: „Jest dovoleno muži propustiti manželku svou?“</verse>
				<verse number="3">On pak odpověděl: „Co přikázal vám Mojžíš?“</verse>
				<verse number="4">A oni řekli: „Mojžíš dopustil napsati lístek zápudný a propustiti.“</verse>
				<verse number="5">A Ježíš odpovídaje jim pravil: „Pro tvrdost srdce vašeho napsal vám příkaz ten.</verse>
				<verse number="6">Na počátku stvoření však učinil je Bůh mužem a ženou.</verse>
				<verse number="7">Proto opustí člověk otce svého i matku svou a přidrží se manželky své,</verse>
				<verse number="8">a ti dva budou tělem jedním. Nejsou tedy již dva, nýbrž jedno tělo.</verse>
				<verse number="9">Nuže, co Bůh spojil, člověk nerozlučuj.“</verse>
				<verse number="10">Ale v domě otázali se ho zase učeníci jeho o té věci.</verse>
				<verse number="11">A řekl jim: „Kdo propustí manželku svou a pojme jinou, cizoloží proti ní,</verse>
				<verse number="12">a propustí-li žena muže svého a vdá se za jiného, cizoloží.“</verse>
				<verse number="13">I podávali mu dítky, aby se jich dotkl; učeníci však domlouvali těm, kteří je k němu brali.</verse>
				<verse number="14">Ale Ježíš vida je, zamrzel se nad tím a řekl jim: „Nechte dítek jíti ke mně a nebraňte jim, heboť takových jest království Boží.</verse>
				<verse number="15">Vpravdě pravím vám: Kdo nepřijme království Božího jako dítko, nevejde do něho.“</verse>
				<verse number="16">A objav je vzkládal na ně ruce a žehnal jim.</verse>
				<verse number="17">A když vyšel na cestu, přiběhl kdosi a pokleknuv před ním, tázal se ho: „Mistře dobrý, co mám činiti, abych došel života věčného?“</verse>
				<verse number="18">Ježíš pak řekl jemu: „Proč mne nazýváš dobrým? Nikdo není dobrý, leč jediný Bůh.</verse>
				<verse number="19">Přikázání znáš: Nezabiješ, nezcizoložíš, nepokradeš, nepromluvíš křivého svědectví, nebudeš podváděti, cti otce svého i matku svou,“</verse>
				<verse number="20">A on mu odpověděl: „Mistře, to všecko zachovával jsem od svého mládí.“</verse>
				<verse number="21">A tu Ježíš pohleděv laskavě na něj, řekl jemu: „Jednoho se ti nedostává; jdi, prodej, co máš, a dej chudým, a budeš míti poklad v nebi; a pojď, následuj mne.“</verse>
				<verse number="22">Ale on zarmoutil se pro to slovo a odešel smuten, neboť měl mnoho statkův.</verse>
				<verse number="23">I pohleděl Ježíš kolem a řekl učeníkům svým: „Jak těžko vejdou do království Božího ti, kteří mají statky!“</verse>
				<verse number="24">Učeníci pak žasli nad slovy jeho. Ale Ježíš promluviv opět, řekl jim': „Dítky, jak těžko jest vejíti do království Božího těm, kteří doufají ve statky!</verse>
				<verse number="25">Snáze jest velbloudu projíti uchem jehelním, než boháči vejíti do království Božího.“</verse>
				<verse number="26">I divili se tím více řkouce k sobě vespolek: „I kdo může býti spasen?“</verse>
				<verse number="27">Ale Ježíš pohleděv na ně řekl: „U lidí jest to nemožno, ne však u Boha; neboť u Boha jest všecko možno.“</verse>
				<verse number="28">Tu jal se Petr praviti jemu: „Hle, my jsme opustili všecko a následovali jsme tebe.“</verse>
				<verse number="29">Ježíš pak odpověděl: „Vpravdě pravím vám: Není nikoho, jenž opustil dům neb bratry neb sestry neb otce neb matku neb dítky neb pole pro mne a pro evangelium,</verse>
				<verse number="30">aby neobdržel stokrát tolik: nyní v tomto věku domy a bratry i sestry a matky i dítky a pole, a to i přes pronásledování, a v budoucím věku život věčný.</verse>
				<verse number="31">Mnozí pak první budou posledními a poslední prvními.“</verse>
				<verse number="32">Byli pak na cestě ubírajíce se do Jerusalema, a Ježíš předcházel je, takže žasli a jdouce za ním báli se. I pojal opět dvanácte k sobě a počal jim říkati, co se mu přihodí:</verse>
				<verse number="33">„Aj, béřeme se do Jerusalema, a Syn člověka bude vydán velekněžím a zákoníkům, a ti odsoudí jej na smrt a vydají ho pohanům.</verse>
				<verse number="34">I budou se mu posmívati a na něj plivati a ho bičovati, a zabijí ho; ale třetího dne vstane z mrtvých.“</verse>
				<verse number="35">Tu přistoupili k němu synové Zebedeovi, Jakub a Jan, a pravili jemu: „Mistře, přejeme si, abys nám učinil, zač tě poprosíme.“</verse>
				<verse number="36">On pak řekl jim: „Co chcete, abych vám učinil?“</verse>
				<verse number="37">A oni řekli: „Dej nám, abychom ve tvé slávě seděli jeden po pravici a druhý po levici tvé.“</verse>
				<verse number="38">Ale Ježíš řekl jim: „Nevíte, zač prosíte. Můžete píti kalich, který já piji, aneb pokřtění býti křtem, kterým já jsem křtěn?“</verse>
				<verse number="39">A oni řekli jemu: „Můžeme.“ Ježíš pak řekl jim: „Kalich, který já piji, budete píti, a křtem, kterým já jsem křtěn, budete pokřtěni,</verse>
				<verse number="40">avšak seděti po pravici neb po levici mé není mou věci dáti vám, nýbrž těm, jimž je připraveno.“</verse>
				<verse number="41">A uslyševše to deset (ostatních) počali se mrzeti na Jakuba a Jana.</verse>
				<verse number="42">Ale Ježíš povolav je k sobě, pravil jim: „Víte, že ti, kteří se uznávají za vládce národů, panují nad nimi, a že velmoži jejich provádějí svou moc nad nimi.</verse>
				<verse number="43">Ale tak to není mezi vámi, nýbrž kdo chce býti mezi vámi větší, bude služebníkem vaším,</verse>
				<verse number="44">a kdo chce býti mezi vámi první, bude sluhou všech.</verse>
				<verse number="45">Neboť ani Syn člověka nepřišel, aby se mu sloužilo, nýbrž aby sloužil a dal život svůj na vykoupení za mnohé.“</verse>
				<verse number="46">I přišli do Jericha. A když vycházel z Jericha se svými učeníky a zástupem velikým, syn Timeův, Bartimeus, slepý, seděl podle cesty žebraje.</verse>
				<verse number="47">A uslyšev, že to jest Ježíš Nazaretský, počal volati a říkati: „Synu Davidův, Ježíši, smiluj se nade mnou.“</verse>
				<verse number="48">I domlouvali mu mnozí, aby mlčel, ale on mnohem hlasitěji volal: „Synu Davidův, smiluj se nade mnou.“</verse>
				<verse number="49">I zastavil se Ježíš a řekl: „Zavolejte ho.“ I zavolali slepce, řkouce jemu: „Buď dobré mysli; vstaň, volá tě.“</verse>
				<verse number="50">A on odhodiv plášť, vyskočil a přišel k němu.</verse>
				<verse number="51">I promluvil k němu Ježíš a řekl: „Co chceš, abych ti učinil?“ A slepec řekl jemu: „Mistře, ať vidím.“</verse>
				<verse number="52">Ježíš pak řekl jemu: „Jdi, víra tvá tě uzdravila.“ A hned prohlédl a šel za ním tou cestou.</verse>
			</chapter>
			<chapter number="11">
				<verse number="1">A když se přibližovali k Jerusalemu, a to k Betfage a Betanii při hoře Olivetské, poslal dva ze svých učeníkův a pravil jim:</verse>
				<verse number="2">„Jděte do vesnice, která jest proti vám, a hned, jak budete do ní vcházeti, naleznete oslátko přivázané, na němž dosud žádný člověk neseděl; odvažte je a přiveďte.</verse>
				<verse number="3">A řekne-li vám kdo:,Co to děláte?‘, rcete:,Pán ho potřebuje‘; a hned ho propustí sem.“</verse>
				<verse number="4">I odešli a nalezli oslátko přivázané u dveří na cestě; i odvázali je.</verse>
				<verse number="5">A někteří z těch, kteří tam stáli, pravili jim: „Co to děláte, odvazujíce oslátko?“</verse>
				<verse number="6">Oni pak řekli jim, jak jim přikázal Ježíš. A nechali jich.</verse>
				<verse number="7">I přivedli oslátko k Ježíšovi a vložili na ně roucha svá. A vsedl na ně.</verse>
				<verse number="8">Mnozí pak prostřeli roucha svá na cestu, a jiní sekali ratolesti se stromův a prostírali je na cestu.</verse>
				<verse number="9">A ti, kteří šli v předu, i ti, kteří v zadu byli, volali řkouce: „Hosanna!</verse>
				<verse number="10">Požehnaný, jenž se béře ve jménu Páně! Požehnáno buď přicházející království otce našeho Davida! Hosanna na výsostech!“</verse>
				<verse number="11">I vešel do Jerusalema do chrámu a pohleděv kolem na všecko, poněvadž bylo již pozdě na den, vyšel se dvanácti do Betanie.</verse>
				<verse number="12">A když druhého dne vyšli z Betanie, zlačněl.</verse>
				<verse number="13">A spatřiv z daleka fík mající listí, šel, zdali snad nenalezne něco na něm; ale přišed k němu nenalezl nic kromě listí, neboť nebyl čas fíků.</verse>
				<verse number="14">I promluviv řekl jemu: „Ať z tebe na věky nikdo nejí ovoce.“ A slyšeli to učeníci jeho.</verse>
				<verse number="15">I přišli do Jerusalema. A vešed do chrámu počal vyháněti ty, kteří prodávali a kupovali ve chrámě, a převrátil stoly penězoměncův i stolice těch, kteří prodávali holubice,</verse>
				<verse number="16">a nedopustil, aby kdo nosil nádobu chrámem.</verse>
				<verse number="17">A učil je řka jim: „Není-liž psáno:,Dům můj domem modlitby slouti bude všem národům,‘ vy však jste jej učinili peleší lotrovskou.“</verse>
				<verse number="18">Uslyševše to velekněží a zákoníci, hledali, kterak by ho zahubili, neboť báli se ho, poněvadž veškeren lid žasnul nad učením jeho.</verse>
				<verse number="19">A když byl večer, vyšel z města.</verse>
				<verse number="20">Ráno pak jdouce kolem, uzřeli ten fík uschlý od kořene.</verse>
				<verse number="21">I rozpomenul se Petr a řekl jemu: „Mistře, hle, fík, kterému jsi zlořečil, usechl.“</verse>
				<verse number="22">A Ježíš mu odpověděl: „Mějte víru v Boha.</verse>
				<verse number="23">Vpravdě pravím vám: Kdo řekne této hoře:,Zdvihni se a vrz se do moře‘, a nebude pochybovati ve svém srdci, nýbrž věřiti, že se mu stane, co praví, stane se mu.</verse>
				<verse number="24">Proto pravím vám: Začkoli budete prositi v modlitbě, věřte, že to obdržíte a stane se vám to.</verse>
				<verse number="25">A když stojíte a se modlíte, odpouštějte, máte-li co proti komu, aby též Otec váš, jenž jest v nebesích, odpustil vám hříchy vaše.</verse>
				<verse number="26">Neodpustíte-li vy, neodpustí ani Otec váš v nebesích hříchů vašich.“</verse>
				<verse number="27">I přišli zase do Jerusalema. A když chodil ve chrámě, přišli k němuž velekněží a zákoníci i starší</verse>
				<verse number="28">a pravili mu: „Jakou mocí činíš tyto věci? A kdo dal ti tu moc, abys to činil?“</verse>
				<verse number="29">Ale Ježíš řekl jim: „Otážu se vás i já na jednu věc; odpovězte mi a povím vám, jakou mocí ty věci činím.</verse>
				<verse number="30">Křest Janův, byl s nebe či od lidí? Odpovězte mi.“</verse>
				<verse number="31">Ale oni rozmýšleli mezi sebou řkouce: „Díme-li:,S nebe,‘ řekne:,Proč jste mu tedy neuvěřili?‘</verse>
				<verse number="32">Řekneme-li však:,Od lidí,‘ bojíme se lidí, neboť všichni měli Jana za pravého proroka.“</verse>
				<verse number="33">I odpověděli a řekli Ježíšovi: „Nevíme.“ A Ježíš řekl jim: „Ani já vám nepovím, jakou mocí to činím.“</verse>
			</chapter>
			<chapter number="12">
				<verse number="1">I počal jim mluviti v podobenstvích.: „Člověk jeden zřídil vinici a ohradiv ji plotem, vykopal v ní lis, postavil věž a pronajal ji vinařům a odcestoval.</verse>
				<verse number="2">A časem svým poslal k vinařům služebníka, aby přijal od vinařů z užitku vinice.</verse>
				<verse number="3">Ale oni javše ho zmrskali jej a odeslali s prázdnou.</verse>
				<verse number="4">I poslal k nim zase jiného služebníka; a toho zranili na hlavě a potupili.</verse>
				<verse number="5">A opět poslal jiného, a toho zabili; a mnoho jiných, a z těch jedny zmrskali, jiné usmrtili.</verse>
				<verse number="6">Maje tedy ještě jediného syna milovaného, i toho poslal k nim naposled řka:,Zastydí se před synem mým.‘</verse>
				<verse number="7">Ale vinaři řekli k sobě vespolek:,To jest dědic; pojďme, zabijme ho, a dědictví bude naše.‘</verse>
				<verse number="8">I uchopili ho, zabili jej a vyvrhli ven z vinice.</verse>
				<verse number="9">Co tedy učiní pán vinice? Přijde a zahubí vinaře a dá vinici jiným.</verse>
				<verse number="10">A nečetli jste Písma tohoto:,Kámen, který zavrhli stavitelé, ten stal se kamenem úhelním.</verse>
				<verse number="11">Od Pána stalo se to, a jest to podivné v očích našich?‘“</verse>
				<verse number="12">I hledali ho uchopiti, ale báli se zástupu, neboť poznali, že to podobenství pověděl o nich. A nechavše ho odešli.</verse>
				<verse number="13">I poslali k němu některé z fariseův a herodiánův, aby jej polapili v řeči.</verse>
				<verse number="14">A ti přišedše pravili jemu: „Mistře, víme, že pravdomluvný jsi a nedbáš na nikoho, neboť nepatříš na osobu lidskou, nýbr že vpravdě cestě Boží učíš: Jest dovoleno dávati daň císaři či nikoli? Máme dávati či nedávati?“</verse>
				<verse number="15">Ale on znaje pokrytství jejich, řekl jim: „Proč mě pokoušíte? Podejte mi denár, ať uvidím.“</verse>
				<verse number="16">A oni podali mu jej. I řekl jim: „Čí jest tento obraz i nápis?“ A oni pravili mu: „Císařův.“</verse>
				<verse number="17">Ježíš pak řekl jim:,Dávejte tedy, co jest císařovo, císaři, a co jest Božího, Bohu.“ I divili se mu.</verse>
				<verse number="18">A přišli k němu saduceové, kteří tvrdí, že není zmrtvýchvstání, a tázali se ho:</verse>
				<verse number="19">„Mistře, Mojžíš nám předepsal, zemře-li něčí bratr a zanechá-li po sobě manželku, a nepozůstaví-li žádných synů, ať bratr jeho vezme si manželku jeho a vzbudí potomstvo svému bratru.</verse>
				<verse number="20">Bylo pak sedm bratrů; a první pojal manželku a zemřel nepozůstaviv potomstva.</verse>
				<verse number="21">I pojal ji druhý a zemřel; a ani on nepozůstavil potomstva; a třetí taktéž.</verse>
				<verse number="22">A tak pojalo ji všech sedm, a nepozůstavili potomstva. Poslední ze všech zemřela i manželka.</verse>
				<verse number="23">Čí z nich tedy bude žena ta při vzkříšení, když vstanou z mrtvých? Neboť sedm jich mělo ji za manželku.“</verse>
				<verse number="24">A Ježíš pravil jim: „Zda nemýlíte se proto, že neznáte Písem ani moci Boží?</verse>
				<verse number="25">Neboť když vstanou z mrtvých, nebudou se ani ženiti, ani vdávati, nýbrž budou jako andělé v nebesích.</verse>
				<verse number="26">O mrtvých pak, že vstanou, zda nečetli jste v knize Mojžíšově při keři, jak mu Bůh pravil:,Já jsem Bůh Abrahamův a Bůh Isákův a Bůh Jakubův?‘</verse>
				<verse number="27">Není Bůh (Bohem) mrtvých, nýbrž živých. Vy se tedy mnoho mýlíte.“</verse>
				<verse number="28">I přistoupil jeden ze zákoníků, který je byl slyšel tázati se, a vida, že jim dobře odpověděl, otázal se ho: „Které přikázání jest první ze všech?“</verse>
				<verse number="29">Ježíš pak odpověděl mu: „První ze všech přikázání jest: Slyš Israeli, Hospodin, Bůh tvůj, Bůh jediný jest;</verse>
				<verse number="30">a milovati budeš Pána Boha svého z celého srdce svého a z celé duše své a ze vší mysli své a ze vší síly své. To jest první přikázání.</verse>
				<verse number="31">Druhé jest podobné jemu: Milovati budeš bližního svého jako sebe samého. Jiného přikázání většího nad toto není.“</verse>
				<verse number="32">I řekl mu zákoník: „Dobře, mistře; podle pravdy jsi pověděl, že jeden jest Bůh, a že není jiného kromě něho;</verse>
				<verse number="33">a že milovati ho z celého srdce a z celého rozumu a z celé duše a ze vší síly, a milovati bližního jako sebe samého jest větší věc než všecky zápaly a oběti.“</verse>
				<verse number="34">Ježíš pak vida, že odpověděl moudře, řekl jemu: „Nejsi daleko od království Božího.“ A již nikdo se neosmělil otázati se ho.</verse>
				<verse number="35">I promluvil Ježíš a pravil uče ve chrámě: „Kterak říkají zákoníci, že Kristus jest synem Davidovým?</verse>
				<verse number="36">Vždyť David sám praví v Duchu svatém: Řekl Pán Pánu mému:,Seď na pravici mé, dokavad nepoložím nepřátel tvých za podnoží nohou tvých.‘</verse>
				<verse number="37">David tedy sám nazývá jej Pánem; i kterak jest synem jeho?“ A četný zástup poslouchal ho rád.</verse>
				<verse number="38">I pravil jim při svém učení: „Varujte se zákoníků, kteří se zálibou chodí v dlouhých řízách a libují si, když je pozdravují na trhu,</verse>
				<verse number="39">a rádi sedí v prvních stolicích v synagogách a na prvních místech při hostinách;</verse>
				<verse number="40">kteří stravují domy vdov pod záminkou dlouhého modlení; těm dostane se soudu těžšího.“</verse>
				<verse number="41">A posadiv se Ježíš proti pokladnici, díval se, kterak lid metá peníze do pokladnice; a mnozí boháči metali mnoho.</verse>
				<verse number="42">Přišla pak jedna vdova chudá a uvrhla tam dvě lepty, to jest (asi) jeden haléř.</verse>
				<verse number="43">I povolal k sobě učeníky své a řekl jim: „Vpravdě pravím vám: Tato chudá vdova dala více než všichni, kteří metali do pokladnice;</verse>
				<verse number="44">neboť všichni metali z toho, co jim přebývalo; tato však dala ze svého nedostatku všecko, co měla, všecko živobytí své.“</verse>
			</chapter>
			<chapter number="13">
				<verse number="1">A když vycházel z chrámu, pravil k němu jeden z učeníků jeho „Mistře, pohleď, jaké to kamení a jaké stavby!“</verse>
				<verse number="2">A Ježíš řekl jemu: „Vidíš všecky tyto stavby veliké? Nezůstane tu kámen na kameni, který by nebyl rozbořen.“</verse>
				<verse number="3">A když se posadil na hoře Olivetské proti chrámu, Petr a Jakub a Jan a Ondřej otázali se ho v soukromí:</verse>
				<verse number="4">„Pověz nám, kdy budou tyto věci? A které bude znamení, když všecko to bude se míti vyplňovati?“</verse>
				<verse number="5">A tu Ježíš jal se k nim mluviti: „Hleďte, ať vás nikdo nesvede;</verse>
				<verse number="6">neboť mnozí přijdou ve jménu mém a řeknou:,Já jsem‘; a svedou mnohé.</verse>
				<verse number="7">Když pak uslyšíte boje a pověsti o bojích, ať se nepolekáte, neboť musí to nastati; ale ještě není konec.</verse>
				<verse number="8">Neboť povstane národ proti národu a království proti království, a bude zemětřesení po místech i hlad. Počátek to bolestí.</verse>
				<verse number="9">Mějte se však sami na pozoru, neboť vydají vás soudům a v synagogách budou vás bíti, i před vladaře a krále budete postaveni pro mne na svědectví jim.</verse>
				<verse number="10">Ale dříve musí evangelium býti hlásáno mezi všemi národy.</verse>
				<verse number="11">A když vás povedou, aby vás vydali, nestarejte se napřed, co byste mluvili, nýbrž to mluvte, co v tu hodinu bude vám dáno; neboť ne vy to jste, kteří mluvíte, nýbrž Duch svatý.</verse>
				<verse number="12">Vydá pak bratr bratra na smrt a otec dítko své, a povstanou dítky proti rodičům a budou je zabíjeti,</verse>
				<verse number="13">a budete v nenávisti u všech pro jméno mé. Kdo však vytrvá do konce, ten spasen bude.“</verse>
				<verse number="14">„Když pak uzříte ohavnost, zpuštění, ana stojí, kde nemá, - kdo to čte, rozumějž, - tehda kdo jsou v judsku, utecte na hory,</verse>
				<verse number="15">a kdo na střeše, nesestupuj do domu aniž vcházej, aby vzal něco z domu svého,</verse>
				<verse number="16">a kdo (bude) na poli, nevracej se nazad, aby vzal roucho své.</verse>
				<verse number="17">Běda pak těhotným a kojícím v oněch dnech.</verse>
				<verse number="18">Modlete se, aby to nebylo v zimě.</verse>
				<verse number="19">Neboť budou to dnové takového soužení, jakého nebylo od počátku tvorstva, které Bůh stvořil, až dosavad, aniž kdy bude.</verse>
				<verse number="20">A kdyby Pán nebyl ukrátil dnů těch, nebyl by zachován nižádný člověk; ale pro vyvolené, které vyvolil, ukrátil těch dnů.</verse>
				<verse number="21">A tehdy řekne-li vám kdo:,Hle, tuto jest Kristus, hle, tamto‘, nevěřte.</verse>
				<verse number="22">Neboť povstanou nepraví Kristové a nepraví proroci a budou činiti zázraky a divy, aby svedli, kdyby možno bylo, i vyvolené.</verse>
				<verse number="23">Mějte se tedy na pozoru; hle, předpověděl jsem vám to všecko.“</verse>
				<verse number="24">„Ale v těch dnech po onom soužení slunce se zatmí a měsíc nedá světla svého,</verse>
				<verse number="25">a hvězdy budou padati s nebe a moci nebeské budou se pohybovati.</verse>
				<verse number="26">A tehdy uzří Syna člověka přicházeti v oblacích s mocí a slávou velikou.</verse>
				<verse number="27">A tehdy pošle anděly své a shromáždí vyvolené své ode čtyř větrů, od končin země až do končin nebe.“</verse>
				<verse number="28">„Od stromu fíkového pak naučte se podobenství. Když ratolest jeho již omladne a listí vyrazí, víte, že blízko jest léto;</verse>
				<verse number="29">tak i vy, když uvidíte, že tyto věci se dějí, vězte, že blízko jest přede dveřmi.</verse>
				<verse number="30">Vpravdě pravím vám: Nepomine pokolení toto, až všecky tyto věci se stanou.</verse>
				<verse number="31">Nebe a země pominou, ale slova má nepominou.“</verse>
				<verse number="32">O tom dni však neb hodině neví nikdo, ani andělé v nebi ani Syn, leč (jedině) Otec.</verse>
				<verse number="33">Mějte se na pozoru, bděte, a modlete se; neboť nevíte, kdy ten čas přijde.</verse>
				<verse number="34">Jako člověk, který odcestoval opustiv dům svůj a dav služebníkům svým plnou moc, každému dílo jeho, a vrátnému přikázal, aby bděl.</verse>
				<verse number="35">Bděte tedy, neboť nevíte, kdy Pán domu přijde, zdali večer neb o půlnoci, neb o kuropění, neb ráno,</verse>
				<verse number="36">aby přijda nenadále, nenalezl vás spících.</verse>
				<verse number="37">Co však pravím vám, všechněm pravím: Bděte!“</verse>
			</chapter>
			<chapter number="14">
				<verse number="1">Po dvou dnech byly velikonoce a přesnice. I hledali velekněží a zákoníci, kterak by ho lstivě jali a zabili;</verse>
				<verse number="2">neboť pravili: „Ne o slavnosti, aby snad nenastala bouře lidu.“</verse>
				<verse number="3">A když byl v Betanií v domě Šimona malomocného a byl za stolem, přišla jedna žena s nádobou alabastrovou masti drahé z pravého nardu a rozlomivši nádobu vylila ji na hlavu jeho.</verse>
				<verse number="4">Někteří však mrzeli se na to mezi sebou a pravili: „K čemu stala se tato ztráta masti?</verse>
				<verse number="5">Vždyť ta masť mohla se prodati za více než tři sta denárů a dáti se chudým.“ I osopovali se na ni.</verse>
				<verse number="6">Ale Ježíš řekl: „Nechte ji. Proč činíte jí obtíže? Dobrý skutek učinila nade mnou;</verse>
				<verse number="7">vždyť chudé máte vždycky s sebou a když chcete, můžeme jim dobře činiti, mne však vždycky nemáte.</verse>
				<verse number="8">Ona učinila, co mohla: pomazalať napřed tělo mé ku pohřbu.</verse>
				<verse number="9">Vpravdě pravím vám: Kdekoli bude hlásáno evangelium toto po celém světě, tam bude se vypravovati na památku její také to, co učinila ona.“</verse>
				<verse number="10">A Jidáš iškariotský, jeden ze dvanácti, odešel k velekněžím, aby jim ho zradil.</verse>
				<verse number="11">Oni pak uslyševše to, zaradovali se a slíbili mu dáti peníze. I hledal, kterak by ho zradil příhodně.</verse>
				<verse number="12">A prvního dne přesnic, když zabíjeli velikonočního beránka, řekli mu učeníci jeho: „Kde chceš, abychom odejdouce připravili tobě, bys jedl beránka?“</verse>
				<verse number="13">I poslal dva ze svých učeníkův a řekl jim: „Jděte do města, a potká vás jeden člověk džbán vody nesa; jděte za ním,</verse>
				<verse number="14">a kam vejde, tam rcete pánu domu:,Mistr praví: Kde jest pokojík můj, kde bych jedl beránka s učeníky svými?‘</verse>
				<verse number="15">A on vám ukáže večeřadlo veliké, prostřené, připravené a tam připravte.“</verse>
				<verse number="16">I odešli učeníci jeho a přišli do města a shledali (vše tak), jak jim pověděl, a připravili beránka.</verse>
				<verse number="17">Když pak byl večer, přišel se dvanácti.</verse>
				<verse number="18">A když byli za stolem a jedli, Ježíš řekl: „Vpravdě pravím Vám: Jeden z vás mne zradí, ten, který jí se mnou“.</verse>
				<verse number="19">I počali se rmoutiti a říkati jemu jeden po druhém: „Zdali já?“</verse>
				<verse number="20">On však řekl jim: „Jeden ze dvanácti, který se mnou omáčí ruku v míse.</verse>
				<verse number="21">Syn člověka sice jde, jak psáno jest o něm, ale běda tomu člověku, skrze něhož Syn člověka bude zrazen; lépe by mu bylo, kdyby se byl nenarodil člověk ten.“</verse>
				<verse number="22">A když jedli, Ježíš vzal chléb a požehnav rozlámal jej a dal jim a řekl: „Vezměte; toto jest tělo mé.“</verse>
				<verse number="23">A vzav kalich, poděkoval a dal jim - a pili z něho všichni -</verse>
				<verse number="24">a řekl jim: „Toto jest krev má Nového zákona, která se vylévá za mnohé.</verse>
				<verse number="25">Vpravdě pravím vám: Již nebudu píti z tohoto plodu vinného kmene až do onoho dne, kdy jej budu píti nový v království Božím.“</verse>
				<verse number="26">A chválu vzdavše vyšli na horu Olivetskou.</verse>
				<verse number="27">I řekl jim Ježíš: „Všichni pohoršíte se nade mnou této noci; neboť psáno jest:,Bíti budu pastýře a rozprchnou se ovce.‘</verse>
				<verse number="28">Ale když vstanu z mrtvých, předejdu vás do Galilee.“</verse>
				<verse number="29">Petr však pravil jemu: „Byť se všichni pohoršili, já přece nikoliv“.</verse>
				<verse number="30">I řekl mu Ježíš: „Vpravdě pravím tobě: Dnes, této noci, prve než kohout dvakrát zazpívá, třikrát mne zapřeš“.</verse>
				<verse number="31">Ale on ještě více říkal: „Bych měl umříti s tebou, nezapru tebe.“ Podobně říkali též všichni.</verse>
				<verse number="32">I přišli do dvorce, jemuž jméno Getsemany, a řekl učeníkům svým: „Poseďte tuto, až se pomodlím.“</verse>
				<verse number="33">A pojav s sebou Petra a Jakuba a Jana, počal se lekati a teskliv býti;</verse>
				<verse number="34">i řekl jim: „Smutná jest duše má až k smrti; zůstaňte tuto a bděte.“</verse>
				<verse number="35">A popošed maličko padl na zem a modlil se, aby, mažno-li, odešla od něho ta hodina,</verse>
				<verse number="36">a řekl: „Abba, Otče: všecko jest možné tobě, odejmi tento kalich ode mne: ale ne co já chci, nýbrž co ty.“</verse>
				<verse number="37">I přišel a nalezl je, ani spí; i řekl Petrovi: „Šimone, spíš? Nemohls bdíti jedné hodiny?</verse>
				<verse number="38">Bděte a modlete se, abyste nevešli v pokušení; duch zajisté hotov jest, ale tělo slabo.“</verse>
				<verse number="39">A opět odešed modlil se říkaje slovo totéž.</verse>
				<verse number="40">A navrátiv se nalezl je, ani opět spí, neboť oči jejich byly obtíženy, a nevěděli, co by mu odpověděli.</verse>
				<verse number="41">I přišel po třetí a řekl jim:,Spěte již a odpočívejte. Dosti jest. Přišla hodina, hle Syn člověka bude vydán v ruce hříšníků.</verse>
				<verse number="42">Vstaňte, pojďme! Hle, přiblížil se ten, jenž mě zradí.“</verse>
				<verse number="43">A když ještě mluvil, přišel Jidáš iškariotský, jeden ze dvanácti, a s ním zástup veliký s meči a kyji (posláni byvše) od velekněží a zákoníkův a starších.</verse>
				<verse number="44">Dal pak jim zrádce jeho znamení řka: „Kterého políbím, ten jest to; chopte se ho a veďte bezpečně.“</verse>
				<verse number="45">A přišed hned přistoupil k němu a řekl: „Mistře“ a zulíbal jej.</verse>
				<verse number="46">Oni pak vztáhli na něj ruce a jali ho.</verse>
				<verse number="47">Ale jeden z těch, kteří tu stáli, vytasiv meč, udeřil služebníka veleknězova a uťal mu ucho.</verse>
				<verse number="48">A Ježíš promluviv řekl jim: „ Jako na lotra jste vyšli s meči a kyji, abyste mě jali.</verse>
				<verse number="49">Denně učíval jsem u vás ve chrámě, a nejali jste mne. Ale (toto se stalo), aby se naplnila Písma.“</verse>
				<verse number="50">Tu učeníci jeho opustivše ho utekli všichni,</verse>
				<verse number="51">Jeden mladík však šel za ním oděn jsa lněným rouchem na těle nahém. I popadli ho.</verse>
				<verse number="52">Ale on zanechav roucho lněné, utekl od nich nahý.</verse>
				<verse number="53">I přivedli Ježíše k veleknězi, a sešli se všichni velekněží a zákoníci i starší.</verse>
				<verse number="54">Petr šel však za ním z daleka až do dvora veleknězova a seděl se služebníky a ohříval se u ohně.</verse>
				<verse number="55">Velekněží pak a celá velerada hledali svědectví proti Ježíšovi, aby ho vydali na smrt, ale nenalezli;</verse>
				<verse number="56">neboť mnozí svědčili křivě proti němu, ale svědectví jejich se neshodovala.</verse>
				<verse number="57">I povstali kteřísi a svědčili křivě proti němu řkouce:</verse>
				<verse number="58">„My jsme ho slyšeli, an řekl: Já zbořím chrám tento rukou udělaný a ve třech dnech vystavím jiný, ne rukou udělaný‘.“</verse>
				<verse number="59">Ale ani takto neshodovalo se svědectví jejich.</verse>
				<verse number="60">I postavil se velekněz doprostřed a otázal se Ježíše řka: „Nic neodpovídáš na to, co tito proti tobě svědčí?‘</verse>
				<verse number="61">Ale on mlčel a neodpověděl ničeho. Opět (tedy), otázal se ho velekněz a řekl jemu: „Ty jsi Kristus, Syn Boha požehnaného?“</verse>
				<verse number="62">A Ježíš řekl: „Já jsem; a uzříte Syna člověka seděti na pravici moci Boží a přicházeti s oblaky nebeskými.“</verse>
				<verse number="63">Ale velekněz roztrhl roucho své a řekl: „Což ještě potřebujeme svědků?</verse>
				<verse number="64">Slyšeli jste rouhání. Co se vám zdá?“ A oni všichni odsoudili jej, že hoden jest smrti.</verse>
				<verse number="65">I počali někteří na něj plivati a zahalovati obličej jeho a políčkovati jej a říkati mu: „Hádej.“ Také služebníci ho políčkovali.</verse>
				<verse number="66">A když Petr byl dole na dvoře, přišla tam jedna ze služebnic veleknězových</verse>
				<verse number="67">a uzřevši Petra, an se ohřívá, pohlédla naň a řekla: „I ty jsi byl s Ježíšem Nazaretským.“</verse>
				<verse number="68">Ale on zapřel řka: „Nevím ani nerozumím, co pravíš.“ A vyšel ven do předdvoří; a kohout zazpíval.</verse>
				<verse number="69">Služebnice však uzřevši jej jala se opět říkati okolostojícím: „Tento jest z nich.“</verse>
				<verse number="70">Ale on zapřel opět. A po malé chvíli zase ti, kteří tam stáli, pravili Petrovi: „Vpravdě jsi z nich; vždyť jsi také Galilejský.“</verse>
				<verse number="71">On však počal se proklínati a přísahati: „Neznám toho člověka, o němž pravíte“.</verse>
				<verse number="72">A hned kohout zazpíval po druhé. I rozpomenul se Petr na slovo, které mu řekl Ježíš: „Prve než kohout zazpívá dvakrát, třikrát mě zapřeš.“ A dal se do pláče.</verse>
			</chapter>
			<chapter number="15">
				<verse number="1">A hned ráno velekněží se staršími a zákoníky, a to celá velerada, učinivše nález a svázavše Ježíše, odvedli jej a vydali Pilátovi.</verse>
				<verse number="2">I otázal se ho Pilát: „Ty jsi král židovský?“ A on mu odpověděl: „Ty to pravíš“.</verse>
				<verse number="3">I žalovali na něj velekněží mnoho věcí.</verse>
				<verse number="4">Pilát pak otázal se ho opět řka: „Nic neodpovídáš? Hle, jak veliké věci žalují na tebe.“</verse>
				<verse number="5">Ale Ježíš neodpověděl již ničeho, takže Pilát se podivil.</verse>
				<verse number="6">O slavnosti však propouštíval jim jednoho vězně, kterého si žádali.</verse>
				<verse number="7">Byl pak uvězněn s buřiči jeden, jménem Barabáš, který v povstání spáchal vraždu.</verse>
				<verse number="8">I přistoupil lid a počal prositi za to, co jim vždycky činíval.</verse>
				<verse number="9">Pilát pak odpověděl jim: „Chcete, abych vám propustil krále židovského?“</verse>
				<verse number="10">Neboť pozoroval, že velekněží vydali jej ze závisti.</verse>
				<verse number="11">Ale velekněží popudili lid, aby jim propustil raději Barabáše.</verse>
				<verse number="12">Pilát pak promluviv opět řekl jim: „Co tedy chcete, abych učinil králi židovskému?“</verse>
				<verse number="13">A oni opět vykřikli: „Ukřižuj ho!“</verse>
				<verse number="14">Pilát však pravil jim: „I co zlého učinil?“ Ale oni křičeli ještě více: „Ukřižuj ho!“</verse>
				<verse number="15">A tu Pilát, chtěje lidu vyhověti, propustil jim Barabáše, a Ježíše zbičovav vydal, aby byl ukřižován.</verse>
				<verse number="16">Vojáci pak odvedli jej do dvora, to jest do ležení, a svolali celou četu.</verse>
				<verse number="17">I oblékli ho v šarlat a spletše korunu trnovou vložili ji na něj,</verse>
				<verse number="18">a počali ho pozdravovati: „Zdráv buď, králi židovský“,</verse>
				<verse number="19">a bili ho třtinou do hlavy a plili na něj a klekajíce klaněli se mu.</verse>
				<verse number="20">A když se mu naposmívali, svlékli s něho šarlat a oblékli jej v roucha jeho a vyvedli jej, aby ho ukřižovali.</verse>
				<verse number="21">A přinutili jakéhosi Šimona kyrenského, otce Alexandrova a Rufova, jenž tudy šel, přicházeje ze dvorce, aby vzal a nesl kříž jeho.</verse>
				<verse number="22">I dovedli ho na místo Golgotu, to jest v překladě „místo lebčí“.</verse>
				<verse number="23">A dávali mu píti víno s myrrhou, ale on nepřijal ho.</verse>
				<verse number="24">A když jej ukřižovali, rozdělili si roucha jeho, metajíce o ně los, co kdo dostane.</verse>
				<verse number="25">Byla pak hodina třetí, když ho ukřižovali.</verse>
				<verse number="26">A byl napsán nápis viny jeho: „Král židovský“.</verse>
				<verse number="27">Také ukřižovali s ním dva lotry, jednoho na pravici a druhého na levicí jeho.</verse>
				<verse number="28">I naplnilo se Písmo, jež praví: „A se zločinci počten jest“.</verse>
				<verse number="29">Ti však, kteří tudy chodili, rouhali se mu potřásajíce hlavou svou a říkajíce: „Ha, jenž boříš chrám (Boží) a ve třech dnech jej zase vystavuješ,</verse>
				<verse number="30">pomoz sám sobě a sestup s kříže.“</verse>
				<verse number="31">Podobně i velekněží posmívajíce se mu, říkali se zákoníky, jeden k druhému: „Jiným pomohl, sám sobě pomoci nemůže.</verse>
				<verse number="32">Kristus, král israelský! Ať sestoupí nyní s kříže, abychom to viděli a uvěřili“. Také ti mu utrhali, kteří s ním byli ukřižováni.</verse>
				<verse number="33">A když bylo šest hodin, nastala tma po celé zemi až do hodiny deváté,</verse>
				<verse number="34">a v hodinu devátou Ježíš zvolal hlasem velikým: „Eloi, Eloi, lamma sabaktani?“ to jest v překladě: „Bože můj, Bože můj, proč jsi mě opustil?“</verse>
				<verse number="35">A tu někteří z okolostojících uslyševše to pravili: „Hle, Eliáše volá.“</verse>
				<verse number="36">„Jeden pak z nich běžel a naplniv houbu octem vložil ji na třtinu a dával mu píti řka: „Nechte, ať uvidíme, přijde-li Eliáš sejmouti ho.“</verse>
				<verse number="37">Ale Ježíš zvolav hlasem velikým vypustil duši.</verse>
				<verse number="38">A tu opona chrámová roztrhla se ve dvě půle od hora až dolů.</verse>
				<verse number="39">Setník pak, který stál proti němu, vida, že tak zvolav vypustil duši, pravil: „Vpravdě, tento člověk byl Syn Boží.“</verse>
				<verse number="40">Byly pak tam i ženy z daleka se dívajíce; mezi nimi byla Maria Magdalena a Maria, matka Jakuba Malého a Josefa, a Salome,</verse>
				<verse number="41">které chodily za ním a posluhovaly mu, když byl v Galilei, a mnoho jiných, které vstoupily s ním do Jerusalema.</verse>
				<verse number="42">A když se již připozdilo, - poněvadž byl den přípravy, to jest den před sobotou, - přišel Josef z Arimatie, vznešený člen velerady, který také očekával království Božího,</verse>
				<verse number="43">a dodav si odvahy vešel k Pilátovi a žádal ho za tělo Ježíšovo.</verse>
				<verse number="44">Pilát však podivil se, že by již byl mrtev, a povolav k sobě setníka, otázal se ho, zdali již zemřel.</verse>
				<verse number="45">A zvěděv to, daroval tělo Josefovi.</verse>
				<verse number="46">Josef pak nakoupiv tenkého plátna a sňav ho (s kříže), obvinul jej v plátno a položil jej do hrobu, který byl vytesán do skály, a přivalil kámen ke dveřím hrobovým.</verse>
				<verse number="47">Maria Magdalena pak a Maria (matka) Josefova dívaly se, kam ho položili.</verse>
			</chapter>
			<chapter number="16">
				<verse number="1">A když sobota pominula, Maria Magdalena a Maria (matka) Jakubova a Salome nakoupily vonných věcí, aby přijdouce pomazaly Ježíše.</verse>
				<verse number="2">A záhy z rána v neděli přišly ke hrobu, když slunce již vyšlo.</verse>
				<verse number="3">I pravily k sobě vespolek: „Kdo nám odvalí kámen ode dveří hrobových?“</verse>
				<verse number="4">A pohlédše, uzřely, že kámen jest odvalen. Byl totiž velmi veliký.</verse>
				<verse number="5">A vešedše do hrobu uzřely mládence, an sedí na pravici oděn rouchem bílým; i ulekly se.</verse>
				<verse number="6">On pak řekl jim: „Nebojte se; hledáte Ježíše Nazaretského, ukřižovaného; vstalí jest; není ho tuto; hle, místo, kdež jej položili.</verse>
				<verse number="7">Ale jděte a povězte učeníkům jeho i Petrovi:,Předejde vás do Galilee, tam ho uvidíte, jak vám pověděl.‘“</verse>
				<verse number="8">Ale ony vyšedše utekly od hrobu, neboť přišel na ně strach a hrůza, a neřekly nikomu ničeho, neboť se bály.</verse>
				<verse number="9">Vstav pak z mrtvých v neděli, ukázal se nejprve Marii Magdaleně, ze které byl vyhnal sedm duchů zlých.</verse>
				<verse number="10">Ona šla a zvěstovala to těm, kteří s ním bývali, kteří lkali a plakali.</verse>
				<verse number="11">A oni uslyševše, že jest živ a byl od ní viděn, nevěřili.</verse>
				<verse number="12">Potom ukázal se v jiné podobě dvěma z nich na cestě, když šli na venkov,</verse>
				<verse number="13">a ti odešedše pověděli to ostatním; ale neuvěřili ani jim.</verse>
				<verse number="14">Posléze ukázal se jedenácti, když byli za stolem, a vytýkal jim nevěru jejich a tvrdost srdce, že nevěřili těm, kteří ho viděli z mrtvých vstalého.</verse>
				<verse number="15">A řekl jim: „Jdouce do veškerého světa, hlásejte evangelium všemu stvoření.</verse>
				<verse number="16">Kdo uvěří a pokřtěn bude, spasen bude; kdo však neuvěří, bude zavržen.</verse>
				<verse number="17">Těch pak, kteří uvěří, budou následovati tyto zázraky: Ve jménu mém budou zlé duchy vymítati, novými jazyky mluviti,</verse>
				<verse number="18">hady bráti, a jestliže by co jedovatého pili, neuškodí jim; na nemocné budou ruce vzkládati, a ti se uzdraví.“</verse>
				<verse number="19">A když Pán (Ježíš) k nim domluvil, vzat jest do nebe a usedl po pravici Boží;</verse>
				<verse number="20">oni pak vyšedše, hlásali všude, a Pán jim pomáhal a potvrzoval slova jejich zázraky, které potom následovaly.</verse>
			</chapter>
		</book>
		<book number="42">
			<chapter number="1">
				<verse number="1">Poněvadž mnozí podjali se toho, aby uspořádali vypravování těch věcí, které se u nás naplnily,</verse>
				<verse number="2">jak nám je podali ti, kteří byli od počátku očitými svědky a přisluhovateli slova,</verse>
				<verse number="3">vidělo se i mně, kterýž jsem od prvopočátku vyzvěděl vše důkladně, pořádkem o tom psáti tobě, velmožný Theofile,</verse>
				<verse number="4">abys poznal pravdu těch věcí, kterým jsi byl vyučen.</verse>
				<verse number="5">Za časů Heroda, krále Judského, žil jistý kněz, jménem Zachariáš, ze třídy Abiovy, a měl manželku z dcer Áronových, a její jméno bylo Alžběta.</verse>
				<verse number="6">Oba byli spravedliví před Bohem, plníce všecky příkazy a předpisy Páně bez úhony.</verse>
				<verse number="7">A neměli žádného dítka, neboť Alžběta byla neplodná, a oba byli již pokročilí ve věku svém.</verse>
				<verse number="8">Stalo se pak, když v pořádku třídy své konal úřad kněžský před Bohem,</verse>
				<verse number="9">že podle obyčeje úřadu kněžského připadlo naň losem, aby vejda do chrámu Páně, zapálil v oběť kadidlo;</verse>
				<verse number="10">a všecko množství lidu modlilo se venku v době zápalu.</verse>
				<verse number="11">I ukázal se mu anděl Páně, stoje na pravé straně oltáře kadidlového,</verse>
				<verse number="12">a Zachariáš uzřev jej ulekl se a bázeň připadla na něho.</verse>
				<verse number="13">I řekl mu anděl: „Neboj se, Zachariáši; neboť vyslyšena jest modlitba tvá, a manželka tvá Alžběta porodí tobě syna, a nazveš jméno jeho Jan.</verse>
				<verse number="14">I budeš míti radost a plesání, a mnozí budou se radovati z jeho narození;</verse>
				<verse number="15">neboť bude veliký před Pánem, a vína a nápoje opojného píti nebude a již ze života matky své bude naplněn Duchem svatým,</verse>
				<verse number="16">a mnohé ze synův israelských obrátí ku Pánu Bohu jejich.</verse>
				<verse number="17">A on předejde před ním v duchu a moci Eliášově, aby obrátil srdce otců k dítkám a nevěřící ke smýšlení spravedlivých, by připravil Pánu lid hotový.“</verse>
				<verse number="18">I řekl Zachariáš k andělovi: „Po čem to poznám? Neboť já jsem stár, a manželka moje pokročila ve věku svém.“</verse>
				<verse number="19">A anděl odpověděl jemu: „Já jsem Gabriel, který stojím před Bohem, a jsem poslán, abych mluvil k tobě a ty věci ti zvěstoval.</verse>
				<verse number="20">I budeš němý a nebudeš moci mluviti až do dne, ve kterém se ty věci stanou, poněvadž jsi neuvěřil mým slovům, která se naplní časem svým.“</verse>
				<verse number="21">A lid očekával Zachariáše, a divili se, že prodléval ve chrámě.</verse>
				<verse number="22">Když pak vyšel, nemohl k nim mluviti; i poznali, že měl vidění ve chrámě. A on pokyvoval jim a zůstával němý.</verse>
				<verse number="23">I stalo se, když naplnily se dnové služby jeho, odešel do svého domu.</verse>
				<verse number="24">A po těch dnech počala Alžběta, manželka jeho; i tajila se po pět měsíců řkouc:</verse>
				<verse number="25">„Takto mi učinil Pán ve dnech, v nichž vzhlédl, aby odňal pohanu moji mezi lidmi.“</verse>
				<verse number="26">Měsíce šestého pak anděl Gabriel poslán byl od Boha do města galilejského, jemuž jméno Nazaret,</verse>
				<verse number="27">k panně, zasnoubené muži, jemuž jméno bylo Josef, z domu Davidova, a jméno panny Maria.</verse>
				<verse number="28">A vešed k ní anděl, řekl: „Zdráva buď, milostiplná, Pán s tebou, požehnaná?s ty mezi ženami.“</verse>
				<verse number="29">Ona pak (uzřevši jej) užasla nad řečí jeho a myslila, jaké by to bylo pozdravení.</verse>
				<verse number="30">I řekl jí anděl: „Neboj se, Maria, neboť jsi nalezla milost u Boha.</verse>
				<verse number="31">Hle počneš v životě a porodíš syna a nazveš jméno jeho Ježíš.</verse>
				<verse number="32">Ten bude veliký a Synem Nejvyššího slouti bude, a Pán Bůh dá mu trůn Davida, otce jeho, a bude kralovati v domě Jakubově na věky,</verse>
				<verse number="33">a království jeho nebude konce.“</verse>
				<verse number="34">I řekla Maria k andělu: „Kterak se to stane, když muže nepoznávám?“</verse>
				<verse number="35">A odpověděv anděl řekl jí: „Duch svatý sestoupí v tebe, a moc nejvyššího zastíní tě; proto také to svaté, co se z tebe narodí, slouti bude Syn Boží.</verse>
				<verse number="36">A hle, Alžběta, příbuzná tvá, i ona počala syna ve stáří svém, a nyní jest již v šestém měsíci, ta, která slove neplodná,</verse>
				<verse number="37">neboť nemožná není u Boha nižádná věc.“</verse>
				<verse number="38">I řekla Maria: „Aj já dívka Páně, staniž se mi podle slova tvého.“ Tu odešel od ní anděl.</verse>
				<verse number="39">Maria pak povstavši v těch dnech odešla s chvatem na hory do města Judova,</verse>
				<verse number="40">a vešedši do domu Zachariášova, pozdravila Alžbětu.</verse>
				<verse number="41">I stalo se, jak uslyšela Alžběta pozdravení Mariino, dítko zaplesalo v životě jejím, a Alžběta byla naplněna Duchem svatým.</verse>
				<verse number="42">I zvolala hlasem velikým řkouc: „Požehnaná’s ty mezi ženami a požehnaný plod života tvého.</verse>
				<verse number="43">A odkud mi to, aby Matka Pána mého přišla ke mně?</verse>
				<verse number="44">Neboť hle, jak došel hlas pozdravu tvého do mých uší, zaplesalo radostí dítko v životě mém.</verse>
				<verse number="45">A blahoslavená, která uvěřila, neboť se vyplní ty věci, které jí byly pověděny od Pána.“</verse>
				<verse number="46">I řekla Maria: „Velebí duše má Hospodina,</verse>
				<verse number="47">a duch můj zaplesal v Bohu, Spasiteli mém,</verse>
				<verse number="48">že vzhlédl na ponížení své služebnice, neboť hle, od této chvíle blahoslaviti mě budou všechna pokolení,</verse>
				<verse number="49">protože veliké věci učinil mi ten, jenž jest mocný; jeho jméno (jest) svaté,</verse>
				<verse number="50">a jeho milosrdenství (trvá) od pokolení do pokolení, těm, kteří se ho bojí.</verse>
				<verse number="51">On učinil mocné věci ramenem svým: Rozptýlil pyšné smýšlením srdce jejich,</verse>
				<verse number="52">sesadil mocné s trůnu a povýšil nízké.</verse>
				<verse number="53">Lačné naplnil dobrými věcmi a bohaté propustil prázdné.</verse>
				<verse number="54">Ujal se Israele, služebníka svého, aby byl pamětliv svého milosrdenství,</verse>
				<verse number="55">(jakož mluvil k otcům našim) vzhledem k Abrahamovi a potomstvu jeho navěky.“</verse>
				<verse number="56">I zůstala Maria s ní asi tři měsíce, a navrátila se do svého domu.</verse>
				<verse number="57">Alžbětě pak naplnil se čas, aby porodila; i porodila syna.</verse>
				<verse number="58">A sousedé i příbuzní její uslyšeli, že Hospodin prokázal jí veliké milosrdenství; i radovali se s ní.</verse>
				<verse number="59">A v den osmý přišli obřezat dítko a chtěli je nazvati dle jména otce jeho Zachariášem.</verse>
				<verse number="60">Ale matka jeho promluvivši pravila: „Nikoliv, ale slouti bude Jan.“</verse>
				<verse number="61">I řekli k ní: „Vždyť není nikoho ve tvém příbuzenstvu, jenž by se tím jménem nazýval.“</verse>
				<verse number="62">I pokynuli otci jeho, jak by chtěl, aby se jmenovalo.</verse>
				<verse number="63">A on požádav tabulky, napsal na ni: „Jan jest jméno jeho.“ I podivili se všichni.</verse>
				<verse number="64">A hned se otevřela ústa jeho i jazyk jeho a mluvil velebě Boha.</verse>
				<verse number="65">I připadla hrůza na všecky sousedy jeho a po všech horách judských rozhlašovaly se všecky ty věci,</verse>
				<verse number="66">a všichni, kteří to slyšeli, vštípili si to v srdce své řkouce: „Čím as bude toto dítko?“ Neboť ruka Páně byla s ním.</verse>
				<verse number="67">Zachariáš pak, otec jeho, byl naplněn Duchem svatým a prorokoval řka:</verse>
				<verse number="68">„Požehnán (buď) Hospodin, Bůh israelský, že vzhlédl a vykoupení zjednal lidu svému</verse>
				<verse number="69">a že vzbudil nám mocnou spásu v domě Davida, služebníka svého,</verse>
				<verse number="70">jakož byl mluvil ústy svatých proroků svých odvěkých,</verse>
				<verse number="71">spásu od nepřátel našich a z ruky všech, kteří nás nenávidí,</verse>
				<verse number="72">aby učinil milosrdenství s našimi otci a byl pamětliv svaté úmluvy své,</verse>
				<verse number="73">přísahy to, kterou přísahal Abrahamovi, našemu otci, že nám dá,</verse>
				<verse number="74">abychom vysvobozeni z rukou nepřátel svých, beze strachu sloužili jemu</verse>
				<verse number="75">ve svatosti a spravedlnosti před ním po všechny dny své.</verse>
				<verse number="76">A ty pak, dítko, prorokem Nejvyššího slouti budeš, neboť předejdeš před Pánem připravovat cesty jeho,</verse>
				<verse number="77">abys dal lidu jeho známost o spáse odpuštěním hříchů jejich</verse>
				<verse number="78">pro srdečné milosrdenství Boha našeho, ve kterém vzhlédl na nás vycházející z výsosti,</verse>
				<verse number="79">aby posvítil těm, kteří jsou ve tmě a stínu smrti, aby řídil nohy naše na cestu pokoje.“</verse>
				<verse number="80">Dítko pak rostlo a sílilo podle ducha, a bylo na poušti až do dne, kdy se ukázalo lidu israelskému.</verse>
			</chapter>
			<chapter number="2">
				<verse number="1">Toho času pak vyšel rozkaz od císaře Augusta, aby se vykonal soupis celé říše.</verse>
				<verse number="2">Tento soupis konal se první za náčelnictví Kviríniova v Syrii.</verse>
				<verse number="3">I šli všichni, aby se přiznávali, každý do města svého.</verse>
				<verse number="4">Odešel pak i Josef z Galilee z města Nazareta do Judska do města Davidova, jež slově Betlem, poněvadž byl z domu a kmene Davidova,</verse>
				<verse number="5">aby se dal zapsat s Marií, zasnoubenou manželkou svou, která byla těhotná.</verse>
				<verse number="6">Stalo se pak, když tam byli, naplnily se dnové, aby porodila.</verse>
				<verse number="7">I porodila syna svého prvorozeného a obvinula jej plénkami a položila ho v jeslích, poněvadž neměli místa v hospodě.</verse>
				<verse number="8">A byli v téže krajině pastýři, ponocujíce a stráž noční držíce nad stádem svým.</verse>
				<verse number="9">A hle, anděl Páně stanul u nich, a jasnost Boží obklíčila je, a báli se velice.</verse>
				<verse number="10">I řekl jim anděl: „Nebojte se, neboť hle, zvěstují vám radost velikou, která bude všemu lidu.</verse>
				<verse number="11">Narodilť se vám dnes Spasitel, to jest Kristus Pán, v městě Davidově.</verse>
				<verse number="12">A toto bude vám znamením: Naleznete dítko plénkami obvinuté a položené v jeslích.“</verse>
				<verse number="13">A hned na to bylo s andělem množství zástupů nebeských, kteří chválili Boha říkajíce:</verse>
				<verse number="14">„Sláva na výsostech Bohu a na zemi pokoj lidem zalíbeným.“</verse>
				<verse number="15">I stalo se, jak andělé odešli od nich do nebe, pastýři pravili k sobě vespolek: „Pojďme až do Betlema a vizme tu událost, kterou Pán oznámil nám.“</verse>
				<verse number="16">I přišli s chvatem a nalezli Marii a Josefa i dítko položené v jeslích.</verse>
				<verse number="17">A uzřevše je, vypravovali věc, která jim byla pověděna o dítku.</verse>
				<verse number="18">A všichni, kteří to slyšeli, divili se těm věcem, které jim byly pověděny od pastýřů.</verse>
				<verse number="19">Maria však zachovávala ta slova, uvažujíc je v srdci svém.</verse>
				<verse number="20">I navrátili se pastýři, velebíce a chválíce Boha ze všeho, co slyšeli a viděli tak, jak jim bylo pověděno.</verse>
				<verse number="21">A když se naplnilo dní osm, aby dítko bylo obřezáno, nazvali jméno jeho Ježíš, kterým bylo nazváno od anděla, prve než se počalo v životě.</verse>
				<verse number="22">A když se naplnily dnové očišťování jejího podle zákona Mojžíšova, donesli jej do Jerusalema, aby ho představili před Hospodinem.</verse>
				<verse number="23">(jakož jest psáno v zákoně Páně: každý pacholík, jenž otvírá život buď zasvěcen Pánu),</verse>
				<verse number="24">a aby dali oběť podle toho, jak pověděno jest v zákoně Páně, dvé hrdliček neb dvé holoubátek.</verse>
				<verse number="25">A hle, v Jerusalemě byl člověk, jehož jméno bylo Simeon, a člověk ten byl spravedlivý i bohabojný a očekával potěšení Israelova, a Duch svatý byl v něm.</verse>
				<verse number="26">A on dostal zjevení od Ducha svatého, že neumře, leč dříve uzří Vykupitele.</verse>
				<verse number="27">I přišel v Duchu do chrámu, a když rodiče přinesli dítko Ježíše, aby za něj učinili podle obyčeje zákona,</verse>
				<verse number="28">vzal jej i on na lokte své a velebil Boha. I řekl:</verse>
				<verse number="29">„Nyní propouštíš Pane služebníka svého podle slova svého v pokoji,</verse>
				<verse number="30">neboť viděly oči mé spásu tvou,</verse>
				<verse number="31">kterou jsi připravil před očima všech národů,</verse>
				<verse number="32">světlo k osvícení pohanův a k slávě lidu svého israelského.“</verse>
				<verse number="33">I divili se otec a matka jeho těm věcem, které byly praveny o něm.</verse>
				<verse number="34">A Simeon blahoslavil je a řekl k Marii, matce jeho: „Hle tento jest ustanoven ku pádu a ku povstání mnohých v Israeli a na znamení, jemuž budou odpírati,</verse>
				<verse number="35">a tvou vlastní duší pronikne meč, aby se zjevila smýšlení mnohých srdcí.“</verse>
				<verse number="36">A byla (tamtéž) prorokyně Anna, dcera Fanuelova z pokolení Aserova; ta pokročila (již) ve věku vysokém, byvši živa s mužem svým sedm rokův od svého panenství,</verse>
				<verse number="37">a ona byla vdovou až do let osmdesáti čtyř, a nevycházela z chrámu, sloužíc (Bohu) posty a modlitbami dnem i nocí.</verse>
				<verse number="38">A ta přišedši v touž hodinu, velebila Boha a mluvila o něm všem, kteří očekávali vykoupení Israelova.</verse>
				<verse number="39">A když vykonali všecko podle zákona Páně, navrátili se do Galilee do svého města Nazareta.</verse>
				<verse number="40">Dítko pak rostlo a sílilo se, jsouc plno moudrosti, a milost Boží byla v něm.</verse>
				<verse number="41">I chodívali rodiče jeho každého roku do Jerusalema na slavnost velikonoční.</verse>
				<verse number="42">A když byl ve dvanácti letech a oni podle obyčeje svátkového šli do Jerusalema</verse>
				<verse number="43">a dokonavše dny sváteční se vraceli, pacholík Ježíš zůstal v Jerusalemě, aniž to zpozorovali rodiče jeho.</verse>
				<verse number="44">Domívajíce se pak, že jest v družině, ušli den cesty a hledali ho mezi příbuznými a známými,</verse>
				<verse number="45">a nenalezše, vrátili se do Jerusalema, hledajíce ho.</verse>
				<verse number="46">I stalo se, po třech dnech nalezli ho ve chrámě, an sedí mezi učiteli poslouchaje a otazuje se jich.</verse>
				<verse number="47">Žasli pak všichni, kteří ho slyšeli, nad rozumností a odpověďmi jeho.</verse>
				<verse number="48">A uzřevše jej (rodiče jeho) podivili se. I řekla k němu matka jeho: „Synu, proč jsi nám tak učinil? Hle, otec tvůj a já s bolestí hledali jsme tebe.“</verse>
				<verse number="49">I řekl k nim: „Co jest, že jste mě hledali? Zdaliž jste nevěděli, že já musím býti v tom, co jest Otce mého?“</verse>
				<verse number="50">Ale oni neporozuměli slovu, které k nim mluvil.</verse>
				<verse number="51">I odebral se s nimi a přišel do Nazareta a byl jim poddán. A matka jeho uchovávala všecka slova ta v srdci svém.</verse>
				<verse number="52">A Ježíš prospíval moudrostí a věkem a milostí u Boha i u lidí.</verse>
			</chapter>
			<chapter number="3">
				<verse number="1">Roku pak patnáctého panování císaře Tiberia, když Pontius Pilát spravoval Judsko a Herodes byl tetrarchou v Galilei, Filip pak, bratr jeho, tetrarchou krajiny iturejské a trachonitské a Lysaniáš tetrarchou abilínským,</verse>
				<verse number="2">za velekněží Annáše a Kaifáše stalo se slovo Páně k Janovi, synu Zachariášovu, na poušti.</verse>
				<verse number="3">I přišel do veškerého okolí jordánského a kázal křest pokání na odpuštění hříchů,</verse>
				<verse number="4">jakož psáno jest v knize řečí proroka Isaiáše: „Hlas volajícího na poušti: Připravte cestu Páně, přímé čiňte stezky jeho;</verse>
				<verse number="5">každé údolí budiž vyplněno a každá hora i pahrbek budiž ponížen, a místa drsná cestami rovnými;</verse>
				<verse number="6">a veškeré lidstvo zakusí spásu Boží.“</verse>
				<verse number="7">Pravil tedy k zástupům, kteří vycházeli, aby pokřtěni byli od něho: „Pokolení zmijí, kdo ukázal vám, abyste utekli budoucímu hněvu?</verse>
				<verse number="8">Přinášejte tedy ovoce pokání hodné a nezačínejte říkati sami u sebe:,Otce máme Abrahama.‘ Neboť pravím vám, že Bůh může z kamenů těchto syny vzbuditi Abrahamovi.</verse>
				<verse number="9">Již zajisté přiložena jest sekera ke kořeni stromů; každý tedy strom, který nenese ovoce dobrého, vyťat a na oheň uvržen bude.“</verse>
				<verse number="10">I tázali se ho zástupové: „Co tedy máme činiti?“</verse>
				<verse number="11">On pak odpověděl jim: „Kdo má dvě sukně, dej tomu, jenž nemá žádné; a kdo má pokrmy, učiň podobně.“</verse>
				<verse number="12">Přišli pak i celníci, aby byli pokřtěni, a řekli: „Mistře, co máme činiti?“</verse>
				<verse number="13">A on řekl jim: „Nic více nevybírejte, než co vám jest ustanoveno.“</verse>
				<verse number="14">Tázali se ho však i vojáci řkouce: „Co máme činiti také my?“ I řekl jim: „Nikoho neutiskujte, ani nekřivděte a buďte spokojeni se svým platem.“</verse>
				<verse number="15">Když však lid očekával a všichni ve svém srdci myslili o Janovi, není-li snad Vykupitelem,</verse>
				<verse number="16">Jan odpověděl všechněm řka: „Já křtím vás vodou; přijde však mocnější nežli jsem já, jemuž nejsem hoden rozvázati řeménky u obuvi jeho. Ten bude vás křtíti Duchem svatým a ohněm;</verse>
				<verse number="17">jeho věječka jest v ruce jeho, i vyčistí mlat svůj a shromáždí pšenici do své obilnice, plevy však bude páliti ohněm neuhasitelným.“</verse>
				<verse number="18">A tak i mnoho jiných věcí napomínaje zvěstoval lidu.</verse>
				<verse number="19">Ale tetrarcha Herodes, bývaje od něho kárán pro Herodiadu, manželku svého bratra, a pro všecky věci zlé, které Herodes konal,</verse>
				<verse number="20">přičinil ke všemu i to, že Jana zavřel do vězení.</verse>
				<verse number="21">Stalo se pak, když všechen lid dal se pokřtít a když i Ježíš byl pokřtěn a se modlil, otevřelo se nebe,</verse>
				<verse number="22">a Duch svatý v tělesné způsobě jako holubice sestoupil na něj a hlas s nebe zazněl: „Ty jsi Syn můj milý, v tobě se mi zalíbilo.“</verse>
				<verse number="23">A ten Ježíš, když počínal, byl as ve třiceti letech, jsa, jak se domnívali, syn Josefův, (jenž byl) syn Heliův, ten Matatův,</verse>
				<verse number="24">ten Leviův, ten Melchův, ten Janův, ten Josefův,</verse>
				<verse number="25">ten Matatiášův, ten Amosův, ten Nahumův, ten Esliův, ten Naggeův,</verse>
				<verse number="26">ten Maatův, ten Matatiášův, ten Semeiův, ten Josefův, ten Judův,</verse>
				<verse number="27">ten Joananův, ten Resův, ten Zorobabelův, ten Salatielův, ten Neriův,</verse>
				<verse number="28">ten Melchiův, ten Addiův, ten Kosamův, ten Elmadamův, ten Herův,</verse>
				<verse number="29">ten Jesusův, ten Eliezerův, ten Jorimův, ten Matatův, ten Leviův,</verse>
				<verse number="30">ten Simeonův, ten Judův, ten Josefův, ten Jonášův, ten Eliakimův,</verse>
				<verse number="31">ten Meleův, ten Mennův, ten Matatův, ten Natanův, ten Davidův,</verse>
				<verse number="32">ten Jesseův, ten Obedův, ten Boozův, ten Salmonův, ten Naasonův,</verse>
				<verse number="33">ten Aminadabův, ten Aramův, ten Ezronův, ten Faresův, ten Judův,</verse>
				<verse number="34">ten Jakubův, ten Isákův, ten Abrahamův, ten Thareův, ten Náchorův,</verse>
				<verse number="35">ten Sarugův, ten Ragauův, ten Falegův, ten Heberův, ten Saleův,</verse>
				<verse number="36">ten Kainanův, ten Arfaxadův, ten Semův, ten Noemův, ten Lamechův,</verse>
				<verse number="37">ten Metusalemů, ten Henochův, ten Jaredův, ten Malaleelův, ten Kainanův,</verse>
				<verse number="38">ten Enosův, ten Setův, ten Adamův, ten Boží.</verse>
			</chapter>
			<chapter number="4">
				<verse number="1">Ježíš pak jsa pln Ducha svatého vrátil se od Jordánu veden Duchem na poušti po čtyřicet dní a pokoušen byl od ďábla.</verse>
				<verse number="2">I nejedl ničeho v těch dnech, a když uplynuly, zlačněl.</verse>
				<verse number="3">Tu řekl mu ďábel: „Jsi-li Syn Boží, rci tomuto kameni, aby se stal chlebem.“</verse>
				<verse number="4">A Ježíš mu odpověděl: „Psáno jest: Ne samým chlebem živ jest člověk, nýbrž každým slovem Božím.“</verse>
				<verse number="5">I uvedl jej ďábel na horu (vysokou) a ukázal mu v okamžiku všecka království okrsku zemského</verse>
				<verse number="6">a řekl jemu: „Tobě dám všecku moc tuto i slávu jejich, neboť mě jest dána, a dávám ji, komu chci.</verse>
				<verse number="7">Pokloníš-li se tedy přede mnou, všecko bude tvé.“</verse>
				<verse number="8">I odpověděl mu Ježíš: „Psáno jest: Pánu Bohu svému budeš se klaněti a jemu jedinému poctu božskou vzdávati.“</verse>
				<verse number="9">A uvedl jej do Jerusalema a postavil ho na cimbuří chrámu a řekl jemu: „Jsi-li Syn Boží, spusť se odtud dolů,</verse>
				<verse number="10">neboť psáno jest: Andělům svým přikázal o tobě, aby tě ochránili,</verse>
				<verse number="11">a na ruce uchopí tebe, abys snad neurazil o kámen nohy své.“</verse>
				<verse number="12">„A Ježíš mu odpověděl: „Jest řečeno: Nebudeš pokoušeti Pána Boha svého.“</verse>
				<verse number="13">Ďábel pak dokonav všeliké pokušení, odstoupil od něho až do času.</verse>
				<verse number="14">I navrátil se Ježíš mocí Ducha do Galilee a pověst o něm vyšla po celé krajině.</verse>
				<verse number="15">A on učil v jejich synagogách a byl veleben ode všech.</verse>
				<verse number="16">A přišed do Nazareta, kde vyrostl, podle obyčeje svého vešel v den sobotní do synagogy a povstal, aby četl.</verse>
				<verse number="17">I podali mu knihu proroka Isaiáše, a on rozvinuv knihu, nalezl místo, kde bylo psáno:</verse>
				<verse number="18">„Duch Páně nade mnou; proto pomazal mě, poslal mě zvěstovat evangelium chudým, uzdravovat zkroušené srdcem,</verse>
				<verse number="19">ohlásit zajatým propuštění a slepým prohlédnutí, propustit utisknuté na svobodu, ohlásit milostivé léto Hospodinovo a den odplaty.“</verse>
				<verse number="20">A svinuv knihu vrátil ji služebníkovi a posadil se. A oči všech v synagoze byly upřeny na něho.</verse>
				<verse number="21">I počal mluviti k nim: „Dnes naplnilo se to písmo, které jste slyšeli ušima svýma.“</verse>
				<verse number="22">A všichni přisvědčovali mu a divili se libým slovům, která vycházela z úst jeho, a pravili: „Není-liž tento syn Josefův?“</verse>
				<verse number="23">I řekl k nim: „Zajisté řeknete mi to přísloví:,Lékaři, uzdrav se sám; ty věci veliké, které, jak jsme slyšeli, konal jsi v Kafarnaum, učiň také zde ve své otčině.‘“</verse>
				<verse number="24">A řekl: „Vpravdě pravím vám: Žádný prorok není příjemný ve své otčině.</verse>
				<verse number="25">Vpravdě pravím vám: Mnoho vdov bylo v lidu israelském za dnů v Eliášových, když nebe se zavřelo po tři léta a šest měsíců, takže hlad veliký nastal po vší zemi,</verse>
				<verse number="26">a k žádné z nich nebyl poslán Eliáš, leč do Sarepty Sidonské k ženě vdově.</verse>
				<verse number="27">A mnoho bylo malomocných v lidu israelském za proroka Elisea, a žádný z nich nebyl uzdraven leč jen Náman syrský.“</verse>
				<verse number="28">I naplnili se všichni v synagoze hněvem, slyšíce to,</verse>
				<verse number="29">a povstavše vyvrhli jej ven z města a dovedli ho až na okraj hory, na níž město jejich bylo vystaveno, aby ho srazili dolů.</verse>
				<verse number="30">Ale on prošed prostředkem jich, ubíral se odtud.</verse>
				<verse number="31">I přišel do Kafarnaum, města Galilejského, a učil je tam v sobotu.</verse>
				<verse number="32">A žasli nad jeho učením, neboť řeč jeho byla mocná.</verse>
				<verse number="33">Byl pak v synagoze člověk, který měl ducha nečistého; a ten vykřikl hlasem velikým</verse>
				<verse number="34">řka: „Ha, co tobě do nás, Ježíši Nazaretský? Přišel jsi nás zahubit? Vím, kdo jsi: Světec Boží.“</verse>
				<verse number="35">I přikázal mu Ježíš řka: „Umlkni a vyjdi od něho.“ A duch zlý vrhnuv jej doprostřed, vyšel od něho nic mu neuškodiv.</verse>
				<verse number="36">I padl úžas na všecky a rozmlouvali vespolek řkouce: „Jaké jest to slovo, že s mocí a silou rozkazuje duchům nečistým a vycházejí?“</verse>
				<verse number="37">A rozcházela se pověst o něm na každé místo té krajiny.</verse>
				<verse number="38">Ježíš pak vyšed ze synagogy, vstoupil do domu Šimonova; tchýně Šimonova však byla stižena velikou zimnicí; i prosili ho za ni.</verse>
				<verse number="39">A on postaviv se nad ní, přikázal zimnici. I přestala jí. A ona hned vstavši, posluhovala jim.</verse>
				<verse number="40">Když pak slunce zapadlo, všichni, kteří měli nemocné rozličnými neduhy, přivedli je k němu; on pak vzkládaje ruce na jednoho každého z nich, uzdravoval je.</verse>
				<verse number="41">Vycházeli však od mnohých i duchové zlí, křičíce a volajíce: „Ty jsi Syn Boží.“ Ale on hroze nedopouštěl jim mluviti, neboť věděli, že jest Vykupitelem.</verse>
				<verse number="42">Když pak se rozednilo, vyšed odebral se na místo osamělé, a zástupové hledali ho a přišli až k němu a zdržovali jej, aby neodcházel od nich.</verse>
				<verse number="43">Ale on řekl jim: „Také jiným městům musím zvěstovat království Boží, neboť k tomu byl jsem poslán.“</verse>
				<verse number="44">I hlásal v synagogách galilejských.</verse>
			</chapter>
			<chapter number="5">
				<verse number="1">I stalo se, když zástupové na něho naléhali, aby slyšeli slovo Boží, on stál podle jezera Genesaretského.</verse>
				<verse number="2">A uzřel dvě lodi, any stojí podle jezera, rybáři pak vystoupivše z nich vypírali sítě.</verse>
				<verse number="3">I vstoupil na jednu loď, která patřila Šimonovi, a žádal ho, aby odrazil maličko od země. A posadiv se, učil z lodi zástupy.</verse>
				<verse number="4">Když pak přestal mluviti, řekl k Šimonovi: „Zajeď na hlubinu a rozestřete sítě své k lovení.“</verse>
				<verse number="5">A Šimon odpovídaje řekl jemu: „Mistře, po celou noc pracovavše nic jsme nechytili, ale k slovu tvému rozestru síť.“</verse>
				<verse number="6">A když to učinili, zahrnuli veliké množství ryb a síť jejich se trhala.</verse>
				<verse number="7">I pokynuli svým druhům, kteří byli na jiné lodi, aby přišli a jim pomohli. I přišli a naplnili obě lodi, takže se (téměř) potopovaly.</verse>
				<verse number="8">Uzřev to Šimon Petr padl k nohám Ježíšovým a řekl: „Odejdi ode mne, Pane, neboť jsem člověk hříšný.“</verse>
				<verse number="9">Úžas zajisté pojal ho a všecky, kteří byli s ním, nad lovem ryb, který učinili;</verse>
				<verse number="10">podobně i Jakuba a Jana, syny Zebedeovy, kteří byli společníky Šimonovými. I řekl Ježíš Šimonovi: „Neboj se, od toho času budeš lidi loviti.“</verse>
				<verse number="11">A přirazivše (lodi) k zemi, opustili všecko a šli za ním.</verse>
				<verse number="12">Když pak byl v jednom městě, byl tam muž, plný malomocenství a ten uzřev Ježíše, padl na tvář a prosil ho řka: „Pane, chceš-li, můžeš mě očistiti.“</verse>
				<verse number="13">I vztáhl ruku a dotkl se ho řka: „Chci, buď čist.“ A hned malomocenství odešlo od něho.</verse>
				<verse number="14">A on přikázal mu, aby nikomu (o tom) nepravil, nýbrž (řekl): „Jdi, ukaž se knězi a obětuj za očištění své, jak přikázal Mojžíš, na svědectví jim“.</verse>
				<verse number="15">Ale pověst o něm rozšiřovala se vždy více a mnozí zástupové scházeli se, aby ho slyšeli a byli uzdravováni od svých nemocí.</verse>
				<verse number="16">On však uchyloval se na pustiny a modlil se.</verse>
				<verse number="17">Jednoho dne seděl a učil, a seděli (tam i) fariseové a zákoníci, kteří přišli ze všeliké osady galilejské i judské a z Jerusalema, a moc Páně čelila k tomu, aby (je) uzdravoval.</verse>
				<verse number="18">A hle, muži nesli na loži člověka, který byl ochrnulý, a hledali, aby ho vnesli dovnitř a položili před něho,</verse>
				<verse number="19">a nenalezše pro zástup, kudy by ho vnesli, vystoupili na střechu a spustili jej s ložem, skrze cihly doprostřed před Ježíše.</verse>
				<verse number="20">A on vida jejich víru, řekl: „Člověče, odpouštějí se tobě hříchové tvoji.“</verse>
				<verse number="21">I počali fariseové a zákoníci mysliti takto: „Kdo jest tento, jenž mluví rouhání? Kdo může odpouštěti hřích leč jediný Bůh?“</verse>
				<verse number="22">Ale Ježíš seznav myšlení jejich, odpověděl a řekl jim: „Co to myslíte v srdci svém?</verse>
				<verse number="23">Co jest snazší říci:,Odpouštějí se tobě hříchy*, čili říci:,Vstaň a choď?‘</verse>
				<verse number="24">Abyste však věděli, že má moc Syn člověka na zemi odpouštěti hříchy, (řekl ochrnulému): Tobě pravím: Vstaň, vezmi lože své a jdi do domu svého.“</verse>
				<verse number="25">A hned vstav před nimi, vzal lože, na němž byl ležel, a odešel do domu svého velebě Boha.</verse>
				<verse number="26">I pojal úžas všecky a velebili Boha; a byli naplněni bázní řkouce: „Viděli jsme dnes věci neuvěřitelné.“</verse>
				<verse number="27">A potom vyšed, spatřil celníka jménem Levi, an sedí u celnice, a řekl jemu: „Pojď za mnou.“</verse>
				<verse number="28">A on opustiv všecko, vstal a šel za ním.</verse>
				<verse number="29">I učinil mu Levi hostinu velikou v domě svém a veliký byl zástup celníkův a jiných, kteří s nimi stolovali.</verse>
				<verse number="30">I reptali fariseové a zákoníci jejich, pravíce k jeho učeníkům: „Proč s celníky a hříšníky jíte a pijete?“</verse>
				<verse number="31">A Ježíš odpověděl jim: „Nepotřebují zdraví lékaře, nýbrž nemocní.</verse>
				<verse number="32">Nepřišel jsem volat spravedlivé, nýbrž hříšné ku pokání.“</verse>
				<verse number="33">Oni pak řekli k němu: „Proč učeníci Janovi postí se často a konají modlitby, podobně i farisejští, tvoji pak jedí a pijí?“</verse>
				<verse number="34">A Ježíš řekl jim: „Můžete ukládati svatebníkům, aby se postili, pokud ženich jest s nimi?</verse>
				<verse number="35">Přijdou však dnové, kdy ženich bude odňat od nich; tehda budou se postiti v těch dnech.“</verse>
				<verse number="36">Pravil pak k nim i podobenství: „Nikdo nepřišívá záplaty z roucha nového k rouchu starému, sic jinak i nové roucho roztrhne i k starému hodit se nebude záplata z roucha nového.</verse>
				<verse number="37">A nikdo nevlévá vína mladého do měchů starých, sic víno mladé roztrhne měchy a samo vyteče a měchy se zničí;</verse>
				<verse number="38">ale víno mladé má se vlévati do měchů nových, a obé se zachová.</verse>
				<verse number="39">A nikdo, jenž pil staré (víno), nechce hned mladého, neboť praví:,Staré jest lepší.‘“</verse>
			</chapter>
			<chapter number="6">
				<verse number="1">I stalo se v sobotu druhoprvní, že šel obilím, a učeníci trhali klasy a vymínajíce je rukama, jedli.</verse>
				<verse number="2">Někteří z fariseů však řekli: „Proč činíte, co není dovoleno v sobotu?“</verse>
				<verse number="3">Ježíš odpověděl jim: „Nečetli jste ani to, co David učinil, když dostal hlad on i ti, kteří byli s ním?</verse>
				<verse number="4">Jak vešel do domu Božího a obdržev chleby předkladné, jedl a dal i těm, kteří byli s ním, jichž nesluší jísti leč jedině kněžím?“</verse>
				<verse number="5">A pravil jim: „Pánem i soboty jest Syn člověka.“</verse>
				<verse number="6">V sobotu druhou pak vešel do synagogy a učil. A byl tam člověk, jehož pravá ruka byla uschlá.</verse>
				<verse number="7">I pozorovali ho zákoníci a fariseové, bude-li v sobotu uzdravovali, aby nalezli, z čeho by jej obžalovali.</verse>
				<verse number="8">On však znal myšleni jejich; i řekl člověku, jenž měl uschlou ruku: „Vstaň a postav se doprostřed.“ I vstal a postavil se.</verse>
				<verse number="9">Ježíš pak řekl k nim: „Ptám se vás: Jest dovoleno v sobotu dobře činiti, čili zle, život zachovati či-li zahubiti?“</verse>
				<verse number="10">A pohleděv kolem na ně na všecky, řekl tomu člověku: „Vztáhni ruku svou.“ I vztáhl, a ruka jeho byla uzdravena.</verse>
				<verse number="11">Oni však naplnili se nesmyslností a umlouvali se vespolek, co by učinili Ježíšovi.</verse>
				<verse number="12">Stalo se pak v těch dnech, že vyšel na horu se pomodlit a přes noc trval na modlitbě k Bohu.</verse>
				<verse number="13">A když se rozednilo, povolal k sobě učeníky své a vyvolil z nich dvanáct, jež také apoštoly nazval:</verse>
				<verse number="14">Šimona, jemuž dal jméno Petr, a Ondřeje, bratra jeho, Jakuba a Jana, Filipa a Bartoloměje,</verse>
				<verse number="15">Matouše a Tomáše, Jakuba (syna) Alfeova, a Šimona, jenž slove Horlivec,</verse>
				<verse number="16">a Judu (bratra) Jakubova, a Jidáše iškariotského, jenž se stal zrádcem.</verse>
				<verse number="17">A sestoupiv s nimi, stanul na rovině, (jakož) i zástup učeníků jeho a četné množství lidu ze všeho Judska i z Jerusalema a z přímořské krajiny tyrské a sidonské,</verse>
				<verse number="18">kteří přišli, aby jej poslechli a byli uzdraveni od neduhů svých. A byli uzdravováni také ti, kteří byli trápeni od duchů nečistých.</verse>
				<verse number="19">A veškeren zástup hledal se ho dotknouti, neboť moc vycházela od něho a uzdravovala všecky.</verse>
				<verse number="20">A tu on pozdvih oči na své učeníky pravil: „Blahoslavení (jste vy) chudí, neboť vaše jest království Boží.</verse>
				<verse number="21">Blahoslavení, kteří nyní lačníte, neboť budete nasyceni. Blahoslavení, kteří nyní pláčete, neboť budete se smáti.</verse>
				<verse number="22">Blahoslavení budete, když lidé budou vás nenáviděti a když vás vyobcují a potupí a jméno vaše jako špatné vyvrhnou pro Syna člověka.</verse>
				<verse number="23">Radujte se v ten den a veselte se, neboť hle, odplata vaše hojná jest v nebesích; vždyť taktéž činívali prorokům otcové jejich.“</verse>
				<verse number="24">„Avšak běda vám bohatým, neboť již máte potěšení své.</verse>
				<verse number="25">Běda vám, kteří jste nasyceni, neboť budete lačněti. Běda vám, kteří se smějete nyní, neboť budete kvíliti a plakati.</verse>
				<verse number="26">Běda, když budou o vás dobře mluviti všichni lidé, neboť taktéž činívali prorokům nepravým otcové jejich.“</verse>
				<verse number="27">„Ale vám, kteří mě posloucháte, pravím: Milujte nepřátele své, dobře čiňte těm, kteří vás nenávidí,</verse>
				<verse number="28">dobrořečte těm, kteří vám zlořečí, a modlete se za ty, kteří vás pomlouvají.</verse>
				<verse number="29">Tomu, kdo tě bije v líce, nastav i druhé, a před tím, jenž ti bere plášť, nebraň ani sukně.</verse>
				<verse number="30">Tomu, kdo tě prosí dej, a od toho, jenž bere, co jest tvoje, nežádej zpět.</verse>
				<verse number="31">A jak chcete, aby lidé činili vám, i vy čiňte jim.</verse>
				<verse number="32">A milujete-li ty, kteří milují vás, jaký máte vděk? Vždyť i hříšníci milují ty, kteří je milují.</verse>
				<verse number="33">A činíte-li dobře těm, kteří vám dobře činí, jaký máte vděk? Vždyť i hříšníci to činí?</verse>
				<verse number="34">A půjčíte-li těm, od nichž se nadějete, že to zase dostanete, jaký máte vděk? Vždyť i hříšníci půjčují hříšníkům, aby dostali zase tolikéž.</verse>
				<verse number="35">Ale milujte nepřátele své, dobře čiňte a půjčujte, nic (nazpět) nečekajíce: a odplata vaše bude hojná a budete podobni Nejvyššímu, neboť on jest dobrotivý k nevděčným i zlým.“</verse>
				<verse number="36">„Buďte (tedy) milosrdní, jakož i Otec váš milosrdný jest.</verse>
				<verse number="37">Nesuďte, a nebudete souzeni; neodsuzujte, a nebudete odsouzeni; odpouštějte a bude vám odpuštěno.</verse>
				<verse number="38">Dávejte a bude vám dáno; míru dobrou a natlačenou a natřesenou a vrchovatou dají do klína vašeho; neboť jakou měrou měříte, takovou bude vám odměřeno.“</verse>
				<verse number="39">Pověděl pak jim i podobenství: „Může slepý vésti slepého? Nepadnou-liž oba do jámy?</verse>
				<verse number="40">Není učeník nad mistra, ale dokonalý bude každý, bude-li jako mistr jeho.</verse>
				<verse number="41">Proč však vidíš třísku v oku bratra svého a trámu ve svém oku nepozoruješ?</verse>
				<verse number="42">Aneb kterak můžeš říci bratru svému:,Bratře nechej, ať vyvrhnu třísku z oka tvého, sám ve svém oku trámu nevida? Pokrytče, vyvrž nejprve trám z oka svého a potom přihlédni, abys vyvrhl třísku z oka bratra svého.</verse>
				<verse number="43">To zajisté není strom dobrý, jenž přináší ovoce špatné, ani strom špatný jenž nese ovoce dobré.</verse>
				<verse number="44">Neboť každý strom poznává se po ovoci svém; nečesajíť s trní fíkův ani nesbírají s bodláčí hroznů.</verse>
				<verse number="45">Dobrý člověk z dobré zásoby srdce svého vyndává věci dobré, a zlý člověk ze špatné zásoby vyndává věci špatné; neboť z hojnosti srdce mluví ústa jeho.“</verse>
				<verse number="46">„Proč však říkáte mi;,Pane, Pane‘, a nečiníte, co pravím?</verse>
				<verse number="47">Každý, kdo přichází ke mně a slyší má slova a je koná - o tom ukáži vám, komu jest podoben.</verse>
				<verse number="48">Podoben jest člověku, jenž stavě dům kopal hluboko a položil základ na skálu. Když pak povstala povodeň, obořila se řeka na ten dům a nemohla jím pohnouti, - neboť byl založen na skále. -</verse>
				<verse number="49">Kdo však slyší a nekoná, podoben jest člověku, jenž postavil dům na zemi bez základu, na který se obořila řeka, a hned padl a pád domu toho byl veliký.“</verse>
			</chapter>
			<chapter number="7">
				<verse number="1">Když pak dokončil všecka ta slova svá k lidu, vešel do Kafarnaum.</verse>
				<verse number="2">Služebník pak jednoho setníka jsa nemocen blížil se k smrti, a ten byl u něho ve vážnosti.</verse>
				<verse number="3">I uslyšev o Ježíšovi, poslal k němu židovské starší s prosbou, aby přijda uzdravil služebníka jeho.</verse>
				<verse number="4">A oni přišedše k Ježíšovi, prosili ho snažně řkouce: „Hoden jest, abys mu to prokázal;</verse>
				<verse number="5">neboť miluje národ náš a sám postavil nám synagogu.“</verse>
				<verse number="6">Ježíš tedy šel s nimi. A když byl již nedaleko od domu, setník poslal k němu přátele, aby mu řekli: „Pane neobtěžuj se, neboť nejsem hoden, abys vešel pod střechu mou;</verse>
				<verse number="7">proto jsem ani nepokládal se za hodna, abych přišel k tobě; ale rci slovo, a uzdraven bude služebník můj.</verse>
				<verse number="8">Neboť i já jsem člověk pod mocí postavený, maje pod sebou vojáky, a dím tomuto:,Jdi,‘ i jde, a jinému:,Přijď‘, a přijde, a svému služebníku:,Učiň toto‘ i učiní.“</verse>
				<verse number="9">Uslyšev to Ježíš podivil se a obrátiv se k zástupu, který šel za ním, řekl: „Vpravdě pravím vám. Ani v lidu israelském nenalezl jsem víry tak veliké.“</verse>
				<verse number="10">A když se navrátili domů ti, kteří byli posláni, nalezli zdravým služebníka, jenž byl nemocen.</verse>
				<verse number="11">Potom šel do města, které slove Naim, a šli s ním učeníci jeho a zástup veliký. -</verse>
				<verse number="12">Když pak se přiblížil ke bráně města, vynášeli mrtvého, jediného syna matky jeho, a ta byla vdova, a četný zástup lidu z města (šel) s ní.</verse>
				<verse number="13">Spatřiv ji Pán, slitoval se nad ní a řekl jí: „Neplač,“</verse>
				<verse number="14">A přistoupiv dotkl se mar; ti pak, kteří (jej) nesli, zastavili se. - I řekl: „Mládenče, tobě pravím, vstaň.“</verse>
				<verse number="15">A posadil se ten, jenž byl mrtvý, a počal mluviti. I dal jej matce jeho.</verse>
				<verse number="16">Pojala pak všecky bázeň a velebili Boha řkouce: „Prorok veliký povstal mezi námi“ a „Bůh navštívil lid svůj.“</verse>
				<verse number="17">A rozšířilo se o něm slovo to po celém Judsku a po všem okolí.</verse>
				<verse number="18">I zvěstovali Janovi učeníci jeho o všech těchto věcech.</verse>
				<verse number="19">A tu Jan povolav k sobě dva ze svých učeníků, poslal je k Ježíšovi se vzkazem: „Ty-li jsi ten, který přijíti má, či-li jiného čekáme?“</verse>
				<verse number="20">Přišedše tedy k němu muži ti řekli: „Jan Křtitel poslal nás k tobě se vzkazem:,Ty-li jsi ten, který přijíti má, či-li jiného čekáme?‘“</verse>
				<verse number="21">V touž hodinu pak uzdravil mnohé od neduhův a nemocí a duchů zlých, a mnoha slepcům udělil zrak.</verse>
				<verse number="22">I odpověděl jim a řekl: „Jděte a zvěstujte Janovi, co jste slyšeli a viděli: Slepí vidí, kulhaví chodí, malomocní se očišťují, hluší slyší, mrtví vstávají z mrtvých, chudým se zvěstuje evangelium,</verse>
				<verse number="23">a blahoslavený jest, kdo nebude se horšiti nade mnou.“</verse>
				<verse number="24">A když poslové Janovi odešli, počal mluviti k zástupům o Janovi: „Co jste vyšli na poušť viděti? třtinu-li větrem se klátící?</verse>
				<verse number="25">(Nikoli), nýbrž co jste vyšli viděti? člověka-li měkkým rouchem oděného? Hle ti, kteří nosí roucho skvostné a žijí v rozkoších, v domech královských jsou.</verse>
				<verse number="26">Co tedy jste vyšli viděti? Proroka-li? Zajisté; pravím vám: i více nežli proroka.</verse>
				<verse number="27">Tento jest, o němž jest psáno:,Hle já posílám anděla svého před tváří tvou, který připraví cestu tvou před tebou.‘</verse>
				<verse number="28">Neboť pravím vám: Mezi zrozenci ženinými není žádného proroka většího nad jana Křtitele; avšak (i ten), kdo menší jest v království Božím, větší jest než on.“</verse>
				<verse number="29">A veškeren lid uslyšev ho i celníci uznali Boha davše se pokřtíti křtem Janovým,</verse>
				<verse number="30">ale fariseové a zákoníci pohrdli sami proti sobě úradkem Božím, nedavše se pokřtíti od něho.</verse>
				<verse number="31">Komu tedy připodobním lidi pokolení tohoto a komu jsou podobni?</verse>
				<verse number="32">Podobni jsou chlapcům, kteří sedí na náměstí a k sobě vespolek volají a říkají:,Pískali jsme vám, a netančili jste. Naříkali jsme a neplakali jste.‘</verse>
				<verse number="33">Neboť přišel jan Křtitel ani nejeda chleba, ani nepije vína, a pravíte:,Má zlého ducha.‘</verse>
				<verse number="34">Přišel Syn člověka jeda i pije, a pravíte:,Hle, člověk žrout a pijan vína, přítel celníkův a hříšníkův.‘</verse>
				<verse number="35">Avšak uznána byla ta moudrost ode všech moudrých.“</verse>
				<verse number="36">Prosil pak ho jeden z fariseů, aby s ním pojedl. I vešel do domu fariseova a zaujal místo u stolu.</verse>
				<verse number="37">A hle, žena, která byla v městě jako hříšnice (známa) dověděvši se, že stoluje v domě fariseově, přinesla alabastrovou nádobu masti,</verse>
				<verse number="38">a postavivši se vzadu u nohou jeho, počala (plačíc) smáčeti slzami nohy jeho a utírala je vlasy hlavy své a líbala nohy jeho a mazala je mastí.</verse>
				<verse number="39">Uzřev pak to fariseus, který ho pozval, pravil sám u sebe: „Kdyby tento byl prorokem, věděl by, kdo a jaká jest ta žena, která se ho dotýká; neboť jest hříšnice.“</verse>
				<verse number="40">A Ježíš osloviv jej řekl:,Šimone, mám ti něco pověděti.“ On pak řekl: „Mistře pověz.“</verse>
				<verse number="41">„Jakýsi věřitel měl dva dlužníky; jeden byl mu dlužen pět set denárů a druhý padesát.</verse>
				<verse number="42">Poněvadž neměli, čím by zaplatili, „odpustil oběma. Který tedy z nich miluje ho více?“</verse>
				<verse number="43">Odpověděv Šimon řekl: „Myslím, že ten, jemuž více odpustil.“ A on řekl jemu: „Dobře jsi usoudil.“</verse>
				<verse number="44">A obrátiv se k ženě, řekl Šimonovi: „Vidíš tuto ženu? Vešel jsem do domu tvého; vody na nohy mé jsi nepodal, tato však slzami smočila mé nohy a utřela je vlasy svými.</verse>
				<verse number="45">Políbení jsi mi nedal, tato však, jak vešla, nepřestala líbati mé nohy.</verse>
				<verse number="46">Olejem nepomazal jsi hlavy mé, tato však mastí pomazala nohy mé.</verse>
				<verse number="47">Proto pravím tobě, odpouštějí se jí hříchy mnohé, neboť milovala mnoho. Komu pak méně se odpouští, méně miluje.“</verse>
				<verse number="48">I řekl k ní: „Odpouštějí se tobě hříchy.“</verse>
				<verse number="49">A tu počali spolustolujíci říkati sami u sebe: „Kdo jest tento, jenž i hříchy odpouští?“</verse>
				<verse number="50">Ale Ježíš řekl k ženě: „Víra tvá tě spasila; jdi v pokoji.“</verse>
			</chapter>
			<chapter number="8">
				<verse number="1">Potom chodil po městech a vesnicích, hlásaje a zvěstuje o království Božím, a dvanáct (apoštolů) s ním,</verse>
				<verse number="2">též některé ženy, které byly uzdraveny od zlých duchův a od nemocí: Maria zvaná Magdalena, od níž vyšlo sedm duchů zlých,</verse>
				<verse number="3">Johanna manželka Chuzy, správce Herodova, a Susanna a mnoho jiných, které mu přisluhovaly ze svých statkův.</verse>
				<verse number="4">Když pak se scházel zástup četný a od měst brali se k němu, pravil podobenstvím:</verse>
				<verse number="5">„Vyšel rozsévač, aby rozséval símě své, a když rozséval, některá zrna padla vedle cesty, a byla pošlapána a ptáci nebeští sezobali je.</verse>
				<verse number="6">A jiné padlo na skálu a vzešedši uschlo, poněvadž nemělo vláhy.</verse>
				<verse number="7">A jiné padlo mezi trní, a trní spoluvzrostlé udusilo je.</verse>
				<verse number="8">A jiné padlo v zemi dobrou a vzešedši vydalo užitek stonásobný.“ To pověděv zvolal: „Kdo má uši k slyšení, slyš.“</verse>
				<verse number="9">I otázali se ho učeníci jeho, co to podobenství znamená.</verse>
				<verse number="10">On pak řekl: „Vám dáno jest znáti tajemství království Božího, ostatním však v podobenstvích, aby hledíce neviděli a poslouchajíce nesrozuměli.</verse>
				<verse number="11">Tento pak jest rozum v podobenství: Símě jest slovo Boží.</verse>
				<verse number="12">Těmi, kteří (jsou) vedle cesty, rozumějí se ti, kteří slyší; potom přichází ďábel a odnímá to slovo ze srdce jejich, aby uvěříce spaseni nebyli.</verse>
				<verse number="13">Těmi pak, kteří na skále (jsou), rozumějí se ti, kteří, když uslyší, přijímají slovo s radostí; ale ti nemají kořene: na čas věří a v čas pokušení odstupují.</verse>
				<verse number="14">Oním pak, jež padlo do trní, rozumějí se ti, kteří uslyšeli, ale na cestě udušováni bývají od péčí a bohatství a rozkoší života, a nepřinášejí užitku.</verse>
				<verse number="15">A tím, které jest v zemi dobré, rozumějí se ti, kteří uslyševše slovo, uchovávají je v srdci dobrém a výborném a přinášejí užitek v trpělivosti.</verse>
				<verse number="16">Nikdo pak rozsvítiv svíci nepřikrývá jí nádobou ani nestaví ji pod postel, nýbrž na svícen ji staví, aby viděli světlo ti, kteří vcházejí;</verse>
				<verse number="17">neboť nic není tajno, co se neprojeví, a nic skryto, co by se nepoznalo a nepřišlo na jevo.</verse>
				<verse number="18">Vizte tedy, jak slyšíte: neboť kdo má, tomu bude dáno, a kdo nemá, od toho bude odňato i to, co myslí, že má.“</verse>
				<verse number="19">Přišli pak k němu matka a bratři jeho, ale pro zástup nemohli, se k němu dostati.</verse>
				<verse number="20">I oznámili mu: „Matka tvá a bratři tvoji stojí venku a chtějí tě viděti.“</verse>
				<verse number="21">Ale on odpověděv řekl k nim: „Matka má a bratři moji jsou tito, kteří slovo Boží slyší a plní.“</verse>
				<verse number="22">Jednoho dne pak vstoupil na lodičku se svými učeníky a řekl k nim: „Přeplavme se přes jezero.“ I odrazili.</verse>
				<verse number="23">A když se plavili, usnul. I přišla vichřice na jezero, a zalévali se a byli v nebezpečenství.</verse>
				<verse number="24">Přistoupivše pak k němu, vzbudili ho a řekli: „Mistře, mistře, hyneme.“ A on vstav, přikázal větru i návalu vody, a přestaly, a nastalo ticho.</verse>
				<verse number="25">I řekl k nim: „Kde jest víra vaše?“ Ale oni jsouce ustrašeni, podivili se a pravili k sobě vespolek: „I kdo jest tento, že i větrům a moři přikazuje, a poslouchají ho?“</verse>
				<verse number="26">I připluli do krajiny gerasenské, která jest proti Galilei.</verse>
				<verse number="27">A když vystoupil na zemi, potkal se s ním jeden muž z města, který měl ducha zlého již po mnoho časů, a neodíval se rouchem ani nezůstával v domě, nýbrž v hrobech.</verse>
				<verse number="28">Ten uzřev Ježíše, padl před ním a vykřiknuv hlasem velikým pravil: „Co jest ti do mne, Ježíši, Synu Boha Nejvyššího? Prosím tě, netrap mě.“</verse>
				<verse number="29">Přikazoval totiž duchu nečistému, aby vyšel od toho člověka. Neboť již po mnoho časů jej uchvacoval; i býval spoután řetězy a okovy a hlídán, ale on přetrhávaje pouta, býval puzen od ducha zlého na pouště.</verse>
				<verse number="30">I otázal se ho Ježíš řka: „Jak se jmenuješ?“ On pak řekl: „Pluk“, neboť mnoho duchů zlých vešlo do něho.</verse>
				<verse number="31">A prosili ho, aby jim nepřikazoval jíti do propasti (pekelné).</verse>
				<verse number="32">Bylo pak tam stádo mnoha vepřů, kteří se pásli na hoře; i prosili ho, aby jim dovolil do nich vejíti. A povolil jim to.</verse>
				<verse number="33">Vyšedše tedy duchové zlí od toho člověka, vešli do vepřů a tu hnalo se stádo srázem do jezera a utonulo.</verse>
				<verse number="34">Ti pak, kteří je pásli, uzřevše, co se stalo, utekli a ohlásili to po městě i po venkově.</verse>
				<verse number="35">I vyšli (lidé), aby viděli, co se stalo, a přišedše k Ježíšovi, nalezli člověka, od něhož duchové zlí vyšli, an sedí u nohou Ježíšových oděn a při zdravé mysli; i báli se.</verse>
				<verse number="36">Ti pak, kteří to byli viděli, pověděli jim (také), kterak posedlý byl uzdraven.</verse>
				<verse number="37">I prosilo ho veškeré množství krajiny gerasenské, aby odešel od nich, neboť byli pojati bázní velikou. On tedy vstoupiv na loď, navrátil se.</verse>
				<verse number="38">Prosil pak ho ten muž, od něhož duchové zlí vyšli, by směl býti s ním. Ale Ježíš propustil ho řka:</verse>
				<verse number="39">„Navrať se do domu svého a vypravuj, jak veliké věci učinil ti Bůh.“ I odešel po celém městě hlásaje, jak veliké věci učinil mu Ježíš.</verse>
				<verse number="40">A když Ježíš se navrátil, přijal ho zástup; neboť všichni jej očekávali.</verse>
				<verse number="41">A hle, přišel muž, jménem Jair, a ten byl představeným synagogy. A pad k nohám Ježíšovým prosil ho, aby vešel do jeho domu;</verse>
				<verse number="42">neboť měl jedinou dceru as dvanáctiletou, a ta umírala. I přihodilo se, když šel, zástupové tlačili se na něj.</verse>
				<verse number="43">A jedna žena, která měla krvotok, dvanáct rokův a vynaložila na lékaře všechen statek svůj, aniž mohla býti od koho uzdravena,</verse>
				<verse number="44">přistoupivši od zadu dotkla se třepení roucha jeho, a hned se zastavil krvotok její.</verse>
				<verse number="45">I řekl Ježíš: „Kdo jest ten, jenž se mě dotkl?“ A když všichni popírali, řekl Petr a ti, kteří byli s ním: „Mistře, zástupové se tisknou a tlačí na tebe, a pravíš:,Kdo jest ten, jenž se mě dotkl?‘“</verse>
				<verse number="46">Ale Ježíš řekl: „Dotkl se mě někdo, neboť já vím, že moc vyšla ode mne.“</verse>
				<verse number="47">Vidouc tedy žena, že se neutajila, třesouc se přišla a padši před ním, pověděla přede vším lidem, z které příčiny se ho dotkla a kterak se hned uzdravila.</verse>
				<verse number="48">On pak řekl jí: „Dcero, víra tvá tě uzdravila, jdi v pokoji.“</verse>
				<verse number="49">Když ještě mluvil, přišel kdosi od představeného synagogy a řekl jemu: „Dcera tvá zemřela, neobtěžuj mistra.“</verse>
				<verse number="50">Ale Ježíš uslyšev to slovo, pravil otci té dívky: „Neboj se, toliko věř, a bude zdráva.“</verse>
				<verse number="51">A vešed do domu, nenechal nikoho vejíti s sebou leč Petra a Jakuba a Jana a dívčina otce i matku.</verse>
				<verse number="52">Plakali pak všichni a kvíleli pro ni. Ale on řekl: „Neplačte, (dívka) neumřela, nýbrž spí.“</verse>
				<verse number="53">I posmívali se mu, vědouce, že zemřela.</verse>
				<verse number="54">On však vzav ji za ruku, zavolal ji řka: „Dívko vstaň.“</verse>
				<verse number="55">I navrátil se duch její, a vstala hned. A nařídil, aby jí dali jísti.</verse>
				<verse number="56">I žasli a divili se její rodiče, ale on přikázal jim, aby nikomu neříkali, co se stalo.</verse>
			</chapter>
			<chapter number="9">
				<verse number="1">Povolav pak k sobě dvanáct apoštolů, dal jim moc a sílu nade všemi duchy zlými i uzdravovati neduhy,</verse>
				<verse number="2">a poslal je hlásat království Boží a hojit nemocné.</verse>
				<verse number="3">I řekl jim: „Ničeho neberte na cestu, ani holi, ani mošny, ani chleba, ani peněz, ani po dvou sukních nemějte.</verse>
				<verse number="4">A do kteréhokoli domu vejdete, tam zůstávejte a odtud vycházejte.</verse>
				<verse number="5">A kde vás nepřijmou, z toho města vycházejíce, setřeste i prach s nohou svých na svědectví proti nim.“</verse>
				<verse number="6">I vyšli a chodili po vesnicích, zvěstujíce evangelium a uzdravujíce všudy.</verse>
				<verse number="7">Uslyšel pak Herodes tetrarcha o všem, co činil (Ježíš), a byl v rozpacích,</verse>
				<verse number="8">neboť někteří říkali: „Jan vstal z mrtvých“, jiní: „Eliáš se objevil“, jiní pak: „Jeden ze starých proroků vstal z mrtvých.“</verse>
				<verse number="9">I řekl Herodes: „Jana jsem sťal; kdo však jest tento, o němž slyším takové věci?“ A hledal ho spatřiti.</verse>
				<verse number="10">A když se apoštolé vrátili, vypravovali mu všecko, co činili; i pojal je a odebral se (s nimi) v soukromí na místo osamělé, které jest u Betsaidy.</verse>
				<verse number="11">Seznavše to zástupové, šli za ním; i přijal je a mluvil jim o království Božím a uzdravoval ty, kteří uzdravení potřebovali.</verse>
				<verse number="12">Ale den počal se nachylovati. I přistoupilo k němu dvanácte a řekli jemu: „Rozpusť zástupy, aby odejdouce do okolních vesnic a dvorců se ubytovali a nalezli si pokrmy; neboť zde jsme na místě osamělém.“</verse>
				<verse number="13">Ale on řekl jim: „Dejte vy jim jísti.“ Oni pak řekli: „Nemáme více než pět chlebův a dvě ryby, leč bychom snad odešli a nakoupili pokrmů pro všechen zástup tento.“</verse>
				<verse number="14">Bylo pak tam asi pět tisíc mužů. I řekl učeníkům svým: „Rozsaďte je ve skupinách (as) po padesáti.“</verse>
				<verse number="15">I učinili tak a rozsadili všecky.</verse>
				<verse number="16">Vzav pak pět chlebův i dvě ryby a pohlédnuv k nebi, požehnal je a rozlámav je, dával učeníkům, aby je položili před zástupy.</verse>
				<verse number="17">I jedli všichni a nasytili se. A bylo sebráno, co jim zbylo, dvanáct košů kousků.</verse>
				<verse number="18">Když pak se modlil o samotě, byli s ním učeníci jeho. I otázal se jich: „Kým mě praví býti zástupové?“</verse>
				<verse number="19">A oni odpověděli: „Janem Křtitelem“, a jiní: „Eliášem“, jiní pak, že jeden z proroků vstal z mrtvých.</verse>
				<verse number="20">I řekl jim: „Vy však kým mne býti pravíte?“ A Šimon Petr odpověděl: „Kristem Božím.“</verse>
				<verse number="21">I přikázal jim přísně, aby neříkali toho nikomu, pravě:</verse>
				<verse number="22">„Syn člověka musí mnoho trpěti a zavržen býti od starších a velekněží i zákoníkův a býti zabit a třetího dne vstáti z mrtvých.“</verse>
				<verse number="23">A řekl ke všem: „Chce-li kdo za mnou přijíti, zapři sebe sám a vezmi kříž svůj každodenně a následuj mne.</verse>
				<verse number="24">Neboť kdo by chtěl život svůj zachovati, ztratí jej, kdo by však ztratil život svůj pro mne, ten zachová jej.</verse>
				<verse number="25">Neboť co prospěje člověku, byť celý svět získal, ale sám sebe zahubil a na sobě škodu utrpěl?</verse>
				<verse number="26">Neboť kdo se styděti bude za mne a za slova má, za toho bude se styděti Syn člověka, když přijde ve slávě své i Otcově a svatých andělův.</verse>
				<verse number="27">Ale pravím vám pravdivě: Jsou někteří mezi přítomnými, kteří neokusí smrti, dokavad neuzří království Božího.“</verse>
				<verse number="28">Po těchto slovech asi za osm dní pojal Petra a Jakuba a Jana a vyšel na horu, aby se pomodlil.</verse>
				<verse number="29">A když se modlil, stal se vzhled jeho obličeje jiným a oděv jeho bílým a stkvoucím.</verse>
				<verse number="30">A hle, dva muži rozmlouvali s ním; byli to Mojžíš a Eliáš,</verse>
				<verse number="31">kteří se ukázali ve slávě; a mluvili o jeho smrti, kterou měl podstoupiti v Jerusalemě.</verse>
				<verse number="32">Petr pak a ti, kteří byli s ním, byli obtíženi spánkem; probděvše však, viděli slávu jeho a dva muže, kteří stáli s ním.</verse>
				<verse number="33">Když pak byli na odchodě od něho, Petr řekl k Ježíšovi: „Mistře, dobře jest nám zde býti; i udělejme tři stánky, jeden tobě a jeden Mojžíšovi a jeden Eliášovi“; nevědělť, co praví.</verse>
				<verse number="34">Když to mluvil, nastal oblak a zastínil je; i báli se, když oni vešli do oblaku.</verse>
				<verse number="35">A hlas přišel z oblaku řkoucí: „Tento jest Syn můj milý, toho poslouchejte.“</verse>
				<verse number="36">A jak se ten hlas stal, shledali Ježíše samotna. A oni mlčeli a nepověděli v těch dnech nikomu ničeho z toho, co viděli.</verse>
				<verse number="37">Když pak následujícího dne sestoupili s hory, setkal se s ním zástup veliký.</verse>
				<verse number="38">A hle, jeden muž ze zástupu zvolal: „Mistře, prosím tě, vzhlédni na syna mého, neboť mám jediného.</verse>
				<verse number="39">A hle, duch jej uchvacuje, i křičí znenadání, a poráží ho a lomcuje jím, takže sliní; a stěží od něho odchází vysiluje ho.</verse>
				<verse number="40">I poprosil jsem učeníky tvé, aby ho vymítli, ale nemohli.“</verse>
				<verse number="41">Odpověděv pak Ježíš řekl: „Ó pokolení nevěřící a převrácené, dokavad mám býti u vás a vás trpěti? Přiveď sem syna svého!“</verse>
				<verse number="42">A když přicházel, porazil jej duch zlý a lomcoval jím.</verse>
				<verse number="43">I přikázal Ježíš duchu nečistému a uzdravil pacholíka a odevzdal jej otci jeho.</verse>
				<verse number="44">A všichni žasli nad velikostí božskou. A když se všichni divili všem věcem, které činil, řekl k učeníkům svým: „Vy složte ve svém srdci řeči tyto, neboť Syn člověka bude vydán v ruce lidské.</verse>
				<verse number="45">Ale oni neporozuměli té výpovědi, a byla zakryta před nimi, aby jí nepojali; a báli se ho otázati o té výpovědi.</verse>
				<verse number="46">Připadla jim pak myšlenka, kdo by z nich byl větší.</verse>
				<verse number="47">Ale Ježíš vida myšlenky srdce jejich, pojal pachole a postavil je vedle sebe</verse>
				<verse number="48">a řekl jim: „Kdo přijme pachole toto pro jméno mé, mne přijímá, a kdo mne přijme, přijímá toho, jenž mne poslal. Neboť kdo jest menší mezi vámi všemi, ten jest větší.“</verse>
				<verse number="49">I promluvil Jan a řekl: „Mistře, viděli jsme kohosi, an ve jménu tvém vymítá duchy zlé; i bránili jsme mu, poněvadž nechodí s námi.“</verse>
				<verse number="50">Ale Ježíš řekl k němu: „Nebraňte; neboť kdo není proti vám, jest pro vás.“</verse>
				<verse number="51">Když pak přicházel čas, kdy měl býti vzat do nebe, předsevzal si pevně, že půjde do Jerusalema.</verse>
				<verse number="52">I poslal posly před sebou, a ti odešedše vešli do jedné vesnice samařské, aby mu (tam) připravili.</verse>
				<verse number="53">Ale nepřijali ho, poněvadž se bral do Jerusalema.</verse>
				<verse number="54">Uzřevše (to) učeníci jeho Jakub a Jan pravili: „Pane, chceš, abychom řekli, by oheň sestoupil s nebe a je zahubil?“</verse>
				<verse number="55">Ale on obrátiv se, pokáral je řka: „Nevíte, čího ducha jste.</verse>
				<verse number="56">Syn člověka nepřišel duše zahubit, nýbrž spasit.“ I odešli do jiné vesnice.</verse>
				<verse number="57">Když pak se brali cestou, kdosi řekl k němu: „Budu tě následovati, kamkoli půjdeš.“</verse>
				<verse number="58">A Ježíš řekl jemu: „Lišky mají doupata a ptáci nebeští hnízda, ale Syn člověka nemá, kde by hlavu položil.“</verse>
				<verse number="59">K jinému však pravil: „Pojď za mnou.“ On pak řekl: „Pane, dovol mi prve odejíti a pochovati otce mého.“</verse>
				<verse number="60">A Ježíš pravil: „Nech, ať mrtví pochovávají své mrtvé, ty však jdi a zvěstuj království Boží.“</verse>
				<verse number="61">I řekl jiný: „Budu tě následovati, Pane, dříve však mi dovol rozloučiti se s těmi, kteří jsou v domě mém.“</verse>
				<verse number="62">A Ježíš řekl k němu: „Nikdo, jenž položil ruku svou ke pluhu a ohlíží se nazpět, není způsobilý ke království Božímu.“</verse>
			</chapter>
			<chapter number="10">
				<verse number="1">Nato Pán vyvolil ještě jiných sedmdesát dva a poslal je po dvou před sebou do každého města i místa, kam hodlal sám přijíti.</verse>
				<verse number="2">I pravil k nim: „Žeň sice mnohá jest, ale dělníků málo. Proste tedy Pána žní, aby poslal dělniky na žeň svou.</verse>
				<verse number="3">Jděte; hle já posílám vás jako ovce mezi vlky.</verse>
				<verse number="4">Nenoste (s sebou) měšce, ani mošny, ani obuvi, a nikoho na cestě nepozdravujte.</verse>
				<verse number="5">Vejdouce do domu, řekněte napřed:,Pokoj domu tomuto.‘</verse>
				<verse number="6">A bude-li tam člověk pokoje hodný, spočine na něm pokoj váš, pakli ne, vrátí se k vám.</verse>
				<verse number="7">V tom domě pak zůstávejte jedouce a pijíce, co mají; neboť hoden jest dělník mzdy své. Nepřecházejte z domu do domu.</verse>
				<verse number="8">A když vejdete do města a přijmou vás, jezte (tam), co vám předloží,</verse>
				<verse number="9">a uzdravujte nemocné, kteří jsou v něm, a rcete jim:,Přiblížilo se k vám království Boží.‘</verse>
				<verse number="10">Když však vejdete do města a nepřijmou vás, vyjděte (tam) na ulice jeho a rcete:</verse>
				<verse number="11">,Stíráme vám i prach, který se nám přichytil na nohou z města vašeho; to však vězte, že se přiblížilo království Boží.‘</verse>
				<verse number="12">Pravím vám, že Sodomě bude v onen den lehčeji než městu tomu.</verse>
				<verse number="13">Běda tobě, Korozaim, běda tobě, Betsaido! Neboť kdyby v Tyru a Sidonu byly se udály divy, které se děly ve vás, byli by dávno v žínici a popelu sedíce učinili pokání.</verse>
				<verse number="14">Avšak Tyru a Sidonu bude lehčeji na soudě nežli vám.</verse>
				<verse number="15">A ty, Kafarnaum, až do nebe povýšené, až do propasti budeš pohříženo.</verse>
				<verse number="16">Kdo vás slyší, mne slyší, a kdo vámi pohrdá, mnou pohrdá, kdo však mnou pohrdá, pohrdá tím, jenž mě poslal.“</verse>
				<verse number="17">Navrátilo se pak těch sedmdesát dva s radostí řkouce: „Pane, také zlí duchové se nám poddávají ve jménu tvém.“</verse>
				<verse number="18">I řekl jim: „Viděl jsem satana jako blesk padati s nebe.</verse>
				<verse number="19">Hle, dal jsem vám moc šlapati na hady a na štíry a na veškerou sílu nepřítele, a nic vám neuškodí.</verse>
				<verse number="20">Avšak z toho se neradujte, že duchové se vám poddávají, nýbrž radujte se, že jména vaše napsána jsou v nebesích.“</verse>
				<verse number="21">V tu hodinu zaplesal v Duchu svatém a řekl: „Velebím tebe, Otče, Pane nebe i země, že jsi skryl tyto věci před moudrými a opatrnými a zjevil jsi je nedospělým; ano, Otče, že se tak zalíbilo tobě.</verse>
				<verse number="22">Všecko jest mi dáno od Otce mého, a nikdo neví, kdo jest Syn, leč Otec, a kdo jest Otec, leč Syn, a komu by chtěl Syn zjeviti.“</verse>
				<verse number="23">A obrátiv se k učeníkům svým pravil: „Blahoslavené oči, které vidí, co vy vidíte.</verse>
				<verse number="24">Neboť pravím vám, že mnozí proroci a králové přáli si viděti, co vy vidíte, a neviděli, a slyšeti, co vy slyšíte, a neslyšeli.“</verse>
				<verse number="25">A hle, jeden zákoník vstal, aby ho pokoušel; i řekl: „Mistře, co musím učinit, abych obdržel život věčný?“</verse>
				<verse number="26">On pak řekl jemu: „Co jest psáno v zákoně? Kterak (tam) čteš.“</verse>
				<verse number="27">A on odpověděl: „Milovati budeš Pána Boha svého z celého srdce svého a z celé duše své a ze vší síly své i ze vší mysli své, a bližního svého jako sebe samého.“</verse>
				<verse number="28">I řekl jemu: „Dobře jsi odpověděl; to čiň a živ budeš.“</verse>
				<verse number="29">Ale on chtěje se ospravedlniti, řekl k Ježíšovi: „A kdo jest můj bližní?“</verse>
				<verse number="30">I ujal se Ježíš slova a řekl: „Člověk jeden šel z Jerusalema do Jericha a upadl mezi lotry, kteří ho nejen oloupili, nýbrž i zranili, a odešli polomrtvá ho nechavše.</verse>
				<verse number="31">I přihodilo se, že kněz jeden šel tou cestou a uzřev jej pominul.</verse>
				<verse number="32">Podobně i levita přibyv k tomu místu a uzřev jej pominul.</verse>
				<verse number="33">Samaritán však jeden konaje cestu přišel k němu a spatřiv ho pohnul se milosrdenstvím.</verse>
				<verse number="34">I přistoupil k němu a ovázal jeho rány, naliv na ně oleje a vína, a vloživ jej na své hovádko dopravil ho do hospody a měl o něj péči.</verse>
				<verse number="35">A druhého dne vyňav dva denáry dal je hospodskému a řekl:,Měj o něj péči, a co nad to vynaložíš, já ti nahradím, až se budu vraceti.‘</verse>
				<verse number="36">Kdo z těch tří zdá se tobě, že byl bližním tomu, jenž upadl mezi lotry?“</verse>
				<verse number="37">A on řekl: „Ten, jenž mu prokázal milosrdenství.“ I řekl mu Ježíš: „Jdi, a čiň i ty podobně.“</verse>
				<verse number="38">Když pak se brali cestou, vešel do jedné vesnice, a žena jedna jménem Marta přijala jej do domu svého.</verse>
				<verse number="39">A ta měla sestru jménem Marii, která posadivši se k nohám Páně poslouchala slova jeho.</verse>
				<verse number="40">Ale Marta zabírala se hojnou obsluhou; přistoupivši pak k němu pravila: „Pane, nedbáš-li toho, že sestra má nechala mě samu sloužiti? Řekni jí tedy, ať mi pomůže.“</verse>
				<verse number="41">Ježíš však odpověděl: „Marto, Marto, pečlivá jsi a znepokojuješ se ve mnoha věcech,</verse>
				<verse number="42">ale jednoho jest zapotřebí. Maria nejlepší stránku vyvolila, která nebude odňata od ní.“</verse>
			</chapter>
			<chapter number="11">
				<verse number="1">I stalo se, když se na jednom místě modlil, že jak přestal, řekl mu jeden z učeníků jeho: „Pane, nauč nás modliti se, jakož i Jan naučil učeníky své.“</verse>
				<verse number="2">A on řekl jim: „Když se modlíte rcete: Otče, posvěť se jméno tvé. Přijď království tvé.</verse>
				<verse number="3">Chléb náš vezdejší dej nám dnes.</verse>
				<verse number="4">A odpusť nám naše hříchy, neboť i my odpouštíme každému vinníku našemu. A neuveď nás v pokušení.“</verse>
				<verse number="5">A řekl jim: „Kdo z vás bude míti přítele, jenž, půjde-li k němu o půlnoci a řekne-li mu:,Příteli, půjč mi tři chleby,</verse>
				<verse number="6">neboť přítel můj přišel z cesty ke mně, a nemám, co bych mu předložil,‘</verse>
				<verse number="7">odpovídaje z vnitřka by mu řekl:,Nečiň mi obtíže; dveře jsou již zavřeny a dítky mé jsou se mnou na loži; nemohu vstáli a dáti tobě!‘</verse>
				<verse number="8">(A jestliže on tlouci nepřestane), pravím vám: Ačkoli vstana nedá mu proto, že jest přítelem jeho, přece pro neodbytnost jeho zvedne se a dá jemu, kolik potřebuje.</verse>
				<verse number="9">I já pravím vám: Proste, a bude vám dáno, hledejte a naleznete, tlucte, a bude vám otevřeno;</verse>
				<verse number="10">neboť každý, kdo prosí, béře; a kdo hledá, nalézá, a tomu, kdo tluče, bude otevřeno.</verse>
				<verse number="11">Zdali kdo z vás podá synu svému kámen, když ho jako otce bude prositi o chléb? Anebo jestli za rybu, zdali místo ryby dá jemu hada?</verse>
				<verse number="12">Aneb bude-li ho prositi za vejce, zda podá jemu štíra?</verse>
				<verse number="13">Jestliže tedy vy, jsouce zlí, umíte dobré dary dávati dítkám svým, čím spíše Otec váš nebeský dá ducha dobrého těm, kteří ho prosí.“</verse>
				<verse number="14">I vymítal ducha zlého, a ten byl němý. A když vyvrhl ducha zlého, němý mluvil; i podivili se zástupové.</verse>
				<verse number="15">Někteří z nich však řekli: „Beelzebubem, knížetem duchů zlých, vymítá zlé duchy.“</verse>
				<verse number="16">A jiní pokoušejíce ho, žádali na něm znamení s nebe.</verse>
				<verse number="17">Ale on znaje myšlení jejich řekl jim: „Každé království proti sobě rozdělené zpustne, a dům na dům padne.</verse>
				<verse number="18">jestli tedy také satan proti sobě rozdělen jest, kterak obstojí království jeho? Neboť pravíte, že já Beelzebubem vymítám duchy zlé.</verse>
				<verse number="19">A vymítám-li já duchy zlé Beelzebubem, kým vymítají je synové vaši? Protož oni budou soudci vašimi.</verse>
				<verse number="20">Jestli však prstem Božím vymítám duchy zlé, tož přišlo k vám království Boží.</verse>
				<verse number="21">Když silák jsa ozbrojen hlídá dvoru svého, v pokoji jest majetek jeho.</verse>
				<verse number="22">Když však silnější než on přijda, přemůže ho, odejme veškerou jeho zbroj, na níž spoléhal, a rozdělí kořist jeho.</verse>
				<verse number="23">Kdo není se mnou, proti mně jest, a kdo neshromažďuje se mnou, rozptyluje.</verse>
				<verse number="24">Když duch nečistý vyjde od člověka, chodí po místech suchých, hledaje odpočinutí a nenalézaje praví:,Navrátím se do domu svého, odkud jsem vyšel.‘</verse>
				<verse number="25">A přijda nalezne jej vymetený a ozdobený.</verse>
				<verse number="26">Tu jde a vezme s sebou sedm jiných duchů horších než jest sám, a vejdouce přebývají tam. I stávají se poslední věci člověka toho horšími, než byly první.“</verse>
				<verse number="27">Když to pravil, jedna žena ze zástupu pozdvihla hlasu a řekla jemu: „Blahoslavený život, který tebe nosil, a prsy, kterých jsi požíval.“</verse>
				<verse number="28">Ale on pravil: „Ovšem blahoslavení, kteří slyší slovo Boží a ostříhají ho.“</verse>
				<verse number="29">A když zástupové k němu se scházeli, jal se praviti: „Pokolení toto jest pokolení nešlechetné; žádá znamení, ale znamení nebude mu dáno, leč znamení proroka Jonáše.</verse>
				<verse number="30">Jako totiž Jonáš stal se znamením pro Ninivetské, tak bude i Syn člověka pro pokolení toto.</verse>
				<verse number="31">Královna jihu povstane na soudě s muži pokolení tohoto a odsoudí je, neboť přišla od končin země, aby uslyšela moudrost Šalomounovu; a hle, více než Šalomoun jest tuto.</verse>
				<verse number="32">Muži ninivetští povstanou na soudě s pokolením tímto a odsoudí je, neboť učinili pokání na kázání Jonášovo, a hle, více než Jonáš jest tuto.</verse>
				<verse number="33">Nikdo rozsvítiv svíci nestaví ji do skrýše ani pod kbelík, nýbrž na svícen, aby viděli světlo ti, kteří vcházejí.</verse>
				<verse number="34">Svící těla tvého jest oko tvé; je-li oko tvé zdravé, celé tělo tvé bude světlé; je-li však špatné, bude i tělo tvé tmavé.</verse>
				<verse number="35">Hleď tedy, ať to světlo, které jest v tobě, není tmou.</verse>
				<verse number="36">Světlé-li bude tělo tvé celé, bez všeliké části tmavé, bude celé (tak) světlé, jako když svíce září svou tě osvěcuje.“</verse>
				<verse number="37">A když mluvil, prosil ho jeden fariseus, aby u něho posnídal. Vešed tedy, ujal místo za stolem.</verse>
				<verse number="38">Ale fariseus počal sám u sebe uvažovati a praviti, proč se neumyl před snídaní.</verse>
				<verse number="39">I řekl k němu Pán: „Nyní vy, fariseové, čistíte povrch číše a mísy, ale vnitřek váš jest plný loupeže a nepravosti.</verse>
				<verse number="40">Nesmyslní, zdaliž ten, který učinil povrch, neučinil také vnitřek?</verse>
				<verse number="41">Spíše almužnou dejte to, co jest uvnitř, a hle, všecko bude vám čisto.</verse>
				<verse number="42">Ale běda vám, fariseové, že desátek dáváte z máty a routy a ze všeliké zeliny, a pomíjíte soud a lásku k Bohu: toto měli jste činiti a onoho neopouštěti.</verse>
				<verse number="43">Běda vám, fariseům, že rádi sedíte v prvních stolicích v synagogách a libujete si, když vás pozdravují na trhu.</verse>
				<verse number="44">Běda vám, že jste jako hroby nezřejmé, po nichž lidé chodí, aniž to vědí.“</verse>
				<verse number="45">I promluvil jeden ze zákoníkúv a řekl jemu: „Mistře, ty věci mluvě, haníš také nás.“</verse>
				<verse number="46">On pak řekl: „I vám zákoníkům běda, neboť obtěžujete lidi břemeny nesnesitelnými a sami nedotýkáte se těch břemen ani prstem.</verse>
				<verse number="47">Běda vám, že vzděláváte hroby proroků, otcové vaši však je zabili.</verse>
				<verse number="48">Věru (tím) dosvědčujete, že souhlasíte se skutky otců svých; neboť oni je usmrtili, vy pak vzděláváte hroby jejich.</verse>
				<verse number="49">Protož i moudrost Boží řekla: Pošlu k nim proroky a apoštoly, a z těch některé zabijí a jiné budou pronásledovati,</verse>
				<verse number="50">aby se pohledávala od tohoto pokolení krev všech proroků, která se prolévala od ustanovení světa,</verse>
				<verse number="51">od krve Ábelovy až do krve Zachariáše, který zahynul mezi oltářem a chrámem. Ano, pravím vám, bude se pohledávati od pokolení tohoto.</verse>
				<verse number="52">Běda vám zákoníkům, že jste vzali klíč poznání; sami jste nevešli a těm, kteří vcházeli, jste zabránili.“</verse>
			</chapter>
			<chapter number="12">
				<verse number="1">Když pak se mezitím shromáždili četní zástupové, takže šlapali jeden na druhého, počal mluviti k učeníkům svým: „Varujte se kvasu farisejského, jenž jest pokrytství.</verse>
				<verse number="2">Nic zajisté není skryto, co nebude odkryto, ani tajno, co nebude zvěděno.</verse>
				<verse number="3">Proto co jste pravili ve tmě, uslyší se na světle, a co jste mluvili do ucha v pokojích, bude se hlásati na střechách.</verse>
				<verse number="4">Ale pravím vám, svým přátelům: Nebojte se těch, kteří zabíjejí tělo, a potom nemají více, co by učinili.</verse>
				<verse number="5">Ukáži vám, koho se máte báti; bojte se toho, jenž, když usmrtí, má moc uvrhnouti do pekla. Ano, pravím, toho se bojte.</verse>
				<verse number="6">Zdali neprodávají pět vrabců za dva pětihaléře? A ani jeden z nich není v zapomenutí před Bohem.</verse>
				<verse number="7">Vždyť i vlasy na hlavě vaší jsou všecky sečteny. Nebojte se tedy: dražší jste nad mnoho vrabců.</verse>
				<verse number="8">Pravím pak vám: Každého, kdo mě vyzná před lidmi, i Syn člověka vyzná před anděly Božími.</verse>
				<verse number="9">Kdo mě však zapře před lidmi, ten bude zapřen před anděly Božími.</verse>
				<verse number="10">A každému, kdo řekne slovo proti Synu člověka, bude odpuštěno, tomu však, jenž by se rouhal Duchu svatému, nebude odpuštěno.</verse>
				<verse number="11">Když pak uvedou vás do synagogy a k vrchnostem a k vládám, nestarejte se o to, jak neb čím byste se hájili, aneb co byste řekli;</verse>
				<verse number="12">neboť Duch svatý naučí vás v tu hodinu, co byste měli říci.“</verse>
				<verse number="13">I pravil mu kdosi ze zástupu: „Mistře, řekni mému bratru, ať se rozdělí se mnou o dědictví.“</verse>
				<verse number="14">On pak řekl jemu: „Člověče, kdo pak mě ustanovil nad vámi soudcem a dělitelem?“</verse>
				<verse number="15">A pravil k nim: „Vizte a chraňte se všeliké lakoty, neboť byť kdo měl hojnost, život jeho nejde z majetku jeho.“</verse>
				<verse number="16">A pověděl jim podobenství řka: „jednomu člověku bohatému přineslo pole bohatou úrodu.</verse>
				<verse number="17">I přemýšlel sám u sebe:,Co mám učinit? Neboť nemám, kde bych uložil svou úrodu.‘</verse>
				<verse number="18">A řekl:,Tohle učiním: Zbořím své stodoly a vystavím větší, a tam složím úrodu svou i všecko zboží své</verse>
				<verse number="19">a řeknu své duši: Duše, máš mnoho zboží složeno na mnoho let; odpočívej, jez, pij, vesel se.‘</verse>
				<verse number="20">I řekl mu Bůh:,Pošetilče, této noci požádají duše tvé od tebe, a čí bude to, co jsi připravil?‘</verse>
				<verse number="21">Takový jest ten, jenž shromažďuje poklady sobě a není bohat před Bohem.“</verse>
				<verse number="22">I řekl učeníkům svým: „Proto pravím vám: Nepečujte úzkostlivě o život svůj, co byste jedli, ani o tělo své, čím byste se odívali.</verse>
				<verse number="23">Neboť život jest více nežli pokrm, a tělo více nežli oděv.</verse>
				<verse number="24">Pozorujte krkavce, že nesejí ani nežnou, kteří nemají sklepu ani stodoly, a Bůh je živí. Čím dražší jste vy, než oni?</verse>
				<verse number="25">A kdo z vás staraje se může přidati k délce svého věku loket jeden?</verse>
				<verse number="26">Nemůžete-li tedy ani věci nejmenší, proč se staráte úzkostlivě o ostatní?</verse>
				<verse number="27">Pozorujte lilie, jak rostou; nepracují ani nepředou; pravím pak vám, že ani Šalomoun ve vší slávě své nebyl tak oděn, jako jedna z nich.</verse>
				<verse number="28">Jestli tedy trávu, která dnes jest na poli, a zítra do peci se vrhá, Bůh tak odívá, čím spíše vás, malověrní?</verse>
				<verse number="29">Ani vy nehledejte, co byste jedli a co byste pili, a nekolísejte se.</verse>
				<verse number="30">Neboť toho všeho pohané světa hledají, váš Otec však ví, že toho potřebujete.</verse>
				<verse number="31">Ale hledejte království Božího, a toto všecko bude vám přidáno.</verse>
				<verse number="32">Neboj se, malé stádce, neboť se zalíbilo Otci vašemu dáti vám království.</verse>
				<verse number="33">Prodejte, co máte, a dejte almužnou. Udělejte si měšce, které nevetšejí, poklad nepomíjející na nebi, kde se zloděj nepřibližuje, ani mol nekazí.</verse>
				<verse number="34">Neboť kde jest poklad váš, tam bude i srdce vaše.“</verse>
				<verse number="35">Buďte bedra vaše přepásána a hořte svíce (v rukou vašich),</verse>
				<verse number="36">a vy buďte podobni lidem, kteří čekají na pána svého, až se vrátí ze svatby, aby, když přijde a zatluče, hned mu otevřeli.</verse>
				<verse number="37">Blaženi služebníci ti, které pán přijda nalezne, ani bdí; vpravdě pravím vám, že se přepáše a ke stolu je posadí a přecházeje bude je obsluhovat.</verse>
				<verse number="38">A přijde-li o druhé neb i o třetí hlídce noční a tak je nalezne, blaženi jsou služebníci ti.</verse>
				<verse number="39">To však vězte: Kdyby hospodář věděl, v kterou hodinu přijde zloděj, bděl by a nenechal by podkopati domu svého.</verse>
				<verse number="40">Také vy buďte připraveni, neboť Syn člověka přijde v hodinu, kterou netušíte.“</verse>
				<verse number="41">I řekl mu Petr: „Pane, k nám-li pravíš to podobenství, či-li také ke všem?“</verse>
				<verse number="42">A Pán řekl: „Kdo asi jest správcem věrným a opatrným, jehož ustanovil Pán nad čeledí svou, aby jim dával včas míru pokrmu?</verse>
				<verse number="43">Blažen služebník ten, kterého pán přijda nalezne, an tak činí.</verse>
				<verse number="44">Vpravdě pravím vám, že ustanoví ho nade vším majetkem svým.</verse>
				<verse number="45">Kdyby však onen služebník řekl ve svém srdci:,Pán můj prodlévá přijíti,‘ a počal by bíti služebníky a služky, a jísti a píti a opíjeti se,</verse>
				<verse number="46">přijde pán služebníka toho v den, v který se nenaděje a v hodinu, kterou neví, i rozpoltí ho a ustanoví díl jeho s nevěrci.</verse>
				<verse number="47">Onen pak služebník, jenž poznal vůli pána svého, a nepřipravil ani neučinil podle vůle jeho, dostane mnoho ran,</verse>
				<verse number="48">ten však, jenž ji nepoznal a dělal věci hodné ran, dostane ran málo. Od každého pak, jemuž mnoho bylo dáno, bude se pohledávati mnoho, a komu bylo svěřeno mnoho, od toho bude se žádati více.“</verse>
				<verse number="49">„Oheň na zem pustit jsem přišel, a co chci (jiného), než aby se vznítil?</verse>
				<verse number="50">Mám však pokřtěn býti křtem, a kterak jsem tísněn, dokavad se nevykoná?</verse>
				<verse number="51">Myslíte, že jsem přišel dáti pokoj na zem? Nikoliv, pravím vám, nýbrž rozdvojení;</verse>
				<verse number="52">neboť od toho času rozdvojí se jich v jednom domě pět: tři proti dvěma, a dva proti třem;</verse>
				<verse number="53">rozdvojí se otec proti synu a syn proti otci, matka proti dceři a dcera proti matce, tchyně proti své nevěstě a nevěsta proti tchyni své.“</verse>
				<verse number="54">Pravil pak i k zástupům: „Když vidíte vycházeti oblak od západu, ihned říkáte:,Bude pršet.‘ A stává se tak.</verse>
				<verse number="55">A když vidíte váti vítr jižní, pravíte:,Bude horko,‘ a bývá.</verse>
				<verse number="56">Pokrytci, tvářnost nebe a země umíte zkoumati, i kterak čas tento zkoumat nedovedete?</verse>
				<verse number="57">Ale proč sami od sebe nesoudíte, co jest spravedlivo?</verse>
				<verse number="58">Když pak jdeš se svým protivníkem k vrchnosti, přičiň se na cestě sprostiti se ho, aby tě snad netáhl k soudci, a soudce nedal tě vykonávateli, a vykonávatel nevsadil tě do žaláře.</verse>
				<verse number="59">Pravím tobě: Nevyjdeš odtud, dokavad nenavrátíš i posledního haléře.“</verse>
			</chapter>
			<chapter number="13">
				<verse number="1">Byli pak téhož času přítomni někteří, kteří mu vypravovali o Galilejských, jejichž krev Pilát smísil s jejich obětmi.</verse>
				<verse number="2">I odpověděl jim řka: „Myslíte, že tito Galilejští byli větší hříšníci, než všichni Galilejští, poněvadž takovou věc utrpěli?</verse>
				<verse number="3">Nikoliv, pravím vám, ale nebudete-li pokání činiti, všichni podobně zahynete.</verse>
				<verse number="4">Aneb oněch osmnáct, na něž padla věž v Siloe a je zabila, - myslíte, že také oni byli větší vinníci než všichni lidé, kteří přebývají v Jerusalemě?</verse>
				<verse number="5">Nikoliv, pravím vám, ale nebudete-li pokání činiti, všichni taktéž zahynete.“</verse>
				<verse number="6">Pověděl pak toto podobenství: „Kdosi měl fíkový strom štípený ve své vinici, i přišel hledat na něm ovoce, ale nenalezl.</verse>
				<verse number="7">I řekl k vinaři:,Hle, tři léta jsou tomu, co přicházím hledat ovoce na tomto fíku a nenalézám; vykopej ho tedy; k čemu vysiluje půdu?‘</verse>
				<verse number="8">Ale on odpověděl jemu:,Pane, ponechej ho i tohoto léta, až jej okopám a ohnojím;</verse>
				<verse number="9">kdyby snad přinesl ovoce; pakli ne, potom jej vykopáš.‘“</verse>
				<verse number="10">Učil pak v sobotu v jedné synagoze (jejich).</verse>
				<verse number="11">A hle, (byla tam) žena, která měla ducha nemoci po osmnáct roků; a byla shrbena a vůbec nemohla se vzpřímiti.</verse>
				<verse number="12">Uzřev ji Ježíš, zavolal ji k sobě a řekl ji: „Ženo, sproštěna jsi od nemoci své.“</verse>
				<verse number="13">I vložil na ni ruce, a hned se vzpřímila a velebila Boha.</verse>
				<verse number="14">Ale představený synagogy, hněvaje se, že Ježíš uzdravil (ji) v sobotu, promluviv, řekl zástupu: „Šest dní jest, v nichž se má pracovati, v těch přicházejte a dávejte se uzdravovat, a ne v den sobotní.“</verse>
				<verse number="15">Pán však odpověděl: „Pokrytci, zdali každý z vás neodvazuje v sobotu od jeslí svého vola neb osla a nevede ho napájet?</verse>
				<verse number="16">A tato (žena), která jest dcera Abrahamova, kterou satan svázal, hle, již osmnáct roků, ta neměla býti rozvázána od vazby své v den sobotní?“</verse>
				<verse number="17">A když to pravil, styděli se všichni protivníci jeho, a veškeren lid radoval se ze všech těch věcí slavných, které se děly od něho.</verse>
				<verse number="18">Pravil tedy: „Čemu jest podobno království Boží, a čemu mám je přirovnati?</verse>
				<verse number="19">Podobno jest zrnu hořčičnému, které vzav člověk jeden zasel ve své zahradě: i vzrostlo a stalo se stromem, a ptáci nebeští bydlili v ratolestech jeho.“</verse>
				<verse number="20">A opět pravil: „Komu mám přirovnati království Boží?</verse>
				<verse number="21">Podobno jest kvasu, který vzavši žena zadělala do tří měřic mouky, až zkynulo všecko.“</verse>
				<verse number="22">I ubíral se po městech a vesnicích uče a konaje cestu do Jerusalema.</verse>
				<verse number="23">Kdosi pak řekl jemu: „Pane, jest málo těch, kteří budou spaseni?“ A on řekl k nim:</verse>
				<verse number="24">„Snažte se vejíti branou těsnou, neboť mnozí, pravím vám, budou hledati vejíti, a nebudou moci.</verse>
				<verse number="25">Když pak hospodář vstane a dveře zavře, a vy počnete venku státi a na dveře tlouci řkouce:,Pane, otevři nám,‘ tu on odpovídaje řekne vám:,Neznám vás, odkud jste.‘</verse>
				<verse number="26">Tehdy počnete říkati:,Jedli jsme před tebou a pili a na ulicích našich jsi učil.‘</verse>
				<verse number="27">I řekne vám:,Neznám vás, odkud jste; odejděte ode mne všichni činitelé nepravosti.</verse>
				<verse number="28">Tam bude pláč a skřípění zubů, když uvidíte Abrahama a Isáka i Jakoba a všecky proroky v království Božím, sebe pak vyháněny ven.</verse>
				<verse number="29">A přijdou od východu a od západu i od severu a od jihu a budou stolovati v království Božím.</verse>
				<verse number="30">A hle, jsou poslední, kteří budou první, a jsou první, kteří budou poslední.‘“</verse>
				<verse number="31">V ten den přistoupili k němu někteří z fariseův a řekli jemu: „Vyjdi a odebeř se odtud, neboť Herodes chce tě zabíti.“</verse>
				<verse number="32">I řekl jim: „Jděte a povězte té lišce:,Hle, vymítám zlé duchy a uzdravuji dnes i zítra, a třetího dne přijdu k dokonání.</verse>
				<verse number="33">Avšak dnes a zítra i pozejtří musím choditi, neboť nenáleží proroku zahynouti kromě Jerusalema.</verse>
				<verse number="34">Jerusaleme, Jerusaleme, který zabíjíš proroky a kamenuješ ty, kteří jsou posláni k tobě, kolikráte chtěl jsem shromážditi dítky tvé, jako pták svá mláďata pod křídla, a nechtěl jsi!</verse>
				<verse number="35">Hle, zanechá se vám dům váš pustý. Pravím pak vám: Neuzříte mne, až přijde (čas), kdy řeknete:,Požehnaný, jenž se béře ve jménu Páně.‘“</verse>
			</chapter>
			<chapter number="14">
				<verse number="1">Když pak Ježíš vešel v sobotu do domu jednoho z náčelníků farisejských, aby tam poobědval, oni ho pozorovali.</verse>
				<verse number="2">A hle, jeden člověk vodnatelný byl před ním.</verse>
				<verse number="3">I promluvil Ježíš a řekl k zákoníkům a fariseům: „Jest dovoleno v sobotu uzdravovati či li ne?“</verse>
				<verse number="4">Ale oni mlčeli. I ujav ho, uzdravil jej a propustil.</verse>
				<verse number="5">A řekl k nim: „Kdo jest mezi vámi, jenž padne-li mu vůl neb osel do jámy, nevytáhne ho hned v den sobotní?“</verse>
				<verse number="6">A nemohli mu na to odpověděti.</verse>
				<verse number="7">Pověděl pak také k pozvaným podobenství pozoruje, kterak vybírali přední místa; pravilť:</verse>
				<verse number="8">„Když budeš pozván od někoho na svatbu, nesedej na místo přední, aby snad vzácnější než ty nebyl pozván od něho,</verse>
				<verse number="9">a přijda ten, jenž pozval tebe i jeho, neřekl tobě:,Postup tomuto místo‘; a tehda počal bys s hanbou seděti na místě posledním.</verse>
				<verse number="10">Ale když budeš pozván, jdi, posaď se na posledním místě, aby, když přijde ten, jenž tě pozval, řekl tobě:,Příteli, posedni výše.‘ Tehdy budeš míti čest před spolustolujícími;</verse>
				<verse number="11">neboť každý, kdo se povyšuje, bude ponížen, a kdo se ponižuje, bude povýšen.</verse>
				<verse number="12">Pravil však i k tomu, který ho pozval: „Strojíš-li oběd neb večeři, nezvi přátel svých, ani bratrů svých, ani příbuzných svých, ani sousedů bohatých, aby snad také oni nepozvali zase tebe a nedostalo se ti odplaty.</verse>
				<verse number="13">Ale když strojíš hostinu, povolávej chudých, zmrzačelých, kulhavých a slepých,</verse>
				<verse number="14">a budeš blažen, poněvadž nemají čím odplatiti tobě; neboť odplatí se ti při vzkříšení spravedlivých.“</verse>
				<verse number="15">Uslyšev to jeden ze spolustolujícich, řekl jemu: „Blažen, kdo bude jísti chléb v království Božím.“</verse>
				<verse number="16">Ale on pravil jemu: „Jeden člověk učinil večeři velikou a pozval mnohých.</verse>
				<verse number="17">I poslal služebníka svého v hodinu večeře říci pozvaným, aby přišli, ježto všecko jest již hotovo,</verse>
				<verse number="18">Ale oni všichni počali jednomyslně se vymlouvati. První řekl jemu:,Pole jsem koupil a musím vyjíti a je shlédnouti. Prosím tě, měj mne za omluvena.‘</verse>
				<verse number="19">A druhý řekl:,Patero spřežení volů jsem koupil, a jdu je zkusit; prosím tě, měj mne za omluvena.‘</verse>
				<verse number="20">A jiný řekl:,Ženu jsem pojal, a proto nemohu přijíti.‘</verse>
				<verse number="21">A služebník vrátiv se, zvěstoval to pánu svému. Tu rozhněval se hospodář a řekl svému služebníku:,Vyjdi rychle na náměstí a ulice města, a uveď sem chudé, zmrzačelé a slepé i kulhavé.‘</verse>
				<verse number="22">I řekl služebník:,Pane, stalo se, jak jsi rozkázal, a ještě jest místo.‘</verse>
				<verse number="23">A pán řekl služebníkovi:,Vyjdi na cesty a ke plotům a přinuť vejíti, ať se naplní dům můj.</verse>
				<verse number="24">Pravímť vám, že žádný z těch mužů, kteří byli pozváni, neokusí večeře mé.‘</verse>
				<verse number="25">I šli s ním mnozí zástupové, a on obrátiv se řekl k nim:</verse>
				<verse number="26">„Jde-li kdo ke mně a nemá v nenávisti otce svého a matky své i manželky a dítek a bratrův i sester svých, ano i života svého, nemůže býti mým učeníkem.</verse>
				<verse number="27">A kdo nenese kříže svého a nejde za mnou, nemůže býti mým učeníkem.</verse>
				<verse number="28">Neboť kdo z vás chtěje vystavěti věž, nesedne dříve a nepočítá potřebného nákladu, má-li dosti, aby dostavěl,</verse>
				<verse number="29">by snad, kdyby položil základ a nemohl dokončiti, všichni ti, kteří by to viděli, nepočali se mu posmívati</verse>
				<verse number="30">řkouce:,Tento člověk počal stavěti a nemohl dokončiti.‘</verse>
				<verse number="31">Aneb, který král chtěje počíti válku proti jinému králi, nesedne dříve a nepřemýšlí, je-li s to, aby s desíti tisíci utkal se s tím, jenž s dvaceti tisíci táhne na něho?</verse>
				<verse number="32">Sic jinak, pokud tento ještě opodál jest, odešle poselství a žádá za jednání o mír.</verse>
				<verse number="33">Tak tedy každý z vás, jenž neodříká se všeho, co má, nemůže býti mým učeníkem.</verse>
				<verse number="34">Dobrá věc je sůl; zkazí-li se však i sůl, čím se osolí?</verse>
				<verse number="35">Ani do země, ani do hnoje se nehodí, nýbrž ven se vyhodí. Kdo má uši k slyšení, slyš.“</verse>
			</chapter>
			<chapter number="15">
				<verse number="1">Přibližovali se pak k němu celníci a hříšníci, aby ho slyšeli.</verse>
				<verse number="2">A fariseové i zákoníci reptali, řkouce: „Tento přijímá hříšníky a jí s nimi.“</verse>
				<verse number="3">I pověděl jim podobenství toto, řka:</verse>
				<verse number="4">„Který člověk z vás, maje sto ovec a ztrativ jednu z nich, nenechá devadesáti devíti na poušti a nejde po té, která se ztratila, až ji nalezne?</verse>
				<verse number="5">A když ji nalezne, vloží ji s radostí na ramena svá</verse>
				<verse number="6">a přijda domů svolá přátele a sousedy a řekne jim:,Radujte se se mnou, neboť jsem nalezl ovci, která se ztratila!‘</verse>
				<verse number="7">Pravím vám, že tak bude větší radost v nebesích nad jedním hříšníkem pokání činícím, než nad devadesáti devíti spravedlivými, kteří pokání nepotřebují.“</verse>
				<verse number="8">Aneb která žena majíc deset drachem, ztratí-li jednu drachmu, nerozžehne svíce a nemete domu svého a nehledá pilně, až ji nalezne?</verse>
				<verse number="9">A když ji nalezne, svolá přítelkyně i sousedky své a řekne:,Radujte se se mnou, neboť jsem nalezla drachmu, kterou jsem ztratila.‘</verse>
				<verse number="10">Tak, pravím vám, budou andělé Boží míti radost nad jedním hříšníkem pokání činícím.“</verse>
				<verse number="11">Pravil také: „Jeden člověk měl dva syny,</verse>
				<verse number="12">a mladší z nich řekl otci:,Otče, dej mi ten díl statku, který na mne připadá.‘ I rozdělil jim majetek.</verse>
				<verse number="13">A po nemnoha dnech syn mladší sebrav všecko, odešel do krajiny daleké a tam promarnil statek svůj živ jsa prostopášně.</verse>
				<verse number="14">A když všecko utratil, nastal v té krajině hlad veliký, a on počal trpěti nouzi.</verse>
				<verse number="15">I šel a přidržel se jednoho občana oné krajiny, a ten poslal ho do dvora svého, aby pásl vepře.</verse>
				<verse number="16">I přál si naplniti břicho své lusky, které jedli vepři, ale nikdo mu (jich) nedával.</verse>
				<verse number="17">Šel tedy do sebe a řekl:,Kolik dělníků v domě otce mého má hojnost chleba, a já hynu zde hladem.</verse>
				<verse number="18">Vstanu a půjdu k otci svému a řeknu jemu:,Otče, zhřešil jsem proti nebi a před tebou;</verse>
				<verse number="19">již nejsem hoden slouti synem tvým. Učiň mne jako jednoho ze svých dělníků.‘</verse>
				<verse number="20">A vstav šel k otci svému. Když pak byl ještě opodál, otec jeho spatřil ho a byl hnut milosrdenstvím; i běžel a padl mu kolem krku a zulíbal ho.</verse>
				<verse number="21">I řekl mu syn:,Otče, zhřešil jsem proti nebi a před tebou; již nejsem hoden slouti synem tvým.‘</verse>
				<verse number="22">Ale otec řekl ke svým služebníkům:,Rychle přineste roucho přední a oblecte ho a dejte mu prsten na ruku a obuv na nohy jeho;</verse>
				<verse number="23">a přiveďte tele tučné a zabijte je, a jezme a veselme se;</verse>
				<verse number="24">neboť tento syn můj byl mrtev a zase ožil; byl ztracen a jest nalezen.‘ I počali se veseliti.</verse>
				<verse number="25">Byl pak syn jeho starší na poli; a když přicházel a se blížil k domu, uslyšel hudbu a tanec.</verse>
				<verse number="26">I povolal k sobě jednoho ze služebníkův a otázal se ho, co to jest.</verse>
				<verse number="27">A on řekl jemu:,Bratr tvůj přišel, a tvůj otec zabil tučné tele, poněvadž jej dostal zdravého.‘</verse>
				<verse number="28">I rozhněval se a nechtěl vejíti. Tedy otec jeho vyšed počal ho chlácholiti.</verse>
				<verse number="29">Ale on odpověděv řekl otci svému:,Hle, tolik roků sloužím tobě a nikdy jsem přikázání tvého nepřestoupil, a nikdy jsi mi nedal (ani) kozelce, abych se poveselil se svými přáteli.</verse>
				<verse number="30">Ale když přišel tento syn tvůj, který prohýřil majetek svůj s nevěstkami, zabil jsi mu tučné tele.‘</verse>
				<verse number="31">On však řekl jemu:,Synu můj, ty jsi vždycky se mnou, a všecky věci mé jsou tvoje;</verse>
				<verse number="32">veseliti se však a radovati se náleželo, neboť tento bratr tvůj byl mrtev a zase ožil; byl ztracen a jest nalezen.‘“</verse>
			</chapter>
			<chapter number="16">
				<verse number="1">Pravil pak i ke svým učeníkům: „Byl jeden člověk bohatý, který měl správce (statků), a ten byl udán u něho, jakoby rozplýtvával jeho majetek.</verse>
				<verse number="2">I povolal ho k sobě a řekl jemu:,Co to slyším o tobě? Vydej počet ze své správy, neboť již nebudeš moci správu vésti.‘</verse>
				<verse number="3">I řekl správce sám u sebe:,Co mám dělati? Neboť pán odnímá ode mne správcovství. Kopati nemohu, žebrati se stydím.</verse>
				<verse number="4">Vím, co učiním, aby mě přijali do svých domů, když budu zbaven správcovství.‘</verse>
				<verse number="5">A zavolav k sobě jednoho každého z dlužníků svého pána, řekl prvnímu:,Kolik jsi dlužen pánu mému?‘</verse>
				<verse number="6">On pak řekl:,Sto tun oleje.‘ I řekl jemu:,Vezmi úpis svůj a sedna rychle napiš padesát.‘</verse>
				<verse number="7">Potom řekl druhému:,Ty pak kolik dluhuješ?‘ A on řekl:,Sto korců pšenice.‘ Dí jemu:,Vezmi úpis svůj a napiš osmdesát.‘</verse>
				<verse number="8">I pochválil pán správce nevěrného, že jednal opatrně; neboť lidé oddaní světu jsou opatrnější proti sobě vespolek, než lidé oddaní Bohu.</verse>
				<verse number="9">I já pravím vám: Učiňte si přátele z mamony nepravé, aby, když dokonáte, přijali vás do stanů věčných.</verse>
				<verse number="10">Kdo jest věrný ve věcech nejmenších, jest věrný i ve věcech velikých, a kdo jest ve věcech nejmenších nesprávný, jest nesprávný i ve věcech velikých.</verse>
				<verse number="11">Nebyli-li jste věrni v nepravé mamoně, kdo dá vám statky opravdové?</verse>
				<verse number="12">A jestli v cizím nebyli jste věrni, kdo vám dá to, co vaše jest?</verse>
				<verse number="13">Žádný služebník nemůže dvěma pánům sloužiti, neboť buď jednoho bude nenáviděti a druhého milovati, aneb jednoho se přidrží a druhým pohrdne. Nemůžete Bohu sloužiti a mamoně.“</verse>
				<verse number="14">To všecko poslouchali fariseové, kteří byli lakomí, a posmívali se mu.</verse>
				<verse number="15">I řekl jim: „Vy jste to, kteří sa děláte spravedlivými před lidmi, avšak Bůh zná srdce vaše; neboť co u lidí jest vznešené, to před Bohem jest ohavností.</verse>
				<verse number="16">Zákon a proroci (trvali) až do Jana; od té chvíle království Boží se zvěstuje, a každý mu činí násilí.</verse>
				<verse number="17">Snazší však jest, aby nebe a země pominuly, než aby padla jedna čárka zákona.</verse>
				<verse number="18">Každý, kdo propouští svou manželku a béře si jinou, cizoloží, a kdo si béře propuštěnou od muže, cizoloží.“</verse>
				<verse number="19">„Byl jeden člověk bohatý, a ten se odíval v purpur a jemné plátno a hodoval každého dne skvostně.</verse>
				<verse number="20">Jeden pak žebrák jménem Lazar, ležel u vrat jeho pln vředů,</verse>
				<verse number="21">a žádal se nasytit z drobtů, které padaly se stolu boháčova (ale nikdo mu jich nedával), ba i psi přicházeli a lízali vředy jeho.</verse>
				<verse number="22">I stalo se, že ten žebrák zemřel a donesen byl od andělů do lůna Abrahamova; a zemřel i boháč a pohřben byl v pekle.</verse>
				<verse number="23">Když pak v mukách pozdvihl očí svých, uzřel Abrahama zdaleka a Lazara v lůně jeho.</verse>
				<verse number="24">I zvolal:,Otče Abrahame, smiluj se nade mnou a pošli Lazara, ať omočí konec prstu svého ve vodě a ochladí jazyk můj, neboť se trápím v tomto plameni.‘</verse>
				<verse number="25">Ale Abraham řekl jemu:,Synu, rozpomeň se, že jsi obdržel své věci dobré ve svém životě a Lazar podobně věci zlé; nyní pak on se zde těší, ty však se trápíš.</verse>
				<verse number="26">A mimo to jest mezi námi a vámi stanovena veliká propast, aby nemohli ti, kteří by chtěli přejíti odtud k vám, ani odonud k nám se přepraviti.‘</verse>
				<verse number="27">I řekl:,Prosím tě tedy, otče, abys ho poslal do domu otce mého,</verse>
				<verse number="28">neboť mám pět bratrů, ať jim svědčí, aby také oni nepřišli do tohoto místa trápení.‘</verse>
				<verse number="29">Ale Abraham řekl jemu:,Mají Mojžíše a proroky, těch ať poslouchají.‘</verse>
				<verse number="30">On však pravil:,Nikoliv, otče Abrahame, ale přijde li k nim někdo z mrtvých, budou činiti pokání.‘</verse>
				<verse number="31">Tu řekl mu:,Neposlouchají-li Mojžíše a proroků, neuvěří, ani kdyby někdo vstal z mrtvých.‘“</verse>
			</chapter>
			<chapter number="17">
				<verse number="1">I řekl k učeníkům svým: „Není možno, aby nepřišla pohoršení, ale běda tomu, skrze něhož přicházejí.</verse>
				<verse number="2">Užitečněji bylo by mu, kdyby kámen mlýnský položen byl na hrdlo jeho a on uvržen byl do moře, než aby pohoršil jednoho z maličkých těchto.“</verse>
				<verse number="3">„Mějte se na pozoru. Zhřeší-li proti tobě bratr tvůj, domluv mu, a bude-li toho litovati, odpusť mu.</verse>
				<verse number="4">A jestliže sedmkrát za den prohřeší se proti tobě a sedmkrát se k tobě obrátí slovy?,Lituji toho,‘ odpusť mu.“</verse>
				<verse number="5">I řekli apoštolé Pánu: „Přidej nám víry.“</verse>
				<verse number="6">A Pán řekl: „Budete-li míti víru jako zrno hořčičné, řeknete tomuto fíku:,Vykořeň se a přesaď se do moře,‘ a poslechne vás.“</verse>
				<verse number="7">„Kdo z vás maje služebníka, jenž orá neb pase, řekne mu, když se vrátí s pole:,Pojď hned a posaď se k jídlu?‘</verse>
				<verse number="8">Zdali spíše neřekne mu:,připrav mi jídlo a přepáše se posluhuj mi, až se najím a napiji, a potom ty budeš jísti a píti.‘</verse>
				<verse number="9">Vzdává-liž díky služebníku tomu proto, že vykonal, co mu rozkázal?</verse>
				<verse number="10">Myslím, že nikoliv. Tak i vy, když učiníte všecko, co vám bylo přikázáno, rcete:,Služebníci neužiteční jsme; co jsme měli učiniti, učinili jsme.‘“</verse>
				<verse number="11">Když se ubíral do Jerusalema, šel (po hranicích) mezi Samařskem a Galileí.</verse>
				<verse number="12">A když vcházel do jedné vesnice, potkalo se s ním deset mužů malomocných, kteří stanuvše zdaleka,</verse>
				<verse number="13">silným hlasem volali: „Ježíši, smiluj se nad námi.“</verse>
				<verse number="14">A on uzřev je řekl jim: „Jděte, ukažte se kněžím.“ I stalo se, když šli, uzdravili se.</verse>
				<verse number="15">Jeden pak z nich vida, že jest uzdraven, navrátil se hlasem velikým velebě Boha,</verse>
				<verse number="16">a padl na tvář k nohám jeho čině mu díky. A ten byl Samaritán.</verse>
				<verse number="17">I promluvil Ježíš a řekl: „Zdali nebylo jich deset uzdraveno? A kde jest jich devět?</verse>
				<verse number="18">Neshledal se nikdo, jenž by se byl vrátil a vzdal chválu Bohu, jedině cizozemec tento?“</verse>
				<verse number="19">A řekl jemu: „Vstaň a jdi, víra tvá tě uzdravila.“</verse>
				<verse number="20">Byv pak otázán od fariseů, kdy přijde království Boží, odpověděl jim: „Království Boží nepřijde s patrností,</verse>
				<verse number="21">ani neřeknou:,Tuto jest‘ aneb,Tamto jest‘. Neboť království Boží jest ve vás.“</verse>
				<verse number="22">I řekl ke svým učeníkům: „Přijdou dnové, kdy budete toužiti, abyste viděli jeden den Syna člověka, a neuvidíte.</verse>
				<verse number="23">A řeknou vám:,Tuto jest‘ aneb,Tamto jest‘. Neodcházejte a nechoďte za nimi.</verse>
				<verse number="24">Neboť jako blesk blýskaje se od jedné končiny pod nebem září (až) do druhé končiny pod nebem, tak bude Syn člověka v den svůj.</verse>
				<verse number="25">Dříve však musí mnoho trpěti a zavržen býti od pokolení tohoto.</verse>
				<verse number="26">A jako bylo za dnů Noemových, tak bude i za dnů Syna člověka:</verse>
				<verse number="27">jedli, pili, ženili a vdávali se až do dne, ve kterém Noe vešel do korábu, a přišla potopa a zahubila všecky.</verse>
				<verse number="28">Podobně jako se stalo za dnů Lotových: jedli a pili, kupovali a prodávali, sázeli a stavěli;</verse>
				<verse number="29">ale toho dne, ve kterém Lot vyšel ze Sodomy, deštil (Bůh) ohněm a sírou s nebe a zahubil všecky,</verse>
				<verse number="30">tak bude v ten den, ve kterém Syn člověka se zjeví.</verse>
				<verse number="31">Kdo v tu hodinu bude na střeše a nádobí jeho v domě, nesestupuj vzít je, a kdo (bude) na poli, podobně nevracej se na zad.</verse>
				<verse number="32">Pamatujte na ženu Lotovu.</verse>
				<verse number="33">Kdo bude hledati život svůj zachovat, ztratí jej, a kdo ho ztratí, (na živě) zachová jej.</verse>
				<verse number="34">Pravím vám: V tu noc budou dva na jednom loži; jeden bude vzat a druhý zanechán;</verse>
				<verse number="35">dvě budou mlíti spolu: jedna bude vzata a druhá zanechána; dva (budou) na poli: jeden bude vzat a druhý zanechán.“</verse>
				<verse number="36">Tu otázali se: „Kde, Pane?“</verse>
				<verse number="37">A on řekl jim: „Kdekoli bude tělo, tam shromáždí se i orlové.“</verse>
			</chapter>
			<chapter number="18">
				<verse number="1">Pověděl pak jim podobenství o tom, že jest potřebí vždycky se modliti a neustávati.</verse>
				<verse number="2">Pravilť: „V jistém městě byl jeden soudce, který se Boha nebál a člověka neostýchal.</verse>
				<verse number="3">A byla v tom městě (též) vdova jedna, která k němu přicházela a říkala:,Obhaj mne před mým protivníkem‘</verse>
				<verse number="4">Ale on nechtěl po dlouhý čas. Potom však řekl sám u sebe:,Ačkoliv se Boha nebojím a člověka neostýchám,</verse>
				<verse number="5">přece proto, že ta vdova jest mi obtížná, obhájím ji, aby naposledy nepřišla a mě nestloukla.‘“</verse>
				<verse number="6">I řekl Pán: „Slyšte, co praví soudce nespravedlivý;</verse>
				<verse number="7">a Bůh - neobhájí-liž svých vyvolenců, kteří k němu volají dnem i nocí, a bude prodlévati jim (pomoci)?</verse>
				<verse number="8">Pravím vám, že v brzku jich obhájí. Avšak nalezne Syn člověka víru na zemi, až přijde?“</verse>
				<verse number="9">Pověděl však také k některým lidem, kteří v sebe důvěřovali, že jsou spravedliví, a jinými pohrdali, podobenství toto:</verse>
				<verse number="10">„Dva lidé vstoupili do chrámu, aby se modlili, jeden fariseus a druhý celník.</verse>
				<verse number="11">Fariseus postaviv se modlil se sám u sebe takto:,Bože, děkuji tobě, že nejsem jako jiní lidé, lupiči, nespravedliví, cizoložnici, aneb jako i tento celník.</verse>
				<verse number="12">Postím se dvakrát za týden, desátky dávám ze všeho, co vytěžím.‘</verse>
				<verse number="13">Ale celník stoje zdaleka, nechtěl ani očí pozdvihnouti k nebi, nýbrž bil se v prsa svá a říkal:,Bože, buď milostiv mně hříšnému.‘</verse>
				<verse number="14">Pravím vám: Tento odešel do domu svého ospravedlněn, onen nikoli; neboť každý, kdo se povyšuje, bude ponížen, a kdo se ponižuje, bude povýšen.“</verse>
				<verse number="15">I přinášeli k němu také malé dítky, aby se jich dotýkal. Uzřevše to učeníci, domlouvali jim;</verse>
				<verse number="16">ale Ježíš povolav je k sobě pravil: „Nechte dítek přicházeti ke mně a nebraňte jim; neboť takových jest království Boží.</verse>
				<verse number="17">Vpravdě pravím vám: Kdo nepřijme království Božího jako dítko, nevejde do něho.“</verse>
				<verse number="18">I otázal se ho jeden náčelník řka: „Mistře dobrý, co musím učinit, abych obdržel život věčný?“</verse>
				<verse number="19">Ježíš pak řekl jemu: „Proč mě nazýváš dobrým? Nikdo není dobrý leč jediný Bůh.</verse>
				<verse number="20">Přikázání znáš: Nezcizoložíš, nezabiješ, nepokradeš, nepromluvíš křivého svědectví, cti otce svého i matku svou.“</verse>
				<verse number="21">A on řekl: „To všecko zachovával jsem od svého mládí.“</verse>
				<verse number="22">Uslyšev to Ježíš řekl jemu: „Ještě jednoho se ti nedostává: Prodej všecko, co máš a dej chudým, a budeš míti poklad v nebi; a pojď a následuj mne.“</verse>
				<verse number="23">Ale on uslyšev to zarmoutil se; neboť byl velmi bohatý.</verse>
				<verse number="24">A Ježíš vida ho zarmoucena, pravil: „Jak těžko vejdou do království Božího ti, kteří mají statky.</verse>
				<verse number="25">Snáze jest zajisté velbloudu projíti uchem jehelním, než boháči vejíti do království Božího.“</verse>
				<verse number="26">I řekli ti, kteří to slyšeli: „I kdo může býti spasen?“</verse>
				<verse number="27">Ale on řekl jim: „Co jest nemožno u lidi, možno jest u Boha.“</verse>
				<verse number="28">Tu řekl Petr: „Hle, my jsme opustili všecko a následovali jsme tebe.“</verse>
				<verse number="29">A on řekl jim: „Vpravdě, pravím vám: Není nikoho, jenž opustil dům neb rodiče neb bratry neb manželku neb dítky pro království Boží,</verse>
				<verse number="30">aby neobdržel mnohem více v čase tomto, a v budoucím věku život věčný.“</verse>
				<verse number="31">Potom Ježíš pojav k sobě dvanácte, řekl jim: „Hle vstupujeme do Jerusalema, a dokoná se tam všecko, co psáno jest skrze proroky o Synu člověka;</verse>
				<verse number="32">bude totiž vydán pohanům a budou se mu posmívati a ho tupiti a na něj plivati,</verse>
				<verse number="33">a když jej zbičují, zabijí ho; ale třetího dne vstane z mrtvých.</verse>
				<verse number="34">Oni však nesrozuměli z toho ničemu, a bylo to slovo skryto před nimi, a nepoznali, co bylo řečeno.</verse>
				<verse number="35">Když pak se přibližoval k Jerichu, slepec jeden seděl podle cesty a žebral.</verse>
				<verse number="36">A uslyšev zástup mimo jíti, tázal se, co to jest.</verse>
				<verse number="37">A řekli mu, že Ježíš Nazaretský tudy jde.</verse>
				<verse number="38">I zvolal: „Ježíši, synu Davidův, smiluj se nade mnou!“</verse>
				<verse number="39">Ale ti, kteří šli napřed, domlouvali mu, aby mlčel. On však mnohem více křičel: „Synu Davidův, smiluj se nade mnou.“</verse>
				<verse number="40">I zastavil se Ježíš a kázal ho k sobě přivésti. A když se přiblížil, otázal se ho:</verse>
				<verse number="41">„Co chceš, abych ti učinil?“ On pak řekl: „Pane, ať vidím.“</verse>
				<verse number="42">I řekl mu Ježíš: „Prohlédni; víra tvá tě uzdravila.“</verse>
				<verse number="43">A ihned prohlédl a šel za ním velebě Boha. A veškeren lid uzřev to vzdal chválu Bohu.</verse>
			</chapter>
			<chapter number="19">
				<verse number="1">A vešed ubíral se skrze Jericho.</verse>
				<verse number="2">A hle, byl tu muž, jménem Zacheus, a ten byl vrchním nad celníky, a byl bohat.</verse>
				<verse number="3">I hleděl spatřiti Ježíše, který to jest, ale nemohl pro zástup, neboť byl postavy malé.</verse>
				<verse number="4">Běžel tedy napřed a vystoupil na strom planého fíku, aby ho uviděl, neboť tudy měl jíti.</verse>
				<verse number="5">A když Ježíš přišel k tomu místu, pohleděv vzhůru, spatřil jej a řekl k němu: „Zachee, sestup spěšně dolů, neboť dnes musím v domě tvém zůstati.“</verse>
				<verse number="6">I sestoupil spěšně a přijal ho s radostí.</verse>
				<verse number="7">A všichni vidouce to, reptali řkouce: „K člověku hříšnému zavítal.“</verse>
				<verse number="8">Zacheus však přistoupiv, řekl k Pánu: „Hle, polovici majetku svého, Pane, dávám chudým, a oklamal-li jsem koho v čem, navrátím čtvernásobně.“</verse>
				<verse number="9">A Ježíš řekl jemu: „Dnes stalo se spasení domu tomuto, neboť i on jest syn Abrahamův.</verse>
				<verse number="10">Přišelť Syn člověka hledat a spasit, co zahynulo.“</verse>
				<verse number="11">Poněvadž ho poslouchali, připojil ještě jedno podobenství, protože byl blízko Jerusalema, a oni se domnívali, že království Boží zjeví se hned.</verse>
				<verse number="12">Pravil totiž: „Jeden člověk urozený odebral se do daleké krajiny, aby ujal pro sebe království a opět se vrátil.</verse>
				<verse number="13">Povolav však deset služebníků svých, dal jim deset hřiven a řekl jim:,Těžte jimi, dokavad nepřijdu.‘</verse>
				<verse number="14">Ale spoluobčané jeho nenáviděli ho a poslali za ním poselství se vzkazem:,Nechceme, aby tento kraloval nad námi.‘</verse>
				<verse number="15">Když se (tedy) vrátil, obdržev království, dal povolati k sobě ony služebníky, kterým byl dal peníze, aby zvěděl, kolik každý vytěžil.</verse>
				<verse number="16">I přišel první a řekl:,Pane, hřivna tvá vyzískala deset hřiven.‘</verse>
				<verse number="17">A on řekl jemu:,Dobře, služebníku dobrý, že jsi byl nad málem věrný, měj moc nad desíti městy.‘</verse>
				<verse number="18">A přišel druhý, řka:,Pane, hřivna tvá vyzískala pět hřiven.‘</verse>
				<verse number="19">A i tomu řekl:,Také ty buď nad pěti městy.‘</verse>
				<verse number="20">A jiný přišel a řekl:,Pane, tu jest hřivna tvá, kterou jsem měl uloženou v šátku;</verse>
				<verse number="21">neboť bál jsem se tebe, poněvadž jsi člověk přísný: béřeš, čeho jsi nepoložil, a žneš, čeho jsi nerozsel.‘</verse>
				<verse number="22">Dí jemu:,Z úst tvých tě soudím, služebníku špatný. Věděl jsi, že já jsem člověk přísný, bera, čeho jsem nepoložil, a žna, čeho jsem nerozsel?</verse>
				<verse number="23">I proč jsi nedal peněz mých do peněžny, abych já přijda vybral je i s úrokem?‘</verse>
				<verse number="24">A řekl těm, kteří tu stáli:,Vezměte od něho hřivnu a dejte tomu, který má deset hřiven.‘</verse>
				<verse number="25">I řekli mu:,Pane, má deset hřiven,‘</verse>
				<verse number="26">,Pravím vám, že každému, kdo má, bude dáno, tomu pak, kdo nemá, bude odňato i to, co má.</verse>
				<verse number="27">Ale ty nepřátele mé, kteří nechtěli, abych kraloval nad nimi, přiveďte sem a usmrťte přede mnou.‘“</verse>
				<verse number="28">A to povědšv, kráčel napřed a bral se do Jerusalema.</verse>
				<verse number="29">Když se přiblížil k Betfage a Betatii při hoře, která slove Olivetská, poslal dva učeníky své</verse>
				<verse number="30">řka: „Jděte do vesnice, která jest proti vám; jak do ní vejdete, naleznete oslátko přivázané, na kterém žádný člověk nikdy neseděl. Odvažte je a převeďte je ke mně.</verse>
				<verse number="31">A otáže-li se vás kdo:,Proč je odvazujete?‘ takto mu řekněte:,Pán ho potřebuje.‘“</verse>
				<verse number="32">Odešedše tedy ti, kteří byli posláni, nalezli oslátko státi, jak byl jim řekl.</verse>
				<verse number="33">A když odvazovali oslátko, řekli jim páni jeho: „Proč odvazujete oslátko?“</verse>
				<verse number="34">Oni pak řekli: „Pán ho potřebuje.“</verse>
				<verse number="35">I přivedli je k Ježíšovi; a vrhše roucha svá na oslátko, posadili na ně Ježíše.</verse>
				<verse number="36">Když pak on jel, prostírali roucha svá na cestu.</verse>
				<verse number="37">A když se již přibližoval ku svahu hory Olivetské, počali veškeří zástupové učeníků jeho s radostí chváliti Boha ze všech divů, které byli viděli,</verse>
				<verse number="38">řkouce: „Požehnaný, jenž se béře jako král ve jménu Páně; pokoj na nebi a sláva na výsostech.“</verse>
				<verse number="39">Někteří fariseové však ze zástupu pravili k němu: „Mistře, pokárej učeníky své.“</verse>
				<verse number="40">Ale on řekl jim: „Pravím vám: Budou-li tito mlčeti, kamení bude volati.“</verse>
				<verse number="41">A když se přiblížil a město spatřil, zaplakal nad ním, řka:</verse>
				<verse number="42">„Kdybys bylo poznalo i ty, a to (alespoň) v tento den tvůj, co jest tobě ku pokoji - ale nyní jest to skryto před očima tvýma,</verse>
				<verse number="43">neboť přijdou na tebe dnové, ve kterých nepřátelé tvoji obklíčí tě náspem a oblehnou tě a sevrou tě se všech stran,</verse>
				<verse number="44">a na zem povalí tebe i dítky tvé, které jsou v tobě, a nenechají v tobě kamene na kameni, poněvadž jsi nepoznalo času navštívení svého.“</verse>
				<verse number="45">A vešed do chrámu počal vyháněti prodavače a kupující v něm,</verse>
				<verse number="46">řka jim: „Psáno jest: Dům můj jest dům modlitby, vy však jste jej učinili peleší lotrovskou.“</verse>
				<verse number="47">I učil každého dne ve chrámě. Velekněží však a zákoníci a náčelníci lidu hledali ho zahubiti,</verse>
				<verse number="48">ale nenalezli, co by mu učinili, neboť veškeren lid lnul k němu a poslouchal ho.</verse>
			</chapter>
			<chapter number="20">
				<verse number="1">I stalo se jednoho dne, když učil lid ve chrámě a kázal evangelium, přistoupili k němu velekněží a zákoníci se staršími</verse>
				<verse number="2">a pravili k němu takto: „Pověz nám, jakou mocí činíš věci tyto, aneb kdo jest ten, jenž ti dal tuto moc?“</verse>
				<verse number="3">Odpověděv Ježíš, řekl jim: „Otážu se vás i já na jednu věc. Povězte mi:</verse>
				<verse number="4">Křest Janův - byl s nebe či od lidí?“</verse>
				<verse number="5">Ale oni rozmýšleli sami u sebe, řkouce: „Díme-li,S nebe‘, řekne nám:,Proč jste mu tedy nevěřili?‘</verse>
				<verse number="6">Řekneme-li však,Od lidí‘, veškeren lid bude nás kamenovati, neboť jsou přesvědčeni, že Jan jest prorokem.“</verse>
				<verse number="7">I odpověděli mu, že nevědí, odkud byl.</verse>
				<verse number="8">A Ježíš řekl jim: „Ani já nepovím vám, jakou mocí to činím.“</verse>
				<verse number="9">Nato počal mluviti k lidu podobenství toto: „Člověk jeden štípil vinici a pronajal ji vinařům a odcestoval na dlouhý čas.</verse>
				<verse number="10">A svým časem poslal k vinařům služebníka, aby mu dali užitku z vinice. Ale vinaři zmrskali ho a odeslali s prázdnem.</verse>
				<verse number="11">I poslal služebníka druhého; oni však i toho zmrskali a potupivše jej poslali s prázdnem.</verse>
				<verse number="12">I poslal ještě třetího; a oni také toho zranivše, vyvrhli ven.</verse>
				<verse number="13">Tu řekl pán vinice:,Co mám dělati? Pošlu milého syna svého; snad se zaslydí, když ho uvidí.‘</verse>
				<verse number="14">Ale oni uzřevše ho, myslili sami u sebe takto:,Tu jest dědic, zabijme ho, aby dědictví jeho bylo naše.‘</verse>
				<verse number="15">A vyvrhše ho z vinice ven, zabili jej. - Co jim tedy učiní pán vinice?</verse>
				<verse number="16">Přijde a zahubí vinaře ty a dá vinici jiným.“ Tu oni uslyševše to řekli jemu: „Chraň Bůh!“</verse>
				<verse number="17">Ale on pohleděv na ně pravil: „Co tedy znamenají tato slova Písma:,Kámen, který zavrhli stavitelé, ten stal se kamenem úhelním?‘</verse>
				<verse number="18">Každý, kdo padne na ten kámen, rozrazí se; na koho však on padne, toho rozdrtí.“</verse>
				<verse number="19">I hledali velekněží a zákoníci vztáhnouti ruce na něho, ale báli se lidu; neboť poznali, že to podobenství mluvil o nich.</verse>
				<verse number="20">I slídili po něm a poslali k němu vyzvědače, kteří by se stavěli spravedlivými, aby jej polapili v řeči, tak aby ho mohli vydati vrchnosti a moci vladařově.</verse>
				<verse number="21">I otázali se ho řkouce: „Mistře, víme, že správně mluvíš a učíš a že nehledíš na osobu, nýbrž cestě Boží vpravdě učíš;</verse>
				<verse number="22">sluší nám dávati daň císaři či nikoliv?“</verse>
				<verse number="23">Ale on seznav lest jejich, řekl k nim: „Proč mne pokoušíte?</verse>
				<verse number="24">Ukažte mi denár! Čí má obraz i nápis?“ Oni pak odpověděli mu: „Císařův.“</verse>
				<verse number="25">I řekl jim: „Dávejte tedy, co je císařovo, císaři, a co jest Božího, Bohu.“</verse>
				<verse number="26">A nemohli se chytiti slova jeho před lidem, nýbrž podivivše se odpovědi jeho umlkli.</verse>
				<verse number="27">I přistoupili k němu někteří saduceové, kteří tvrdí, že není zmrtvýchvstání, a otázali se ho:</verse>
				<verse number="28">„Mistře, Mojžíš nám napsal:,Zemře-li něčí bratr, jenž má manželku a jest bez dítek, ať bratr jeho vezme si manželku (jeho) a vzbudí potomstvo svému bratru,‘</verse>
				<verse number="29">Bylo pak sedm bratrů, a první pojav manželku zemřel bez dítek;</verse>
				<verse number="30">i vzal si ji druhý a zemřel i on bez dítek;</verse>
				<verse number="31">také třetí si ji vzal a podobně všech sedm, a nezanechavše potomstva zemřeli.</verse>
				<verse number="32">Naposled zemřela i žena.</verse>
				<verse number="33">Čí z nich tedy bude manželkou při vzkříšení? Neboť sedm (jich) mělo ji za manželku.“</verse>
				<verse number="34">I řekl jim Ježíš: „Dítky tohoto světa žení a vdávají se;</verse>
				<verse number="35">ti však, kteří budou uznáni za hodny věku onoho a vzkříšení z mrtvých, nebudou se ani ženiti, ani vdávati;</verse>
				<verse number="36">vždyť ani zemříti nebudou moci, neboť budou rovni andělům a budou syny Božími, jsouce účastni vzkříšení.</verse>
				<verse number="37">Že však mrtví vstanou, naznačuje i Mojžíš při keři, když Hospodina nazývá Bohem Abrahamovým, Bohem Isákovým a Bohem Jakubovým;</verse>
				<verse number="38">Bůh však neni (Bohem) mrtvých, nýbrž živých; neboť všichni žijí jemu.“</verse>
				<verse number="39">Tu promluvili někteří ze zákoníkův a pravili: „Mistře, dobře jsi to pověděl.“</verse>
				<verse number="40">A již se neosmělili tázati se ho na něco.</verse>
				<verse number="41">On však řekl k nim: „Kterak říkají, že Kristus je synem Davidovým?</verse>
				<verse number="42">Vždyť David sám praví v knize žalmů: „Řekl Pán Pánu mému:,Seď na pravici mé,</verse>
				<verse number="43">dokavad nepodložím nepřátel tvých za podnoží nohou tvých.‘</verse>
				<verse number="44">David tedy nazývá ho Pánem; i kterak jest jeho syn?“</verse>
				<verse number="45">A když veškeren lid poslouchal, řekl učeníkům svým:</verse>
				<verse number="46">„Varujte se zákoníků, kteří se zálibou chodí v dlouhých řízách a libují si, když je pozdravují na trhu, a rádi sedí v prvních stolicích v synagogách a na prvních místech při hostinách,</verse>
				<verse number="47">kteří stravují domy vdov pod záminkou dlouhého modlení. Těm dostane se soudu těžšího.</verse>
			</chapter>
			<chapter number="21">
				<verse number="1">Pohleděv pak vzhůru, spatřil boháče, ani metají své dary do pokladnice.</verse>
				<verse number="2">A uzřel také jednu vdovu nuznou, ana tam vrhá dvě lepty.</verse>
				<verse number="3">I řekl: „Vpravdě pravím vám: Tato chudá vdova dala více než všichni;</verse>
				<verse number="4">neboť všichni tito dali Bohu darem z toho, co jim přebývalo, tato však dala ze svého nedostatku, všecko živobytí, které měla.“</verse>
				<verse number="5">A když někteří pravili o chrámě, že jest ozdoben krásnými kameny a dary, řekl:</verse>
				<verse number="6">„Přijdou dnové, ve kterých z toho, co vidíte, nezůstane kámen na kameni, který by nebyl rozbořen.“</verse>
				<verse number="7">I otázali se ho: „Mistře, kdy budou tyto věci? A které bude znamení, když to bude míti nastati?“</verse>
				<verse number="8">On pak řekl jim: „Hleďte, abyste nebyli svedeni; neboť mnozí přijdou ve jménu mém a řeknou:,Já jsem to,‘ a,Čas se přiblížil‘. Nechoďte (tedy) za nimi.</verse>
				<verse number="9">Když pak uslyšíte o válkách a o rozbrojích, nelekejte se; neboť musí to teprve nastati, nebude však hned konec.“</verse>
				<verse number="10">Na to pravil k nim: „Povstane národ proti národu a království proti království,</verse>
				<verse number="11">a budou zemětřesení veliká po místech a hlad i mor, budou i hrůzy a znamení s nebe veliká.</verse>
				<verse number="12">Ale přede všemi věcmi těmi vztáhnou na vás ruce své a budou vás pronásledovati vydávajíce vás do synagog a do vězení a vodíce vás ke králům a vladařům pro jméno mé.</verse>
				<verse number="13">Přihodí se vám to na svědectví.</verse>
				<verse number="14">Vložte si tedy v srdce své, že nebudete přemýšleti napřed, kterak byste se hájili;</verse>
				<verse number="15">neboť já vám dám výmluvnost a moudrost, které veškeří protivníci vaši nebudou moci odolati ani odmlouvati.</verse>
				<verse number="16">Budou pak vás vydávati i rodiče a bratří a příbuzní a přátelé; i usmrtí některé z vás</verse>
				<verse number="17">a budete v nenávisti u všech pro jméno mé;</verse>
				<verse number="18">ale ani vlas s hlavy vaši nezahyne.</verse>
				<verse number="19">Vytrvalostí svou získáte duše své.“</verse>
				<verse number="20">„Když však uvidíte, že Jerusalem obléhán jest od vojska, tu vězte, že se přiblížilo zpuštění jeho.</verse>
				<verse number="21">Tehda, kdo jsou v judsku, utecte na hory, a kdo v městě, vyjděte ven, a kdo na venkově, nevcházejte do něho;</verse>
				<verse number="22">neboť jsou to dnové pomsty, aby se naplnilo všecko, co psáno jest.</verse>
				<verse number="23">Běda pak těhotným a kojícím v oněch dnech; neboť bude soužení veliké na zemi a hněv nad lidem tímto.</verse>
				<verse number="24">I budou padati pod ostřím meče a v zajetí budou vedeni mezi všecky národy, a Jerusalem bude šlapán od pohanů, dokavad se nenaplní čas pohanův.“</verse>
				<verse number="25">„A budou znamení na slunci a na měsíci i na hvězdách, a na zemi bude úzkost mezi národy pro nesnázi nad hukotem moře a příbojů,</verse>
				<verse number="26">takže lidé budou trnouti od strachu a očekávání těch věcí, které přijdou na veškeren okrsek zemský; neboť moci nebeské budou se pohybovati.</verse>
				<verse number="27">A tehdy uvidí Syna člověka, an přichází v oblace s velikou moci a slávou.</verse>
				<verse number="28">Když pak se to počne díti, pohleďte vzhůru a pozdvihněte hlav svých, neboť se přibližuje vykoupení vaše.“</verse>
				<verse number="29">I pověděl jim podobenství: „Patřte na fíkový strom a na všecko stromoví;</verse>
				<verse number="30">když již vyhánějí pupence, víte, že blízko jest léto.</verse>
				<verse number="31">Tak i vy, když uzříte, že tyto věci se dějí, vězte, že blízko jest království Boží.</verse>
				<verse number="32">Vpravdě pravím vám: nepomine pokolení toto, až všecko se stane,</verse>
				<verse number="33">Nebe a země pominou, ale slova má nepominou.“</verse>
				<verse number="34">Mějte se však na pozoru, aby srdce vaše neobtížila se opojeností a opilstvím a péčemi tohoto života, a aby onen den nepřišel na vás náhle.</verse>
				<verse number="35">Neboť jako osidlo přijde na všecky, kteří obývají na povrchu veškeré země.“</verse>
				<verse number="36">„Bděte tedy a modlete se v každé době, abyste se stali hodni ujíti všeho toho, co se díti bude, a postaviti se před Syna člověka.“</verse>
				<verse number="37">Býval pak ty dny ve chrámě a učil, v noci však vycházel a přenocoval na hoře, která slove Olivetská.</verse>
				<verse number="38">A veškeren lid přicházel ráno k němu, aby ho ve chrámě poslouchal.</verse>
			</chapter>
			<chapter number="22">
				<verse number="1">Přibližoval se pak svátek přesnic, jenž slove velikonoce.</verse>
				<verse number="2">I hledali velekněží a zákoníci, kterak by Ježíše usmrtili; ale báli se lidu.</verse>
				<verse number="3">A tu vešel ďábel do Jidáše, příjmím Iškariotského, jenž byl jedním ze dvanácti.</verse>
				<verse number="4">I odešel a mluvil s veleknězi a s veliteli, kterak by jim ho zradil.</verse>
				<verse number="5">A oni zaradovali se a se dohodli, že mu dají peníze.</verse>
				<verse number="6">I slíbil (jim to) a hledal příhodné chvíle, aby jim ho vydal bez zástupů.</verse>
				<verse number="7">Přišel pak den přesnic, ve kterém se musil zabíjeti beránek.</verse>
				<verse number="8">I poslal Petra a Jana řka: „Jděte a připravte nám beránka, abychom jedli.“</verse>
				<verse number="9">A oni řekli jemu: „Kde chceš, abychom připravili?“</verse>
				<verse number="10">I řekl jim: „Hle, jak vejdete do města, potká vás jeden člověk, džbán vody nesa. Jděte za ním do domu, do kterého vejde,</verse>
				<verse number="11">a rcete hospodáři domu:,Mistr praví tobě: Kde jest pokojík, ve kterém bych jedl beránka s učeníky svými?‘</verse>
				<verse number="12">A on vám ukáže večeřadlo veliké, prostřené; tam připravte.“</verse>
				<verse number="13">I odešli a shledali (vše tak), jak jim pověděl, a připravili beránka.</verse>
				<verse number="14">A když přišla hodina, zaujal místo za stolem a dvanáct apoštolů s ním.</verse>
				<verse number="15">I řekl jim: „S toužebností jsem žádal tohoto beránka jísti s vámi, prve než bych trpěl;</verse>
				<verse number="16">neboť pravím vám, že již nebudu ho jísti, dokavad se nenaplní v království Božím.“</verse>
				<verse number="17">A pojav kalich, díky učinil a řekl: „Vezměte (to) a rozdělte mezi sebe,</verse>
				<verse number="18">neboť pravím vám, že nebudu již píti z plodu vinného kmene, dokavad nepřijde království Boží.“</verse>
				<verse number="19">A vzav chléb, učinil díky a rozlámav jej, dal jim řka: „Toto jest tělo mé, které se za vás vydává; to čiňte na mou památku.“</verse>
				<verse number="20">Taktéž (vzal) i kalich po jídle a řekl: „Tento kalich jest nová úmluva (potvrzená) mou krví, která se za vás vylévá.“</verse>
				<verse number="21">„Avšak hle, ruka zrádce mého jest se mnou při stole.</verse>
				<verse number="22">A Syn člověka jde sice tak, jak uloženo jest, ale běda tomu, skrze něhož bude zrazen.“</verse>
				<verse number="23">A oni počali se tázati mezi sebou, kdo by to z nich byl, jenž to učiní.</verse>
				<verse number="24">Povstal však i spor mezi nimi o tom, kdo z nich zdá se býti větší.</verse>
				<verse number="25">I řekl jim: „Králové národu panují nad nimi, a ti, kteří mají nad nimi moc, nazývají se dobrodinci,</verse>
				<verse number="26">ale vy ne tak, nýbrž kdo jest mezi vámi větší, budiž jako menší, a kdo jest v čele, budiž jako služebník.</verse>
				<verse number="27">Neboť kdo jest větší, ten-li, který stoluje, či-li ten, jenž přisluhuje? Zdali ne ten, který stoluje? Ale já jsem mezi vámi jako ten, který přisluhuje.</verse>
				<verse number="28">Vy pak jste to, kteří jste vytrvali se mnou v mých pokušeních,</verse>
				<verse number="29">a já vám odkazuji království, jak mně (je) odkázal Otec můj,</verse>
				<verse number="30">abyste jedli a pili za stolem mým v království mém a seděli na stolicích soudíce dvanácte pokolení israelských.“</verse>
				<verse number="31">I řekl Pán: „Šimone, Šimone, hle, satan vyžádal si vás, aby vás tříbil jako pšenici,</verse>
				<verse number="32">ale já jsem prosil za tebe, aby nepřestala víra tvá, a ty někdy obrátě potvrzuj bratry své.“</verse>
				<verse number="33">On pak řekl jemu: „Pane, s tebou jsem hotov i do žaláře i na smrt jíti.“</verse>
				<verse number="34">Ale on řekl: „Pravím tobě, Petře, že dnes kohout nezazpívá, dokavad třikrát nezapřeš, že mne znáš.“</verse>
				<verse number="35">A řekl jim: „Když jsem vás poslal bez měšce a bez mošny a bez obuvi, zdaliž jste měli v čem nedostatek?“ A oni řekli: „V ničem.“</verse>
				<verse number="36">I řekl jim: „Ale nyní, kdo má měšec, vezmi (jej), podobně i mošnu, a kdo nemá, prodej plášť svůj a kup meč.</verse>
				<verse number="37">Neboť pravím vám, že musí se na mně naplniti ještě toto Písmo:,A s hříšníky počten jest.‘ Neboť to, co se mne týká, béře konec.“</verse>
				<verse number="38">Ale oni pravili: „Pane, hle, dva meče (jsou) zde.“ I řekl jim: „Dosti jest.“</verse>
				<verse number="39">A vyšed odebral se podle obyčeje svého na horu Olivetskou; jeho učeníci pak šli za ním.</verse>
				<verse number="40">A když přišel na místo, řekl jim: „Modlete se, abyste nevešli v pokušení.</verse>
				<verse number="41">Poté vzdálil se od nich as na dohod kamenem a pokleknuv na kolena modlil se</verse>
				<verse number="42">řka: „Otče, chceš-li, odejmi tento kalich ode mne, avšak ne má, nýbrž tvá vůle se staň.“</verse>
				<verse number="43">I ukázal se mu anděl s nebe a posiloval ho. A on ocitnuv se v úzkosti smrtelné modlil se snažněji.</verse>
				<verse number="44">I stal se pot jeho jako krůpěje krve tekoucí na zem.</verse>
				<verse number="45">A když vstal od modlitby a přišel ke svým učeníkům, nalezl je, ani spí od zármutku.</verse>
				<verse number="46">I řekl k nim: „Proč spíte? Vstaňte a modlete se, abyste nevešli v pokušení.“</verse>
				<verse number="47">Když ještě mluvil, hle zástup (přicházel), a ten jenž slul Jidáš, jeden ze dvanácti, šel před nimi a přiblížil se k Ježíšovi, aby ho políbil.</verse>
				<verse number="48">Ale Ježíš řekl jemu: „Jidáši, políbením zrazuješ Syna člověka?“</verse>
				<verse number="49">Ti pak, kteří byli při něm, uzřevše, co nastává, řekli jemu: „Pane, máme bíti mečem?“</verse>
				<verse number="50">A jeden z nich udeřil služebníka veleknězova a uťal mu pravé ucho.</verse>
				<verse number="51">Ale Ježíš promluviv řekl: „Nechte, až potud.“ A dotek se ucha jeho uzdravil je.</verse>
				<verse number="52">I řekl Ježíš k velekněžím a velitelům chrámovým a starším, kteří byli na něj přišli: „Jako na lotra jste vyšli s meči a kyji?</verse>
				<verse number="53">Když jsem býval denně s vámi ve chrámě, nevztáhli jste ruky na mne, ale toto jest hodina vaše a moc temnosti.“</verse>
				<verse number="54">I jali ho a dovedli do domu veleknězova, Petr pak šel za ním zdaleka.</verse>
				<verse number="55">A když udělali oheň uprostřed dvora a se kolem posadili, Petr sedl si mezi nimi.</verse>
				<verse number="56">Jedna děvečka pak spatřivši jej, an sedí u ohně, a pohleděvši naň upřeně pravila: „Také tento byl s nimi.“</verse>
				<verse number="57">Ale on zapřel řka: „Ženo, neznám ho.“</verse>
				<verse number="58">A krátce na to jiný uzřev ho řekl: „Také ty jsi z nich.“ Ale Petr řekl: „Člověče, nejsem.“</verse>
				<verse number="59">A když uplynula asi jedna hodina, někdo jiný tvrdil řka: „Vpravdě i tento byl s ním, neboť jest také Galilejský.“</verse>
				<verse number="60">Petr však řekl: „Člověče, nevím, co pravíš.“ A ihned, když ještě mluvil, zazpíval kohout.</verse>
				<verse number="61">I obrátil se Pán a pohleděl na Petra. A Petr rozpomenul se na slova Páně, jak mu byl řekl: „Prve než kohout zazpívá, zapřeš mě třikráte.“</verse>
				<verse number="62">I vyšel ven a plakal hořce.</verse>
				<verse number="63">A ti muži, kteří jej drželi, posmívali se mu tlukouce ho.</verse>
				<verse number="64">A zakryvše ho bili jej v tvář a tázali se ho řkouce: „Hádej, kdo jest, jenž tě udeřil?“</verse>
				<verse number="65">A mnoho jiného rouhajíce se mluvili proti němu.</verse>
				<verse number="66">A když se rozednilo, sešli se starší lidu i velekněží a zákoníci a uvedše jej do své rady řekli: „Jsi-li ty Kristus, pověz nám to.“</verse>
				<verse number="67">I řekl jim: „Povím-li vám to, neuvěříte mi,</verse>
				<verse number="68">otáži-li se však také, neodpovíte mi, ani mně nepropustíte.</verse>
				<verse number="69">Ale od té chvíle Syn člověka bude seděti na pravici moci Boží.“</verse>
				<verse number="70">I řekli všichni: „Ty jsi tedy Syn Boží?“ A on řekl: „Vy (to) pravíte, já jsem.“</verse>
				<verse number="71">Avšak oni řekli: „K čemu ještě potřebujeme svědectví? Vždyť sami jsme slyšeli z úst jeho.“</verse>
			</chapter>
			<chapter number="23">
				<verse number="1">I povstalo jich veškeré množství a dovedli ho k Pilátovi.</verse>
				<verse number="2">Počali pak žalovali naň řkouce: „Tohoto jsme nalezli, an převrací národ náš a brání dávati daně císaři a praví, že jest Kristem králem.“</verse>
				<verse number="3">I otázal se ho Pilát: „Ty jsi král židovský?“ A on odpověděl mu: „Ty (to) pravíš.“</verse>
				<verse number="4">I řekl Pilát k velekněžím a zástupům: „Nenalézám žádné viny na tomto člověku.“</verse>
				<verse number="5">Ale oni usilovali řkouce: „Bouří lid uče po všem Judsku, počav od Galilee až sem.“</verse>
				<verse number="6">Tu Pilát uslyšev o Galilei, otázal se, je-li ten člověk Galilejský.</verse>
				<verse number="7">A zvěděv, že jest z moci Herodovy, poslal ho k Herodovi, který byl také v Jerusalemě v ty dny.</verse>
				<verse number="8">Herodes pak uzřev Ježíše zaradoval se velmi, neboť byl odedávna žádostiv uviděti jej, poněvadž o něm mnoho slyšel a se nadál, že ho uzří nějaký zázrak činiti.</verse>
				<verse number="9">I vyptával se ho mnoha slovy, ale on neodpovídal mu ničeho.</verse>
				<verse number="10">Stáli však tam velekněží a zákoníci ustavičně naň žalujíce.</verse>
				<verse number="11">I pohrdnul jím Herodes se svým komonstvem a posmíval se mu obléknuv jej v roucho bílé, a odeslal ho nazpět k Pilátovi.</verse>
				<verse number="12">A v ten den Herodes a Pilát spřátelili se, neboť dříve byli spolu v nepřátelství.</verse>
				<verse number="13">Pilát pak svolav velekněze i náčelníky a lid,</verse>
				<verse number="14">řekl k nim: „Přivedli jste mi tohoto člověka, jakoby odvracel lid, a hle, já vyšetřovav před vámi, nenalezl jsem na tomto člověku žádné viny v těch věcech, které na něho žalujete.</verse>
				<verse number="15">Ale ani Herodes, neboť jsem vás poslal k němu, a hle - nic smrti hodného neučinil.</verse>
				<verse number="16">Potrestám ho tedy a propustím.“</verse>
				<verse number="17">Musíval pak propouštěti jim o slavnosti jednoho (vězně).</verse>
				<verse number="18">I vykřikli všichni najednou, řkouce: „Pryč s tímto a propusť nám Barabáše.“</verse>
				<verse number="19">Ten byl pro nějaké vzbouření povstalé v městě a pro vraždu vsazen do vězení.</verse>
				<verse number="20">Pilát však promluvil k nim opět, chtěje propustiti Ježíše.</verse>
				<verse number="21">Ale oni volali: „Ukřižuj, ukřižuj ho.“</verse>
				<verse number="22">On však řekl jim po třetí: „I co zlého učinil tento? Žádné příčiny smrti na něm nenalézám. Potrestám ho tedy a propustím.</verse>
				<verse number="23">Ale oni naléhali naň křikem velikým, žádajíce, aby byl ukřižován, a křik jejich se rozmáhal.</verse>
				<verse number="24">I usoudil Pilát, aby se vyplnila žádost jejich,</verse>
				<verse number="25">a propustil toho, jenž byl pro vraždu a vzbouření vsazen do vězení, za něhož prosili, Ježíše pak vydal vůli jejich.</verse>
				<verse number="26">A když jej odváděli, uchopili jakéhosi Šimona kyrenského, jenž přicházel ze dvora, a vložili naň kříž, aby jej nesl za Ježíšem.</verse>
				<verse number="27">Šel pak za ním veliký zástup lidu i žen, a ty plakaly a kvílely nad ním.</verse>
				<verse number="28">Ježíš však obrátiv se k nim řekl: „Dcery jerusalemské, neplačte nade mnou, nýbrž samy nad sebou a nad dítkami svými.</verse>
				<verse number="29">Neboť hle, přijdou dnové, v nichžto řeknou:,Blahoslaveny neplodné a životy, které nerodily, a prsy, které nekrmily.</verse>
				<verse number="30">Tehda počnou říkati horám:,Padněte na nás‘ a pahrbkům:,Přikryjte nás‘;</verse>
				<verse number="31">neboť činí-li toto na dřevě zeleném, co bude se díti na suchém?“</verse>
				<verse number="32">Byli pak s ním vedeni také jiní dva, zločinci, aby byli usmrceni.</verse>
				<verse number="33">A když přišli na místo, které slove lebčí, ukřižovali ho tam; též zločince, jednoho na pravici a druhého na levici.</verse>
				<verse number="34">Ježíš pak řekl: „Otče, odpusť jim, neboť nevědí, co činí.“ A rozdělujíce si roucha jeho metali (o ně) los</verse>
				<verse number="35">I stál tu lid dívaje se; ale také náčelníci posmívali se mu (s nimi), řkouce: „Jiným pomohl, ať pomůže sám sobě, je-li on Kristem, vyvolencem Božím.“</verse>
				<verse number="36">Posmívali se mu však i vojáci, přistupujíce a podávajíce mu octa</verse>
				<verse number="37">a říkajíce: „Jsi-li ty král židovský, pomoz sobě.“</verse>
				<verse number="38">Bylť také nápis nad ním napsaný literami řeckými a latinskými a hebrejskými: „Tento jest král židovský.“</verse>
				<verse number="39">Jeden pak z těch zločinců, kteří s ním viseli, rouhal se mu řka: „Jsi-li ty Kristus, pomoz sobě i nám.“</verse>
				<verse number="40">Ale druhý promluviv, káral ho řka: „Ani ty se Boha nebojíš, ježto v témže odsouzení jsi?</verse>
				<verse number="41">A my zajisté spravedlivě (trpíme), neboť dostáváme to, co náleží na skutky naše, ale tento neučinil nic zlého.“</verse>
				<verse number="42">I řekl k Ježíšovi: „Pane, rozpomeň se na mne, když přijdeš do království svého.“</verse>
				<verse number="43">A Ježíš řekl jemu: „Vpravdě, pravím tobě: Dnes budeš se mnou v ráji.“</verse>
				<verse number="44">Bylo pak okolo šesti hodin, a tu stala se tma po celé zemi, až do devíti hodin;</verse>
				<verse number="45">a zatmělo se slunce, a opona chrámová roztrhla se ve dvě půle.</verse>
				<verse number="46">A Ježíš zvolav hlasem velikým řekl: „Otče, v ruce tvé poroučím ducha svého.“ A to pověděv vypustil duši.</verse>
				<verse number="47">Setník pak uzřev, co se stalo, velebil Boha, řka: „jistě člověk tento byl spravedlivý.“</verse>
				<verse number="48">A veškeren zástup těch, kteří byli spolu přítomni tomu divadlu a viděli, co se dělo, bil se v prsa a navracel se.</verse>
				<verse number="49">Stáli pak tam zdaleka všichni známí jeho, i ženy, které ho byly následovaly z Galilee, a patřili na to.“</verse>
				<verse number="50">A hle, jeden muž, jménem Josef, který byl radou, muž to dobrý a spravedlivý —</verse>
				<verse number="51">ten nesouhlasil s nálezem a jednáním jejich - z judského města Arimatie, který (také) očekával království Božího,</verse>
				<verse number="52">ten přišel k Pilátovi a požádal za tělo Ježíšovo;</verse>
				<verse number="53">a sňav je (s kříže) zavinul je v plátno a položil ho do hrobu vytesaného (ve skále), v němž ještě nikdo neležel.</verse>
				<verse number="54">A byl pátek, a sobota nastávala.</verse>
				<verse number="55">Za ním však šly ženy, které byly s ním přišly z Galilee, a podívaly se na hrob i na to, jak tělo jeho bylo položeno.</verse>
				<verse number="56">A vrátivše se, připravily vonné věci a masti. V sobotu ovšem odpočinuly podle přikázání.</verse>
			</chapter>
			<chapter number="24">
				<verse number="1">Ale v neděli záhy z rána přišly ke hrobu nesouce (s sebou) vonné věci, které připravily.</verse>
				<verse number="2">Nalezly však kámen odvalený od hrobu</verse>
				<verse number="3">a vešedše (do něho) nenalezly těla Pána Ježíše.</verse>
				<verse number="4">Když byly proto bez rady, postavili se najednou dva muži podle nich v rouše skvoucím.</verse>
				<verse number="5">Když se bály a svůj obličej k zemi schýlily, řekli jim: „Proč hledáte živého mezi mrtvými?</verse>
				<verse number="6">Není ho tuto, ale vstal. Rozpomeňte se, kterak mluvil k vám, když byl ještě v Galilei.</verse>
				<verse number="7">Pravili:,Syn člověka musí býti vydán v ruce lidí hříšných a býti ukřižován a třetího dne vstáti z mrtvých.‘“</verse>
				<verse number="8">I rozpomenuly se na slova jeho.</verse>
				<verse number="9">A navrátivše se od hrobu zvěstovaly to všecko jedenácti a všem ostatním.</verse>
				<verse number="10">Byla to Maria Magdalena a Johanna a Maria (matka) Jakubova a ostatní s nimi, které to pověděly apoštolům.</verse>
				<verse number="11">Ale slova ta zdála se jim jako nesmysl; i nevěřili jim.</verse>
				<verse number="12">Petr pak vstav běžel ke hrobu a nakloniv se uzřel prostěradla, ana leží o sobě; i odešel domů, divě se tomu, co se stalo.</verse>
				<verse number="13">A hle téhož dne šli dva z nich do vesnice, jménem Emaus, která byla vzdálena od Jerusalema honů šedesát.</verse>
				<verse number="14">A ti hovořili spolu o všech těch věcech, které se udály.</verse>
				<verse number="15">A když hovořili a sebe se dotazovali, Ježíš přiblíživ se bral se s nimi;</verse>
				<verse number="16">ale oči jejich byly drženy, aby ho nepoznali.</verse>
				<verse number="17">I řekl k nim: „Které jsou to řeči, jež spolu vedete a jste smutni?“</verse>
				<verse number="18">A jeden z nich, jménem Kleofáš, odpověděv řekl jemu: „Ty-li jediný jsi cizincem v Jerusalemě a neseznal jsi těch věcí, které se tam staly v těchto dnech?“ I řekl jim:</verse>
				<verse number="19">„Které?“ A oni pravili: „O Ježíši Nazaretském, jenž byl prorokem, mocným v činu i slově před Bohem a přede vším lidem;</verse>
				<verse number="20">a kterak velekněží a náčelníci naši ho vydali, aby byl odsouzen k smrti, a ukřižovali jej.</verse>
				<verse number="21">My však jsme se nadáli, že on to jest, jenž má vykoupit lid israelský; a nyní ke všemu tomu jest dnes třetí den od té doby, co se to stalo.</verse>
				<verse number="22">Ale i některé ženy z našich poděsily nás; bylyť z rána u hrobu</verse>
				<verse number="23">a nenalezše těla jeho, přišly a pravily, že viděly také zjevení se andělů, kteří praví, že jest živ.</verse>
				<verse number="24">I odešli někteří z nás ke hrobu a shledali tak, jak byly ženy pravily, jeho však nespatřili.“</verse>
				<verse number="25">Tu on pravil k nim: „Ó bláhoví a váhaví srdcem k věření všemu tomu, co mluvili proroci!</verse>
				<verse number="26">Zdali nemusil to Kristus trpěti a tak vejíti do slávy své?“</verse>
				<verse number="27">A počav od Mojžíše a všech proroků vykládal jim všecka Písma, která byla o něm.</verse>
				<verse number="28">I přiblížili se k vesnici, do které šli, a on se dělal, jakoby chtěl jíti dále,</verse>
				<verse number="29">ale oni přinutili ho řkouce: „Zůstaň s námi, neboť se připozdívá, a den se již nachýlil.“ I vešel s nimi.</verse>
				<verse number="30">A když byl s nimi za stolem, vzav chléb požehnal jej a rozlámav ho dával jim.</verse>
				<verse number="31">I otevřely se oči jejich a poznali ho; ale on zmizel od nich.</verse>
				<verse number="32">I řekli vespolek: „Zdali nehořelo v nás srdce naše, když mluvil k nám na cestě a vykládal nám Písma?“</verse>
				<verse number="33">A vstavše v touž hodinu vrátili se do Jerusalema a nalezli (tam) pohromadě jedenácte (apoštolů) i ty, kteří byli s nimi,</verse>
				<verse number="34">ani praví: „Pán vstal skutečně a ukázal se Šimonovi.“</verse>
				<verse number="35">I vypravovali také oni, co se stalo na cestě a kterak ho poznali v lámání chleba.</verse>
				<verse number="36">Zatím však, co to mluvili, (Ježíš) stanul mezi nimi a řekl jim: „Pokoj vám! (Já jsem to, nebojte se).“</verse>
				<verse number="37">Ale oni zděšeni a přestrašeni jsouce domnívali se, že vidí ducha.</verse>
				<verse number="38">I řekl jim: „Proč se děsíte a proč vstupují takové myšlenky na srdce vaše?</verse>
				<verse number="39">Vizte ruce mé i nohy mé, že já to jsem; dotýkejte se mne, a vizte, neboť duch nemá těla a kostí, jak vidíte, že já mám.“</verse>
				<verse number="40">A pověděv to ukázal jim ruce i nohy.</verse>
				<verse number="41">Když pak oni pro radost ještě nevěřili a se divili, řekl jim: „Máte tu něco k jídlu?“</verse>
				<verse number="42">I podali mu kus pečené ryby a plást medu.</verse>
				<verse number="43">A on pojedl před nimi a vzav ostatky dal jim.</verse>
				<verse number="44">I řekl k nim: „To jsou slova, která jsem mluvil k vám byv ještě s vámi, že se (totiž) musí naplniti všecko, co psáno jest o mně v zákoně Mojžíšově a v prorocích i žalmích.“</verse>
				<verse number="45">Potom vyložil jim smysl, aby rozuměli Písmům,</verse>
				<verse number="46">a řekl jim: „Tak jest psáno (a tak bylo třeba), aby Kristus trpěl a třetího dne vstal z mrtvých,</verse>
				<verse number="47">a aby hlásáno bylo pokání a odpuštění hříchů pro jméno jeho mezi všemi národy, počnouc od Jerusalema.</verse>
				<verse number="48">Vy pak jste svědky těch věcí.</verse>
				<verse number="49">A já pošlu na vás toho, jehož Otec můj zaslíbil, vy však zůstaňte v městě, dokavad nebudete opatřeni mocí s výsosti.“</verse>
				<verse number="50">Poté vyvedl je ven k Betanii a pozdvih rukou svých, požehnal jim.</verse>
				<verse number="51">I stalo se, když jim žehnal, odloučil se od nich a vznášel se do nebe.</verse>
				<verse number="52">A oni poklonivše se navrátili se do Jerusalema s radostí velikou,</verse>
				<verse number="53">a byli stále ve chrámě chválíce a velebíce Boha.</verse>
			</chapter>
		</book>
		<book number="43">
			<chapter number="1">
				<verse number="1">Na počátku bylo Slovo, a Slovo bylo u Boha, a Bůh bylo Slovo.</verse>
				<verse number="2">To bylo na počátku u Boha.</verse>
				<verse number="3">Všecky věci povstaly skrze ně, a bez něho nepovstalo nic (z toho), co povstalo.</verse>
				<verse number="4">V něm byl život, a ten Život byl světlem lidí,</verse>
				<verse number="5">a Světlo ve tmě svítí, a tma ho nepojala.</verse>
				<verse number="6">Vystoupil pak jeden člověk, byv poslán od Boha, jméno jeho bylo Jan;</verse>
				<verse number="7">ten přišel na svědectví, aby vydal svědectví o Světle, by všichni uvěřili skrze něho.</verse>
				<verse number="8">On nebyl světlem, nýbrž přišel, aby svědectví vydal o Světle.</verse>
				<verse number="9">Bylo však Světlo pravé, kteréž osvěcuje každého člověka přicházejícího na tento svět.</verse>
				<verse number="10">Na světě byl, a svět povstal skrze něj, ale svět ho nepoznal.</verse>
				<verse number="11">Do vlastního přišel, a svoji ho nepřijali.</verse>
				<verse number="12">Kolikokoli však jej přijali, dal jim moc státi se dítkami Božími, těm (totiž), kteří věří ve jméno jeho,</verse>
				<verse number="13">kteří se zrodili nikoli z krve, ani z vůle těla, ani z vůle muže, nýbrž z Boha.</verse>
				<verse number="14">A Slovo tělem učiněno jest, a přebývalo mezi námi, a viděli jsme slávu jeho, slávu jako jednorozeného od Otce, plného milosti a pravdy.</verse>
				<verse number="15">Jan vydal svědectví o něm a volal řka: „To byl ten, o němž jsem pravil: Ten jenž přijde po mně, přede mnou jest, neboť byl prve než já.“</verse>
				<verse number="16">A z plnosti jeho my všichni jsme obdrželi, a to milost jednu za druhou;</verse>
				<verse number="17">neboť zákon byl dán skrze Mojžíše, milost (však) a pravda přišla skrze Ježíše Krista.</verse>
				<verse number="18">Boha nikdo nikdy neviděl; jednorozený Syn, jenž jest v lůně Otcově, ten to zjevil.</verse>
				<verse number="19">A toto jest svědectví Janovo, když židé z Jerusalema poslali k němu kněze a levity, aby se ho otázali: „Ty kdo jsi?“</verse>
				<verse number="20">I vyznal a nezapřel, a vyznal: „já nejsem Kristus.“</verse>
				<verse number="21">I otázali se ho: „Co tedy? Eliáš jsi ty?“ A řekl: „Nejsem.“ „(Onen-li) prorok jsi ty?“ A odpověděl: „Ne.“</verse>
				<verse number="22">Tedy řekli jemu: „Kdo jsi? ať odpověď dáme těm, kteří nás poslali. Co pravíš sám o sobě?“</verse>
				<verse number="23">Pravil: „Já jsem hlas volajícího na poušti:,Spravte cestu Páně,‘ jakož pověděl prorok Isaiáš.“</verse>
				<verse number="24">A ti, kteří byli posláni, z fariseů byli.</verse>
				<verse number="25">I otázali se ho a řekli jemu: „Proč tedy křtíš, nejsi-li ani Kristus, ani Eliáš, ani prorok?“</verse>
				<verse number="26">Jan odpověděl jim řka: „Já křtím vodou, ale uprostřed vás stojí, jehož vy neznáte,</verse>
				<verse number="27">(jest to ten), jenž po mně přijíti má, (jenž přede mnou jest), jemuž já nejsem hoden rozvázati řeménky u obuvi jeho.“ -</verse>
				<verse number="28">Toto se stalo v Betanii za Jordanem, kde Jan křtil.</verse>
				<verse number="29">Druhého dne Jan uzřel Ježíše, an jde k němu; i řekl: „Ejhle Beránek Boží, který snímá hříchy světa.</verse>
				<verse number="30">To jest ten, o němž jsem pravil:,Po mně přijde muž, jenž přede mnou jest, neboť byl prve nežli já.‘</verse>
				<verse number="31">A já jsem ho neznal, ale proto jsem přišel já křtít vodou, aby uveden byl v známost v lidu israelském.“</verse>
				<verse number="32">I vydal Jan svědectví řka: „Viděl jsem Ducha jako holubici sestupovati s nebe, a zůstal na něm.</verse>
				<verse number="33">A já jsem ho neznal, ale ten, jenž mě poslal křtít vodou, ten mi řekl:,Nad kým uvidíš Ducha sestupovati a na něm zůstávati, ten jest to, jenž křtí Duchem svatým.‘</verse>
				<verse number="34">A já jsem uviděl a vydal svědectví, že tento jest Syn Boží.“</verse>
				<verse number="35">Druhého dne Jan stál (tam) opět a dva učeníci jeho (s ním).</verse>
				<verse number="36">A spatřiv Ježíše, an jde kolem, řekl: „Ejhle Beránek Boží.“</verse>
				<verse number="37">I uslyšeli ho ti dva učeníci praviti (to) a šli za Ježíšem.</verse>
				<verse number="38">Ježíš pak obrátiv se a uzřev je za sebou jíti, řekl jim: „Co hledáte?“ A oni řekli jemu: „Rabbí (to jest v překladě: Mistře), kde bydlíš?“</verse>
				<verse number="39">Dí jim: „Pojďte a vizte.“ Šli tedy a uzřeli kde bydlí; a zůstali u něho ten den. Bylo kolem deseti hodin.</verse>
				<verse number="40">Jedním pak z těch dvou, kteří to slyšeli od Jana a ho následovali, byl Ondřej, bratr Šimona Petra.</verse>
				<verse number="41">Ten našel nejprve bratra svého Šimona a řekl jemu: „Nalezli jsme Messiáše“ (to jest v překladě „Kristus“, Pomazaný).</verse>
				<verse number="42">I přivedl ho k Ježíšovi. A Ježíš pohleděv naň řekl: „Ty jsi Šimon, syn Janův; ty budeš slouti Kéfas“ (to jest v překladě „Petr“, Skála).</verse>
				<verse number="43">Druhého dne chtěl odejíti do Galilee a nalezl Filipa. I řekl jemu Ježíš: „Pojď za mnou.“</verse>
				<verse number="44">Byl pak Filip z Betsaidy, města Ondřejova a Petrova.</verse>
				<verse number="45">Filip nalezl Natanaele a řekl jemu: „Nalezli jsme toho, o němž psal Mojžíš v zákoně a proroci; jest to Ježíš, syn Josefa z Nazareta.</verse>
				<verse number="46">I řekl mu Natanael: „Z Nazareta může býti něco dobrého?“ Dí mu Filip: „Pojď a viz.“</verse>
				<verse number="47">Ježíš viděl Natanaele, an jde k němu: I řekl o něm: „Hle, pravý israelita, v němž není lsti.“</verse>
				<verse number="48">Dí mu Natanael; „Odkud mě znáš?“ Ježíš odpověděl: „Prve nežli tě Filip zavolal, když jsi byl pod fíkem, viděl jsem tebe.“</verse>
				<verse number="49">Odpověděl mu Natanael: „Mistře, ty jsi syn Boží, ty jsi král israelský.“</verse>
				<verse number="50">Ježíš mu odpověděl: „Protože jsem ti řekl:,Viděl jsem tě pod fíkem,‘ věříš; větší věci uvidíš nad tyto.“</verse>
				<verse number="51">A řekl jemu: „Vpravdě, vpravdě pravím vám: Uvidíte nebe otevřené a anděly Boží vystupovati a sestupovati na Syna člověka.“</verse>
			</chapter>
			<chapter number="2">
				<verse number="1">A třetího dne byla svatba v Káně galilejské, a byla tam matka Ježíšova.</verse>
				<verse number="2">Byl pak pozván na svatbu také Ježíš a učeníci jeho.</verse>
				<verse number="3">A když se nedostávalo vína, matka Ježíšova řekla k němu: „Nemají vína.“</verse>
				<verse number="4">I řekl jí Ježíš: „Co mně a tobě ženo? Ještě nepřišla hodina má.“</verse>
				<verse number="5">Dí matka jeho služebníkům: „Cokoli vám řekne, učiňte.“</verse>
				<verse number="6">Bylo pak tam postaveno podle očišťování židovského šest kamenných štoudví, z nichž každá brala do sebe míry dvě neb tři.</verse>
				<verse number="7">Dí jim ježíš: „Naplňte štoudve vodou.“ I naplnili je až do vrchu.</verse>
				<verse number="8">A Ježíš řekl jim: „Nyní nalijte a neste správci svatby.“ I donesli.</verse>
				<verse number="9">Když pak správce svatby okusil vody vínem učiněné a nevěděl odkud jest, - služebníci však, kteří vážili vodu, to věděli, - správce svatby zavolal ženicha a řekl jemu:</verse>
				<verse number="10">„Každý člověk dává nejprve dobré víno, a když se podnapili, tehdy (to, které jest) špatnější; ty však zachoval jsi dobré víno až dosavad.“</verse>
				<verse number="11">Tím učinil Ježíš počátek divů v Káně galilejské a zjevil slávu svou; i uvěřili v něho učeníci jeho.</verse>
				<verse number="12">Potom odebral se do Kafarnaum, on i matka jeho a bratři jeho a učeníci jeho, a pobyli tam nemnoho dní.</verse>
				<verse number="13">A byly blízko velikonoce židovské; i odešel Ježíš do Jerusalema</verse>
				<verse number="14">a nalezl v chráně prodavače volů a ovcí i holubův a penězoměnce, ani seděli.</verse>
				<verse number="15">I udělal z provázků (jako) bič a vyhnal všecky z chrámu, ovce a voly, a penězoměncům rozsypal peníze a stoly převrátil;</verse>
				<verse number="16">a těm, kteří prodávali holuby, řekl: „Odneste to odtud, nečiňte domu Otce mého domem kupeckým“.</verse>
				<verse number="17">I rozpomenuli se učeníci jeho, že jest psáno: „Horlivost domu mého stravuje mě.“</verse>
				<verse number="18">Židé proto ujali se slova a řekli jemu: „Které znamení ukazuješ nám (pro to), že ty věci činíš?“</verse>
				<verse number="19">Ježíš odpověděl jim: „Zbořte chrám tento, a ve třech dnech jej vzdělám.“</verse>
				<verse number="20">Tu řekli židé: „Čtyřicet a šest roků stavěn byl chrám tento, a ty jej vzděláš ve třech dnech?“</verse>
				<verse number="21">On však to pravil o chrámu těla svého.</verse>
				<verse number="22">Když tedy vstal z mrtvých, rozpomenuli se učeníci jeho, že to pověděl; i uvěřili Písmu a slovu, které Ježíš řekl.</verse>
				<verse number="23">Když pak byl v Jerusalemě o velikonocích o slavnosti, mnozí uvěřili ve jméno jeho, vidouce zázraky jeho, které činil.</verse>
				<verse number="24">Ježíš sám však nesvěřoval se jim, poněvadž je znal všecky</verse>
				<verse number="25">a poněvadž neměl zapotřebí, aby kdo vydal (mu) svědectví o člověku; neboť sám věděl, co jest v člověku.</verse>
			</chapter>
			<chapter number="3">
				<verse number="1">Byl pak jeden člověk z fariseů, jménem Nikodém, náčelník židovský.</verse>
				<verse number="2">Ten přišel k Ježíšovi v noci a řekl jemu: „Mistře, víme, že jsi od Boha vyšel jako učitel; neboť nikdo nemůže činiti těch zázraků, které ty činíš, není-li Bůh s ním.“</verse>
				<verse number="3">Ježíš odpověděl a řekl jemu: „Vpravdě, vpravdě pravím tobě: Nenarodí-li se kdo znova, nemůže viděti království Božího.“</verse>
				<verse number="4">Dí jemu Nikodém: „Kterak může člověk se naroditi jsa stár? Může-liž po druhé vejíti v život matky své a se (opět) naroditi?“</verse>
				<verse number="5">Ježíš odpověděl: „Vpravdě, vpravdě pravím tobě: Nenarodí-li se kdo znova z vody a Ducha (svatého), nemůže vejíti do království Božího.</verse>
				<verse number="6">Co se narodilo z těla, tělo jest, a co se narodilo z Ducha, duch jest.</verse>
				<verse number="7">Nediv se, že jsem ti řekl: Musíte se znova naroditi.</verse>
				<verse number="8">Vítr vane, kde chce, a slyšíš jeho hlas, ale nevíš, odkud přichází a kam jde; tak jest to při každém, kdo se narodil z Ducha.“</verse>
				<verse number="9">Nikodém odpověděl mu: „Kterak se to může státi?“</verse>
				<verse number="10">Ježíš mu řekl: „Ty jsi učitelem v lidu israelském, a toho nevíš?</verse>
				<verse number="11">Vpravdě, vpravdě pravím tobě: Co víme, to mluvíme, a co jsme viděli, to osvědčujeme, a - svědectví našeho nepřijímáte.</verse>
				<verse number="12">Jestliže jsem vám pověděl věci pozemské, a nevěříte, kterak uvěříte, povím-li vám věci nebeské?</verse>
				<verse number="13">A nikdo nevstoupil na nebe, leč jen ten, jenž s nebe sestoupil, (totiž) Syn člověka, který jest v nebi.</verse>
				<verse number="14">A jako Mojžíš povýšil hada na poušti, tak musí povýšen býti Syn člověka,</verse>
				<verse number="15">aby nikdo, jenž v něho věří, nezahynul, nýbrž měl život věčný.</verse>
				<verse number="16">Neboť tak Bůh miloval svět, že Syna svého jednorozeného dal, aby nikdo, jenž v něho věří, nezahynul, nýbrž měl život věčný.</verse>
				<verse number="17">Vždyť Bůh neposlal Syna svého na svět, aby soudil svět, nýbrž aby spasen byl svět skrze něho.</verse>
				<verse number="18">Kdo věří v něho, nebývá souzen; kdo však nevěří, již jest odsouzen, poněvadž nevěří ve jméno jednorozeného Syna Božíno.</verse>
				<verse number="19">To pak jest soud, že světlo přišlo na svět, a lidé milovali více tmu nežli světlo; neboť skutkové jejich byli zlí.</verse>
				<verse number="20">Každý zajisté, kdo činí zlé, nenávidí světla a nejde ke světlu, aby nebyli usvědčeni skutkové jeho.</verse>
				<verse number="21">Kdo však čini pravdu, jde ke světlu, aby skutkové jeho se zjevili, neboť v Bohu jsou vykonáni.</verse>
				<verse number="22">Potom přišel Ježíš a učeníci jeho do země judské a tam zdržoval se s nimi a křtil.</verse>
				<verse number="23">Křtil však také Jan v Enon u Salimu, neboť bylo tam mnoho vody a lidé přicházeli a dávali se křtíti.</verse>
				<verse number="24">Jan totiž nebyl ještě vsazen do žaláře.</verse>
				<verse number="25">Vznikla pak hádka od učeníků Janových se židy o očišťování.</verse>
				<verse number="26">I přišli k Janovi a řekli jemu: „Mistře, ten, jenž byl u tebe za Jordanem, jemuž ty jsi vydal svědectví, hle, ten křtí, a všichni jdou k němu.“</verse>
				<verse number="27">Jan odpověděl a řekl: „Člověk nemůže nic vzíti, není-li mu dáno s nebe.</verse>
				<verse number="28">Vy sami jste mi svědky, že jsem řekl:,Já nejsem Kristus, nýbrž jsem poslán před ním.‘</verse>
				<verse number="29">Kdo má nevěstu, jest ženich; ženichův přítel však, který stojí a ho slyší, raduje se velice pro hlas ženichův; nuže, tato radost má se naplnila.</verse>
				<verse number="30">On musí růsti, já pak se menšiti.</verse>
				<verse number="31">Kdo shůry přichází, jest nade všecky; kdo ze země jest, jest zemský a mluví po zemsku. Kdo s nebe přichází, jest nade všecky,</verse>
				<verse number="32">a co viděl a slyšel, o tom svědčí, ale svědectví jeho nikdo nepřijímá.</verse>
				<verse number="33">Kdo přijal svědectví jeho, ten zpečetil, že Bůh jest pravdomluvný;</verse>
				<verse number="34">neboť ten, jehož Bůh poslal, mluví slova Boží; vždyť Bůh nedává (mu) Ducha na míru.</verse>
				<verse number="35">Otec miluje Syna a všecko dal mu do ruky.</verse>
				<verse number="36">Kdo věří v Syna, má život věčný; kdo však nevěří v Syna, neuzří života, nýbrž hněv Boží zůstává na něm.“</verse>
			</chapter>
			<chapter number="4">
				<verse number="1">Když tedy Ježíš seznal, že fariseové uslyšeli, že Ježíš nabývá více učeníků a více křtí než Jan,</verse>
				<verse number="2">(ačkoliv Ježíš sám nekřtil, nýbrž učeníci jeho),</verse>
				<verse number="3">opustil Judsko a odešel opět do Galilee.</verse>
				<verse number="4">Musil však jíti Samařskem.</verse>
				<verse number="5">I přišel k městu samařskému, jménem Sychar, poblíže pole, které Jakub dal svému synu Josefovi.</verse>
				<verse number="6">Byla pak tam studnice Jakubova. Proto Ježíš, jsa cestou unaven, posadil se tak u studnice. Bylo kolem šesti hodin.</verse>
				<verse number="7">Tu přišla jedna žena ze Samařska vážit vody. Ježíš řekl: „Dej mi píti.“</verse>
				<verse number="8">Neboť učeníci jeho odešli do města, aby nakoupili pokrmů.</verse>
				<verse number="9">I řekla mu ta žena Samaritánka: „Kterak ty jsa žid žádáš ode mne píti, ježto já jsem žena samaritánská?“ Židé totiž neobcují se Samaritány.</verse>
				<verse number="10">Ježíš odpověděl ji: „Kdybys znala dar Boží a kdo jest ten, jenž ti praví:,Dej mi píti‘, ty bys ho poprosila, a dal by ti vody živé.“</verse>
				<verse number="11">Dí mu žena: „Pane, ani nemáš, čím bys navážil, a studna jest hluboká; odkud tedy máš vodu živou?</verse>
				<verse number="12">Zdaliž ty jsi větší, než otec náš Jakub, který nám dal tu studnici, a sám z ní pil i synové jeho a dobytek jeho?“</verse>
				<verse number="13">Ježíš odpověděl jí: „Každý, kdo pije z vody této, žízniti bude opět; kdo však se napije z vody, kterou já mu dám, nebude žízniti navěky;</verse>
				<verse number="14">nýbrž voda, kterou já mu dám, stane se v něm pramenem vody vytryskující do života věčného.“</verse>
				<verse number="15">Dí k němu žena: „Pane, dej mi té vody, abych (již) nežíznila ani nechodila sem vážit.“</verse>
				<verse number="16">Ježíš řekl jí: „Jdi, zavolej muže svého a přijď sem.“</verse>
				<verse number="17">Žena odpověděla: „Nemám muže.“ Dí jí Ježíš: „Dobře jsi řekla:,Nemám muže‘;</verse>
				<verse number="18">neboť pět mužů jsi měla, a ten, kterého nyní máš, není tvým mužem. To jsi pověděla pravdivě.</verse>
				<verse number="19">Dí mu žena: „Pane, vidím, že ty jsi prorok.</verse>
				<verse number="20">Otcové naši klaněli se na této hoře, a vy pravíte, že v Jerusalemě jest místo, kde náleží se klaněti.“</verse>
				<verse number="21">Ježíš řekl jí: „Ženo, věř mi, že přichází hodina, kdy nebudete se klaněti Otci ani na této hoře ani v Jerusalemě.</verse>
				<verse number="22">Vy se klaníte tomu, čeho neznáte; my se klaníme tomu, co známe, poněvadž spása jest ze židů.</verse>
				<verse number="23">Avšak přichází hodina, a nyní jest (tu), kdy praví ctitelé budou se klaněti Otci v duchu a v pravdě; neboť i Otec hledá takových, kteří by se mu (tak) klaněli.</verse>
				<verse number="24">Bůh je duch, a ti, kteří se mu klanějí, v duchu a v pravdě mají se mu klaněti.“</verse>
				<verse number="25">Dí mu žena: „Vím, že přijde Messiáš, (který slove Kristus): když tedy přijde on, oznámí nám všecko.“</verse>
				<verse number="26">Ježíš řekl jí: „Já to jsem, jenž mluvím s tebou.“</verse>
				<verse number="27">A v tom přišli učeníci jeho a divili se, že mluví se ženou; přece však nikdo neřekl: „Čeho si přeješ?“ aneb „Proč s ní mluvíš?“</verse>
				<verse number="28">Tu nechala žena konev svou a odešla do města a řekla o něm lidem:</verse>
				<verse number="29">„Pojďte a vizte člověka, který mi pověděl všecko, co jsem učinila; není-li on Kristus?“</verse>
				<verse number="30">Vyšli tedy z města a brali se k němu.</verse>
				<verse number="31">Mezitím učeníci jeho prosili ho řkouce: „Mistře, pojez.“</verse>
				<verse number="32">Ale on řekl jim: „Já mám pokrm k jídlu, o němž vy nevíte.“</verse>
				<verse number="33">Pravili tedy učeníci vespolek: „Zdali kdo přinesl mu jísti?“</verse>
				<verse number="34">Ježíš řekl jim: „Můj pokrm jest činiti vůli toho, jenž mě poslal, a dokonati dílo jeho.</verse>
				<verse number="35">Nepravíte-liž vy: Ještě čtyři měsíce, a bude žeň? Hle, pravím vám:,Pozdvihněte očí svých a podívejte se na krajiny, že jsou již bílé ke žni.</verse>
				<verse number="36">A kdo žne, béře odplatu a shromažďuje užitek k životu věčnému, aby se radoval, i ten, kdo seje, i ten, kdo žne.</verse>
				<verse number="37">V této věci pravdivé jest zajisté přísloví:,Jiný jest, jenž rozsévá, a jiný, jenž žne.‘</verse>
				<verse number="38">Já jsem vás poslal žnouti, o čem jste nepracovali; jiní pracovali, a vy jste vešli v práce jejich.“</verse>
				<verse number="39">Z onoho města pak mnoho Samaritánův uvěřilo v něho pro slova ženy, která vydávala svědectví: „Pověděl mi všecko, co jsem činila.“</verse>
				<verse number="40">Když tedy Samaritáni přišli k němu, prosili ho, aby pobyl u nich. I pobyl tam dva dni.</verse>
				<verse number="41">A mnohem více jich uvěřilo v něho pro slovo jeho.</verse>
				<verse number="42">I pravili ženě: „Věříme již nikoli pro tvoji řeč; neboť sami jsme slyšeli a víme, že tento jest vpravdě Spasitelem světa.“</verse>
				<verse number="43">Po dvou dnech pak vyšel odtud a odebral se do Galilee;</verse>
				<verse number="44">neboť Ježíš sám vydal svědectví, že prorok není ve vážnosti ve své otčině.</verse>
				<verse number="45">Když tedy přišel do Gsililee, Galilejští přijali ho (radostně), neboť viděli všecko, co činil v Jerusalemě o slavnosti; byli totiž také oni přišli na slavnost.</verse>
				<verse number="46">Přišel tedy zase do Kány galilejské, kdež byl proměnil vodu ve víno. A byl jeden úředník královský v Kafarnaum, jehož syn byl nemocen.</verse>
				<verse number="47">Ten uslyšev, že Ježíš přichází z Judska do Galilee, odebral se k němu a prosil ho, aby přišel a uzdravil syna jeho; neboť počínal umírati.</verse>
				<verse number="48">I řekl k němu Ježíš: „Neuzříte-li zázraků a divů, neuvěříte.“</verse>
				<verse number="49">Dí jemu úředník královský: „Pane, pojď, prve než umře syn můj.“</verse>
				<verse number="50">Dí jemu Ježíš: „Jdi, syn tvůj jest živ.“ Člověk ten uvěřil slovu, které mu pravil Ježíš, a šel.</verse>
				<verse number="51">Když pak byl již na cestě, služebníci jeho potkali se s ním a zvěstovali (mu), že syn jeho jest živ.</verse>
				<verse number="52">I otázal se jich na hodinu, ve kterou se mu ulevilo. A oni mu řekli: „Včera v hodinu sedmou přestala mu zimnice.“</verse>
				<verse number="53">Poznal tedy otec, že to byla ona hodina, ve které mu Ježíš řekl: „Syn tvůj jest živ.“ I uvěřil v něho on sám i celý dům jeho.</verse>
				<verse number="54">To byl druhý zázrak, který Ježíš učinil opět (v Káně), když přišel z Judska do Galilee.</verse>
			</chapter>
			<chapter number="5">
				<verse number="1">Potom byla slavnost židovská, a Ježíš odebral se do Jerusalema.</verse>
				<verse number="2">Jest pak v Jerusalemě při bravní (bráně) rybník, jenž hebrejsky, slove Bethesda a má pět podloubí.</verse>
				<verse number="3">V těch leželo veliké množství neduživců: slepých, kulhavých, ochrnulých, kteří čekali na pohyb vody.</verse>
				<verse number="4">Anděl Páně totiž sestupoval časem do rybníka, a hýbal vodou. A kdo po hnutí vody první vstoupil do rybníka, býval uzdraven, ať byl stižen neduhem kterýmkoliv.</verse>
				<verse number="5">I byl tam jeden člověk, který byl nemocen již třicet osm roků.</verse>
				<verse number="6">Toho Ježíš uzřev ležeti a seznav, že to s ním trvá již dlouhý čas, řekl jemu: „Chceš býti zdráv?“</verse>
				<verse number="7">Nemocný odpověděl mu: „Pane, nemám člověka, aby, když se voda pohne, spustil mě do rybníka; když pak já jdu, jiný sestupuje přede mnou.“</verse>
				<verse number="8">Dí mu Ježíš: „Vstaň, vezmi lože své a choď.“</verse>
				<verse number="9">A ihned uzdravil se člověk ten; i vzal lože své a chodil. Byla však toho dne sobota.</verse>
				<verse number="10">A proto židé řekli tomu, jenž se uzdravil: „Jest sobota; není dovoleno tobě nosit lože své.“</verse>
				<verse number="11">On pak odpověděl jim: „Ten, jenž mě uzdravil, řekl mi: Vezmi lože své a choď.“</verse>
				<verse number="12">Tedy otázali se ho: „Kdo jest ten člověk, který ti řekl: Vezmi lože své a choď?“</verse>
				<verse number="13">Ten však, jenž byl uzdraven, nevěděl, kdo jest, neboť Ježíš uchýlil se, poněvadž byl zástup na tom místě.</verse>
				<verse number="14">Potom Ježíš nalezl ho ve chrámě a řekl jemu: „Hle, učiněn jsi zdráv, již více nehřeš, aby se ti nepřihodilo něco horšího.“</verse>
				<verse number="15">Člověk ten odešel a oznámil židům, že jest to Ježíš, který ho uzdravil.</verse>
				<verse number="16">Proto židé pronásledovali Ježíše, že to učinil v sobotu.</verse>
				<verse number="17">Ježíš pak promluvil k nim: „Otec můj dosavad dělá, i já dělám.“</verse>
				<verse number="18">Tedy židé hledali proto tím více ho usmrtiti, ježto nejen rušil sobotu, nýbrž i Boha nazýval Otcem svým, čině se rovným Bohu.</verse>
				<verse number="19">Ježíš tedy odpověděl jim: „Vpravdě, vpravdě pravím vám: Nemůže Syn sám od sebe činiti ničeho, leč co vidí, že činí Otec. Cokoli totiž činí On, to činí podobně i Syn;</verse>
				<verse number="20">neboť Otec miluje Syna a ukazuje mu všecko, co sám činí; a větší ještě skutky nad to ukáže mu, abyste se divili.</verse>
				<verse number="21">Jako totiž Otec mrtvé křísí a oživuje, tak i Syn, koho chce, oživuje.</verse>
				<verse number="22">Neboť Otec nesoudí nikoho, ale veškeren soud dal Synu,</verse>
				<verse number="23">aby všichni ctili Syna, jako ctí Otce. Kdo nectí Syna, nectí Otce, který ho poslal.</verse>
				<verse number="24">Vpravdě, vpravdě pravím vám: Kdo slyší slovo mé a věří tomu, jenž mě poslal, má život věčný a soudu nepropadá, nýbrž přešel ze smrti do života.</verse>
				<verse number="25">Vpravdě, vpravdě pravím vám: Přichází hodina a nyní jest, kdy mrtví uslyší hlas Syna Božího, a ti, kteří uslyší, živi budou;</verse>
				<verse number="26">neboť jako Otec má život sám v sobě, tak dal i Synu, aby měl život sám v sobě,</verse>
				<verse number="27">a dal mu moc konati soud, poněvadž jest Syn člověka.</verse>
				<verse number="28">Nedivte se tomu, neboť přichází hodina, ve které všichni, kteří v hrobech jsou, uslyší hlas jeho,</verse>
				<verse number="29">a půjdou ti, kteří dobře činili, na vzkříšení k životu, ti však, kteří zlé páchali, na vzkříšení k soudu.</verse>
				<verse number="30">Nemohu já sám od sebe činiti ničeho. Jak slyším, (tak) soudím, a soud můj jest spravedlivý, neboť nehledám vůle své, nýbrž vůli toho, jenž mě poslal.“</verse>
				<verse number="31">„Vydávám-li já svědectví sám o sobě, svědectví mé není pravé.</verse>
				<verse number="32">Jiný jest, jenž svědčí o mně, a já vím, že pravé jest svědectví, které vydává o mně.</verse>
				<verse number="33">Vy jste poslali k Janovi, a on vydal svědectví pravdě;</verse>
				<verse number="34">já však neberu svědectví od člověka, ale toto pravím, abyste vy byli spaseni.</verse>
				<verse number="35">On byl svící hořící a svítící, ale vám se zachtělo (jen) na chvíli se veseliti ve světle jeho.</verse>
				<verse number="36">Já však mám svědectví větší nežli (jest) Janovo; ty skutky totiž, které mi dal Otec, abych je vykonal, ty skutky, které činím, vydávají o mně svědectví, že Otec mě poslal.</verse>
				<verse number="37">I sám Otec, který mě poslal, vydal svědectví o mně; a nikdy jste ani hlasu jeho neslyšeli ani tváře jeho neviděli,</verse>
				<verse number="38">a slova jeho nemáte v sobě zůstávajícího, neboť vy nevěříte tomu, kteréhož On poslal.</verse>
				<verse number="39">Zpytujete Písma, neboť se domníváte, že v nich máte život věčný. Také ona jsou to, jež vydávají svědectví o mně;</verse>
				<verse number="40">a vy (přece) nechcete přijíti ke mně, abyste měli život.</verse>
				<verse number="41">Oslavy od lidí nepřijímám,</verse>
				<verse number="42">ale poznal jsem vás, že (totiž) lásky k Bohu nemáte v sobě.</verse>
				<verse number="43">Já jsem přišel ve jménu Otce svého, a nepřijímáte mě; jiný-li přijde ve jménu svém, toho přijmete.</verse>
				<verse number="44">Kterak můžete uvěřiti vy, kteří přijímáte čest jedni od druhých, a té cti, která jest od jediného Boha, nehledáte?</verse>
				<verse number="45">Nedomnívejte se, že já budu žalovati na vás u Otce; jestiť, kdo na vás žaluje, totiž Mojžíš, v nějž vy doufáte.</verse>
				<verse number="46">Neboť kdybyste věřili Mojžíšovi, věřili byste i mně; o mně psal on;</verse>
				<verse number="47">pakli však nevěříte jeho písmu, kterak uvěříte mým slovům?“</verse>
			</chapter>
			<chapter number="6">
				<verse number="1">Potom odešel Ježíš za moře Galilejské, to jest Tiberiadské,</verse>
				<verse number="2">a veliký zástup šel za ním, neboť viděli zázraky, které činil na nemocných.</verse>
				<verse number="3">I vystoupil Ježíš nahoru a posadil se tam s učeníky svými.</verse>
				<verse number="4">Byly pak blízko velikonoce, slavnost židovská.</verse>
				<verse number="5">Tedy Ježíš pozdvih oči a spatřiv, že zástup veliký jde k němu, pravil k Filipovi: „Odkud nakoupíme chlebů, aby pojedli tito?“</verse>
				<verse number="6">To však řekl, zkoušeje ho, neboť sám věděl, co hodlá učiniti.</verse>
				<verse number="7">Filip mu odpověděl: „Za dvě stě denárů chlebů nestačí jim, aby každý něco málo dostal.“</verse>
				<verse number="8">Dí jemu jeden z učeníků jeho, (totiž) Ondřej, bratr Šimona Petra:</verse>
				<verse number="9">„Jest zde jeden pacholík, který má pět chlebů ječných a dvě ryby, ale co jest to na tak mnohé?“</verse>
				<verse number="10">Tedy řekl Ježíš: „Rozkažte lidem, ať se posadí.“ Bylo pak mnoho trávy na tom místě. I posadilo se mužů počtem asi pět tisíc.</verse>
				<verse number="11">Tu Ježíš vzal chleby a díky učiniv rozdal sedícím; podobně i z ryb, kolik chtěli.</verse>
				<verse number="12">Když však se nasytili, řekl učeníkům svým: „Sebeřte pozůstalé kousky, ať nezhynou.“</verse>
				<verse number="13">I sebrali a naplnili dvanáct košů kousky z pěti chlebů ječných, kteréž pozůstaly po těch, kteří jedli.</verse>
				<verse number="14">Tedy ti lidé uzřevše zázrak, kterýž učinil Ježíš, pravili: „To jest jistě ten prorok, který má přijíti na svět.“</verse>
				<verse number="15">Proto Ježíš, poznav, že chtějí přijíti a chopiti ho, aby jej učinili králem, uchýlil se opět na horu sám jediný.</verse>
				<verse number="16">Když pak byl večer, učeníci jeho sestoupili k moři</verse>
				<verse number="17">a vstoupivše na loď, plavili se přes moře do Kafarnaum; a již setmělo se, a Ježíš ještě nepřišel k nim.</verse>
				<verse number="18">Moře však se zdvihalo, ježto vál vítr veliký.</verse>
				<verse number="19">Když tedy upluli asi dvacet pět neb třicet honů, spatřili Ježíše, an kráčí po moři a přibližuje se k lodi; i báli se.</verse>
				<verse number="20">On však řekl jim: „Já jsem to; nebojte se.“</verse>
				<verse number="21">Tu chtěli ho vzíti na loď, ale loď byla ihned u země, do které se ubírali.</verse>
				<verse number="22">Druhého dne lid, který stál za mořem, zvěděl, že nebylo tam jiné lodi, leč jen jedna, a že Ježíš nevstoupil s učeníky svými na tu loď, nýbrž že učeníci jeho sami odpluli;</verse>
				<verse number="23">jiné však lodí připluly z Tiberiady blízko k tomu místu, kde byli jedli chléb, když Pán díky učinil.</verse>
				<verse number="24">Když tedy lid viděl, že tam Ježíše není, ani učeníků jeho, vstoupili na lodi a dostali se do Kafarnaum, hledajíce Ježíše.</verse>
				<verse number="25">A nalezše ho za mořem, řekli jemu: „Mistře, kdy jsi sem přišel?“</verse>
				<verse number="26">Ježíš odpověděl jim: „Vpravdě, vpravdě pravím vám: Hledáte mě ne proto, že jste viděli divy, nýbrž že jste jedli z chlebů a nasytili se.</verse>
				<verse number="27">Pracujte nikoliv o pokrm pomíjející, nýbrž o pokrm, který zůstává k životu věčnému, kterýž vám dá Syn člověka; neboť toho potvrdil Otec, Bůh.“</verse>
				<verse number="28">I řekli jemu: „Co máme činiti, abychom konali díla Boží?“</verse>
				<verse number="29">Ježíš odpověděl jim: „To jest dílo Boží, abyste věřili v toho, jehož on poslal.“</verse>
				<verse number="30">Tu řekli jemu: „Které znamení tedy činíš ty, abychom je viděli a tobě věřili? Co konáš?</verse>
				<verse number="31">Otcové naši jedli manu na poušti, jakož jest psáno:,Chléb s nebe dal jim k jídlu‘.“</verse>
				<verse number="32">Tedy řekl jim Ježíš: „Vpravdě, vpravdě pravím vám: nikoliv Mojžíš dal vám chléb s nebe, nýbrž Otec můj dává vám pravý chléb s nebe.</verse>
				<verse number="33">Neboť chléb Boží jest ten, který sestupuje s nebe a dává život světu.“</verse>
				<verse number="34">I řekli mu židé: „Pane, povždy nám dávej ten chléb.“</verse>
				<verse number="35">A Ježíš řekl jim: „Já jsem chléb života; kdo přichází ke mně, nebude lačněti, a kdo věří ve mne, nebude žízniti nikdy.</verse>
				<verse number="36">Avšak řekl jsem vám, že jste mě i viděli, ale nevěříte.</verse>
				<verse number="37">Všecko, co mi dává Otec, přijde ke mně, a toho, kdo ke mně přijde, nevyvrhnu ven,</verse>
				<verse number="38">neboť jsem sestoupil s nebe, nikoliv abych činil vůli svou, nýbrž vůli toho, jenž mě poslal.</verse>
				<verse number="39">Toto pak jest vůle toho, jenž mě poslal (Otce), abych neztratil nic z toho, co mi dal, nýbrž abych to vzkřísil v den poslední.</verse>
				<verse number="40">Neboť to jest vůle Otce mého (který mě poslal), aby každý, kdo vidí Syna a věří v něho, měl život věčný; a já ho vzkřísím v den poslední.“</verse>
				<verse number="41">I reptali židé na něho, že řekl: „Já jsem chléb, který s nebe sestoupil,“</verse>
				<verse number="42">a pravili: „Není-liž to Ježíš, syn Josefův, jehož otce i matku známe? Kterak tedy praví: „S nebe jsem sestoupil.“</verse>
				<verse number="43">Ježíš tedy odpověděl jim: „Nereptejte vespolek.</verse>
				<verse number="44">Nikdo nemůže přijíti ke mně, nepřitáhne-li ho Otec, který mě poslal; a já ho vzkřísím v den poslední.</verse>
				<verse number="45">Jest psáno v prorocích:,A budou všichni poučováni od Boha.‘ Každý, kdo uslyšel od Otce a se naučil, přichází ke mně.</verse>
				<verse number="46">Nepravím tím, že by kdo viděl Otce, leč jen ten, jenž jest od Boha, ten viděl Otce.</verse>
				<verse number="47">Vpravdě, vpravdě, pravím vám: Kdo věří ve mne, má život věčný.</verse>
				<verse number="48">Já jsem chléb života.</verse>
				<verse number="49">Otcové vaši jedli na poušli manu, a zemřeli.</verse>
				<verse number="50">To jest chléb s nebe sestupující, aby, jí-li kdo z něho, nezemřel.</verse>
				<verse number="51">Já jsem chléb živý, jenž s nebe sestoupil.</verse>
				<verse number="52">Bude-li kdo jísti z chleba toho, živ bude na věky. A chléb, který já dám, tělo mé jest (které dám) za život světa.“</verse>
				<verse number="53">Tu hádali se židé vespolek řkouce: „Kterak může tento dáti nám tělo své k jídlu?“</verse>
				<verse number="54">Proto řekl jim Ježíš: „Vpravdě, vpravdě pravím vám: Nebudete-li jísti těla Syna člověka a píti jeho krve, nebudete míti v sobě života.</verse>
				<verse number="55">Kdo jí mé tělo a pije mou krev, má život věčný, a já ho vzkřísím v den poslední.</verse>
				<verse number="56">Neboť tělo mé vpravdě jest pokrm a krev má vpravdě jest nápoj.</verse>
				<verse number="57">Kdo jí mé tělo a pije mou krev, zůstává ve mně a já v něm.</verse>
				<verse number="58">Jako mne poslal živý Otec a já živ jsem skrze Otce, tak i ten, kdo jí mne, živ bude skrze mne.</verse>
				<verse number="59">Toto jest chléb, jenž s nebe sestoupil, ne jako otcové (vaši) jedli manu a zemřeli. Kdo jí chléb tento, živ bude na věky.“</verse>
				<verse number="60">To pověděl uče v synagoze v Kafarnaum.</verse>
				<verse number="61">Tu mnozí z učeníků jeho uslyševše to řekli: „Tvrdá jest ta řeč; kdo ji může poslouchat?“</verse>
				<verse number="62">Ale Ježíš věda sám u sebe, že učeníci jeho na to reptají, řekl jim: „??-li vás pohoršuje?</verse>
				<verse number="63">Což tedy, když uzříte Syna člověka, an vstupuje tam, kde byl dříve?</verse>
				<verse number="64">Duch jest to, jenž oživuje, tělo nic neprospívá; ta slova však, která jsem já mluvil vám, jsou duch a život.</verse>
				<verse number="65">Ale jsou někteří mezi vámi, kteří nevěří.“ Vědělť zajisté Ježíš od počátku, kdo jsou nevěřící, a kdo jest ten, jenž ho zradí.</verse>
				<verse number="66">I pravil: „Proto jsem vám řekl, že nikdo nemůže přijíti ke mně, není-li mu dáno od Otce (mého).“</verse>
				<verse number="67">Od té doby mnozí z učeníků jeho odešli zpět a nechodili již s ním.</verse>
				<verse number="68">Řekl tedy ke dvanácti: „Chcete i vy odejíti?“</verse>
				<verse number="69">Šimon Petr odpověděl mu: „Pane, ke komu půjdeme? Ty máš slova života věčného,</verse>
				<verse number="70">a my jsme uvěřili a poznali, že ty jsi Kristus, Syn Boží.“</verse>
				<verse number="71">Odpověděl jim Ježíš: „Zdali nevyvolil jsem vás dvanáct? A jeden z vás jest ďábel.“</verse>
				<verse number="72">Pravil to o Jidášovi, synu Šimona iškariotského; neboť to byl ten, jenž ho měl zraditi, ač byl jedním ze dvanácti.</verse>
			</chapter>
			<chapter number="7">
				<verse number="1">1Potom Ježíš chodil po Galilei, neboť nechtěl choditi po Judsku, poněvadž židé hledali ho zabíti.</verse>
				<verse number="2">Byla pak blízko slavnost židovská, Stánků.</verse>
				<verse number="3">I řekli mu bratři Jeho: „Odeber se odtud a jdi do Judska, aby také učeníci tvoji uviděli tvé skutky, které činíš;</verse>
				<verse number="4">vždyť nikdo nečiní nic skrytě, chce-li býti na jevě. Činíš-li tyto věci, zjev se světu.“</verse>
				<verse number="5">Nevěřili totiž v něho ani bratří jeho.</verse>
				<verse number="6">Ježíš tedy řekl jim: „Čas můj ještě nepřišel, ale čas váš jest vždycky pohotově.</verse>
				<verse number="7">Vás nemůže svět nenáviděti, mne však nenávidí, neboť já vydávám o něm svědectví, že skutky jeho jsou zlé.</verse>
				<verse number="8">Vy jděte na tuto slavnost, já nejdu na slavnost tuto, neboť čas můj ještě se nenaplnil.“</verse>
				<verse number="9">To pověděv, sám zůstal v Galilei.</verse>
				<verse number="10">Když však bratří jeho odešli, tehdy odebral se i on na slavnost, nikoli zjevně, nýbrž jako ve skrytě.</verse>
				<verse number="11">Tedy židé hledali ho o slavnosti a pravili: „Kde jest on?“</verse>
				<verse number="12">A bylo mnoho šepotu o něm v zástupu neboť jedni říkali: „Dobrý jest,“ jiní však pravili: „Nikoliv, nýbrž svádí lid.“</verse>
				<verse number="13">Ale přece nikdo nemluvil o něm zjevně pro strach před židy.</verse>
				<verse number="14">Když pak slavnost byla již v polovici, Ježíš vešel do chrámu a učil.</verse>
				<verse number="15">I divili se židé řkouce: „Kterak tento zná Písma, neučiv se?“</verse>
				<verse number="16">Ježíš odpověděl jim: „Moje učení není mé, nýbrž toho, jenž mě poslal.</verse>
				<verse number="17">Bude-li kdo chtít vůli jeho činiti, pozná o tom učení, je-li z Boha, čili já sám od sebe mluvím.</verse>
				<verse number="18">Kdo mluví sám od sebe, vlastní slávy hledá; kdo však hledá slávy toho, jenž ho poslal, ten jest pravdomluvný, a nespravedlnosti v něm není.</verse>
				<verse number="19">Zdaliž vám Mojžíš nedal zákon? A nikdo z vás neplní zákona. Proč hledáte mě usmrtiti?“</verse>
				<verse number="20">Zástup odpověděl: „Ducha zlého máš; kdo hledá tě usmrtiti?“</verse>
				<verse number="21">Ježíš promluvil a řekl jim: „Jeden skutek jsem učinil, a všichni se divíte.</verse>
				<verse number="22">Proto Mojžíš dal vám obřízku, ne že by pocházela od Mojžíše, nýbrž od otcův; a v sobotu obřezujete člověka.</verse>
				<verse number="23">Přijímá-li člověk obřízku v sobotu, aby nerušil se zákon Mojžíšův, na mne-li se horšíte, že jsem celého člověka uzdravil v sobotu?</verse>
				<verse number="24">Nesuďte podle obličeje, nýbrž spravedlivý soud čiňte.</verse>
				<verse number="25">„Tu řekli někteří z Jerusalemských: „Není-li to ten, jehož hledají usmrtiti?</verse>
				<verse number="26">A hle, mluví zjevně, a nic mu neříkají. Zdaliž opravdu poznali náčelníci, že tento jest Kristus?</verse>
				<verse number="27">Ale o tomto víme odkud jest; o Kristu však, až přijde, nikdo nebude věděti, odkud jest.“</verse>
				<verse number="28">Ježíš proto zvolal hlasem silným ve chrámě uče: „Nejen znáte mě, nýbrž i víte, odkud jsem; a přece nepřišel jsem sám od sebe, nýbrž pravý jest to (posílatel), který mne poslal, jehož vy neznáte.</verse>
				<verse number="29">Já ho znám, neboť jsem od něho, a on mě poslal.“</verse>
				<verse number="30">Proto hledali ho zajmouti, ale nikdo nevztáhl na něho ruky, neboť dosud nepřišla hodina jeho.</verse>
				<verse number="31">Ze zástupu však mnozí uvěřili v něho a pravili: „Bude-liž Kristus, až přijde, činiti více zázraků, než tento činí?“</verse>
				<verse number="32">Fariseové slyšeli zástup šeptati o něm ty věci; i poslali velekněží a fariseové služebníky, aby ho jali.</verse>
				<verse number="33">Ježíš tedy řekl jim: „Ještě krátký čas jsem s vámi, a odejdu k tomu, jenž mě poslal.</verse>
				<verse number="34">Budete mě hledati a nenaleznete, a kde jsem já, (tam) vy nemůžete přijíti.“</verse>
				<verse number="35">Tu řekli židé: „Kam tento hodlá jíti, že ho nenalezneme? Chce snad jíti v rozptýlení mezi pohany a učiti pohany?</verse>
				<verse number="36">Jaká jest to řeč, kterou promluvil:,Budete mě hledati, a nenaleznete, a kde jsem já, (tam) vy nemůžete přijíti?‘“</verse>
				<verse number="37">V poslední, a to veliký den slavnosti Ježíš stál a volal hlasitě: „Žízní-li kdo, pojď ke mně a pij.</verse>
				<verse number="38">Kdo věří ve mne, - jakož dí Písmo, - proudové vody živé poplynou z útroby jeho.“</verse>
				<verse number="39">To pak řekl o Duchu (svatém), kterého věřící v něho měli přijímati. Duch totiž nebyl dosud dán, poněvadž Ježíš nebyl ještě oslaven.</verse>
				<verse number="40">Tu někteří ze zástupu, uslyševše tyto řeči jeho, pravili: „Tento jest vpravdě (onen) prorok.“</verse>
				<verse number="41">Jiní pravili: „Tento jest Kristus.“ Někteří však řekli: „Což z Galilee přijde Kristus?</verse>
				<verse number="42">Nepraví-liž Písmo, že Kristus přijde z potomstva Davidova a z vesnice Betlema, kde byl David?“</verse>
				<verse number="43">A tak povstala v zástupu roztržka pro něho.</verse>
				<verse number="44">Někteří pak z nich chtěli ho zajmouti, ale nikdo nevztáhl na něho ruky.</verse>
				<verse number="45">Přišli tedy služebníci k velekněžím a fariseům. I řekli jim tito „Proč jste ho nepřivedli?“</verse>
				<verse number="46">Služebníci odpověděli: „Nikdy člověk nemluvil tak jako člověk tento.“</verse>
				<verse number="47">Tu odpověděli jim fariseové: „Což jste i vy svedeni?</verse>
				<verse number="48">Zdaliž kdo z náčelníků uvěřil v něho aneb z fariseů?</verse>
				<verse number="49">Ale (jen) zástup tento, který nezná zákona - prokleti jsou.“</verse>
				<verse number="50">Řekl k nim Nikodém, ten, jenž k němu přišel v noci, jeden z nich:</verse>
				<verse number="51">„Odsuzuje-liž zákon náš člověka, leč prve uslyší od něho a pozná, co činí?“</verse>
				<verse number="52">Odpověděli jemu: „Což jsi i ty z Galilee? Zpytuj Písma a viz, že z Galilee prorok nepovstává.“</verse>
				<verse number="53">I odešli každý do domu svého.</verse>
			</chapter>
			<chapter number="8">
				<verse number="1">Ježíš pak odebral se na horu Olivetskou.</verse>
				<verse number="2">Ráno však přišel zase do chrámu, a veškeren lid přicházel k němu; i posadil se a učil je.</verse>
				<verse number="3">Tu přivedli k němu zákoníci a fariseové ženu dopadenou v cizoložství a postavivše ji uprostřed,</verse>
				<verse number="4">řekli jemu: „Mistře tato žena byla dopadena v cizoložství při činu samém;</verse>
				<verse number="5">v zákoně pak Mojžíš nám přikázal takové kamenovati.</verse>
				<verse number="6">Co tedy pravíš ty?“ To pak pravili pokoušejíce ho, aby ho mohli obžalovati. Ale Ježíš shýbnuv se (až) dolů, psal prstem na zemi.</verse>
				<verse number="7">Když nepřestávali se ho tázati, zvednul se a řekl: „Kdo z vás jest bez hříchu, vrz první na ni kamenem.“</verse>
				<verse number="8">A opět shýbnuv se (až) dolů, psal na zemi.</verse>
				<verse number="9">Oni však uslyševše to, vycházeli jeden po druhém počavše od starších, a zůstal sám Ježíš a žena stojíc uprostřed.</verse>
				<verse number="10">I pozvedl se Ježíš a řekl jí. „Ženo, kde jsou ti, kteří žalovali na tebe? Nikdo tě neodsoudil?“</verse>
				<verse number="11">A ona řekla: „Nikdo, Pane.“ Ježíš pak řekl jí: „Ani já tě neodsoudím. Jdi a již nehřeš.“</verse>
				<verse number="12">Tu Ježíš mluvil k nim opět řka: „Já jsem světlo světa; kdo mě následuje, nebude choditi ve tmě, nýbrž bude míti světlo života.“</verse>
				<verse number="13">I řekli mu fariseové: „Ty vydáváš svědectví sám o sobě, svědectví tvé není pravé.“</verse>
				<verse number="14">Ježíš odpověděl jim: „Ačkoliv vydávám svědectví sám o sobě, pravé jest svědectví mé, neboť vím, odkud jsem přišel a kam jdu; ale vy nevíte, odkud přicházím neb kam jdu.</verse>
				<verse number="15">Vy soudíte podle těla; já nesoudím nikoho,</verse>
				<verse number="16">a soudím-li já (přece), soud můj jest pravý, neboť nejsem sám, nýbrž já a ten, jenž mě poslal, Otec.</verse>
				<verse number="17">A v zákoně vašem jest psáno, že svědectví dvou lidí jest pravé.</verse>
				<verse number="18">Já jsem to, jenž svědčím sám o sobě, a svědčí o mně Otec, který mě poslal.“</verse>
				<verse number="19">I řekli jemu: „Kde jest tvůj Otec?“ Ježíš odpověděl: „Neznáte ani mne, ani Otce mého; kdybyste znali mne, znali byste i Otce mého“.</verse>
				<verse number="20">Tato slova (Ježíš) mluvil v síni pokladní, uče v chrámě, a nikdo ho nejal, neboť ještě nepřišla hodina jeho.</verse>
				<verse number="21">Ježíš řekl jim opět: „já jdu, a budete mě hledati a ve svém hříchu zemřete. Kam já jdu, vy nemůžete přijíti.“</verse>
				<verse number="22">Tedy řekli židé: „Zdali sám sebe zabije, že praví: Kam já jdu, vy nemůžete přijíti?“</verse>
				<verse number="23">I pravil jim: „Vy jste zdola, já shora jsem. Vy jste z tohoto světa, já nejsem z tohoto světa.</verse>
				<verse number="24">Proto jsem vám řekl, že zemřete ve svých hříších; neboť neuvěříte-li, že já to jsem, zemřete v hříších svých.“</verse>
				<verse number="25">Tu pravili jemu: „Kdo jsi ty?“ Ježíš řekl jim: „Vůbec to, co vám i mluvím.</verse>
				<verse number="26">Mnoho mám o vás mluviti a souditi, ale ten, jenž mne poslal, jest pravdomluvný, a já mluvím ve světě to, co jsem slyšel od něho.“</verse>
				<verse number="27">A neporozuměli, že jim mluví o (Bohu) Otci.</verse>
				<verse number="28">Tu řekl jim Ježíš: „Když povýšíte Syna člověka, tehda poznáte, že já to jsem a sám od sebe nic nečiním, nýbrž jak mě naučil Otec, to mluvím.</verse>
				<verse number="29">A ten, jenž mě poslal, jest se mnou; On nenechal mě samotna, neboť já vždycky činím to, co mu jest milé.“</verse>
				<verse number="30">Když tyto věci mluvil, mnozí uvěřili v něho.</verse>
				<verse number="31">I řekl Ježíš k těm židům, kteří v něho uvěřili: „Zůstanete-li v mém slově, budete opravdu učeníky mými,</verse>
				<verse number="32">a poznáte pravdu, a pravda vás osvobodí.“</verse>
				<verse number="33">Odpověděli mu: „Potomstvem Abrahamovým jsme a nikdy jsme nikomu nesloužili; kterak ty pravíš:,Svobodni budete?“</verse>
				<verse number="34">Ježíš odpověděl jim: „Vpravdě, vpravdě pravím vám: Každý, kdo páše hřích, jest služebníkem hříchu.</verse>
				<verse number="35">Služebník však nezůstává v domě na věky, ale syn zůstává na věky.</verse>
				<verse number="36">Osvobodí-li vás tedy Syn, budete vpravdě svobodni.</verse>
				<verse number="37">Vím, že jste potomstvem Abrahamovým, ale hledáte mě zabíti, neboť slovo mé nemá místa ve vás.</verse>
				<verse number="38">Já mluvím, co jsem viděl u Otce svého, a vy činíte, co jste viděli u otce vašeho.“</verse>
				<verse number="39">Odpověděli jemu: „Otec náš jest Abraham.“ Řekl jim Ježíš: „Jste-li dítky Abrahamovy, skutky Abrahamovy čiňte.</verse>
				<verse number="40">Ale nyní hledáte mě usmrtiti, člověka, který jsem vám mluvil pravdu, již jsem slyšel od Boha; toho Abraham nečinil.</verse>
				<verse number="41">Vy činíte skutky otce svého.“ I řekli jemu: „My jsme se nezrodili z cizoložství. Máme jednoho Otce, Boha.“</verse>
				<verse number="42">Ježíš tedy řekl jim: „Kdyby vašim otcem byl Bůh, milovali byste mě, neboť já jsem z Boha vyšel a přišel. Vždyť nepřišel jsem sám od sebe, nýbrž On mě poslal.</verse>
				<verse number="43">Proč nerozumíte mluvě mé? Proto, že nemůžete slyšeti slova mého.</verse>
				<verse number="44">Vy jste z otce ďábla a chcete činiti žádosti otce svého. On byl vrahem od počátku a nestál v pravdě, neboť pravdy není v něm. Když mluví lež, z vlastního mluví, neboť jest lhář a otec lži.</verse>
				<verse number="45">Poněvadž však já mluvím pravdu, nevěříte mi.</verse>
				<verse number="46">Kdo z vás bude mne viniti z hříchu? jestliže pravdu mluvím (vám), proč mi nevěříte?</verse>
				<verse number="47">Kdo z Boha jest, slova Boží slyší; proto vy neslyšíte, že z Boha nejste.“</verse>
				<verse number="48">Tu židé odpověděli jemu: „Zdaliž my dobře nepravíme, že Samaritán jsi a zlého ducha máš?“</verse>
				<verse number="49">Ježíš odpověděl: „Já zlého ducha nemám, ale ctím Otce svého, a vy mě zneuctíváte.</verse>
				<verse number="50">Já však nehledám slávy své; jestiť kdo (ji) hledá a soudí.</verse>
				<verse number="51">Vpravdě, vpravdě pravím vám: Bude-li kdo zachovávati slovo mé, neumře na věky.“</verse>
				<verse number="52">I řekli mu židé: „Nyní jsme poznali, že zlého ducha máš. Abraham umřel i proroci, a ty pravíš:,Bude-li kdo zachovávati slovo mé, nezemře na věky.‘</verse>
				<verse number="53">Zdaliž jsi ty větší nežli otec náš Abraham, který zemřel? Také proroci zemřeli. Kým činíš sebe sama?“</verse>
				<verse number="54">Ježíš odpověděl: „Oslavuji-li se já sám, sláva má nic není. Jest to Otec můj, jenž mne oslavuje, o němž vy pravíte, že jest Bohem vaším.</verse>
				<verse number="55">A (přece) nepoznali jste ho, ale já ho znám, a řeknu-li, že ho neznám, budu podoben vám, lhář. Avšak znám jej a slovo jeho zachovávám.</verse>
				<verse number="56">Abraham, otec váš, zaplesal, aby viděl den můj: i viděl a radoval se.“</verse>
				<verse number="57">Tu řekli k němu židé: „Padesát roků ještě nemáš, a Abrahama jsi viděl?“</verse>
				<verse number="58">Ježíš řekl jim: „Vpravdě, vpravdě pravím vám: Prve než Abraham byl, jsem já.“</verse>
				<verse number="59">I chápali se kameni, aby házeli na něho. Ale Ježíš skryl se a vyšel z chrámu.</verse>
			</chapter>
			<chapter number="9">
				<verse number="1">A jda mimo, uzřel člověka slepého od narození.</verse>
				<verse number="2">I otázali se ho učeníci jeho řkouce: „Mistře, kdo zhřešil, tento-li, či rodiče jeho, že se slepý narodil?“</verse>
				<verse number="3">Ježíš odpověděl: „Ani tento nezhřešil, ani jeho rodiče, nýbrž aby se zjevily na něm skutky Boží.</verse>
				<verse number="4">Já musím činiti skutky toho, jenž mne poslal, pokud jest den; přichází noc, kdy nikdo nemůže dělati.</verse>
				<verse number="5">Pokud jsem na světe, jsem světlem světa.“</verse>
				<verse number="6">To pověděv plivnul na zem a udělav ze sliny bláto, pomazal mu (tím) blátem oči a</verse>
				<verse number="7">řekl mu: „Jdi, umyj se v rybníce Siloe (to jest v překladě „Poslaný“).“ I odešel a umyl se a přišed vida.</verse>
				<verse number="8">Proto sousedé a ti, kteří jej dříve vídali, že byl žebrákem, řekli: „Není-li to ten, jenž sedávál a žebral?“ Někteří pravili: „Jest to on.“</verse>
				<verse number="9">Jiní řekli: „Nikoliv, ale jest mu podoben.“ On však pravil: „Já jsem to.“</verse>
				<verse number="10">Tedy řekli jemu: „Kterak se otevřely tvoje oči?“</verse>
				<verse number="11">On odpověděl: „Ten člověk, který slove Ježíš, udělal bláto a pomazal mi oči a řekl mi: Jdi k rybníku Siloe a umyj se.‘ I šel jsem a umyv se vidím.“</verse>
				<verse number="12">I řekli jemu: „Kde jest on?“ Pravil: „Nevím.“</verse>
				<verse number="13">Přivedli ho k fariseům, toho, jenž býval slepý.</verse>
				<verse number="14">Byla pak sobota, když Ježíš udělal bláto a otevřel mu oči.</verse>
				<verse number="15">Opět tedy otázali se ho i fariseové, kterak prohlédl. On pak řekl jim: „Bláto položil mi na oči, i umyl jsem se a vidím.“</verse>
				<verse number="16">Tu řekli někteří z fariseů: „Není tento člověk od Boha, neboť nešetří soboty.“ Jiní však pravili: „Kterak může člověk hříšný činiti takové zázraky?“ I byla roztržka mezi nimi.</verse>
				<verse number="17">Pravili tedy pět slepému: „Co ty pravíš o něm, protože ti otevřel oči?“ On pak řekl: „Jest prorok.“</verse>
				<verse number="18">I nevěřili o něm židé, že byl slepý a prohlédl, až povolali rodiče toho, jenž prohlédl.</verse>
				<verse number="19">I otázali se jich řkouce: „Tento-li jest váš syn, o němž vy pravíte, že se slepý narodil? Kterak tedy nyní vidí?“</verse>
				<verse number="20">Rodiče jeho odpověděli jim: „Víme, že tohle jest náš syn a že se slepý narodil,</verse>
				<verse number="21">ale kterak nyní vidí, nevíme; aneb kdo mu otevřel oči, my nevíme; jeho se ptejte, má léta, ať sám mluví o sobě.“</verse>
				<verse number="22">To řekli rodiče jeho, poněvadž se báli židů; neboť již se židé usnesli, aby vyzná-li ho kdo jako Krista (Vykupitele), byl vyobcován.</verse>
				<verse number="23">Proto řekli rodiče jeho: „Má léta, jeho se ptejte.“</verse>
				<verse number="24">Opět tedy povolali toho člověka, který býval slepý, a řekli jemu: „Vzdej chválu Bohu! My víme, že ten člověk jest hříšník.“</verse>
				<verse number="25">On tedy řekl jim: „Je-li hříšník, nevím; jedno vím, že byv slepý nyní vidím.“</verse>
				<verse number="26">I řekli jemu: „Co ti učinil? Kterak otevřel ti oči?“</verse>
				<verse number="27">Odpověděl jim: „Pověděl jsem vám již a neslyšeli jste? Proč chcete opět slyšeti? Zdaliž i vy chcete býti učeníky jeho?“</verse>
				<verse number="28">I spílali mu a řekli: „Ty jsi učeníkem jeho, my jsme učeníci Mojžíšovi.</verse>
				<verse number="29">My víme, že k Mojžíšovi mluvil Bůh, o tomto však nevíme, odkud jest.“</verse>
				<verse number="30">Člověk ten odpověděl jim: „To jest věru divná věc, že vy nevíte, odkud jest, a otevřel mi oči.</verse>
				<verse number="31">Víme, že hříšníků Bůh neslyší, nýbrž je-li kdo bohabojný a činí vůli jeho, toho slyší.</verse>
				<verse number="32">Od věků nebylo slýcháno, že by byl kdo otevřel oči slepému od narození.</verse>
				<verse number="33">Kdyby tento nebyl od Boha, nic by nemohl činiti.“</verse>
				<verse number="34">Odpověděli mu: „Všecek jsi se v hříchu narodil, a ty učíš nás?“ I vyvrhli ho ven.</verse>
				<verse number="35">Ježíš uslyšel, že ho vyvrhli ven, a naleznuv jej řekl jemu: „Věříš v Syna Božího?“</verse>
				<verse number="36">On odpověděl: „Kdo jest to, Pane, abych v něho věřil?“</verse>
				<verse number="37">A Ježíš řekl jemu: „I vidíš ho, a ten jest to, jenž s tebou mluví.“</verse>
				<verse number="38">On pak řekl: „Věřím, Pane.“ A padnuv před ním klaněl se mu.</verse>
				<verse number="39">I řekl Ježíš: „Já jsem přišel na tento svět k soudu, aby ti, kteří nevidí, viděli, a kteří vidí, slepými se stali.“</verse>
				<verse number="40">I uslyšeli to někteří z fariseů, kteří byli u něho, a řekli jemu: „Jsme snad také my slepí?“</verse>
				<verse number="41">Ježíš řekl jim: „Kdybyste byli slepí, neměli byste hříchu; nyní však pravíte,Vidíme‘; hřích váš zůstává.“</verse>
			</chapter>
			<chapter number="10">
				<verse number="1">„Vpravdě, vpravdě pravím vám: Kdo nevchází dveřmi do ovčince, nýbrž odjinud vstupuje, ten jest zloděj a lotr.</verse>
				<verse number="2">Kdo však vchází dveřmi, jest pastýř ovcí.</verse>
				<verse number="3">Tomu vrátný otvírá, a ovce slyší hlas jeho, a on své ovce volá jménem a vyvádí je.</verse>
				<verse number="4">A když své ovce vypustí, jde před nimi, a ovce ho následují, nebo znají hlas jeho.</verse>
				<verse number="5">Cizího však nenásledují, nýbrž utíkájí od něho, neboť neznají hlasu cizích.“</verse>
				<verse number="6">Toto podobenství pověděl jim Ježíš, ale oni neporozuměli, co jim mluvil.</verse>
				<verse number="7">Ježíš tedy řekl jim opět: „Vpravdě, vpravdě pravím vám: Já jsem dveře k ovcím.</verse>
				<verse number="8">Všichni, kteří vystoupili (přede mnou) jsou zloději a lotři, ale ovce neslyšely jich.</verse>
				<verse number="9">Já jsem dveře. Vejde-li kdo skrze mne, bude zachován; a vejde i vyjde a nalezne pastvu.</verse>
				<verse number="10">Zloděj nepřichází, leč jen aby kradl a zabíjel a hubil. Já jsem přišel, aby měli život a měli hojnost.</verse>
				<verse number="11">Já jsem pastýř dobrý. Dobrý pastýř dává život za ovce své.</verse>
				<verse number="12">Nájemník však, totiž ten, kdo není (pravý) pastýř, jehož nejsou ovce vlastní, vida vlka, an jde, opouští ovce a utíká; a vlk lapá a rozhání ovce.</verse>
				<verse number="13">Nájemník pak utíká, poněvadž jest nájemník a nezáleží mu na ovcích.</verse>
				<verse number="14">já jsem pastýř dobrý a znám své a znají mě moje,</verse>
				<verse number="15">jako mě zná Otec a já znám Otce; a život svůj dávám za ovce své.</verse>
				<verse number="16">Mám ještě jiné ovce, které nejsou z tohoto ovčince; i ty musím přivésti, a hlas můj slyšeti budou, a bude jeden ovčinec a jeden pastýř.</verse>
				<verse number="17">Proto miluje mě Otec, že dávám život svůj, abych jej zase ujal.</verse>
				<verse number="18">Nikdo neodnímá ho ode mne, nýbrž já jej dávám sám od sebe. Mám moc jej dáti, a mám moc jej zase ujmouti. Příkaz tento dostal jsem od Otce svého.“</verse>
				<verse number="19">Pro tyto řeči povstala opět roztržka mezi židy.</verse>
				<verse number="20">Mnozí z nich pravili: „Má ducha zlého a blázní; proč ho posloucháte?“</verse>
				<verse number="21">jiní pravili: „To nejsou slova posedlého. Může-liž duch zlý otevříti oči slepých?“</verse>
				<verse number="22">Bylo pak v Jerusalemě posvícení, byla zima.</verse>
				<verse number="23">A Ježíš chodil ve chrámě v podloubí Šalamounově.</verse>
				<verse number="24">Tu obstoupili ho židé a pravili jemu: „Dokavad držíš duši naši v napětí? Jsi-li ty Kristus, pověz nám to zjevně.“</verse>
				<verse number="25">Ježíš odpověděl: „Řekl jsem vám to a nevěříte. Skutky, které já činím ve jménu Otce mého, ty vydávají svědectví o mně.</verse>
				<verse number="26">Ale vy nevěříte, neboť nejste z ovcí mých.</verse>
				<verse number="27">Ovce mé slyší hlas můj, a já je znám, a následují mne;</verse>
				<verse number="28">a já jim dávám život věčný, a nezhynou na věky, a nikdo nevytrhne jich z ruky mé.</verse>
				<verse number="29">Co mi dal otec můj, to jest větší nade všecko, a nikdo nemůže (jich) vytrhnouti z ruky Otce mého.</verse>
				<verse number="30">Já a Otec jedno jsme.“</verse>
				<verse number="31">Tu židé chápali kamení, aby ho kamenovali.</verse>
				<verse number="32">Ježíš jim odpověděl: „Mnoho skutků dobrých ukázal jsem vám od Otce; pro který z těch skutků mě kamenujete?“</verse>
				<verse number="33">Židé odpověděli: „Pro dobrý skutek tě nekamenujeme, nýbrž pro rouhání, totiž, že ty jsa člověkem, děláš se Bohem.“</verse>
				<verse number="34">Ježíš jim odpověděl: „Není-liž psáno v zákoně vašem Já jsem řekl: Bohové jste?“</verse>
				<verse number="35">Jestliže bohy nazval ty, k nimž slovo Boží bylo řečeno, (a Písmo nemůže se zrušiti),</verse>
				<verse number="36">o tom-li, jejž Otec posvětil a poslal na svět, vy pravíte:,Rouháš se,‘ poněvadž jsem řekl:,Syn Boží jsem?‘</verse>
				<verse number="37">Nečiním-li skutkův Otce mého, nevěřte mi;</verse>
				<verse number="38">jestli však (je) činím a nechcete věřiti mně, skutkům věřte, abyste poznali a uvěřili, že Otec jest ve mně a já v Otci.“</verse>
				<verse number="39">Tu hledali ho zajmouti, ale (on) ušel z rukou jejich.</verse>
				<verse number="40">A odešel opět za Jordan na to místo, kde Jan nejprve křtil, a zůstal tam.</verse>
				<verse number="41">I přišli mnozí k němu a pravili: „Jan neučinil sice žádného zázraku,</verse>
				<verse number="42">ale všecko, co Jan řekl o tomto, bylo pravdivo,“ A mnozí uvěřili v něho.</verse>
			</chapter>
			<chapter number="11">
				<verse number="1">Byl pak nemocen jakýsi Lazar z Betanie, vesnice Marie a její sestry Marty.</verse>
				<verse number="2">Byla to ona Marie, která pomazala Pána mastí a utřela nohy jeho vlasy svými, jejížto bratr Lazar byl nemocen.</verse>
				<verse number="3">Sestry jeho poslaly tedy k němu a vzkázaly: „Pane, hle ten, kterého miluješ, jest nemocen.“</verse>
				<verse number="4">Uslyšev to Ježíš řekl: „Nemoc ta není k smrti, nýbrž k slávě Boží, aby Syn člověka byl oslaven skrze ni.“</verse>
				<verse number="5">Ježíš však miloval Martu i sestru její (Marii) a Lazara.</verse>
				<verse number="6">Jak tedy uslyšel, že jest nemocen, tu zůstal sice na tom místě (ještě) dva dni.</verse>
				<verse number="7">Potom (však) řekl učeníkům s vým: „Pojďme opět do Judska.“</verse>
				<verse number="8">Učeníci řekli jemu: „Mistře, nyní židé hledali tě kamenovati, a zase tam jdeš?“ Ježíš odpověděl: „Nemá den dvanáct hodin?</verse>
				<verse number="9">Chodí-li kdo ve dne, nenaráží se, neboť vidí světlo toho světa.</verse>
				<verse number="10">Chodí-li však v noci, narazí se, neboť není při něm světla.“</verse>
				<verse number="11">To pověděl a potom pravil jim: „Lazar, přítel náš, spí, ale jdu, abych ho ze sna probudil.“</verse>
				<verse number="12">I řekli mu učeníci jeho: „Pane, spí-li bude zdráv.“</verse>
				<verse number="13">Ježíš však řekl to o smrti jeho, ale oni myslili, že mluví o spánku sna.</verse>
				<verse number="14">Tu tedy Ježíš řekl jim zjevně: „Lazar zemřel;</verse>
				<verse number="15">I raduji se pro vás, že jsem tam nebyl, abyste uvěřili. Ale pojďme k němu.“</verse>
				<verse number="16">Řekl tedy Tomáš, jenž slove Blíženec ke spoluučeníkům: „Pojďme i my, ať umřeme s ním.“</verse>
				<verse number="17">Přišed tedy Ježíš nalezl ho již čtyři dni v hrobě ležeti.</verse>
				<verse number="18">Byla však Betanie blízko Jerusalema, as patnáct honů od něho.</verse>
				<verse number="19">Mnozí pak ze židů přišli k Martě a Marii, aby je potěšili pro jejich bratra.</verse>
				<verse number="20">Jak tedy Marta uslyšela, že Ježíš přichází, vyšla mu naproti, Maria však seděla doma.</verse>
				<verse number="21">I řekla Marta k Ježíšovi: „Pane, kdybys byl tu byl, bratr můj nebyl by umřel.</verse>
				<verse number="22">Však i nyní vím, že začkoli požádáš Boha, dá tobě Bůh.“</verse>
				<verse number="23">Dí jí Ježíš: „Vstane zase bratr tvůj.“</verse>
				<verse number="24">Dí jemu Marta: „Vím, že vstane při vzkříšení v den poslední.“</verse>
				<verse number="25">Řekl jí Ježíš: „Já jsem vzkříšení a život; kdo věří ve mne, byť i umřel, živ bude,</verse>
				<verse number="26">a každý, kdo žije a ve mne věří, neumře na věky. Véříš-li tomu?“</verse>
				<verse number="27">Řekla jemu: „Ano, Pane, já jsem uvěřila, že ty jsi Kristus, Syn Boha živého, kterýž jsi přišel na tento svět.“</verse>
				<verse number="28">A když to pověděla, odešla a zavolala svou sestru Marii potají řkouc: „Mistr jest zde a volá tebe.“</verse>
				<verse number="29">Jak to ona uslyšela, vstala rychle a šla k němu,</verse>
				<verse number="30">neboť Ježíš nepřišel ještě do vesnice, nýbrž byl dosud na tom místě, kde se s nim setkala Marta.</verse>
				<verse number="31">Židé pak, kteří byli s ní v domě a ji těšili, uzřevše, že Maria rychle vstala a odešla, šli za ní pravíce: „Jde ke hrobu, aby tam poplakala.“</verse>
				<verse number="32">Když tedy Maria přišla tam, kde byl Ježíš, uzřevši jej, padla mu k nohám a řekla jemu: „Pane, kdybys byl zde byl, bratr můj nebyl by umřel.“</verse>
				<verse number="33">Tedy Ježíš vida ji, ana pláče, i židy, kteří s ní přišli, ani pláčí, pohnul se v duchu a zachvěl se</verse>
				<verse number="34">a řekl: „Kde jste jej položili?“ Řkou jemu: „Pojd a viz.“</verse>
				<verse number="35">I zaslzel Ježíš,</verse>
				<verse number="36">Židé tedy řekli: „Hle, kterak jej miloval.“</verse>
				<verse number="37">Někteří však z nich pravili: „Nemohl-liž ten, jenž otevřel oči slepého (od narození) učiniti, aby byl tento neumřel?“</verse>
				<verse number="38">Tedy Ježíš pohnuv se opět sám v sobě, přišel ke hrobu. Byla to jeskyně a kámen ležel na ní.</verse>
				<verse number="39">Ježíš řekl: „Odstraňte kámen.“ Řekla mu Marta, sestra zemřelého: „Pane, již zapáchá, neboť čtyři dni jest v hrobě.“</verse>
				<verse number="40">Dí jí Ježíš: „Neřekl jsem tobě, že budeš-li věřiti, uzříš slávu Boží?“</verse>
				<verse number="41">Odstranili tedy kámen, Ježíš pak pozdvihl oči vzhůru a řekl: „Otče děkuji tobě, že jsi mne vyslyšel.</verse>
				<verse number="42">Já jsem věděl, že mne vždycky slyšíš, avšak pro zástup, který kolem stojí, jsem to řekl, aby uvěřili, že ty jsi mne poslal.“</verse>
				<verse number="43">To pověděv zvolal hlasem velikým: „Lazare, pojď ven.“</verse>
				<verse number="44">I vyšel (hned) ten, jenž byl umřel, svázán jsa obvazky na rukou i na nohou, a tvář jeho obvázána byla šátkem, Ježíš řekl jim: „Rozvažte ho, a nechte, ať odejde.“</verse>
				<verse number="45">Tu mnozí ze židů, kteří přišli k Marii (a Martě) spatřivše, co učinil (Ježíš), uvěřili v něho.</verse>
				<verse number="46">Někteří však z nich odešli k fariseům a pověděli jim, co Ježíš učinil.</verse>
				<verse number="47">Tu velekněží a fariseové shromáždili veleradu a řekli: „Co uděláme, protože tento člověk činí mnoho divů?</verse>
				<verse number="48">Necháme-li ho tak, všichni uvěří v něho; i přijdou Římané a vezmou naše místo i národ.“</verse>
				<verse number="49">Jeden pak z nich, jménem Kaifáš, jsa nejvyšším knězem toho roku, řekl jim: „Vy nic nevíte,</verse>
				<verse number="50">ani na to nemyslíte, že jest vám prospěšno, aby jeden člověk zemřel za lid, a ne aby celý národ zahynul.“</verse>
				<verse number="51">To však neřekl sám ze sebe, nýbrž jsa toho roku nejvyšším knězem prorokoval, že Ježíš měl umříti za národ,</verse>
				<verse number="52">a nejen za národ, nýbrž aby shromáždil v jedno také ty dítky Boží, které byly rozptýleny.</verse>
				<verse number="53">Od toho dne tedy se uradili, aby jej usmrtili.</verse>
				<verse number="54">Proto Ježíš nechodil již zjevně mezi židy, nýbrž odešel (odtamtud) do krajiny poblízku pustiny, do města, které slove Efrem, a tam se zdržoval s učeníky svými.</verse>
				<verse number="55">Byly pak blízko velikonoce židovské, a mnozí odešli z kraje do Jerusalema před velikonocemi, aby se očistili.</verse>
				<verse number="56">I hledali Ježíše a stojíce ve chrámě pravili vespolek: „Co se vám zdá? Že nepřijde na slavnost?“ Velekněží totiž a fariseové vydali rozkaz, aby zví-li kdo, kde jest, oznámil to, by ho jali.</verse>
			</chapter>
			<chapter number="12">
				<verse number="1">Ježíš tedy šest dní před velikonocemi přišel do Betanie, kde byl Lazar, ten, jenž zemřel, a jehož Ježíš vzkřísil.</verse>
				<verse number="2">I připravili mu tam hostinu, a Marta posluhovala, Lazar pak byl jedním z těch, kteří s ním byli za stolem.</verse>
				<verse number="3">Tu Maria vzavši libru masti drahé z nardu pravého, pomazala Ježíšovi nohy a utřela nohy jeho svými vlasy; a dům naplnil se vůní té masti.</verse>
				<verse number="4">I řekl jeden z učeníků jeho, Jidáš Iškariotský, který hodlal jej zraditi:</verse>
				<verse number="5">„Proč se neprodala tato mast za tři sta denárův, a nedalo se chudým?“</verse>
				<verse number="6">To pak řekl, ne že měl péči o chudé, nýtrž že byl zloděj a maje měšec, nosil to, co se vkládalo.</verse>
				<verse number="7">Ježíš tedy řekl: „Nech ji, aby to uchovala ke dni pohřbu mého.</verse>
				<verse number="8">Vždyť chudé máte vždycky s sebou, mne však vždycky nemáte.“</verse>
				<verse number="9">Tu dověděl se četný zástup židů, že tam Jest, i přišli nejen k vůli němu, nýbrž aby také Lazara uviděli, kterého vzkřísil z mrtvých.“</verse>
				<verse number="10">Velekněží však uradili se, aby i Lazara usmrtili,</verse>
				<verse number="11">neboť mnoho židův odcházelo pro něho a věřili v Ježíše.</verse>
				<verse number="12">Druhého dne zástup četný, který přišel na slavnost, uslyšev, že Ježíš jde do Jerusalema,</verse>
				<verse number="13">nabral ratolestí palmových a vyšli naproti němu a volali: „Hosanna, požehnaný, jenž se béře ve jménu Páně, král israelský.“</verse>
				<verse number="14">Ježíš totiž naleznuv oslátko, vsedl na ně, jakož jest psáno:</verse>
				<verse number="15">„Neboj se, dcero siónská; aj král tvůj se béře, sedě na oslátku.“</verse>
				<verse number="16">Tomu nerozuměli zprvu učeníci jeho, ale když Ježíš byl oslaven, tu rozpomenuli se, že to bylo o něm psáno, a že to učinili jemu.</verse>
				<verse number="17">Tedy vydával o něm svědectví zástup, který byl s ním, když Lazara povolal z hrobu a ho z mrtvých vzkřísil.</verse>
				<verse number="18">Proto také naproti vyšel mu zástup, neboť slyšeli, že ten div učinil.</verse>
				<verse number="19">Tu řekli fariseové mezi sebou: „Vidíte, že nic neprospíváme? Hle, celý svět odešel za ním.“</verse>
				<verse number="20">Byli pak někteří pohané mezi těmi, kteří přišli, aby se klaněli o slavnosti.</verse>
				<verse number="21">Ti přistoupili k Filipovi, který pocházel z Betsaidy galilejské, a žádali ho řkouce: „Pane, přejeme si viděti Ježíše.“</verse>
				<verse number="22">Filip šel a řekl to Ondřejovi, Ondřej zas a Filip pověděli to Ježíšovi.</verse>
				<verse number="23">Ježíš pak odpověděl jim: „Přišla hodina, aby oslaven byl Syn člověka.</verse>
				<verse number="24">Vpravdě, vpravdě pravím vám: Nezemře-li zrno pšeničné padši do země,</verse>
				<verse number="25">zůstává samotno; zemře-li však, přináší mnoho užitku. Kdo miluje život svůj, ztratí jej, a kdo nenávidí život svůj na tomto světě, k životu věčnému zachová jej.</verse>
				<verse number="26">Slouží-li mi kdo, následuj mne, a kde jsem já, tam bude i služebník můj. Bude-li mi kdo sloužiti, poctí jej Otec můj.</verse>
				<verse number="27">Nyní duše má zkormoucena jest, a co dím?,Otče, vysvobod mne z té hodiny.‘ Avšak proto jsem přišel na tu hodinu.</verse>
				<verse number="28">Otče, oslav jméno své.“ I přišel hlas s nebe: „Oslavil jsem a ještě oslavím,“</verse>
				<verse number="29">A lid, který tu stál a to slyšel, pravil, že zahřmělo, a jiní pravili: „Anděl mluvil k němu.“</verse>
				<verse number="30">Ježíš odpověděl: „Ne pro mne přišel ten hlas, nýbrž pro vás.</verse>
				<verse number="31">Nyní jest soud nad světem tímto, nyní bude kníže toho světa ven vyvržen,</verse>
				<verse number="32">a já, budu-li povýšen od země, potáhnu všecko k sobě.“</verse>
				<verse number="33">To pak pravil naznačuje, jakou smrtí měl zemříti.</verse>
				<verse number="34">Zástup odpověděl jemu: „My jsme slyšeli ze zákona, že Kristus zůstává na věky; i kterak ty pravíš:,Musí povýšen býti Syn člověka?‘ Kdo jest tento Syn člověka?“</verse>
				<verse number="35">Ježíš tedy řekl jim: „Ještě krátký čas jest světlo mezi vámi. Choďte, pokud máte světlo, aby vás nezachvátila tma; a kdo chodí ve tmě, neví, kam jde.</verse>
				<verse number="36">Dokud máte světlo, věřte ve světlo, abyste byli účastni světla.“ To pověděl Ježíš a odešed skryl se před nimi.</verse>
				<verse number="37">Ačkoli však tolik zázrakův učinil před nimi, nevěřili v něho,</verse>
				<verse number="38">aby se naplnilo slovo proroka Isaiáše, které pověděl: „Pane, kdo uvěřil kázání našemu? A komu bylo zjeveno rámě Hospodinovo?“</verse>
				<verse number="39">Proto nemohli uvěřiti, poněvadž Isaiáš opět řekl:</verse>
				<verse number="40">„Zaslepil oči jejich a zatvrdil srdce jejich, aby očima neviděli a srdcem nesrozuměli a se neobrátili, a já jich neuzdravil.“</verse>
				<verse number="41">To řekl Isaiáš, když viděl slávu jeho a mluvil o něm.</verse>
				<verse number="42">Však přece i z náčelniků mnozí uvěřili v něho, ale pro fariseje nevyznávali toho, aby nebyli vyobcováni,</verse>
				<verse number="43">neboť milovali více chválu od lidí, nežli chválu od Boha.</verse>
				<verse number="44">Ježíš pak zvolal: „Kdo věří ve mne, nevěří ve mne, nýbrž v toho, který mě poslal;</verse>
				<verse number="45">a kdo vidí mne, vidí toho, který mě poslal.</verse>
				<verse number="46">Já jako světlo přišel jsem na svět, aby žádný, kdo ve mne věří, nezůstával ve tmě.</verse>
				<verse number="47">A uslyší-li kdo slova má a nezachová-li jich, toho já nesoudím, neboť jsem nepřišel, abych soudil svět, nýbrž abych spasil svět.</verse>
				<verse number="48">Kdo mnou pohrdá a nepřijímá slov mých, (ten) má svého soudce: To slovo, které jsem mluvil, to jej odsoudí v den poslední,</verse>
				<verse number="49">neboť já jsem nemluvil sám ze sebe, nýbrž Otec, jenž mě poslal, ten mi přikázal, co mám říkati a co mluviti.</verse>
				<verse number="50">A já vím, že přikázání jeho jest život věčný. Co tedy já mluvím, mluvím tak, jak mi pověděl Otec.“</verse>
			</chapter>
			<chapter number="13">
				<verse number="1">Před slavností velikonoční Ježíš věda, že přišla hodina jeho aby z toho světa odešel k Otci, měv v lásce (vždy) svoje (kteří byli) ve světě, projevil jim svou lásku měrou nejvyšší.</verse>
				<verse number="2">Když totiž večeře nastala a ďábel již vnukl v srdce, aby jej zradil Jidáš, syn Šimona iškariotského,</verse>
				<verse number="3">(Ježíš) jsa vědom si toho, že Otec dal mu v ruce všecko, a že vyšel od Boha a jde k Bohu,</verse>
				<verse number="4">vstal od večeře a odložil roucha svá a vzav šat lněný přepásal se.</verse>
				<verse number="5">Potom nalil vody do umyvadla a počal umývati učeníkům nohy a utírati je šatem, kterým byl přepásán.</verse>
				<verse number="6">Přišel tedy k Šimonu Petrovi. I řekl mu Petr: „Pane, ty mně myješ nohy?“</verse>
				<verse number="7">Ježíš odpověděl a řekl jemu: „Co já činím, ty nevíš nyní, ale zvíš potom.“</verse>
				<verse number="8">Dí mu Petr: „Nebudeš mně mýti nohou navěky.“ Ježíš mu odpověděl: „Neumyji-li tebe, nebudeš míti dílu se mnou.“</verse>
				<verse number="9">Dí jemu Šimon Petr: „Pane, netoliko nohy mé, nýbrž i ruce a hlavu.“</verse>
				<verse number="10">Dí mu Ježíš: „Kdo se vykoupal, nepotřebuje leč jen nohy si umýti, ale jest čist celý; i vy jste čisti, ale ne všichni.“</verse>
				<verse number="11">Věděl totiž, kdo jest ten, jenž ho zradí. Proto řekl: „Nejste čisti všichni.“</verse>
				<verse number="12">Když jim tedy nohy umyl a své roucho vzal a se opět posadil, řekl jim: „Víte-li, co jsem vám učinil?</verse>
				<verse number="13">Vy mě nazýváte Mistrem a Pánem; a dobře pravíte; jsemť zajisté.</verse>
				<verse number="14">Jestliže tedy já, Pán a Mistr váš, umyl jsem vám nohy, i vy máte jeden druhému nohy umývati.</verse>
				<verse number="15">Příklad zajisté dal jsem vám, abyste i vy činili tak, jako jsem já učinil vám.</verse>
				<verse number="16">Vpravdě, vpravdě pravím vám: Není služebník větší nad pána svého, ani posel větší nad toho, který jej poslal.</verse>
				<verse number="17">To li víte, jste blahoslaveni, jestli to budete činiti.</verse>
				<verse number="18">Nepravím to o vás všech: já vím, které jsem si vyvolil, avšak aby se naplnilo Písmo:,Kdo jí se mnou chléb, pozdvihne proti mně patu svou.‘</verse>
				<verse number="19">již nyní pravím (to) vám, prve než se stane, abyste, když se stane, uvěřili, že já to jsem.“</verse>
				<verse number="20">Vpravdě, vpravdě pravím vám: Kdo přijímá toho, koho-li pošlu, mne přijímá; kdo však mne přijímá, přijímá toho, jenž mě poslal.</verse>
				<verse number="21">To pověděv Ježíš zkormoutil se v duchu a osvědčil a řekl: „Vpravdě, vpravdě pravím vám: Jeden z vás mne zradí.“</verse>
				<verse number="22">Tedy pohlíželi učeníci na sebe vespolek, jsouce na rozpacích, o kom to praví.</verse>
				<verse number="23">Stoloval pak jeden z učeníků jeho na lůně Ježíšově, ten, jehož Ježíš miloval.</verse>
				<verse number="24">Tomu pokynul Šimon Petr a řekl jemu: „Pověz, kdo jest (ten), o němž to praví.“</verse>
				<verse number="25">On tedy spočinul na prsou Ježíšových a řekl jemu: „Pane, kdo jest?“</verse>
				<verse number="26">Ježíš odpověděl: „Ten jest, komu já namočenou skývu podám.“ A namočiv skývu podal Jidášovi, (synu) Šimona iškariotského.</verse>
				<verse number="27">A po té skývě vešel do něho ďábel. I řekl mu Ježíš: „Co činíš, učiň rychle.“</verse>
				<verse number="28">Toho však nikdo ze stolujících nevěděl, k čemu to řekl jemu.</verse>
				<verse number="29">Poněvadž totiž Jidáš měl měšec, domnívali se někteří, že mu Ježíš řekl: „Nakup, čeho nám jest potřebí ke dni svátečnímu,“ aneb aby dal něco chudým.</verse>
				<verse number="30">On tedy vzav skývu vyšel ihned. Byla pak noc.</verse>
				<verse number="31">Když tedy odešel, Ježíš pravil: „Nyní jest oslaven Syn člověka a Bůh oslaven jest v něm.</verse>
				<verse number="32">Je-li Bůh oslaven v něm, oslaví jej i Bůh sám v sobě: ano hned jej oslaví.</verse>
				<verse number="33">Dítky, ještě maličko jsem s vámi. Budete mne hledati a, jakož jsem řekl židům:,Kam já jdu, vy nemůžete přijíti‘, tak pravím nyní i vám.</verse>
				<verse number="34">Přikázání nové dávám vám, abyste se milovali vespolek; jako jsem já miloval vás, abyste se i vy milovali vespolek.</verse>
				<verse number="35">Po tom poznají všichni, že jste učeníci moji, budete-li míti lásku jedni k druhým.“</verse>
				<verse number="36">Řekl mu Šimon Petr: „Pane, kam jdeš?“ Ježíš odpověděl: „Kam já jdu, nemůžeš nyní za mnou jíti, půjdeš však později.“</verse>
				<verse number="37">Dí jemu Petr: „Pane, proč nemohu nyní za tebou jíti? Život svůj dám za tebe.“</verse>
				<verse number="38">Ježíš odpověděl: „Život svůj dáš za mne? Vpravdě, vpravdě pravím tobě: nezazpívá kohout, dokavad mne nezapřeš třikráte.“</verse>
			</chapter>
			<chapter number="14">
				<verse number="1">„Nermutiž se srdce vaše. Věříte v Boha, i ve mne věřte.</verse>
				<verse number="2">V domě Otce mého jest příbytků mnoho; kdyby ne, byl bych vám to řekl, neboť jdu, abych vám připravil místo.</verse>
				<verse number="3">A jestli odejdu a připravím vám místo, přijdu zase a vezmu vás k sobě, abyste i vy byli, kde jsem já.</verse>
				<verse number="4">kam já jdu víte, i cestu znáte.“</verse>
				<verse number="5">Řekl mu Tomáš: „Pane, nevíme, kam jdeš: i kterak můžeme znáti cestu?“</verse>
				<verse number="6">Ježíš řekl jemu: „Já jsem cesta a pravda a život; nikdo nepřichází k Otci leč jen skrze mne.</verse>
				<verse number="7">Kdybyste byli poznali mne, byli byste poznali i Otce mého; a od této chvíle poznáváte ho, ba viděli jste jej.“</verse>
				<verse number="8">Dí jemu Filip: „Pane, ukaž nám Otce, a dostačí nám.“</verse>
				<verse number="9">Ježíš řekl jemu: „Tak dlouhý čas jsem s vámi, a nepoznali jste mne, Filipe? Kdo vidí mne, vidí i Otce. Kterak ty pravíš:,Ukaž nám Otce?‘</verse>
				<verse number="10">Nevěříš, že já v Otci a Otec ve mně jest? Slova, která já mluvím vám, nemluvím sám od sebe, ale Otec, který zůstává ve mně, činí ty skutky.</verse>
				<verse number="11">Věřte mi, že já v Otci a Otec ve mně jest.</verse>
				<verse number="12">Ne-li, pro skutky samy věřte. Vpravdě, vpravdě pravím vám: Kdo věří ve mne, bude i on činiti skutky, které já činím, ano větší nad ty bude činiti, neboť já jdu k Otci,</verse>
				<verse number="13">a začkoli budete prositi (Otce) ve jménu mém, učiním to, aby oslaven byl Otec v Synu.</verse>
				<verse number="14">A budete-li zač prositi ve jménu mém, učiním to.“</verse>
				<verse number="15">„Milujete-li mě, přikázání má zachovávejte.</verse>
				<verse number="16">A já budu prositi Otce a jiného Utěšitele dá vám, aby s vámi zůstával na věky,</verse>
				<verse number="17">Ducha pravdy; jeho svět nemůže přijmouti, poněvadž ho nevidí ani ho nezná; vy však jej znáte; neboť ve vás zůstává a ve vás bude.“</verse>
				<verse number="18">Nenechám vás sirotků, přijdu zase k vám.</verse>
				<verse number="19">Ještě maličko, a svět již mne neuzří; vy však mě uzříte, neboť já jsem živ, i vy živi budete.</verse>
				<verse number="20">V ten den vy poznáte, že já jsem v Otci svém a vy ve mně a já ve vás.</verse>
				<verse number="21">Kdo má přikázání moje a je zachovává, ten mě miluje. Kdo však miluje mne, bude milován od Otce mého, i já budu jej milovati a zjevím se mu.“</verse>
				<verse number="22">Řekl mu Juda, nikoliv onen iškariotský: „Pane, co se to stalo, že se hodláš zjeviti nám, a ne světu?“</verse>
				<verse number="23">Ježíš mu odpověděl: „Miluje-li kdo mne, slovo mé zachovávati bude, a Otec můj bude ho milovati, i přijdeme k němu a příbytek u něho si učiníme.</verse>
				<verse number="24">Kdo mě nemiluje, slov mých nezachovává, a (přece) slovo, které slyšíte, není moje, nýbrž Otce, který mě poslal.“</verse>
				<verse number="25">„Toto mluvil jsem vám u vás zůstávaje,</verse>
				<verse number="26">Utěšitel pak, Duch svatý, kteréhož Otec pošle ve jménu mém, ten vás naučí všem věcem a připomene vám všecko, co jsem mluvil vám.</verse>
				<verse number="27">Pokoj svůj zůstavuji vám, pokoj svůj dávám vám; ne jako svět dává, já vám dávám. Nermutiž se srdce vaše, aniž se strachuj.</verse>
				<verse number="28">Slyšeli jste, že já jsem vám řekl: Jdu a přijdu (zase) k vám. Kdybyste mě milovali, radovali byste se, že jdu k Otci, neboť Otec větší jest mne.</verse>
				<verse number="29">A nyní pověděl jsem vám to, prve než by se stalo, abyste, když se stane, uvěřili.</verse>
				<verse number="30">Již nebudu mnoho mluviti s vámi, neboť přichází kníže tohoto světa, a na mně nemá ničeho,</verse>
				<verse number="31">avšak aby svět poznal, že miluji Otce a tak činím, jak mi Otec přikázal. Vstaňte, pojďme.“</verse>
			</chapter>
			<chapter number="15">
				<verse number="1">„Já jsem vinný kmen pravý a Otec můj jest vinař.</verse>
				<verse number="2">Každou ratolest ve mně, která nenese ovoce, odejme, a každou, která nese ovoce, očistí, aby nesla více ovoce.</verse>
				<verse number="3">Vy jste již čisti tím slovem, které jsem vám mluvil.</verse>
				<verse number="4">Zůstaňte ve mně, a já ve vás. Jako ratolest nemůže nésti ovoce sama od sebe, nezůstane-li ve kmeni, tak ani vy, nezůstanete-li ve mně.</verse>
				<verse number="5">Já jsem vinný kmen, vy (jste) ratolesti; kdo zůstává ve mně a já v něm, ten přináší ovoce mnoho, neboť beze mne nemůže činiti nic.</verse>
				<verse number="6">Jestliže kdo ve mně nezůstane, vyvržen bude ven jako ratotest; i uschne a seberou ji a vrhnou na oheň, a bude hořeti.</verse>
				<verse number="7">Zůstanete-li ve mně a slova má zůstanou-li ve vás: cokoli budete chtíti, proste, a stane se vám.</verse>
				<verse number="8">V tom jest oslaven Otec můj, abyste přinášeli mnoho užitku a stali se (dokonalými) učeníky mými.</verse>
				<verse number="9">Jako mne miloval Otec, i já jsem miloval vás. Zůstaňte v lásce mé.</verse>
				<verse number="10">Budete-li zachovávati přikázání má, zůstanete v lásce mé, jakož i já jsem zachoval přikázání Otce svého a zůstávám v lásce jeho.</verse>
				<verse number="11">Toto mluvil jsem vám, aby radost má byla ve vás a aby radost vaše se naplnila.“</verse>
				<verse number="12">„Toto jest přikázání mé, abyste se milovali vespolek, jako jsem (já) miloval vás.</verse>
				<verse number="13">Větší lásky nemá nikdo nad tu, aby kdo položil život svůj za své přátele.</verse>
				<verse number="14">Vy jste přáteli mými, činíte-li, co já přikazuji vám.</verse>
				<verse number="15">Již více nenazývám vás služebníky, neboť služebník neví, co činí pán jeho, ale nazval jsem vás přáteli, neboť jsem vám oznámil všecko, co jsem slyšel od Otce svého.</verse>
				<verse number="16">Ne vy jste mne vyvolili, nýbrž já jsem vyvolil vás a ustanovil jsem vás (k tomu), abyste šli a přinášeli užitek, a užitek váš (aby) zůstával, by začkoli byste poprosili Otce ve jménu mém, dal vám.</verse>
				<verse number="17">Toto přikazuji vám, abyste se milovali vespolek.</verse>
				<verse number="18">Jestliže svět vás nenávidí, vězte, že mne nenáviděl prve nežli vás.</verse>
				<verse number="19">Kdybyste byli ze světa, svět by miloval své vlastnictví; poněvadž však ze světa nejste, nýbrž já jsem vás vyvolil ze světa, proto vás svět nenávidí.</verse>
				<verse number="20">Pamatujte na to slovo, které jsem já řekl vám:,Není služebník větší nežli pán jeho.‘ Jestli mne pronásledovali, i vás budou pronásledovati, jestli mé slovo zachovali, i vaše budou zachovávati.</verse>
				<verse number="21">Ale toto všecko učiní vám pro jméno mé, poněvadž neznají toho, jenž mě poslal.</verse>
				<verse number="22">Kdybych byl nepřišel a jim nemluvil, hříchu by neměli; nyní však nemají výmluvy ze hříchu svého.</verse>
				<verse number="23">Kdo nenávidí mne, nenávidí i Otce mého.</verse>
				<verse number="24">Kdybych byl nečinil mezi nimi skutků, kterých nikdo jiný nečinil, hříchu by neměli; avšak (oni je) i viděli, a (přece) nenáviděli jak mne, tak Otce mého.</verse>
				<verse number="25">Ale (to se dělo a děje), aby se naplnilo slovo, které jest napsáno v zákoně jejich:,Nenáviděli mě bez příčiny‘.</verse>
				<verse number="26">Když pak přijde Utěšitel, kterého já pošlu vám od Otce, Duch pravdy, jenž vychází od Otce, ten bude svědčiti o mně;</verse>
				<verse number="27">avšak i vy budete svědčiti, neboť jste se mnou od počátku“.</verse>
			</chapter>
			<chapter number="16">
				<verse number="1">Toto mluvil jsem vám, abyste se nepohoršili.</verse>
				<verse number="2">Z náboženské obce své vyloučí vás, ano přichází hodina, že každý, kdo vás zabije, bude se domnívati, že tím Bohu slouží.</verse>
				<verse number="3">A to vám učiní, poněvadž nepoznali Otce ani mne.</verse>
				<verse number="4">Ale tyto věci mluvil jsem vám, abyste, když přijde hodina jejich, rozpomenuli se, že jsem vám to pověděl.</verse>
				<verse number="5">S počátku jsem vám těch věci neřekl, neboť jsem byl s vámi.“ (5b) „Nyní však jdu k tomu, jenž mě poslal, a nikdo z vás neptá se mě:,Kam jdeš?‘</verse>
				<verse number="6">Ale že jsem vám ty věci mluvil, zármutek naplnil srdce vaše.</verse>
				<verse number="7">Ale já pravdu pravím vám: Jest vám užitečno, abych já odešel, neboť, neodejdu-li, Utěšitel nepřijde k vám; odejdu-li, pošlu ho k vám,</verse>
				<verse number="8">A on přijda, usvědčí svět z hříchu a ze spravedlnosti a ze soudu;</verse>
				<verse number="9">z hříchu, že nevěří ve mne;</verse>
				<verse number="10">ze spravedlnosti, že jdu k Otci, a již neuzříte mne,</verse>
				<verse number="11">ze soudu pak, že kníže tohoto světa již jest odsouzen.</verse>
				<verse number="12">Ještě mnoho mám mluviti vám, ale nemůžete nyní snésti.</verse>
				<verse number="13">Když však přijde onen Duch pravdy, naučí vás všeliké pravdě, neboť nebude mluviti sám od sebe, nýbrž co uslyší, bude mluviti a příští věci zvěstuje vám.</verse>
				<verse number="14">On mě oslaví, neboť z mého vezme a zvěstuje vám.</verse>
				<verse number="15">Všecko, cokoli má Otec, mé jest; proto jsem řekl: z mého vezme a zvěstuje vám.“</verse>
				<verse number="16">„Maličko, a již neuzříte mne, a opět maličko, a uzříte mě, poněvadž jdu k Otci.“</verse>
				<verse number="17">I řekli někteří z učeníků jeho k sobě vespolek: „Co jest to, co nám praví:,Maličko, a neuzříte mne, a opět maličko, a uzříte mě‘ a,poněvadž jdu k Otci?‘“</verse>
				<verse number="18">Pravili tedy: „Co jest to, co dí:,Maličko?‘ Nevíme, co praví.“</verse>
				<verse number="19">I poznal Ježíš, že se ho chtěli tázati, a řekl jim: „O tom se tážete mezi sebou, že jsem řekl:,Maličko, a neuzříte mne, a opět maličko, a uzříte mě?‘</verse>
				<verse number="20">Vpravdě, vpravdě pravím vám: Vy budete kvíliti a plakati, ale svět se bude radovati; vy se budete rmoutiti, ale zármutek váš obrátí se v radost.</verse>
				<verse number="21">Žena, když rodí, má zármutek, neboť přišla hodina její; když však porodila dítko, již nepamatuje na bolest pro radost, že se narodil člověk na svět.</verse>
				<verse number="22">Tak i vy máte nyní zármutek, avšak opět vás uzřím, a radovati se bude srdce vaše, a radosti vaší nikdo neodejme od vás.</verse>
				<verse number="23">A v ten den nebudete se mě tázati po ničem. Vpravdě, vpravdě pravím vám: Budete-li zač prositi Otce ve jménu mém, dá vám.</verse>
				<verse number="24">Až dosavad jste neprosili za nic ve jménu mém; proste, a vezmete, aby radost vaše byla úplná.“</verse>
				<verse number="25">„Toto jsem vám mluvil v podobenstvích; přichází hodina, kdy nebudu již mluviti vám v podobenstvích, nýbrž zjevně budu vám zvěstovati o Otci.</verse>
				<verse number="26">V ten den budete prositi ve jménu mém; a nepravím vám, že já budu prositi Otce za vás,</verse>
				<verse number="27">neboť Otec sám miluje vás, protože vy jste milovali mne a uvěřili jste, že jsem já vyšel od Boha.</verse>
				<verse number="28">Vyšel jsem od Otce a přišel jsem na svět; opět opouštím svět a jdu k Otci.“</verse>
				<verse number="29">Řkou jemu učeníci jeho: „Hle, nyní mluvíš zjevně a žádného podobenství nepravíš;</verse>
				<verse number="30">nyní víme, že znáš všecko a nemáš zapotřebí, aby se tě kdo tázal; proto věříme, že jsi od Boha vyšel.“</verse>
				<verse number="31">Ježíš jim odpověděl: „Nyní věříte?</verse>
				<verse number="32">Hle, nyní přichází hodina a již přišla, že se rozprchnete jedenkaždý do svého a mě samotna necháte; ale nejsem sám, neboť Otec jest se mnou.</verse>
				<verse number="33">Tyto věci jsem vám mluvil, abyste měli ve mně pokoj. Na světě budete míti soužení, avšak důvěřujte, já jsem přemohl svět.“</verse>
			</chapter>
			<chapter number="17">
				<verse number="1">Tyto věci promluvil Ježíš a pozdvih očí k nebi řekl: „Otče, přišla hodina; oslav Syna svého, aby Syn tvůj oslavil tebe,</verse>
				<verse number="2">ježto jsi mu dal moc nade vším lidstvem, aby dal život věčný všem, které jsi dal jemu.</verse>
				<verse number="3">To pak jest život věčný, aby poznali tebe, jediného pravého Boha, a toho, jehož jsi poslal, Ježíše Krista.</verse>
				<verse number="4">Já jsem tě oslavil na zemi, dokonav dílo, které jsi mi dal, abych je učinil.</verse>
				<verse number="5">A nyní oslav mě ty, Otče, u sebe slávou, kterou jsem měl u tebe, prve nežli svět byl.“</verse>
				<verse number="6">„Oznámil jsem jméno tvé lidem, které jsi mi dal ze světa. Tvoji byli, a mně jsi je dal, a slovo tvé zachovali.</verse>
				<verse number="7">Nyní poznali, že všecko, co jsi mi dal, jest od tebe,</verse>
				<verse number="8">neboť slova, která jsi mi dal, dal jsem jim, a oni (je) přijali a poznali právě, že jsem vyšel od tebe a uvěřili, že ty jsi mě poslal.“</verse>
				<verse number="9">Já za ně prosím. Neprosím to za svět, nýbrž za ty, které jsi mi dal, neboť tvoji jsou.</verse>
				<verse number="10">A všecko, co jest mé, jest tvoje, a co jest tvé, jest moje, a jsem v nich oslaven.</verse>
				<verse number="11">A již nejsem ve světě, ale oni jsou ve světě, a já jdu k tobě. Otče svatý, zachovej je ve svém jménu, které jsi mi dal, aby byli jedno, jakož i my.</verse>
				<verse number="12">Když jsem byl s nimi, já jsem je zachovával ve jménu tvém; ochránil jsem ty, které jsi mi dal, a nikdo z nich nezahynul, leč jen ten člověk záhuby hodný, aby se naplnilo Písmo.</verse>
				<verse number="13">Nyní však jdu k tobě a toto mluvím ve světě, aby měli radost moji v sobě úplnou.</verse>
				<verse number="14">Já jsem jim dal slovo tvé a svět pojal nenávist proti nim, poněvadž nejsou ze světa, jakož ani já ze světa nejsem.</verse>
				<verse number="15">Neprosím, abys je vzal ze světa, nýbrž abys je ochránil od zlého.</verse>
				<verse number="16">Ze světa nejsou, jakož ani já nejsem ze světa.</verse>
				<verse number="17">Posvěť je vpravdě; slovo tvé jest pravda.</verse>
				<verse number="18">Jako jsi ty mne poslal na svět, i já jsem je poslal na svět.</verse>
				<verse number="19">A já posvěcuji sebe sama za ně, aby i oni posvěceni byli v pravdě.“</verse>
				<verse number="20">„Neprosím pak toliko za ně, nýbrž i za ty, kteří skrze slovo jejich uvěří ve mne,</verse>
				<verse number="21">aby všichni byli jedno jako ty, Otče, ve mně a já v tobě, aby i oni v nás jedno byli, by svět uvěřil, že jsi ty mě poslal.</verse>
				<verse number="22">A já jsem jim dal slávu, kterou jsi mi dal, aby byli jedno, jakož i my jedno jsme:</verse>
				<verse number="23">já v nich a ty ve mně, aby byli v jednotě dokonalé, by svět poznal, že jsi ty mě poslal a že jsi je miloval, jako jsi miloval mne.</verse>
				<verse number="24">Otče, chci, aby, kde jsem já, byli se mnou i ti, které jsi mi dal, by viděli slávu mou, kterou jsi mi dal, neboť jsi mě miloval před stvořením světa.</verse>
				<verse number="25">Otče spravedlivý, svět tě nepoznal, ale já jsem tě poznal; i tito poznali, že ty jsi mě poslal.</verse>
				<verse number="26">A v známost uvedl jsem jim jméno tvé a v známost uvedu, aby ta láska, kterou jsi mě miloval, byla v nich i já v nich.“</verse>
			</chapter>
			<chapter number="18">
				<verse number="1">To pověděv Ježíš vyšel s učeníky svými za potok Cedron kde byla zahrada, do které vešel on i učeníci jeho.</verse>
				<verse number="2">Věděl však o tom místě i Jidáš, kíerý ho zrazoval, neboť Ježíš scházel se tam často s učeníky svými.</verse>
				<verse number="3">Jidáš tedy pojav četu (vojáků) a služebníky od velekněží a fariseů, přišel tam se svítilnami a pochodněmi a zbrani.</verse>
				<verse number="4">Ježíš pak věda všecko, co na něj mělo přijíti, vyšel (jim vstříc) a řekl jim: „Koho hledáte?“</verse>
				<verse number="5">Odpověděli jemu:,Ježíše Nazaretského‘. Řekl jim Ježíš: „Já jsem to“. Stál pak s nimi též Jidáš, který ho zrazoval.</verse>
				<verse number="6">Jak jim tedy řekl: „Já jsem to“, ustoupili zpět a padli na zem.</verse>
				<verse number="7">I otázal se jich opět: „Koho hledáte?“ Oni pak řekli: „Ježíše Nazaretského.“</verse>
				<verse number="8">Ježíš odpověděl: „Řekl jsem vám, že já jsem to. Hledáte-li tedy mne, nechte těchto, ať odejdou.“</verse>
				<verse number="9">Aby se naplnilo slovo, které řekl: „Neztratil jsem nikoho z těch, které jsi mi dal.“</verse>
				<verse number="10">Tu Šimon Petr maje meč, vytasil jej a udeřil služebníka veleknězova a uťal mu pravé ucho. Bylo pak jméno služebníka toho Malchus.</verse>
				<verse number="11">I řekl Ježíš Petrovi: „Schovej meč svůj do pochvy. Nemám-liž píti kalich, který mi dal Otec?“</verse>
				<verse number="12">Tu četa a tisícník a služebníci židovští jali Ježíše a svázali ho.</verse>
				<verse number="13">I přivedli ho nejprve k Annášovi, neboť byl tchánem Kaifáše, kterýž byl nejvyšším knězem toho roku.</verse>
				<verse number="14">Byl to (onen) Kaifáš, který dal židům radu, že jest užitečno, aby jeden člověk zemřel za lid.</verse>
				<verse number="15">Šel pak za Ježíšem Šimon Petr a jiný učeník. Tento učeník byl znám nejvyššímu knězi a vešel s Ježíšem do dvora nejvyššího kněze,</verse>
				<verse number="16">ale Petr stál u dveří venku. I vyšel učeník druhý, jenž byl znám nejvyššímu knězi, a promluviv s vrátnou, uvedl (tam) Petra.</verse>
				<verse number="17">Tu děvečka vrátná pravila k Petrovi: „Nejsi také ty z učeníků toho člověka?“ On řekl: „Nejsem“.</verse>
				<verse number="18">Stáli pak tam služebníci a sluhové u ohně, poněvadž byla zima, a ohřívali se; byl však s nimi také Petr stoje a ohřívaje se.</verse>
				<verse number="19">Velekněz tedy otázal se Ježíše o jeho učenících a o jeho učení.</verse>
				<verse number="20">Ježíš mu odpověděl: „já jsem mluvil světu zjevně; já jsem učil vždy v synagoze a ve chrámě, kde všichni židé se scházejí, a tajně jsem nemluvil nic.</verse>
				<verse number="21">Proč se mne ptáš? Zeptej se těch, kteří slyšeli, co jsem mluvil; hle, ti vědí, co jsem já mluvil.“</verse>
				<verse number="22">Když však to pověděl, jeden ze služebníků, stoje tu, dal Ježíšovi políček řka: „Tak-li odpovídáš nejvyššímu knězi?“</verse>
				<verse number="23">Ježíš mu odpověděl: „Mluvil-li jsem zle, vydej svědectví o zlém; jestli však dobře, proč mě tepeš?“</verse>
				<verse number="24">I poslal jej Annáš svázaného k nejvyššímu knězi Kaifášovi.</verse>
				<verse number="25">Stál pak Šimon Petr a ohříval se. I řekli jemu: „Nejsi také z učeníků jeho?“ On zapřel a řekl: „Nejsem.“</verse>
				<verse number="26">Dí mu jeden ze služebníků nejvyššího kněze, příbuzný toho, jemuž Petr uťal ucho: „Zdali jsem tě já neviděl s ním v zahradě?“</verse>
				<verse number="27">Tu zapřel Petr opět a hned kohout zazpíval.</verse>
				<verse number="28">I přivedli Ježíše od Kaifáše do soudní síně. Bylo ráno; a oni nevešli do soudního dvora, aby se neposkvrnili, nýbrž aby mohli jísti z velikonočních obětí.</verse>
				<verse number="29">Tedy Pilát vyšel k nim ven a řekl: „Kterou žalobu vedete proti člověku tomuto?“</verse>
				<verse number="30">Odpověděli mu: „Kdyby tento nebyl zločinec, nevydali bychom to tobě“.</verse>
				<verse number="31">I řekl jim Pilát: „Vezměte ho vy a podle zákona svého suďte jej.„ Tu řekli mu židé: „Nám nepřísluší zabíti nikoho.“</verse>
				<verse number="32">Aby se naplnilo slovo Ježíšovo, které byl pověděl naznačuje jakou smrtí má umříti.</verse>
				<verse number="33">Pilát tedy vešel opět do soudní síně a povolal (k sobě) Ježíše a řekl jemu: „Ty jsi král židovský?“</verse>
				<verse number="34">Ježíš odpověděl: „Sám-li od sebe to pravíš, či-li jiní pověděli ti o mně?“</verse>
				<verse number="35">Pilát odpověděl: „Zdaliž jsem já žid? Národ tvůj a velekněží vydali mi tebe. Co jsi učinil?“</verse>
				<verse number="36">Ježíš odpověděl: „Království mé není z tohoto světa. Kdyby z tohoto světa bylo království mé, služebníci moji bránili by, abych nebyl vydán židům; ale království mé není odtud.“</verse>
				<verse number="37">I řekl mu Pilát: „Tedy králem jsi ty?“ Ježíš odpověděl: „Ano, já jsem král. Já jsem se k tomu narodil a proto jsem přišel na svět, abych vydal svědectví pravdě. Každý, kdo jest z pravdy, slyší hlas můj.“</verse>
				<verse number="38">Dí mu Pilát: „Co jest pravda?“ A když to pověděl, vyšel opět k židům a řekl jim: „Já na něm žádné viny nenalézám.</verse>
				<verse number="39">Jest však u vás obyčej, abych vám propustil jednoho (vězně) o velikonocích. Chcete tedy, abych vám propustil krále židovského?“</verse>
				<verse number="40">I vzkřikli opět všickni řkouce: „Ne toho, nýbrž Barabáše.“ Byl pak Barabáš lotr.</verse>
			</chapter>
			<chapter number="19">
				<verse number="1">Tu Pilát vzal Ježíše a dal ho zbičovat.</verse>
				<verse number="2">A vojáci, spletše korunu z trní, vložili mu ji na hlavu a přioděli ho rouchem šarlatovým.</verse>
				<verse number="3">A přicházeli k němu a říkali: „Zdráv buď králi židovský!“ A dávali mu políčky.</verse>
				<verse number="4">I vyšel Pilát opět ven a řekl jim: „Hle, vedu vám ho ven, abyste poznali, že na něm žádné viny nenalézám.“</verse>
				<verse number="5">(Tu vyšel ven Ježíš nesa korunu trnovou a roucho šarlatové.) I řekl jim: „Ejhle člověk!“</verse>
				<verse number="6">Jak ho tedy uzřeli velekněží a sluhové, zvolali: „Ukřižuj, ukřižuj ho!“ Dí jim Pilát: „Vezměte ho vy a ukřižujte, neboť já na něm viny nenalézám.“</verse>
				<verse number="7">Židé mu odpověděli: „My máme zákon, a podle zákona má umříti, neboť se činil Synem Božím.“</verse>
				<verse number="8">Když Pilát uslyšel toto slovo, obával se více.</verse>
				<verse number="9">I vešel opět do soudní síně a řekl Ježíšovi: „Odkud jsi ty?“ Ale Ježíš nedal mu odpovědí.</verse>
				<verse number="10">I řekl mu Pilát: „Se mnou nemluvíš? Nevíš-li že mám moc tebe propustiti a mám moc tebe ukřižovati?“</verse>
				<verse number="11">Ježíš mu odpověděl: „Neměl bys žádné moci proti mně, kdyby ti nebylo dáno shůry; proto ten, kdo mě tobě vydal, má větší hřích.“</verse>
				<verse number="12">Odtud Pilát hledal ho propustiti, ale židé křičeli řkouce: „Propustíš-li tohoto, nejsi přítel císařův, neboť každý, kdo se činí králem, protiví se císaři.“</verse>
				<verse number="13">Tedy Pilát uslyšev ta slova, vyvedl Ježíše ven a posadil se na soudnou stolici na místě, které slove Lithostrotos, hebrejsky Gabbatha.</verse>
				<verse number="14">Byl pak pátek velikonoční, okolo hodiny šesté; i řekl židům: „Ejhle král váš!“</verse>
				<verse number="15">Ale oni vzkřikli: „Pryč s nim, pryč s ním, ukřižuj ho!“ Řekl jim Pilát: „Krále vašeho ukřižuji?“ Velekněží odpověděli: „Nemáme krále, leč jen císaře“.</verse>
				<verse number="16">Tu vydal jim ho, aby byl ukřižován. I pojali Ježíše a vyvedli ho.</verse>
				<verse number="17">A nesa sobě kříž vyšel na místo, které slove lebčí, hebrejsky Golgota.</verse>
				<verse number="18">Tam ukřižovali jej a s ním dva jiné po obou stranách, uprostřed pak Ježíše.</verse>
				<verse number="19">I napsal Pilát také nápis a dal ho na kříž. Bylo pak napsáno: „Ježíš Nazaretský, král židovský.“</verse>
				<verse number="20">Tento nápis tedy četli mnozí ze židů, neboť blízko města bylo místo, kde Ježíš byl ukřižován; a bylo (to) napsáno hebrejsky, řecky a latinsky.</verse>
				<verse number="21">I řekli velekněží židovští Pilátovi: „Nepiš,Král židovský‘, nýbrž že on řekl:,Jsem král židovský‘.“</verse>
				<verse number="22">Pilát odpověděl: „Co jsem napsal, to jsem napsal.“</verse>
				<verse number="23">Když, tedy vojáci ukřižovali Ježíše, vzali roucha jeho a učinili čtyři díly, každému vojínu díl, a sukni. Byla pak ta sukně nesešívaná, odvrchu všecka veskrze utkaná.</verse>
				<verse number="24">Proto řekli mezi sebou: „Neroztrhujme ji, nýbrž losujme o ni, čí bude.“ Aby se naplnilo Písmo, které praví: Rozdělili sobě roucha má a o můj oděv metali los. Vojáci to tedy učinili.</verse>
				<verse number="25">Stály pak u kříže Ježíšova jeho matka a sestra matky jeho Maria Kleofášova a Maria Magdalena.</verse>
				<verse number="26">Tedy Ježíš uzřev matku a toho učeníka, kterého miloval, an tu stojí, řekl matce své: „Ženo, hle syn tvůj“.</verse>
				<verse number="27">Nato řekl učeníkovi: „Hle matka tvá“. A od té chvíle přijal ji ten učeník k sobě.</verse>
				<verse number="28">Potom Ježíš, vida, že jest již všecko dokonáno, aby se naplnilo Písmo, pravil: „Žízním“.</verse>
				<verse number="29">Byla pak tam postavena nádoba plná octa. I nasadili na yzop houbu plnou octa a podali ji k ústům jeho.</verse>
				<verse number="30">A když Ježíš ocet přijal, řekl: „Dokonáno jest“. A nakloniv hlavu, vypustil duši.</verse>
				<verse number="31">Poněvadž byl pátek, tedy židé, aby nezůstala těla na kříži v sobotu, neboť den té soboty byl veliký, prosili Piláta, aby se jim zlámaly nohy a (oni) sňali se (s kříže).</verse>
				<verse number="32">Přišli tedy vojáci a zlámali nohy jednomu i druhému, jenž s ním byl ukřižován.</verse>
				<verse number="33">Když však přišli k Ježíšovi a uzřeli ho již mrtvého, nezlomili mu nohou,</verse>
				<verse number="34">ale jeden z vojínů bodl jej kopím v bok, a hned vyšla krev a voda.</verse>
				<verse number="35">A ten, jenž (to) viděl, vydal svědectví (o tom) a pravdivé jest svědectví jeho, a on ví, že pravdivé věci mluví, abyste i vy uvěřili.</verse>
				<verse number="36">Staloť se to zajisté, aby se naplnilo Písmo: Kosti mu nezlomíte.</verse>
				<verse number="37">A opět jiné Písmo dí: Budou patřiti na toho, v něhož bodli.</verse>
				<verse number="38">Potom Josef z Arimatie, jsa učeníkem Ježíšovým, ale tajným pro strach před židy, žádal Piláta, aby směl sejmouti tělo Ježíšovo. A Pilát dovolil. Přišel tedy a sňal tělo Ježíšovo.</verse>
				<verse number="39">Přišel však i Nikodém, který byl přišel k Ježíšovi nejprve v noci, a přinesl smíšeninu myrrhy a aloe, asi sto liber.</verse>
				<verse number="40">I vzali tělo Ježíšovo a obvinuli je prostěradly s vonnými věcmi, jak jest u židův obyčej pochovávati.</verse>
				<verse number="41">Byla pak na tom místě, kde byl ukřižován, zahrada a v té zahradě hrob nový, do něhož ještě nikdo nebyl položen.</verse>
				<verse number="42">Tam tedy pro pátek židovský položili Ježíše, poněvadž hrob byl blízko.</verse>
			</chapter>
			<chapter number="20">
				<verse number="1">V neděli pak Maria Magdalena přišla k hrobu ráno, když ještě byla tma, a uzřela kámen od hrobu odvalený.</verse>
				<verse number="2">I běžela a přišla k Šimonu Petrovi a k jinému učeníku, kterého miloval Ježíš a řekla jim: „Vzali Pána z hrobu, a nevíme, kam ho položili“.</verse>
				<verse number="3">Vyšel tedy Petr i ten druhý učeník a šli k hrobu.</verse>
				<verse number="4">Běželi pak oba spolu, ale ten druhý učeník běžel napřed, rychleji než Petr, a přišel k hrobu první,</verse>
				<verse number="5">a nachýliv se uzřel prostěradla ležeti, ale nevešel.</verse>
				<verse number="6">Tu přišel Šimon Petr jda za ním a vešel do hrobu, i uzřel prostěradla ležeti</verse>
				<verse number="7">a roušku, kteráž byla na hlavě jeho, ležeti nikoliv s prostěradly, nýbrž svinutou na jednom místě.</verse>
				<verse number="8">Potom tedy vešel (tam) i ten učeník, který přišel první ke hrobu, a uzřel i uvěřil;</verse>
				<verse number="9">neboť ještě nerozuměli Písmu, že musí z mrtvých vstáti.</verse>
				<verse number="10">I odešli učeníci ti zase domů.</verse>
				<verse number="11">Maria však stála u hrobu venku plačíc. Jak plakala, naklonila se a nahlédla do hrobu.</verse>
				<verse number="12">I uzřela dva anděly seděti v rouše bílém, jednoho u hlavy, a jednoho u nohou, kde bylo leželo tělo Ježíšovo.</verse>
				<verse number="13">Ti řekli jí: „Ženo, proč pláčeš?“ Dí jim: „Vzali Pána mého, a nevím, kam ho položili“.</verse>
				<verse number="14">To pověděvši obrátila se nazpátek a spatřila Ježíše, an stojí, ale nevěděla, že to jest Ježíš.</verse>
				<verse number="15">Dí jí Ježíš: „Ženo, proč pláčeš? Koho hledáš?“ Ona domnívajíc se, že to jest zahradník, řekla jemu: „Pane, vzal-li jsi jej ty, pověz mi, kam jsi ho položil, a já jej vezmu“.</verse>
				<verse number="16">Dí jí Ježíš: „Maria!“ Ona obrátila se a řekla jemu: „Rabboni“, to jest „Mistře“.</verse>
				<verse number="17">Dí jí Ježíš: „Nedotýkej se mne, neboť jsem ještě nevstoupil k Otci svému; ale jdi k bratrům mým a pověz jim:,Vstupuji k Otci svému a Otci vašemu, k Bohu svému a k Bohu vašemu‘.</verse>
				<verse number="18">Maria Magdalena šla a zvěstovala učeníkům: „Viděla jsem Pána a toto mi řekl.“</verse>
				<verse number="19">Když, byl večer toho dne, neděle, a pro strach před židy dveře byly zavřeny (tam), kde byli učeníci (shromážděni), Ježíš přišel a postaviv se mezi ně řekl jim: „Pokoj vám.“</verse>
				<verse number="20">A to pověděv, ukázal jim ruce i bok. I zaradovali se učeníci spatřivše Pána.</verse>
				<verse number="21">Tu řekl jim opět: „Pokoj vám; jako mě poslal Otec, i já posílám vás.“</verse>
				<verse number="22">A to pověděv dechl (na ně) a řekl jim: „Přijměte Ducha svatého;</verse>
				<verse number="23">kterým odpustíte hříchy, odpouštějí se jim a kterým zadržíte, zadrženy jsou.“</verse>
				<verse number="24">Tomáš však, jeden ze dvanácti, který slove Blíženec, nebyl s nimi, když přišel Ježíš.</verse>
				<verse number="25">Tedy druzí učeníci řekli jemu: „Viděli jsme Pána.“ Ale on řekl jim: „Neuzřím-li v rukou jeho rány hřebův a nevpustím-li prstu svého na místo hřebův a nevložím-li ruky své v jeho bok, neuvěřím.“</verse>
				<verse number="26">A po osmi dnech byli učeníci jeho opět uvnitř a Tomáš s nimi. Tu přišel Ježíš zavřenými dveřmi a postaviv se mezi ně řekl: „Pokoj vám.“</verse>
				<verse number="27">Potom dí Tomášovi: „Vlož prst svůj sem a viz ruce mé a vztáhni ruku svou a vpusť v bok můj; a nebudiž nevěřící, nýbrž věřící.“</verse>
				<verse number="28">Tomáš odpověděl mu: „Pán můj a Bůh můj!“</verse>
				<verse number="29">Řekl mu Ježíš: „Že jsi mě uviděl, uvěřil jsi; blahoslaveni, kteří neviděli a uvěřili.“</verse>
				<verse number="30">A mnoho jiných divů činil Ježíš před svými učeníky, kteréž nejsou psány v knize této.</verse>
				<verse number="31">Tyto však jsou napsány, abyste uvěřili, že Ježíš jest (Kristus), Vykupitel, Syn Boží, a abyste věříce měli život věčný ve jménu jeho.</verse>
			</chapter>
			<chapter number="21">
				<verse number="1">Potom zjevil se Ježíš opět učeníkům u jezera Tiberiadského. Zjevil se pak takto:</verse>
				<verse number="2">Byli spolu Šimon Petr a Tomáš příjmím Blíženec a Natanael, který byl z Kány galilejské, a synové Zebedeovi a dva jiní z učeníků jeho.</verse>
				<verse number="3">Šimon Petr řekl jim: „Jdu lovit ryby.“ Řkou jemu: „Půjdeme s tebou i my.“ I vyšli a vstoupili na loď, a té noci nechytili nic.</verse>
				<verse number="4">Když pak bylo ráno, Ježíš stál na břehu, ale učeníci nepoznali, že to jest Ježíš.</verse>
				<verse number="5">Tedy řekl jim Ježíš: „Dítky, máte něco k jídlu?“ Odpověděli jemu: „Ne.“</verse>
				<verse number="6">On pak řekl jim: „Vržte síť na pravou stranu lodi a naleznete.“ I vrhli; a již nemohli ji utáhnouti pro množství ryb.</verse>
				<verse number="7">Tu řekl Petrovi ten učeník, kterého miloval Ježíš: „Pán jest to!“ Šimon Petr uslyšev, že to jest Pán, opásal si roucho svrchní, neboť byl nahý, a pustil se do moře.</verse>
				<verse number="8">Ostatní učeníci pak táhnouce síť s rybami připlavili se po lodi, neboť nebyli daleko od země, nýbrž jen asi dvě stě loket.</verse>
				<verse number="9">Jak vystoupili na zem, spatřili ležeti uhlí žhavé a rybu na něm, i chléb.</verse>
				<verse number="10">Ježíš řekl jim: „Přineste z těch ryb, které jste ulovili nyní.“</verse>
				<verse number="11">Tedy Šimon Petr vstoupil (na loď) a vytáhl na zem síť plnou ryb velikých, sto padesáti tří. A ačkoliv bylo jich tak mnoho, síť se nepřetrhala.</verse>
				<verse number="12">Ježíš řekl jim: „Pojďte, posnídejte.“ A nikdo z těch učeníků, (kteří jedli) neodvážil se ho otázati: „Kdo jsi ty?“ neboť věděli, že to jest Pán.</verse>
				<verse number="13">I přišel Ježíš a vzav chléb dával jim, taktéž i rybu.</verse>
				<verse number="14">To již po třetí zjevil se Ježíš učeníkům svým vstav z mrtvých.</verse>
				<verse number="15">Když tedy posnídali, řekl Ježíš Šimonu Petrovi: „Šimone (synu) Janův, miluješ mě více nežli tito?“ Dí jemu: „Ovšem, Pane, ty víš, že tě miluji.“ Řekl jemu: „Pasiž beránky mé.“</verse>
				<verse number="16">Řekl mu po druhé: „Šimone (synu)Janův, miluješ mě?“ Dí jemu: „Ovšem, Pane, ty víš, že tě miluji.“ Řekl jemu: „Pasiž beránky mé.“</verse>
				<verse number="17">Řekl mu po třetí: „Šimone (synu) Janův, miluješ mě?“ Petr zarmoutil se, protože mu řekl potřetí: „Miluješ mě?“ I řekl jemu: „Pane, ty víš všecko, ty víš, že tě miluji.“ Řekl mu Ježíš: „Pasiž ovce mé.</verse>
				<verse number="18">V pravdě, v pravdě pravím tobě: když jsi byl mladší, opasoval jsi se sám a chodil jsi, kam jsi chtěl; když však sestárneš, vztáhneš ruce své a jiný tě opáše a povede, kam nechceš.“</verse>
				<verse number="19">To pak pověděl naznačuje, kterou smrtí oslaví Boha. A pověděv to řekl jemu: „Následuj mě.“</verse>
				<verse number="20">Petr obrátiv se uzřel za sebou jíti toho učeníka, kterého Ježíš miloval, který při večeři byl i na prsou jeho spočinul a řekl: „Pane, kdo jest ten, který tě zradí?“</verse>
				<verse number="21">Toho tedy Petr spatřiv řekl Ježíšovi: „Pane, co (bude) s tímto?“</verse>
				<verse number="22">Ježíš řekl jemu: „Chci-li, aby zůstal, dokavad nepřijdu, co ti po tom? Ty mě následuj.“</verse>
				<verse number="23">Proto vyšla mezi bratry řeč tato: „Učeník ten neumře.“ Ale Ježíš neřekl mu: „Neumře“, nýbrž: „Chci-li, aby zůstal, dokavad nepřijdu, co ti po tom?“</verse>
				<verse number="24">To jest ten učeník, který vydává svědectví o těchto věcech a napsal tyto věci; a víme, že pravdivé jest svědectví jeho.</verse>
				<verse number="25">Jest však ještě mnoho jiných věcí, které učinil Ježíš; kdyby se napsaly každá zvlášť, myslím, že by ani celý svět neobsáhl těch knih, které by se musily napsati.</verse>
			</chapter>
		</book>
		<book number="44">
			<chapter number="1">
				<verse number="1">První knihu složil jsem, Theofile, o všech věcech, které Ježíš činil a učil od počátku</verse>
				<verse number="2">až do dne, ve kterém byl vzat do nebe, dav příkaz skrze Ducha svatého apoštolům, jež vyvolil,</verse>
				<verse number="3">a jimž se také živým ukázal po svém utrpení mnoha důkazy, zjevuje se jim po čtyřicet dní a mluvě o království Božím.</verse>
				<verse number="4">A když s nimi jedl, poručil jim, aby neodcházeli z Jerusalema, nýbrž aby očekávali zaslíbení Otcovo, které (pravil) „slyšeli jste z úst mých;</verse>
				<verse number="5">neboť Jan křtil vodou, vy však budete pokřtění Duchem svatým po dnech nemnohých“.</verse>
				<verse number="6">I tázali se ho ti, kteří se shromáždili: „Pane, v tomto-li čase obnovíš království pro Israelity?“</verse>
				<verse number="7">Ale on řekl jim: „Nepřísluší vám znáti časy neb chvíle, které Otec ustanovil mocí sobě vlastní,</verse>
				<verse number="8">avšak obdržíte sílu, když na vás sestoupí Duch svatý, a budete mi svědky v Jerusalemě a po všem Judsku i Samařsku a až do končin země.“</verse>
				<verse number="9">A to pověděv, byl vyzdvižen před jejich zraky, a oblak vzal jej s očí jejich.</verse>
				<verse number="10">A jak hleděli upřeně do nebe, když se tam ubíral, hle, dva muži stáli u nich v rouše bílém</verse>
				<verse number="11">a řekli: „Muži galilejští, proč stojíte hledíce do nebe? Ten ježíš, který vzat jest od vás do nebe, přijde tak, jak jste ho viděli do nebe jíti.“</verse>
				<verse number="12">Tu navrátili se do Jerusalema s hory, zvané „Olivetská“, která jest blízko Jerusalema vzdáli cestu sobotní.</verse>
				<verse number="13">A když (tam) vešli, vystoupili do síně hořejší kde se zdržovali: Petr a Jan, Jakub a Ondřej, Filip a Tomáš, Bartoloměj a Matouš, Jakub (syn) Alfeův a Šimon Horlivec a Juda (bratr) Jakubův.</verse>
				<verse number="14">Ti všichni trvali jednomyslně na modlitbě se ženami a s Marií, matkou Ježíšovou, i s bratry jeho.</verse>
				<verse number="15">A v těch dnech Petr povstav mezi bratry řekl (bylo pak pohromadě počtem as sto dvacet osob):</verse>
				<verse number="16">„Muži bratří, musilo se naplniti Písmo, které Duch svatý předpověděl ústy Davidovými o Jidášovi, jenž se stal vůdcem těch, kteří jali Ježíše,</verse>
				<verse number="17">neboť byl přičten k nám a obdržel účast v této službě (naší).</verse>
				<verse number="18">On vyzískal pole ze mzdy nepravosti a spadnuv střemhlav rozpukl se v půli a vykydly se všecky vnitřnosti jeho.</verse>
				<verse number="19">A vešlo to ve známost všem obyvatelům jerusalemským (takže pole ono bylo nazváno v řeči jejich Hakeldama, to jest pole krve).</verse>
				<verse number="20">Jest totiž psáno v knize žalmů:,Ať zpustne příbytek jeho a nebudiž nikoho, jenž by obýval v něm,‘ a:,úřad jeho ať dostane jiný.‘</verse>
				<verse number="21">Musí tedy z těch mužů, kteří byli s námi po všechen čas, ve kterém Pán Ježíš obcoval mezi námi,</verse>
				<verse number="22">počav od křtu Janova až do dne, ve kterém byl vzat od nás, - z těch jeden (musí) býti s námi svědkem vzkříšení jeho.“</verse>
				<verse number="23">I představili dva, Josefa, zvaného „Barsabáš“, jenž měl příjmí justus, a Matěje,</verse>
				<verse number="24">a modlíce se pravili: „Ty, Pane, jenž znáš srdce všech, ukaž, kterého z těchto dvou jsi vyvolil,</verse>
				<verse number="25">aby dostal místo v této službě, totiž v úřadě apoštolském, z něhož Jidáš vystoupil, aby odešel na místo svoje.“</verse>
				<verse number="26">I odevzdali pro ně losy, a los padl na Matěje, a byl přičten k jedenácti apoštolům.</verse>
			</chapter>
			<chapter number="2">
				<verse number="1">A když přišel den letnic, byli všickni pohromadě na jednom místě.</verse>
				<verse number="2">Tu povstal náhle s nebe hukot, jako když táhne vítr silný, a naplnil dům, kde seděli;</verse>
				<verse number="3">i ukázaly se jim jazyky jako ohnivé rozdělujíce se tak, že posadil se na každém (jeden),</verse>
				<verse number="4">a všickni byli naplněni Duchem svatým a počali mluviti jinými jazyky, jak ten Duch dával jim promlouvati.</verse>
				<verse number="5">Přebývali pak v Jerusalemě židé, muži bohabojní, ze všelikého národu pod nebem.</verse>
				<verse number="6">A když povstal ten zvuk, sešel se zástup a ztrnul, neboť slyšeli je mluviti jedenkaždý jazykem svým.</verse>
				<verse number="7">I žasli všickni a se divili řkouce: „Nejsou-liž tito všickni, kteří mluví, Galilejci?</verse>
				<verse number="8">I kterak my každý slyšíme jazyk svůj vlastní, ve kterém jsme se zrodili?</verse>
				<verse number="9">My Parthové a Medové i Elamité a obyvatelé Mesopotamie, Judska i Kappadocie, Pontu i Asie,</verse>
				<verse number="10">Frygie a Pamfylie, Egypta a končin Libye ležící při Kyreně, i příchozí Římané,</verse>
				<verse number="11">jak židé tak proselyté, Kreťané i Arabové - my slyšíme je mluviti jazyky našimi o velikých skutcích Božích.“</verse>
				<verse number="12">Žasli pak všichni a se divili v rozpacích říkajíce jeden ke druhému: „Co jest to?“</verse>
				<verse number="13">Ale jiní posmívajíce se pravili: „Jsou plni sladkého vína.“</verse>
				<verse number="14">Petr však povstav s jedenácti pozdvihl hlasu svého a promluvil k nim: „Muži judští a všickni obyvatelé jerusalemští, toto budiž vám známo a pozorně poslyšte slova má:</verse>
				<verse number="15">Nejsou totiž tito, jak myslíte, opilí, - vždyť jsou (teprve) tři hodiny na den -</verse>
				<verse number="16">nýbrž to jest to, co bylo předpověděno skrze proroka Joele:</verse>
				<verse number="17">,I stane se v době poslední, praví Hospodin, (že) vyleji z Ducha svého na všeliké tělo; i budou prorokovati synové vaši a dcery vaše, a mládenci vaši vidění budou vídati a starci vaši sny budou míti.</verse>
				<verse number="18">Ano i na služebníky své a na služebnice své vyleji v té době z Ducha svého, i budou prorokovati.</verse>
				<verse number="19">A učiním divy svrchu na nebi a zázraky dole na zemi, krev a oheň a páru dýmovou;</verse>
				<verse number="20">slunce obrátí se v tmu a měsíc v krev, prve než přijde den Hospodinův, ten veliký a zjevný.</verse>
				<verse number="21">I stane se, (že) každý, kdo bude vzývati jméno Hospodinovo, spasen bude.‘</verse>
				<verse number="22">Muži israelští, poslyšte slova tato: Ježíše Nazaretského, muže osvědčeného u vás od Boha mocnými skutky a divy i zázraky, které Bůh činil skrze něj mezi vámi, jak sami víte, -</verse>
				<verse number="23">tohoto (muže), který byl vydán pevným úradkem a předvěděním Božím, skrze ruce bezbožníků jste ukřižovali a usmrtili,</verse>
				<verse number="24">Bůh však vzkřísil jej (z mrtvých), zprostiv ho bolestí podsvětí, poněvadž bylo nemožno, aby byl od něho držen,</verse>
				<verse number="25">neboť David praví o něm:,Viděl jsem Hospodina před sebou stále, neboť jest po pravici mé, abych se nezviklal;</verse>
				<verse number="26">proto se zaradovalo srdce moje a zaplesal můj jazyk; ano i tělo mé odpočine v naději,</verse>
				<verse number="27">neboť nenecháš duše mé v podsvětí, a nedopustíš, aby tvůj světec zakusil porušení.</verse>
				<verse number="28">Oznámil jsi mi cesty života a naplníš mě radostí před tváří svou.‘</verse>
				<verse number="29">Muži bratři, lze volně a neohroženě říci vám o praotci Davidovi, že zemřel i pohřben byl, a že hrob jeho jest u nás až do dnešního dne.</verse>
				<verse number="30">Poněvadž tedy byl prorokem a věděl, že Bůh se mu zavázal přísahou posadit (jednoho) z plodu ledví jeho na trůn jeho,</verse>
				<verse number="31">hledě do budoucnosti, pověděl to o vzkříšení Kristově, že totiž nebyl ponechán v podsvětí ani tělo jeho nezakusilo porušení.</verse>
				<verse number="32">Tohoto Ježíše vzkřísil Bůh; my všickni jsme toho svědky.</verse>
				<verse number="33">Byv tedy povýšen pravicí Boží a obdržev zaslíbení Ducha svatého od Otce, vylil jej, jakož vy (nyní) vidíte a slyšíte.</verse>
				<verse number="34">Vždyť nikoli David vstoupil na nebesa, nýbrž sám praví:,Řekl Hospodin Pánu mému: Seď na pravici mé,</verse>
				<verse number="35">dokavad nepoložím nepřátel tvých za podnoží nohám tvým.‘</verse>
				<verse number="36">Najisto tedy věz veškeren dům israelský, že Bůh jej učinil i Pánem i Vykupitelem - toho (totiž) Ježíše, kterého jste vy ukřižovali.“</verse>
				<verse number="37">Uslyševše to byli protknuti v srdci a řekli k Petrovi i k ostatním apoštolům: „Co máme činiti, muži bratři?\</verse>
				<verse number="38">Petr pak pravil k nim: „Čiňte pokání, a pokřtěn buď každý z vás ve jménu Ježíše Krista na odpuštění hříchů svých; a obdržíte dar Ducha svatého.</verse>
				<verse number="39">Vždyť vám platí to zaslíbení, i dítkám vašim a všem, kteří jsou v dáli, kolik jich koli povolá Pán Bůh náš.“</verse>
				<verse number="40">A ještě mnoha jinými slovy svědčil a napomínal je řka: „Ochraňte se od tohoto pokolení zvrhlého.“</verse>
				<verse number="41">I byli pokřtěni ti, kteří přijali řeč jeho; a připojilo se jich v ten den as tři tisíce duší.</verse>
				<verse number="42">Trvali pak v učení apoštolském a v obcování lámání chleba i na modlitbách.</verse>
				<verse number="43">I přicházela bázeň na každého, také mnoho divů a zázraků dělo se skrze apoštoly v Jerusalemě a bázeň veliká byla u všech.</verse>
				<verse number="44">Všickni věřící pak drželi se pospolu a měli všecky věci společny;</verse>
				<verse number="45">statky i majetek movitý prodávali a rozdělovali je mezi všecky, jak bylo komu potřebí.</verse>
				<verse number="46">Denně také trvali jednomyslně ve chrámě a lámajíce po domech chléb přijímali pokrm s veselím a prostotou srdce,</verse>
				<verse number="47">chválíce Boha a majíce přízeň u všeho lidu. Pán pak připojoval k tomu denně ty, kteří přicházeli ke spáse.</verse>
			</chapter>
			<chapter number="3">
				<verse number="1">Petr a Jan šli do chrámu k modlitbě na hodinu devátou.</verse>
				<verse number="2">A tu nesli jakéhosi muže, který byl chromý ze života matky své. — Kladli jej každého dne ke bráně chrámové, jménem „Krásná“, aby prosil o almužnu ty, kteří vcházeli do chrámu. —</verse>
				<verse number="3">Ten uzřev Petra a Jana, ani chtějí vejíti do chrámu, prosil, aby dostal almužnu.</verse>
				<verse number="4">Ale Petr upřev naň s Janem zrak řekl: „Pohleď na nás.“</verse>
				<verse number="5">I hleděl na ně pozorně očekávaje, že něco od nich dostane.</verse>
				<verse number="6">Petr však řekl: „Zlata a stříbra nemám, ale co mám, to ti dám; ve jménu Ježíše Krista Nazaretského vstaň a choď“.</verse>
				<verse number="7">A vzav jej za pravou ruku pozdvihl ho. A hned utvrdily se nohy i kosti jeho.</verse>
				<verse number="8">I vyskočiv postavil se a chodil; a vešel s nimi do chrámu chodě i poskakuje a chvále Boha.</verse>
				<verse number="9">A veškeren lid viděl ho, an chodí a chválí Boha.</verse>
				<verse number="10">I poznali ho, že to jest ten, jenž pro almužnu sedával u Krásné brány chrámové, a byli naplněni úžasem a ustrnutím nad tím, co se mu přihodilo.</verse>
				<verse number="11">Poněvadž se však držel Petra a Jana, sběhl se k nim pln úžasu veškeren lid při podloubí, které slove Šalamounovo.</verse>
				<verse number="12">Uzřev to Petr promluvil k lidu: „Muži israelští, proč se divíte tomu aneb proč hledíte na nás, jako bychom svou mocí nebo silou byli učinili, aby tento chodil?</verse>
				<verse number="13">Bůh Abrahamův a Bůh Isákův a Bůh Jakubův, Bůh otců našich oslavil Syna svého Ježíše, kterého vy jste vydali a zapřeli před Pilátem, když on usoudil, aby byl propuštěn.</verse>
				<verse number="14">Vy však jste zapřeli světce a spravedlivého a žádali jste, aby vám byl darován muž vražedník;</verse>
				<verse number="15">původce života jste zabili, ale Bůh vzkřísil ho z mrtvých, a my jsme toho svědky.</verse>
				<verse number="16">A pro víru ve jméno jeho utvrdilo jeho jméno tohoto (člověka), kterého vidíte i znáte, a ta víra, která jest skrze něj, dala mu pevné to zdraví před očima vás všech.</verse>
				<verse number="17">A nyní, bratří, vím, že jste to učinili z nevědomosti, jakož i náčelníci vaši.</verse>
				<verse number="18">Ale Bůh naplnil tak to, co předpověděl ústy všech proroků, že totiž Kristus jeho bude trpěti.</verse>
				<verse number="19">Čiňte tedy pokání a obraťte se, aby shlazeny byly hříchy vaše,</verse>
				<verse number="20">by přišly časy oddechu od Hospodina a on (aby) poslal Krista Ježíše vám předurčeného,</verse>
				<verse number="21">jehož nebe musí přijmouti až do časů obnovy všech věcí; o tom mluvil Bůh ústy svých svatých proroků odvěkých.</verse>
				<verse number="22">Mojžíš pravil:,Proroka vzbudí vám Hospodin, Bůh váš, z bratří vašich jako mne; toho poslouchejte ve všem, co bude mluviti vám.</verse>
				<verse number="23">Každý, kdo neposlechne proroka toho, bude vyhlazen z lidu.‘</verse>
				<verse number="24">A také všickni proroci od Samuela i po něm, kteří mluvili, zvěstovali dny tyto.</verse>
				<verse number="25">Vy jste synové proroků a té úmluvy, kterou Bůh učinil s otci našimi, když pravil k Abrahamovi:,A v potomstvu tvém budou požehnána všecka pokolení země.‘</verse>
				<verse number="26">Vám Bůh, vzbudiv Syna svého, poslal jej nejprve, aby vám žehnal, když by se odvrátil každý od nepravostí svých.“</verse>
			</chapter>
			<chapter number="4">
				<verse number="1">Mezitím však co k lidu mluvili, přistoupili k nim kněží a velitel (stráže) chrámové i Saduceové</verse>
				<verse number="2">těžce nesouce, že učí lid a v Ježíši zvěstují zmrtvýchvstání.</verse>
				<verse number="3">I vztáhli na ně ruce a vsadili je do žaláře na zejtřek, neboť byl již večer.</verse>
				<verse number="4">Mnozí však z těch, kteří slyšeli tu řeč, uvěřili; i dosáhl počet mužů (věřících) pěti tisíc.</verse>
				<verse number="5">Druhého pak dne shromáždili se v Jerusalemě jejich náčelníci a starší a zákoníci;</verse>
				<verse number="6">zejména též nejvyšší kněz Annáš i Kaifáš a Jan i Alexander a všickni, kteří byli z rodu velekněžského,</verse>
				<verse number="7">a postavivše je uprostřed tázali se: „Jakou mocí aneb v kterém jméně jste to učinili vy?“</verse>
				<verse number="8">Tu Petr naplněn byv Duchem svatým řekl k nim: „Náčelníci lidu a starší, (poslyšte:)</verse>
				<verse number="9">Jestliže my jsme dnes vyslýcháni pro dobrodiní na člověku nemocném, čím totiž on jest uzdraven,</verse>
				<verse number="10">budiž známo všem vám i všemu lidu israelskému: Ve jménu (Pána našeho) Ježíše Krista Nazaretského, kterého jste vy ukřižovali, kterého však Bůh vzkřísil z mrtvých, - skrze toho stojí tento před vámi zdráv.</verse>
				<verse number="11">To jest ten kámen, který byl zavržen od vás stavitelů, který však se stal kamenem úhelním,</verse>
				<verse number="12">a není v nikom jiném spásy; neboť není jiného jména pod nebem daného lidem, v němž bychom měli spaseni býti.“</verse>
				<verse number="13">Tu oni pozorujíce neohroženost Petrovu a Janovu a shledavše, že to jsou lidé neučení a prostí, divili se a poznávali, že bývali s Ježíšem.</verse>
				<verse number="14">Poněvadž však viděli také člověka, který byl uzdraven, an stojí s nimi, nemohli nic namítnouti,</verse>
				<verse number="15">ale rozkázavše jim, aby vyšli z velerady ven, uvažovali vespolek</verse>
				<verse number="16">řkouce: „Co máme učiniti s těmito lidmi? Neboť že zázrak patrný stal se skrze ně, jest zjevno všem obyvatelům, jerusalemským, a nemůžeme popříti.</verse>
				<verse number="17">Avšak aby se to více nerozhlašovalo mezi lid, pohrozme jim, aby na základě jména toho nemluvili již nikomu z lidí.“</verse>
				<verse number="18">A povolavše je přikázali (jim), aby vůbec nemluvili ani neučili na základě jména Ježíš.</verse>
				<verse number="19">Ale Petr a Jan odpovídajíce pravili k nim: „Posuďte (sami), zdali jest spravedlivo před Bohem, abychom poslouchali více vás než Boha;</verse>
				<verse number="20">neboť my nemůžeme nemluviti toho, co jsme viděli a slyšeli.“</verse>
				<verse number="21">Oni však pohrozivše (jim) propustili je; nenalézaliť, kterak by je potrestali, a to pro lid, neboť všickni velebili Boha pro to, co se stalo.</verse>
				<verse number="22">Vždyť více než čtyřicet roků bylo tomu člověku, na kterém se udál tento zázrak uzdravení.</verse>
				<verse number="23">Byvše propuštěni přišli ke svojim a pověděli jim všecko, co velekněží a starší jim řekli.</verse>
				<verse number="24">Ti pak uslyševše pozdvihli jednomyslně hlasu (svého) k Bohu a pravili: „Hospodine, ty jsi ten, jenž učinil nebe i zemi a moře i všecko, co jest v nich,</verse>
				<verse number="25">jenž jsi v Duchu svatém ústy našeho otce Davida, služebníka svého, řekl:,Proč se vzbouřili pohané a (proč) kmenové smyslili věci marné?</verse>
				<verse number="26">Povstali králové země a vládcové sešli se vespolek proti Hospodinu a proti Pomazanému jeho?‘</verse>
				<verse number="27">Neboť v tomto městě sešli se skutečně Herodes a Pontius Pilát s pohany a lidem israelským proti svatému Synu tvému Ježíšovi, kterého jsi pomazal,</verse>
				<verse number="28">aby učinili, co ruka tvá a úradek tvůj předem ustanovily, aby se stalo.</verse>
				<verse number="29">A nyní, Pane, shlédni na hrozby jejich a dej služebníkům svým, mluviti s veškerou neohrožeností slovo tvé,</verse>
				<verse number="30">vztahuje ruku svou k uzdravování a k činění zázrakův i divů jménem svatého Syna svého Ježíše.“</verse>
				<verse number="31">A když se pomodlili, otřáslo se místo, ve kterém byli shromážděni, a všickni byli naplněni Duchem svatým; i mluvili slovo Boží s neohrožeností.</verse>
				<verse number="32">Obec věřících však měla jedno srdce a jednu duši, a nikdo z nich neříkal, že by něco z majetku jeho bylo mu vlastním, nýbrž všecko bylo jim společné;</verse>
				<verse number="33">a mocí velikou vydávali apoštolé svědectví o zmrtvýchvstání Ježíše Krista, Pána našeho, a milost veliká byla na nich všech.</verse>
				<verse number="34">Vždyť nebylo mezi nimi ani žádnéno chudého, neboť ti, kteří byli majiteli polí neb domů, prodávajíce je přinášeli peníze stržené za to, co prodávali,</verse>
				<verse number="35">a kladli je k nohám apoštolů. Rozdávalo se pak každému podle toho, jak bylo komu potřebí.</verse>
				<verse number="36">Tak Josef, který byl od apoštolů nazván Barnabášem, to jest v překladě „syn útěchy“, levita, rodem z Cypru,</verse>
				<verse number="37">maje pole, prodal je a přines peníze za ně, položil je k nohám apoštolů.</verse>
			</chapter>
			<chapter number="5">
				<verse number="1">Jeden muž však, jménem Ananiáš, s manželkou svou Safírou, prodal pozemek</verse>
				<verse number="2">a nechav lstivě za sebou něco z utržených peněz s vědomím své manželky, přinesl jakýsi díl a položil jej k nohám apoštolů.</verse>
				<verse number="3">Ale Petr řekl jemu: „Ananiáši, proč pokoušel ďábel srdce tvé, abys selhal Duchu svatému a lstivě nechal za sebou z peněz utržených za pole?</verse>
				<verse number="4">Zdaliž zůstávajíc (neprodáno) tobě nezůstávalo, a zda byvši prodáno nebylo v moci tvé? Proč jsi uložil v srdci svém tuto věc? Neselhal jsi lidem, nýbrž Bohu.“</verse>
				<verse number="5">Tu Ananiáš slyše ta slova, padl a skonal. I připadla bázeň veliká na všecky, kteří to slyšeli.</verse>
				<verse number="6">Mládenci pak vstavše zavinuli jej a vynesše pochovali ho.</verse>
				<verse number="7">As po třech hodinách přišla i manželka jeho, nevědouc, co se přihodilo.</verse>
				<verse number="8">I řekl jí Petr: „Pověz mi, za tolik jste pole prodali?“ A ona řekla: „Ano, za tolik.“</verse>
				<verse number="9">Petr pak k ní: „I proč jste se umluvili, abyste pokoušeli Ducha Páně? Hle nohy těch, kteří pochovali muže tvého, jsou přede dveřmi a vynesou tě.“</verse>
				<verse number="10">I padla hned před nohy jeho a skonala; mládenci pak vešedše nalezli ji mrtvou, a vynesše pochovali (ji) vedle muže jejího.</verse>
				<verse number="11">I přišla bázeň veliká na celou církev a na všecky, kteří o tom slyšeli.</verse>
				<verse number="12">Skrze ruce apoštolů však dělo se v lidu mnoho zázraků a divů. I bývali všickni jednomyslně v podloubí Šalomounově,</verse>
				<verse number="13">z ostatních však neosměloval se nikdo připojit se k nim, ale lid je velebil.</verse>
				<verse number="14">Tím více však přibývalo Pánu věřících, množství mužů i žen,</verse>
				<verse number="15">takže i na ulice vynášeli nemocné a kladli je na lůžka i nosítka, aby, když by šel Petr, alespoň stín jeho zastínil někoho z nich, a aby byli osvobozeni od nemocí svých.</verse>
				<verse number="16">Přicházelo pak do Jerusalema také množství lidu z měst okolních přinášejíce nemocné a od nečistých duchů trápené; a ti všickni byli uzdravováni.</verse>
				<verse number="17">Povstav pak velekněz a všickni, kteří drželi s ním, to jest strana saducejská, byli naplněni řevnivostí;</verse>
				<verse number="18">i vztáhli ruce na apoštoly a vsadili je do veřejného vězení.</verse>
				<verse number="19">Avšak anděl Páně otevřel v noci dveře vězeňské a vyved je ven řekl:</verse>
				<verse number="20">„Jděte a postavíce se mluvte v chrámě k lidu všecka slova života toho.“</verse>
				<verse number="21">Uslyševše to vešli na úsvitě do chrámu a učili. Když pak přišel velekněz a ti, kteří s ním drželi, svolali veleradu, a to veškeré starešinstvo synů israelských, a poslali do žaláře, aby je přivedli.</verse>
				<verse number="22">Ale služebníci přišedše a otevřevše vězení nenalezli jich; i vrátili se a ohlásili</verse>
				<verse number="23">řkouce: „Žalář jsme nalezli sice zavřený s veškerou bezpečností, též stráže přede dveřmi, avšak otevřevše nenalezli jsme uvnitř nikoho.“</verse>
				<verse number="24">Jak ta slova uslyšeli velitel chrámový a velekněží, byli na rozpacích o nich, co by to bylo.</verse>
				<verse number="25">Kdosi však přišed oznámil jim: „Hle, muži, které jste vsadili do vězení, stojí ve chrámě a učí lid.“</verse>
				<verse number="26">Tu odešel velitel se služebníky a přivedl je nikoliv násilím; neboť báli se lidu, aby jich neukamenovali;</verse>
				<verse number="27">a přivedše je, postavili je ve veleradě. I otázal se jich velekněz</verse>
				<verse number="28">řka: „Přísně jsme vám přikázali, abyste neučili na základě jména toho, a hle, naplnili jste Jerusalem učením svým a chcete uvésti na nás krev toho člověka.“</verse>
				<verse number="29">Petr však a apoštolé odpověděli: „Poslouchati sluší více Boha než lidi.</verse>
				<verse number="30">Bůh otců našich vzkřísil Ježíše, kterého jste vy usmrtili, pověsivše ho na dřevě.</verse>
				<verse number="31">Toho povýšil Bůh pravicí svou za kníže a Vykupitele, aby dal pokání a odpuštění hříchů lidu israelskému.</verse>
				<verse number="32">A my jsme svědky těch věcí, i Duch svatý, kterého Bůh dal těm, kteří ho poslouchají.“</verse>
				<verse number="33">Uslyševše to pukali hněvem a pomýšleli je usmrtit.</verse>
				<verse number="34">Ale jeden fariseus, jménem Gamaliel, učitel zákona u všeho lidu vážený, povstav ve veleradě, rozkázal, aby ty lidi na malou chvíli vyvedli ven,</verse>
				<verse number="35">a řekl k nim: „Muži israelští, dobře si rozmyslete při těchto lidech, co máte činiti.</verse>
				<verse number="36">Neboť před těmito dny povstal Theudas pravě, že jest někým (velikým) a přidrželo se ho počtem as čtyři sta mužů; byl však usmrcen, a všickni, kteří ho následovali, byli rozptýleni a zničeni.</verse>
				<verse number="37">Po něm povstal Juda Galilejský za dnů soupisu a svedl za sebou lid k odboji, také on zahynul, a všickni, kteří ho následovali, byli rozprášeni.</verse>
				<verse number="38">A proto, co se týká záležitosti nynější, pravím vám: Upusťte od těchto lidí a nechte je; neboť je-li z lidí záměr ten nebo to dílo, rozpadne se,</verse>
				<verse number="39">je-li však z Boha, nebudete moci je zrušiti; - abyste snad nebyli shledáni jako odbojní Bohu.“ I poslechli ho.</verse>
				<verse number="40">A povolavše k sobě apoštoly a zmrskavše je přikázali (jim), aby nemluvili již na základě jména Ježíšova a propustili je.</verse>
				<verse number="41">I šli z velerady s radostí nad tím, že byli hodni učiněni trpěti pohanu pro jméno Ježíšovo,</verse>
				<verse number="42">a nepřestávali každého dne ve chrámě i po domech učiti a zvěstovati Krista Ježíše.</verse>
			</chapter>
			<chapter number="6">
				<verse number="1">V těchto dnech, když se rozmnožoval počet učeníků, nastala nevole Hellenistů proti Hebreům, že při denním podělování vdovy jejich se zanedbávaly.</verse>
				<verse number="2">Proto dvanáct apoštolů svolavše k sobě množství učeníků řekli: „Není záhodno, abychom my nechávajíce slova Božího, přisluhovali stolům.</verse>
				<verse number="3">Proto, bratři, vyhlédněte si ze sebe sedm mužů dobré pověsti, plných Ducha svatého a moudrosti, abychom je ustanovili k tomu úkonu,</verse>
				<verse number="4">my pak vytrváme při modlitbě a službě slova.“</verse>
				<verse number="5">I zalíbila se ta řeč všemu množství, a vyvolili Štěpána, muže plného víry a Ducha svatého, a Filipa a Prochora a Nikánora a Timóna a Parmenu a Mikuláše, (židovského) proselytu z Antiochie.</verse>
				<verse number="6">Ty představili apoštolům, a oni pomodlivše se vložili na ně ruce.</verse>
				<verse number="7">A slovo Páně rostlo a počet učeníků v Jerusalemě rozmáhal se velice, také četný zástup kněží poslouchal víry.</verse>
				<verse number="8">Štěpán pak jsa pln milosti a síly, činil veliké divy a zázraky v lidu.</verse>
				<verse number="9">I povstali někteří ze synagogy zvané Libertinských a Kyrenských a Alexandrijských a z těch, kteří byli z Cilicie a Asie, a se hádali se Štěpánem,</verse>
				<verse number="10">ale nemohli odolati moudrosti a Duchu, kterým mluvil.</verse>
				<verse number="11">Tu nastrojili muže, kteří řekli, že ho slyšeli mluviti slova rouhavá proti Mojžíšovi a proti Bohu.</verse>
				<verse number="12">A (tak) pobouřili lid a starší i zákoníky a obořivše se naň, uchopili ho a přivedli do velerady;</verse>
				<verse number="13">a postavili křivé svědky, kteří pravili: „Člověk tento nepřestává mluviti slova proti místu svatému a proti zákonu;</verse>
				<verse number="14">neboť jsme ho slyšeli, an pravil: „Ten ježíš Nazaretský zkazí toto místo a změní ustanovení, které nám dal Mojžíš.“</verse>
				<verse number="15">I pohlédli naň upřeně všichni, kteří zasedali ve veleradě, a uzřeli tvář jeho jako tvář anděla.</verse>
			</chapter>
			<chapter number="7">
				<verse number="1">Velekněz však řekl: „Jest tomu tak?“</verse>
				<verse number="2">A on pravil: „Muži bratři a otcové, poslyšte: Bůh slávy ukázal se našemu otci Abrahamovi, když byl v Mesopotanii, prve než se usadil v Haranu</verse>
				<verse number="3">a řekl jemu:,Vyjdi ze země své a z příbuzenstva svého a pojď do země, kterou ti ukáži.‘</verse>
				<verse number="4">I vyšel ze země chaldejské a bydlil v Haranu. A odtud po smrti otce jeho přeložil jej (Bůh) do země této, ve které vy nyní bydlíte.</verse>
				<verse number="5">Ale nedal mu v ní dědictví ani na píď, nýbrž zaslíbil mu ji dáti v držení, i potomstvu jeho po něm, a to v době když syna ještě neměl.</verse>
				<verse number="6">Ano Bůh mu řekl, že potomstvo jeho bude pohostinu v zemi cizí, a že je v službu podrobí a s ním zle nakládati budou po čtyři sta roků;</verse>
				<verse number="7">,ale národ, jemuž sloužiti budou, souditi budu já,‘ pravil Bůh,,a potom vyjdou a mně obětovati budou na místě tomto.‘</verse>
				<verse number="8">I dal mu úmluvu obřízkovou, a tak zplodil Isáka a obřezal ho dne osmého, a Isák Jakoba a Jakob dvanácte patriarchů.“ „</verse>
				<verse number="9">A patriarchové ze řevnivosti prodali Josefa do Egypta ale Bůh byl s ním</verse>
				<verse number="10">a vysvobodil ho ze všeho soužení jeho a dal mu milost i moudrost před Faraonem, králem egyptským, a (ten) ustanovil ho nejvyšším úředníkem nad Egyptem i nad celým domem svým.</verse>
				<verse number="11">Přišel však hlad a soužení veliké na celou zemi egyptskou i kananejskou, a otcové naši nenacházeli pokrmů.</verse>
				<verse number="12">Ale Jakob uslyšev, že v Egyptě jest obilí, poslal (tam) otce naše po prvé;</verse>
				<verse number="13">a po druhé byl Josef poznán od svých bratrů, a rod jeho byl zjeven Faraonovi.</verse>
				<verse number="14">Poslal pak Josef povolat svého otce Jakoba i všecko příbuzenstvo své, počtem sedmdesát pět duší.</verse>
				<verse number="15">I vstoupil Jakob do Egypta a umřel (tam) i otcové naši,</verse>
				<verse number="16">a byli přineseni do Sichemu a pochováni v hrobě, který byl Abraham koupil za stříbro od synů Hemora v Sichemu.</verse>
				<verse number="17">Když pak se přibližoval čas zaslíbení, které Bůh učinil Abrahamovi, lid vzrostl a rozmnožil se v Egyptě,</verse>
				<verse number="18">až povstal nad Egyptem jiný král, který neznal Josefa.</verse>
				<verse number="19">Ten uživ lsti proti pokolení našemu, trápil otce naše, aby odkládali nemluvňátka svá, by nezůstala na živě.“ „</verse>
				<verse number="20">V tom čase narodil se Mojžíš a byl Bohu milý; i byl chován po tři měsíce v domě otce svého,</verse>
				<verse number="21">a když byl odložen, vzala jej dcera Faraonova a vychovala si ho za syna.</verse>
				<verse number="22">I byl Mojžíš vzdělán ve vší moudrosti egyptské a byl mocný ve slovech i činech svých.</verse>
				<verse number="23">Když mu bylo čtyřicet roků plných, přišlo mu na mysl, aby navštívil své bratry, syny israelské.</verse>
				<verse number="24">A uzřev jednoho, an trpí bezpráví, zastal se ho a pomstil utiskovaného zabiv Egypťana.</verse>
				<verse number="25">Domníval se však, že bratři (z toho) vyrozumějí, že rukou jeho Bůh jim dává vysvobození; ale oni nesrozuměli.</verse>
				<verse number="26">A druhého dne objevil se u nich, když se vadili; i smiřoval je ku pokoji řka:,Muži, jste bratři, proč ubližujete jeden druhému?‘</verse>
				<verse number="27">Ale ten, jenž činil bezpráví svému bližnímu, odehnal ho řka:,Kdo tě ustanovil knížetem a soudcem nad námi?</verse>
				<verse number="28">Chceš snad mě zabíti, jako jsi včera zabil Egypťana?‘</verse>
				<verse number="29">I utekl Mojžíš pro to slovo a bydlil jako cizinec v zemi madiánské, kde zplodil dva syny.</verse>
				<verse number="30">A když uplynulo čtyřicet roků, ukázal se mu na poušti hory Sinaj anděl v ohnivém plameni keře.</verse>
				<verse number="31">Uzřev to Mojžíš, podivil se tomu zjevu, a když šel blíže, aby se podíval, zazněl k němu hlas (řkoucí):</verse>
				<verse number="32">,Já jsem Bůh otců tvých, Bůh Abrahamův, Bůh Isákův a Bůh Jakobův‘. I zachvěl se Mojžíš a neosměloval se popatřit.</verse>
				<verse number="33">Ale Hospodin řekl jemu:,Zuj obuv s nohou svých, neboť místo, na němž stojíš, jest půda svatá.</verse>
				<verse number="34">Viděl jsem utrpení lidu svého, který jest v Egyptě, a uslyšel jsem vzdechy jeho; i sestoupil jsem abych je vysvobodil. A nyní pojď, a pošlu tě do Egypta.‘</verse>
				<verse number="35">Tohoto Mojžíše, kteréhož odmítli řkouce:,Kdo tě ustanovil knížetem a soudcem?‘ toho Bůh poslal jako kníže a vysvoboditele s rukou anděla, který se mu ukázal v keři.</verse>
				<verse number="36">Ten je vyvedl činiv divy a zázraky v zemi egyptské a v moři Rudém i na poušti po čtyřicet roků.</verse>
				<verse number="37">To jest ten Mojžíš, který řekl synům israelským:,Proroka vzbudí vám Bůh z bratří vašich jako mne, toho poslouchejte.‘</verse>
				<verse number="38">To jest ten, jenž obcoval ve shromáždění na poušti s andělem, který k němu mluvil na hoře Sinaj, a s otci našimi, jenž obdržel slova života, aby je dal nám.</verse>
				<verse number="39">A toho otcové naši nechtěli poslouchati, nýbrž zavrhli jej a obrátili se ve svém srdci do Egypta,</verse>
				<verse number="40">řkouce k Aronovi:,Udělej nám bohy, kteří by šli před námi, neboť o Mojžíšovi, který nás vyvedl z Egypta, nevíme, co se mu přihodilo.‘</verse>
				<verse number="41">I udělali v těch dnech tele a obětovali modle oběť a veselili se nad dílem rukou svých.</verse>
				<verse number="42">Ale Bůh odvrátil se a vydal je, aby sloužili tělesům nebeským, jakož jest psáno v knize proroků:,Zdaliž jste mi přinášeli oběti krvavé a nekrvavé po čtyřicet roků na poušti, dome israelský? (Nikoliv.)</verse>
				<verse number="43">Ale pozdvihli (a nosili) jste stánek Molochův a hvězdu boha svého Remfama, obrazy to, které jste udělali, abyste se jim klaněli. I přesídlím vás za Babylon.‘“</verse>
				<verse number="44">„Stánek svědectví měli otcové naši na poušti, jak jim nařídil Bůh, pravě k Mojžíšovi, aby jej udělal podle vzoru, kttrý byl viděl.</verse>
				<verse number="45">A ten přejavše otcové naši, pod Josuem také vnesli do země pohanů, které Bůh vyhnal před tváří otců našich, (a tak měli jej) až do dnů Davidových.</verse>
				<verse number="46">Ten nalezl milost před Bohem a prosil, aby směl vyhledati stánek Bohu Jakobovu.</verse>
				<verse number="47">Šalomom pak vystavěl mu dům.</verse>
				<verse number="48">Ale Svrchovaný nepřebývá v domech rukou udělaných, jak dí prorok:</verse>
				<verse number="49">,Nebe jest mi trůnem, země podnožím nohou mých. Jaký dům mi vystavíte, praví Hospodin, aneb které jest místo mého odpočívání?</verse>
				<verse number="50">Zdaliž ruka má neučinila toho všeho?‘“</verse>
				<verse number="51">„Tvrdošíjní a neobřezaní srdcem i ušima, vy se vždycky Duchu svatému protivíte, jak otcové vaši, tak i vy.</verse>
				<verse number="52">Kterého z proroků nepronásledovali otcové vaši? Ano i usmrtili ty, kteří předpovídali o příchodě toho Spravedlivého, jehož zrádci a vrahy jste se vy nyní stali,</verse>
				<verse number="53">vy, kteří jste přijali zákon k nařízení andělů, ale nezachovali jste ho.“</verse>
				<verse number="54">Slyšíce to pukali hněvem ve svém srdci a skřípali zuby na něho.</verse>
				<verse number="55">On však jsa pln Ducha svatého, pohleděl k nebi a uzřel slávu Boží a Ježíše, an stojí na pravici Boží.</verse>
				<verse number="56">I řekl: „Aj, vidím nebesa otevřená a Syna člověka státi na pravici Boží.“</verse>
				<verse number="57">Ale oni vzkřikše hlasem velikým, zacpali si uši a jednomyslně obořili se na něj.</verse>
				<verse number="58">A vyvrhše ho ven z města, kamenovali jej; při tom svědkové odložili vrchní roucha svá k nohám mládence, který slul Šavel.</verse>
				<verse number="59">I kamenovali Štěpána, kterýž se modlil a pravil: „Pane Ježíši, přijmi ducha mého.“</verse>
				<verse number="60">A pad na kolena zvolal hlasem velikým: „Pane, nepokládej jim toho za hřích.“ A to pověděv zesnul (v Pánu). Šavel pak souhlasil s usmrcením jeho.</verse>
			</chapter>
			<chapter number="8">
				<verse number="1">V ten den povstalo veliké pronásledování proti církvi, která byla v Jerusalemě; i rozprchli se všickni po krajinách judských a samařských, kromě apoštolů.</verse>
				<verse number="2">Štěpána však pochovali muži bohabojní a zbudili pláč veliký nad ním.</verse>
				<verse number="3">Ale Šavel hubil církev; vcházeje do jednotlivých domů a jímaje muže i ženy, dával je do žaláře.</verse>
				<verse number="4">Nuže ti, kteří se rozprchli, chodili zvěstujíce slovo Boží.</verse>
				<verse number="5">Filip pak přišel do města Samaří a hlásal jim Krista.</verse>
				<verse number="6">I pozorovali zástupové jednomyslně, co Filip pravil, poslouchajíce a hledíce na zázraky, které činil;</verse>
				<verse number="7">neboť z mnoha těch, kteří měli duchy nečisté, (tito) vycházeli s křikem velikým, a mnoho ochrnulých i kulhavých bylo uzdraveno.</verse>
				<verse number="8">Nastala proto veliká radost v tom městě.</verse>
				<verse number="9">Ale v městě byl (již) dříve jakýsi muž, jménem Šimon, který provozoval čarodějství a sváděl lid samařský říkaje, že jest někým velikým.</verse>
				<verse number="10">Pozorovali jej všickni, malí i velcí, říkajíce: „Tento jest moc Boží, která slove Velikou.“</verse>
				<verse number="11">Pozorovali jej pak proto, poněvadž je svými čáry po dlouhý čas mámil.</verse>
				<verse number="12">Ale když uvěřili Filipovi hlásajícímu o království Božím, dávali se pokřtíti ve jménu Ježíše Krista, muži i ženy.</verse>
				<verse number="13">Ano i Šimon sám uvěřil a dav se pokříti držel se Filipa; a vida, any se dějí divy a zázraky veliké, žasl a divil se.</verse>
				<verse number="14">Uslyševše pak apoštolé, kteří byli v Jerusalemě, že Samaří přijalo slovo Boží, poslali k nim Petra a Jana.</verse>
				<verse number="15">Ti přišedše modlili se za ně, aby přijali Ducha svatého;</verse>
				<verse number="16">neboť ještě nepřišel na nikoho z nich, nýbrž toliko pokřtěni byli ve jméno Pána Ježíše.</verse>
				<verse number="17">I vzkládali na ně ruce, a oni přijímali Ducha svatého.</verse>
				<verse number="18">Ale Šimon uzřev, že vzkládáním rukou apoštolů uděluje se Duch svatý, přinesl jim peníze</verse>
				<verse number="19">a řekl: „Dejte i mně tu moc, aby každý, na koho bych vložil ruce, přijal Ducha svatého.“ Petr však řekl jemu:</verse>
				<verse number="20">„Ať přijdou v záhubu peníze tvé i s tebou, protože jsi se domníval, že daru Božího lze nabýti penězi.</verse>
				<verse number="21">Nemáš podílu ani losu v této věci, neboť srdce tvé není upřímné před Bohem.</verse>
				<verse number="22">Proto čiň pokání ze své špatnosti a pros Boha, zdali ti snad bude odpuštěn ten záměr srdce tvého,</verse>
				<verse number="23">neboť vidím, že jsi v žluči hořkosti a ve vazbě nepravosti.“</verse>
				<verse number="24">Odpověděv pak Šimon řekl: „Modlete se vy za mne k Pánu, aby nepřišlo na mne nic z toho, co jste pravili.“</verse>
				<verse number="25">A oni osvědčivše a promluvivše slovo Páně, vraceli se do Jerusalema a kázali evangelium mnoha osadám samařským.</verse>
				<verse number="26">Anděl Páně však pravil k Filipovi: „Vstaň a jdi ku poledni na cestu, která vede od Jerusalema do Gazy; tať jest pustá.“</verse>
				<verse number="27">I vstal a šel. A hle, (byl tam) muž Ethiop, komorník, mocný dvořenín královny ethiopské Kandáke, který byl nade všemi poklady jejími. Byl přijel do Jerusalema se klaněti</verse>
				<verse number="28">a (nyní) se vracel sedě na svém voze a čta proroka Isaiáše.</verse>
				<verse number="29">I řekl Duch svatý Filipovi: „Přistup a přidrž se vozu tohoto.“</verse>
				<verse number="30">A Filip přiběh uslyšel ho, an čte proroka Isaiáše; i řekl: „Rozumíš-li snad tomu, co čteš?“</verse>
				<verse number="31">On pak řekl: „A kterak bych mohl, nevyloží-li mi někdo?“ I prosil Filipa, aby vstoupil a posadil se k němu.</verse>
				<verse number="32">Bylo pak místo Písma, které četl, toto: „Jako ovce k zabití veden jest a jako beránek před tím, který ho stříhá, oněmí, tak neotevřel úst svých.</verse>
				<verse number="33">V ponížení soud jeho zrušen jest. Kdo vypraví rod jeho? Neboť odňat bude ze země život jeho.“</verse>
				<verse number="34">I promluvil komorník k Filipovi slovy: „Prosím tě, o kom to mluví prorok? o sobě-li čili o někom jiném?“</verse>
				<verse number="35">A tu Filip otevře v ústa svá a počav od toho Písma, zvěstoval mu Ježíše.</verse>
				<verse number="36">A jak jeli cestou, přijeli k jedné vodě; i řekl komorník: „Hle, tu voda, co zbraňuje, abych nebyl pokřtěn?“</verse>
				<verse number="37">Filip pak řekl: „Věříš-li z celého srdce, může to býti.“ A on odpověděl: „Věřím, že Ježíš Kristus jest Syn Boží.“</verse>
				<verse number="38">I rozkázal zastaviti vůz, a oba sestoupili do vody, Filip i komorník, a pokřtil ho.</verse>
				<verse number="39">Když však vystoupili z vody, Duch Páně pojal Filipa, a komorník neviděl ho více; jel tedy svou cestou raduje se,</verse>
				<verse number="40">Filip pak ocitl se v Azotě a chodě kázal evangelium všem městům, až přišel do Cesaree.</verse>
			</chapter>
			<chapter number="9">
				<verse number="1">Ale Šavel soptě ještě hrozbou i vraždou proti učeníkům Páně, přistoupil k veleknězi</verse>
				<verse number="2">a žádal od něho listů do Damašku k synagogám, aby nalezne-li (tam) některé následovníky toho učení, muže i ženy, přivedl je svázané do Jerusalema.</verse>
				<verse number="3">Stalo se však, když byl na cestě a se blížil k Damašku, že jej náhle obklíčilo světlo s nebe,</verse>
				<verse number="4">a on pad na zem uslyšel hlas, an k němu praví: „Šavle, Šavle, proč mě pronásleduješ?“</verse>
				<verse number="5">On pak řekl: „Kdo jsi, Pane?“ A on: „Já jsem Ježíš, jehož ty pronásleduješ. Ale tvrdo ti bude proti ostnu kopati.“</verse>
				<verse number="6">Tu on chvěje se a žasna pravil: „Pane, co chceš, abych činil?“ A Pán k němu: „Vstaň a jdi do města, a tam poví se tobě, co máš činiti.“</verse>
				<verse number="7">Ti muži však, kteří šli s ním, stáli ohromeni, slyšíce hlas, ale nikoho nevidouce.</verse>
				<verse number="8">I vstal Šavel se země a otevřev oči neviděl nic. Pojavše ho tedy za ruku, uvedli jej do Damašku;</verse>
				<verse number="9">i byl tam tři dni nevida, a nejedl ani nepil.</verse>
				<verse number="10">Byl pak v Damašku jeden učeník jménem Ananiáš; i řekl k němu Pán u vidění: „Ananiáši!“ A on řekl: „Tu jsem, Pane.“</verse>
				<verse number="11">A Pán k němu: „Vstaň a jdi do ulice, která slove Přímá, a vyhledej v domě Judově muže jménem Šavla z Tarsu, neboť hle, modlí se.“</verse>
				<verse number="12">(I viděl u vidění muže jménem Ananiáše, an přichází a naň vzkládá ruce, aby opět prohlédl.)</verse>
				<verse number="13">Ananiáš však odpověděl: „Pane, slyšel jsem od mnohých o tom muži, kolik zlého učinil tvým věřícím v Jerusalemě.</verse>
				<verse number="14">A zde má moc od velekněží spoutati všecky, kteří vzývají jméno tvé.“</verse>
				<verse number="15">I řekl Pán k němu:,Jdi, neboť tento (muž) jest nástrojem ode mne vyvoleným, aby nesl jméno mé před pohany a krále i syny israelské;</verse>
				<verse number="16">já zajisté ukáži mu, kolik musí trpěti pro jméno mé.“</verse>
				<verse number="17">„I odešel Ananiáš a vešed do domu vložil naň ruce a řekl: „Bratře Šavle, Pán Ježíš, jenž se ti ukázal na cestě, kterou jsi přicházel, poslal mě, abys prohlédl a naplněn byl Duchem svatým.“</verse>
				<verse number="18">A hned spadly s očí jeho jako lupiny a prohlédl; i vstal a dal se pokřtíti.</verse>
				<verse number="19">A přijav pokrm posilnil se. Pobyl pak několik dní s učeníky, kteří byli v Damašku,</verse>
				<verse number="20">a hned hlásal v synagogách Ježíše, že totiž on jest Syn Boží.</verse>
				<verse number="21">I žasli všickni, kteří ho slyšeli, a pravili: „Není-li to ten, jenž hubil v Jerusalemě ty, kteří vzývali to jméno, a sem k tomu konci přišel, aby je spoutal a dovedl k velekněžim?“</verse>
				<verse number="22">Ale Šavel počínal si statečněji a statečněji a uváděl v rozpaky židy, kteří bydlili v Damašku, dokazuje, že tento jest Vykupitel.</verse>
				<verse number="23">Když pak uplynulo mnoho dní, uradili se židé vespolek, že ho zabijí,</verse>
				<verse number="24">ale úmysl jejich byl oznámen Pavlovi. Oni pak hlídali i u bran dnem i nocí, aby ho zabili,</verse>
				<verse number="25">avšak učeníci vzavše jej, v noci ho vypustili zdí městskou spustivše jej v koši.</verse>
				<verse number="26">Přišed pak do Jerusalema, pokoušel se připojiti k učeníkům; ale všickni báli se ho nevěříce, že jest učeníkem.</verse>
				<verse number="27">Barnabáš však pojav ho uvedl jej k apoštolům a vypravoval jim, kterak na cestě uzřel Pána, a že k němu mluvil, a jak v Damašku mluvil neohroženě ve jménu Ježíšově.</verse>
				<verse number="28">I obcoval s nimi v Jerusalemě vcházeje i vycházeje a mluvě neohroženě ve jménu Páně.</verse>
				<verse number="29">A mluvil a přel se také s Hellenisty, ale oni usilovali ho usmrtiti.</verse>
				<verse number="30">Zvěděvše to bratří, dovedli ho do Cesaree a poslali jej do Tarsu.</verse>
				<verse number="31">Církev tedy po celém Judsku i po Galileji a Samařsku měla pokoj, vzdělávajíc se a žijíc v bázni Boží; a rozmnožovala se potěchou Ducha svatého.</verse>
				<verse number="32">Stalo se pak, že Petr obcházeje všecky, přišel také ke věřícím, kteří bydlili v Lyddě.</verse>
				<verse number="33">Tam nalezl jednoho člověka, jménem Eneáše, který ležel již osm roků na loži jsa ochrnulý.</verse>
				<verse number="34">I řekl mu Petr: „Eneáši, Pán Ježíš Kristus tě uzdravuje; vstaň a ustel si“. A hned vstal;</verse>
				<verse number="35">a viděli ho všichni, kteří bydlili v Lyddě a Saroně, i obrátili se ku Pánu.</verse>
				<verse number="36">V Joppe pak byla jedna učenice, jmenem Tabita, to jest v překladě Gazela. Ta byla plna dobrých skutků i almužen, které činila.</verse>
				<verse number="37">Stalo se pak v těch dnech, že se roznemohla a zemřela; i umyli ji a položili v síni hořejší.</verse>
				<verse number="38">A poněvadž Lydda byla blízko od Joppe, učeníci uslyševše, že tam jest Petr, poslali k němu dva muže s prosbou: „Neobtěžuj se přijíti až k nám.“</verse>
				<verse number="39">I vstal a šel s nimi, a když přišel, uvedli ho do síně hořejší, a tu obstoupili ho všecky vdovy plačíce a ukazujíce mu sukně i pláště, které jim udělala Gazela jsouc ještě s nimi.</verse>
				<verse number="40">Petr však vypustiv všecky ven a pad na kolena pomodlil se a obrátiv se k tělu řekl: „Tabito, vstaň.“ I otevřela oči své a uzřevši Petra posadila se.</verse>
				<verse number="41">Podav pak jí ruku pozdvihl jí, a povolav věřící i vdovy představil ji živou.</verse>
				<verse number="42">I přišlo to ve známost po celém Joppe, a mnozí uvěřili v Pána.</verse>
				<verse number="43">Zůstal pak po mnoho dní v Joppe u jakéhosi Šimona, koželuha.</verse>
			</chapter>
			<chapter number="10">
				<verse number="1">V Cesarei žil jeden muž, jménem Kornelius, setník tak zvané čety italské,</verse>
				<verse number="2">jenž byl nábožný a bohabojný s veškerým domem svým a dával lidu mnoho almužen a se modlil k Bohu povždy.</verse>
				<verse number="3">Ten uzřel u vidění zřejmě as v devátou hodinu denní anděla Božího, an k němu vešel a mu řekl: „Korneli“.</verse>
				<verse number="4">Ale on pohleděv naň a byv pojat bázní řekl: „Co jest pane?“ I řekl mu: „Modlitby tvé i almužny tvé vstoupily na paměť před Bohem.</verse>
				<verse number="5">Ale nyní pošli muže do Joppe a povolej k sobě jistého Šimona, kterýž má přijmí Petr.</verse>
				<verse number="6">On jest pohostinu u jakéhosi Šimona koželuha, jenž má dům u moře, (ten poví ti, co máš učiniti).“</verse>
				<verse number="7">A když odešel anděl, který byl k němu mluvil, povolal dva ze svých služebníků a jednoho nábožného vojína z těch, kteří mu byli podřízeni,</verse>
				<verse number="8">a vypověděv jim všecko, poslal je do Joppe.</verse>
				<verse number="9">Druhého dne, když byli na cestě a se přibližovali k městu, Petr vystoupiv na střechu, aby se pomodlil, - bylo kolem poledne.</verse>
				<verse number="10">Tu zlačněl a chtěl pojísti. Když však mu přistrojovali, připadlo naň vytržení mysli;</verse>
				<verse number="11">i uzřel nebe otevřené a jakousi nádobu jako veliké prostěradlo, ana se snáší dolů jsouc spouštěna za čtyři cípy s nebe na zem;</verse>
				<verse number="12">v ní byli všichni čtvernožci a plazi pozemští a ptáci nebeští.</verse>
				<verse number="13">I zazněl k němu hlas: „Vstaň Petře, bij a jez!“</verse>
				<verse number="14">Ale Petr řekl: „Nikoli, Pane, neboť jsem nikdy nejedl nic poskvrněného a nečistého.“</verse>
				<verse number="15">A hlas opět, po druhé (řekl) k němu: „Co Bůh očistil, ty neprav býti poskvrněným“.</verse>
				<verse number="16">To se stalo po třikrát; a hned (nato) vzata jest nádoba do nebe.</verse>
				<verse number="17">Když pak Petr sám u sebe byl na rozpacích o tom, co by znamenalo to vidění, které byl viděl, hle muži od Kornelia vyslaní, doptavše se na dům Šimonův, stanuli přede dveřmi</verse>
				<verse number="18">a zavolavše tázali se, jeli tu pohostinu Šimon, příjmím Petr.</verse>
				<verse number="19">Mezitím však, co Petr přemýšlel o vidění, Duch řekl jemu: „Hle, tři muži hledají tě;</verse>
				<verse number="20">vstaň tedy, sestup dolů a jdi s nimi nic se nerozpakuje, neboť já jsem je poslal“.</verse>
				<verse number="21">I sestoupil Petr k těm mužům a řekl: „Hle já jsem ten, jehož hledáte; pro kterou příčinu jste přišli?“</verse>
				<verse number="22">Oni pak řekli: „Setník Kornelius, muž spravedlivý a bohabojný, jenž jest dobře osvědčen od celého národa židovského, dostal napomenutí od anděla svatého, aby tě povolal do svého domu a poslechl poučení od tebe“.</verse>
				<verse number="23">Pozvav je tedy dovnitř, přijal je pohostinu. Druhého pak dne vstav šel s nimi, a někteří z bratří joppenských ho doprovodili.</verse>
				<verse number="24">Den nato přišel do Cesaree, Kornelius pak očekával jich, pozvav k sobě své příbuzné a nejdůvěrnější přátele.</verse>
				<verse number="25">A když Petr byl již na tom, aby vešel, Kornelius vyšel mu naproti a pad k nohám jeho poklonil se.</verse>
				<verse number="26">Ale Petr pozdvihl ho řka: „Vstaň, i já jsem člověk“.</verse>
				<verse number="27">A rozmlouvaje s ním vešel dovnitř a nalezl tam četné shromáždění.</verse>
				<verse number="28">I řekl k nim: „Vy víte, jak nedovoleno jest muži židu připojovat se neb přistupovat k muži jiného pokolení; ale mně ukázal Bůh, abych žádného člověka nenazýval poskvrněným neb nečistým.</verse>
				<verse number="29">Proto byv povolán přišel jsem bez zdráhání. Ptám se vás tedy, pro kterou příčinu jste mne povolali?“</verse>
				<verse number="30">A Kornelius řekl: „Před čtyřmi dny, právě v tuto hodinu devátou modlil jsem se ve svém domě, a hle, přede mnou stanul muž v rouše bílém a řekl:</verse>
				<verse number="31">,Korneli, vyslyšena jest modlitba tvá, a tvých almužen vzpomenuto jest před Bohem.</verse>
				<verse number="32">Pošli tedy do Joppe a povolej si Šimona, příjmím Petra; ten jest pohostinu v domě koželuha Šimona u moře.‘</verse>
				<verse number="33">Ihned tedy poslal jsem k tobě, a ty jsi dobře učinil, žes přišel. Nuže my všickni stojíme nyní před tebou, abychom uslyšeli všecko, co ti jest přikázáno od Pána.“</verse>
				<verse number="34">Tu Petr otevřev ústa svá řekl: „Vpravdě shledávám, že Bůh nehledí na osobu,</verse>
				<verse number="35">nýbrž v každém národě jest mu příjemný, kdo se ho bojí a činí spravedlnost.</verse>
				<verse number="36">Bůh poslal (své) slovo svým synům israelským, zvěstuje pokoj skrze Ježíše Krista. Ten jest pánem všech.</verse>
				<verse number="37">Vy znáte tu událost, která se stala po celém Judsku, počínajíc od Galilee po křtu, který hlásal Jan,</verse>
				<verse number="38">o Ježíši totiž Nazaretském, kterak ho Bůh pomazal Duchem svatým a mocí, a kterak on chodil dobře čině a uzdravuje všecky posedlé od ďábla, neboť Bůh byl s ním.</verse>
				<verse number="39">A my jsme svědky všeho toho, co činil v krajině judské i v Jerusalemě, jehož i usmrtili pověsivše na dřevo.</verse>
				<verse number="40">Toho Bůh vzkřísil třetího dne a dal mu, aby se ukázal viditelně,</verse>
				<verse number="41">nikoli všemu lidu, nýbrž svědkům od Boha předřízeným, totiž nám, kteří jsme s ním jedli a pili po jeho zmrtvýchvstání.</verse>
				<verse number="42">I přikázal nám, abychom hlásali lidu a svědčili, že on jest ten, jenž byl od Boha ustanoven soudcem živých i mrtvých.</verse>
				<verse number="43">Jemu všichni proroci vydávají svědectví, že skrze jméno jeho dostanou odpuštění hříchů všichni, kdo v něho věří“.</verse>
				<verse number="44">Když Petr ještě mluvil tato slova, připadl Duch svatý na všecky, kteří to slovo slyšeli.</verse>
				<verse number="45">I užasli věřící z obřízky, kteří přišli s Petrem, že také na pohany vylila se milost Ducha svatého,</verse>
				<verse number="46">slyšeli je totiž, ani mluví jazyky a velebí Boha.</verse>
				<verse number="47">Tu promluvil Petr: „Může-liž kdo zabrániti vody, aby nebyli pokřtěni ti, kteří přijali Ducha svatého, jako i my?“</verse>
				<verse number="48">I rozkázal je pokřtíti ve jménu (Pána) Ježíše Krista. Nato prosili ho, aby pobyl u nich několik dní.</verse>
			</chapter>
			<chapter number="11">
				<verse number="1">Uslyšeli však apoštolé a ti bratři, kteří byli v Judsku, že i pohané přijali slovo Boží.</verse>
				<verse number="2">A když Petr přišel do Jerusalema, domlouvali mu ti, kteří byli z obřízky,</verse>
				<verse number="3">řkouce: „Proč jsi vešel k mužům neobřezaným a jedl s nimi?“</verse>
				<verse number="4">Tu Petr počav vykládati jim to pořádkem řka:</verse>
				<verse number="5">„Já jsem byl v městě Joppe a se modlil, a tu jsem uzřel u vytržení mysli vidění, jakousi nádobu jako veliké prostěradlo, ano se snáší dolů, jsouc spouštěno za čtyři cípy s nebe; i přišlo až ke mně.</verse>
				<verse number="6">Pohlédnuv do něho, zpozoroval a uzřel jsem čtvernožce pozemské i šelmy a plazy a ptactvo nebeské. Uslyšel jsem však také hlas, který mi pravil:</verse>
				<verse number="7">,Vstaň, Petře, bij a jez.‘</verse>
				<verse number="8">I řekl jsem:,Nikoli, Pane, neboť nikdy nevešlo nic poskvrněného neb nečistého do úst mých.‘</verse>
				<verse number="9">A hlas odpověděl po druhé s nebe:,Co Bůh očistil, ty neprav býti poskvrněným.‘</verse>
				<verse number="10">To stalo se po třikrát; a všecko bylo zase vzato do nebe.</verse>
				<verse number="11">A hle, hned nato stanuli tři muži u domu, ve kterém jsem byl, byvše posláni ke mně z Cesaree,</verse>
				<verse number="12">i řekl mi Duch, abych šel nic se nerozpakuje. Šlo pak se mnou i těchto šest bratří, a vešli jsme do domu toho muže.</verse>
				<verse number="13">I vypravoval nám, kterak uzřel ve svém domě anděla, an postaviv se řekl:,Pošli do Joppe a povolej k sobě Šimona, příjmím Petra;</verse>
				<verse number="14">ten promluví k tobě slova, skrze něž budeš spasen ty i veškeren dům tvůj.‘</verse>
				<verse number="15">Když pak jsem počal mluviti, připadl Duch svatý na ně jako i na nás na počátku.</verse>
				<verse number="16">I rozpomenul jsem se na slovo Páně, jak pravil: Jan křtil vodou, vy však budete pokřtěni Duchem svatým.‘</verse>
				<verse number="17">Jestli tedy Bůh dal jim stejnou milost jako i nám, kteří jsme uvěřili v Pána ježíše Krista, kdo byl jsem já, abych mohl zabrániti Bohu?“</verse>
				<verse number="18">Uslyševše to upokojili se a velebili Boha řkouce: „Tedy také pohanům dal Bůh pokání k životu.“</verse>
				<verse number="19">Ti tedy, kteří se byli rozprchli před soužením povstalým pro Štěpána, přišli až do Fenicie a na Kypros i do Antiochie, nehlásajíce slova nikomu leč jedině židům.</verse>
				<verse number="20">Byli však mezi nimi také někteří muži z Kypru a Kyreny, kteří přišedše do Antiochie mluvili též k pohanům, zvěstujíce jim Pána Ježíše.</verse>
				<verse number="21">A ruka Páně byla s nimi, a veliký počet, jenž uvěřil, obrátil se ku Pánu.</verse>
				<verse number="22">I přišla pověst o tom k uším církve, která byla v Jerusalemě, a poslali Barnabáše až do Antiochie.</verse>
				<verse number="23">Ten přišed a uzřev milost Boží, zaradoval se a napomínal všecky, aby v předsevzetí srdce svého vytrvali v Pánu,</verse>
				<verse number="24">neboť byl to muž dobrý a plný Ducha svatého a víry. I přidal se značný zástup ku Pánu.</verse>
				<verse number="25">Šel tedy (Barnabáš) do Tarsu, aby vyhledal Šavla, a naleznuv jej přivedl ho do Antiochie.</verse>
				<verse number="26">I pobyli spolu v té církvi po celý rok a vyučili zástup značný, takže v Antiochii nejprve byli učeníci nazváni křesťany.</verse>
				<verse number="27">V těchto dnech však proroci přišli z Jerusalema do Antiochie,</verse>
				<verse number="28">a jeden z nich, jménem Agabus, povstav naznačil skrze Ducha svatého, že bude veliký hlad po celém okrsku zemském; ten povstal za Klaudia.</verse>
				<verse number="29">I ustanovili se učeníci na tom, že každý z nich podle toho, jak kdo co má, pošle (něco) ku podpoře bratřím, kteří přebývali v Judsku.</verse>
				<verse number="30">To skutečně také učinili, poslavše to starším po Barnabášovi a Šavlovi.</verse>
			</chapter>
			<chapter number="12">
				<verse number="1">V tom čase král Herodes vztáhl ruce, aby soužil některé z církve.</verse>
				<verse number="2">I dal usmrtit mečem Jakuba, bratra Janova,</verse>
				<verse number="3">a vida, že se to líbí židům, dal jmouti i Petra. Byly však (právě)velikonoce.</verse>
				<verse number="4">Uchopiv ho tedy vsadil jej do vězení a dal ho hlídati čtyřem oddělením vojínů o čtyřech mužích v úmyslu, že po velikonocích vyvede ho lidu.</verse>
				<verse number="5">I byl Petr sice hlídán ve vězení, ale modlitba konala se za něj od církve k Bohu bez ustání.</verse>
				<verse number="6">Když pak Herodes chtěl již jej vyvésti, Petr spal té noci mezi dvěma vojíny spoután dvěma řetězy, a strážní přede dveřmi hlídali vězení.</verse>
				<verse number="7">A hle, anděl Páně postavil se u (něho) a světlo zazářilo v obydlí; a udeřiv Petra v bok, vzbudil ho a řekl: „Vstaň rychle.“ A řetězy spadly s rukou jeho.</verse>
				<verse number="8">Řekl pak anděl k němu: „Opaš se a přivaž si dole sandály.“ I učinil tak. A řekl mu: „Oděj se pláštěm mým a pojď za mnou.“</verse>
				<verse number="9">I vyšel a šel za ním; a nevěděl že jest skutečnost to, co se dělo skrze anděla, nýbrž domníval se, že má vidění.</verse>
				<verse number="10">Prošedše pak stráží první i druhou, přišli ku bráně železné, která vede do města; ta otevřela se jim sama. A vyšedše přešli jednu ulici, a hned na to odstoupil anděl od něho.</verse>
				<verse number="11">A tu Petr přišed sám k sobě řekl: „Nyní vím pravdivě, že Pán poslal anděla svého a vytrhl mě z ruky Herodovy a ze všeho očekávání lidu židovského.“</verse>
				<verse number="12">A seznav to přišel k domu Marie, matky Jana příjmím Marka, kde byli (bratři) u velikém počtu shromážděni a se modlili.</verse>
				<verse number="13">Když pak tloukl na dvéře vchodu, přišla děvečka jménem Rode,</verse>
				<verse number="14">a poznavši hlas Petrův, pro radost neotevřela vchodu, nýbrž běžela dovnitř a pověděla, že Petr stojí před vchodem.</verse>
				<verse number="15">Oni však jí řekli: „Blázníš-li?“ Ale ona ujišťovala, že tomu tak jest. I řekli: „Jest to anděl jeho“.</verse>
				<verse number="16">Petr však tloukl pořád. I otevřeli a uzřevše ho užasli.</verse>
				<verse number="17">Ale on pokynuv jim rukou, aby mlčeli, vypravoval jim, kterak ho Pán vyvedl z vězení; a řekl: „Povězte to Jakubovi a bratřím.“ A vyšed odebral se na jiné místo.</verse>
				<verse number="18">Když pak se rozednilo, bylo nemalé zděšení mezi vojíny, co se stalo s Petrem.</verse>
				<verse number="19">Herodes však dal jej hledati a když ho nenalezl, vyslechnuv stráže kázal je odpraviti. A odebrav se z Judska do Cesaree přebýval tam.</verse>
				<verse number="20">Byl pak (Herodes) velice rozhněván na Týřany a Sidoňany. Ale oni přišli jednomyslně k němu a získavše králova komorníka Blasta, žádali za pokoj, neboť území jejich brala výživu z území králova.</verse>
				<verse number="21">V ustanovený den Herodes oblečen v roucho královské posadil se na trůn a činil k nim řeč;</verse>
				<verse number="22">lid pak provolával: „Toť Boží hlas, a ne lidský“.</verse>
				<verse number="23">Ale ihned ranil jej anděl Páně, protože nevzdal pocty Bohu, a byv prožrán od červů skonal.</verse>
				<verse number="24">Slovo Páně však rostlo a se rozmnožovalo.</verse>
				<verse number="25">Barnabáš pak a Šavel vykonavše službu(svou) a vzavše s sebou Jana příjmím Marka vrátili se z Jerusalema.</verse>
			</chapter>
			<chapter number="13">
				<verse number="1">Byli pak v Antiochii při tamější církvi proroci a učitelé, (mezi nimi) Barnabáš a Šimon, příjmím Niger, a Lucius z Kyreny, a Manahen, jenž byl spolu vychován s tetrarchou Herodem, a Šavel.</verse>
				<verse number="2">Když oni konali Pánu služby Boží a se postili, řekl jim Duch svatý: „Oddělte mi Barnabáše a Šavla k dílu, ke kterému jsem je povolal“.</verse>
				<verse number="3">Tu postivše a pomodlivše se a vloživše na ně ruce propustili je.</verse>
				<verse number="4">A oni jsouce vysláni od Ducha svatého, odešli do Seleucie a odtud plavili se na Kypros.</verse>
				<verse number="5">A přišedše do Salaminy, kázali slovo Boží v synagogách židovských; měli však (s sebou) i Jana jako přisluhovatele.</verse>
				<verse number="6">A když prošli celý ostrov až k Pafu, nalezli jednoho muže židovského jménem Barjesu, jenž byl čarodějem a nepravým prorokem;</verse>
				<verse number="7">on byl u prokonsula Sergia Pavla, muže rozumného. Tento povolav k sobě Barnabáše a Pavla, žádal poslechnouti slovo Boží.</verse>
				<verse number="8">Ale Elimasčaroděj, (tak totiž se překládá jméno jeho), odporoval jim, chtěje prokonsula odvrátiti od víry.</verse>
				<verse number="9">Šavel kterýž také Pavel slove, naplněn byv Duchem svatým, pohleděl naň</verse>
				<verse number="10">a řekl: „(Člověče) plný všeliké lsti a zchytralosti, synu ďáblův, nepříteli veškeré spravedlnosti, nepřestaneš převraceti přímé cesty Páně?“</verse>
				<verse number="11">A nyní hle, ruka Páně nad tebou, i budeš slepý nevida slunce až časem svým.“ A ihned připadla na něho mrákota a tma a jda kolem hledal někoho, jenž by ho vedl za ruku.</verse>
				<verse number="12">Tu prokonsul uzřev, co se stalo, uvěřil žasna nad učením Páně.</verse>
				<verse number="13">Odpluvše od Pafu přišli Pavel a jeho průvodci do Perge v Pamfylii. Jan však odloučiv se od nich vrátil se do Jerusalema.</verse>
				<verse number="14">Ale oni prošedše (krajinu) od Perge, dostali se do Antiochie v Pisidii a všedše do synagogy v den sobotní posadili se.</verse>
				<verse number="15">Po čtení Zákona a Proroků však vzkázali jim představení synagogy: „Muži-bratři, máte-li nějaké slovo povzbuzující k lidu, mluvte.“</verse>
				<verse number="16">A tu Pavel povstav a pokynul rukou řekl: „Muži israelští a všichni, kteří se bojíte Boha, poslyšte:</verse>
				<verse number="17">Bůh tohoto lidu israelského vyvolil si otce naše a povýšil lid, když jako cizinci obývali v zemi egyptské, a vyvedl je z ní ramenem povýšeným</verse>
				<verse number="18">a po dobu čtyřiceti roků snášel chování jejich na poušti</verse>
				<verse number="19">a zahubiv sedm kmenů v zemi kananejské, rozdělil mezi ně losem zemi jejich,</verse>
				<verse number="20">a to asi po čtyřech stech a padesáti letech; potom dal jim soudce až do proroka Samuela.</verse>
				<verse number="21">Nato požádali za krále; i dal jim Bůh Saula, syna Kisova, muže z pokolení Benjamínova, a to po čtyřicet roků.</verse>
				<verse number="22">A když jej odstranil, vzbudil jim Davida za krále, jemuž i svědectví vydal řka:,Nalezl jsem Davida, syna Jesseova, muže podle srdce svého, který bude činiti všecku vůli mou.‘</verse>
				<verse number="23">To jest ten, z jehož potomstva Bůh podle zaslíbení svého vyvedl lidu israelskému Spasitele, Ježíše,</verse>
				<verse number="24">když byl dříve Jan před jeho vystoupením hlásal křest pokání všemu lidu israelskému.</verse>
				<verse number="25">A když Jan dokonával běh svůj, řekl:,Já nejsem ten, za koho mě máte, nýbrž hle, po mě přichází ten, jemuž nejsem hoden rozvázati obuvi na nohou.‘</verse>
				<verse number="26">„Muži-bratři, synové rodu Abrahamova a vy všichni, kteří se bojíte Boha, vám jest posláno slovo o té spáse;</verse>
				<verse number="27">neboť obyvatelé jerusalemští a náčelníci jejich, nepoznavše ho jakož ani hlasů prorockých, které se čítají každou sobotu, naplnili je tím, že ho odsoudili,</verse>
				<verse number="28">a žádali na Pilátovi, aby byl odpraven, ačkoliv na něm nenalezli žádné příčiny k smrti.</verse>
				<verse number="29">A když dokonali všecko, co bylo o něm psáno, sňali ho se dřeva a položili do hrobu.</verse>
				<verse number="30">Ale Bůh vzkřísil ho z mrtvých třetího dne,</verse>
				<verse number="31">a on ukazoval se po mnoho dní těm, kteří s ním byli vstoupili z Galilee do Jerusalema, a kteří nyní jsou jeho svědky před lidem.</verse>
				<verse number="32">I my zvěstujeme vám o tom zaslíbení, které se stalo našim otcům,</verse>
				<verse number="33">že Bůh je naplnil na dítkách jejich, na nás, vzkřísiv Ježíše jakož i psáno jest v žalmě druhém:,Syn můj jsi ty, já dnes zplodil jsem tebe.‘</verse>
				<verse number="34">Že však ho vzkřísil z mrtvých, jako toho, jenž nemá již navraceti se ku porušení, pověděl takto:,Dám vám Davidovy věci svaté, věrné.‘</verse>
				<verse number="35">Proto i na jiném místě praví:,Nedopustíš, aby tvůj světec zakusil porušení.‘</verse>
				<verse number="36">Neboť David slouživ za svého věku vůli Boží, zesnul a byl pochován ke svým otcům, i zakusil porušení;</verse>
				<verse number="37">ten však, jejž Bůh vzkřísil, nezakusil porušení.“</verse>
				<verse number="38">„Známo proto budiž vám, muži-bratři, že skrze něho zvěstuje se vám odpuštění hříchů a že ode všeho, od čeho jste nemohli býti ospravedlněni v zákoně Mojžíšově,</verse>
				<verse number="39">v něm bývá ospravedlněn každý, kdo věří.</verse>
				<verse number="40">Hleďte tedy ať nepřijde na vás to, co pověděno jest v Prorocích:</verse>
				<verse number="41">,Vizte, pohrdači, a divte se a zhyňte; neboť já udělám dílo za dnů vašich, dílo, o němž neuvěříte, bude-li je vám kdo vypravovati.‘“</verse>
				<verse number="42">Když pak vycházeli, prosili je, aby jim mluvili ta slova (také) sobotu příští.</verse>
				<verse number="43">A když bylo shromáždění rozpuštěno, mnoho židů a zbožných proselytů šlo za Pavlem a Barnabášem, a ti promlouvajíce k nim napomínali je, aby vytrvali v milosti Boží.</verse>
				<verse number="44">Příští sobotu pak sešlo se téměř celé město poslechnout slovo Boží.</verse>
				<verse number="45">Ale židé uzřevše zástupy, naplnili se řevnivostí a rouhajíce se odpírali tomu, co Pavel mluvil.</verse>
				<verse number="46">Tedy Pavel a Barnabáš řekli neohroženě: „Vám mělo se nejprve hlásati slovo Boží; poněvadž však je odmítáte a sebe za nehodny pokládáte života věčného, hle, obracíme se k pohanům,</verse>
				<verse number="47">neboť takto přikázal nám Pán:,Ustanovil jsem tě za světlo pohanům, abys byl ke spáse až do končin země.‘</verse>
				<verse number="48">Slyšíce to pohané radovali se a velebili slovo Páně; i uvěřili všichni, kteří byli podřízeni k životu věčnému;</verse>
				<verse number="49">slovo Páně pak roznášelo se po celé krajině.</verse>
				<verse number="50">Ale židé popudili (některé) proselytky vznešené i přední měšťany a vzbudili pronásledování proti Pavlovi a Barnabášovi; i vyhnali je ze svých končin.</verse>
				<verse number="51">Oni tedy vyrazivše proti nim prach z nohou svých, přišli do Ikonia.</verse>
				<verse number="52">Učeníci však byli naplněni radostí a Duchem svatým.</verse>
			</chapter>
			<chapter number="14">
				<verse number="1">V Ikonium vešli podobně do synagogy židovské a tak mluvili, že uvěřilo veliké množství židů i pohanů.</verse>
				<verse number="2">Ale židé, kteří zůstali v nevěře, pobouřili a rozezlili mysli pohanů proti bratřím.</verse>
				<verse number="3">I pobyli tam sice dlouhý čas mluvíce neohroženě s důvěrou v Pána, který osvědčoval slovo milosti své čině, aby se děly zázraky a divy skrze ruce jejich;</verse>
				<verse number="4">ale obyvatelstvo města se rozštěpilo, a jedni byli při židech, druzí při apoštolech.</verse>
				<verse number="5">Když však pohané a židé se svými náčelníky se shlukli, aby je ztýrali a ukamenovali,</verse>
				<verse number="6">oni seznavše to, utekli do měst lykaonských, do Lystry a do Derbe i do (celého) okolí, a kázali tam evangelium.</verse>
				<verse number="7">I sedával v Lystře jeden muž nemocný na nohy, chromý ze života matky své, jenž nikdy nechodil.</verse>
				<verse number="8">Ten poslouchal Pavla, a on pohleděv naň a uzřev, že má víru, aby byl uzdraven,</verse>
				<verse number="9">řekl hlasem velikým: „Postav se na nohy své přímě.“ I vyskočil a chodil.</verse>
				<verse number="10">A tu zástupové uzřevše, co Pavel učinil, pozdvihli hlasu svého a pravili lykaonsky: „Bohové připodobnili se k lidem a sestoupili k nám.“</verse>
				<verse number="11">I nazvali Barnabáše Jupiterem, Pavla pak Merkurem, neboť on byl mluvčím.</verse>
				<verse number="12">Ano kněz Jupitera předměstského přivedl býky s věnci ku bráně a chtěl s lidem obětovati.</verse>
				<verse number="13">Když to uslyšeli apoštolé, Barnabáš a Pavel, roztrhli roucha svá a vyběhli mezi zástupy křičíce</verse>
				<verse number="14">a volajíce: „Muži, co to činíte? I my jsme lidé podrobení utrpením jako vy, a kážeme vám evangelium, abyste se obrátili od těchto (bohů) nicotných k Bohu živému, který učinil nebe i zemi a moře i všecko, co jest v nich,</verse>
				<verse number="15">který za předešlých věků nechával všecky národy choditi po cestách jejich,</verse>
				<verse number="16">ač přece nenechal sebe neosvědčena čině dobré, s nebe vám dávaje deště a časy úrodné a naplňuje srdce vaše pokrmem a radostí.“</verse>
				<verse number="17">A když to mluvili, (jen) s těží zadrželi zástupy, aby jim neobětovali.</verse>
				<verse number="18">Ale přišli tam židé z Antiochie a Ikonie a přemluvivše zástupy, kamenovali Pavla a vyvlekli ho ven z města, myslíce, že zemřel.</verse>
				<verse number="19">Když však učeníci jej obstoupili, vstav vešel do města; a druhého dne odešel s Barnabášem do Derbe.</verse>
				<verse number="20">I kázali evangelium tomu městu a získavše mnoho učeníků, navrátili se do Lystry a do Ikonia a do Antiochie,</verse>
				<verse number="21">potvrzujíce mysli učeníků a napomínajíce je, aby setrvali ve víře, a (je poučujíce), že skrze mnohá soužení musíme vcházeti do království Božího.</verse>
				<verse number="22">Když pak jim po církvích (vzkládáním rukou) zřídili starší, pomodlivše se a se postivše, poručili je Pánu, v něhož byli uvěřili.</verse>
				<verse number="23">A prošedše Pisidii přišli do Pamfylie</verse>
				<verse number="24">a promluvivše v Perge slovo Páně, odebrali se do Atalie</verse>
				<verse number="25">a odtud odpluli do Antiochie, odkudž byli poručeni milosti Boží k dílu, které vykonali.</verse>
				<verse number="26">Když tam přišli, shromáždili církev a vypravovali, jak veliké věci Bůh učinil skrze ně, a že otevřel pohanům dveře víry.</verse>
				<verse number="27">I pobyli tu s učeníky čas ne krátký.</verse>
			</chapter>
			<chapter number="15">
				<verse number="1">A tu někteří přišedše z Judska, učili bratry: „Nedáte-li se obřezati podle obyčeje Mojžíšova, nemůžete býti spaseni.“</verse>
				<verse number="2">Poněvadž nastala (proto) rozmíška a nemalá hádka s nimi Pavlovi i Barnabášovi ustanovili, aby Pavel a Barnabáš a někteří jiní z nich šli o tu věc spornou k apoštolům a starším do Jerusalema.</verse>
				<verse number="3">Ti tedy byvše vyprovozeni od církve, šli skrze Fénicii a Samařsko vypravujíce (při tom) o obrácení pohanů; a způsobili tím velikou radost všem bratřím.</verse>
				<verse number="4">Přišedše do Jerusalema, byli přijati od církve i od apoštolů a starších; i oznámili, jak veliké věci Bůh učinil skrze ně.</verse>
				<verse number="5">Tu povstali někteří ze strany farisejské, kteří byli uvěřili, a pravili: „Musejí se obřezati a musí se přikázati, aby zachovávali zákon Mojžíšův.“</verse>
				<verse number="6">I sešli se apoštolé a starší, aby tu věc uvážili.</verse>
				<verse number="7">Když pak jednání stalo se živým, Petr povstav řekl k nim: „Bratři, vy víte, že (již) před dávným časem vyvolil si Bůh mezi vámi, aby pohané skrze má ústa uslyšeli slovo evangelia a uvěřili.</verse>
				<verse number="8">A Bůh, jenž zná srdce, vydal jim svědectví, dav jim Ducha svatého jako i nám;</verse>
				<verse number="9">a neučinil žádného rozdílu mezi námi a nimi, věrou očistiv jejich srdce.</verse>
				<verse number="10">Nuže tedy, proč pokoušíte Boha vkládajíce na šíji učeníků jho, jehož ani otcové naši ani my nemohli jsme snésti;</verse>
				<verse number="11">spíše věříme, že milostí Pána Ježíše budeme spaseni stejně jako oni.“</verse>
				<verse number="12">Mlčelo veškeré množství a poslouchalo Barnabáše i Pavla, když vypravovali, jak veliké zázraky a divy učinil Bůh skrze ně mezi pohany.</verse>
				<verse number="13">Když umlkli, promluvil Jakub takto: „Bratři poslyšte mě:</verse>
				<verse number="14">Šimon vypravoval, kterak nejprve Bůh přihlédl k tomu, aby z pohanů získal lid svému jménu.</verse>
				<verse number="15">A s tím se srovnávají slova prorocká, jakož psáno jest:</verse>
				<verse number="16">,Potom se navrátím a zase vzdělám stánek Davidův, který se rozpadl, a zbořeniny jeho vzdělám opět a vyzdvihnu jej,</verse>
				<verse number="17">aby hledali Hospodina (také) lidé ostaní a všichni národové, kteří se budou nazývati po mně, praví Hospodin, jenž činí věci tyto.‘</verse>
				<verse number="18">Známoť jest Pánu od věčnosti dílo jeho.</verse>
				<verse number="19">Proto já soudím, aby nebyli znepokojováni ti, kteří z pohanů se obracejí k Bohu,</verse>
				<verse number="20">nýbrž aby se jim napsalo, by se zdržovali od poskvrn modlami, od smilství, od udáveného a od krve;</verse>
				<verse number="21">neboť Mojžíš má od dávných časů po městech své hlasatele, jsa čítán každou sobotu v synagogách.“</verse>
				<verse number="22">Tu uvidělo se apoštolům i starším a celé obci církevní, aby vyvolíce ze sebe (některé) muže, poslali je do Antiochie s Pavlem a Barnabášem, totiž Judu, příjmím Barsabáše, a Silu, muže přední mezi bratry,</verse>
				<verse number="23">a aby skrze ně odevzdali (tento) list: „Apoštolé a starší (vzkazují) jako bratři pozdrav těm bratrům z pohanů, kteří jsou v Antiochii, v Syrii a v Cilicii.</verse>
				<verse number="24">Poněvadž jsme uslyšeli, že někteří od nás vyšedše pomátli vás slovy, kazíce vaše duše, ač jsme jim nedali žádného příkazu,</verse>
				<verse number="25">uvidělo se nám (shromážděným) jednomyslně vyvolit! a k vám poslati (některé) muže s našimi miláčky Barnabášem a Pavlem,</verse>
				<verse number="26">lidmi, kteří vydali život svůj pro jméno Pána našeho Ježíše Krista.</verse>
				<verse number="27">Poslali jsme tedy judu a Silu, a ti také povědí vám totéž ústně.</verse>
				<verse number="28">Vidělo se totiž Duchu svatému i nám nevkládati na vás žádného břemene více kromě těchto věcí potřebných:</verse>
				<verse number="29">abyste se zdržovali od věcí obětovaných modlám, a od krve a od udáveného a od smilství; toho budete-li se chrániti, dobře pochodíte. Mějte se dobře.“</verse>
				<verse number="30">Oni tedy byvše propuštěni přišli do Antiochie a shromáždivše množství (věřících) odevzdali list.</verse>
				<verse number="31">Když jej přečetli, zaradovali se nad tou útěchou.</verse>
				<verse number="32">Také Juda a Sila, jsouce též proroky, řečí mnohou bratry potěšili.</verse>
				<verse number="33">A pobyvše tu nějaký čas, byli propuštěni v pokoji od bratří k těm, kteří je byli poslali.</verse>
				<verse number="34">Silovi však se uvidělo tam zůstati. Judas tedy odešel do Jerusalema sám.</verse>
				<verse number="35">Pavel pak a Barnabáš dleli v Antiochii, učíce a zvěstujíce s mnoha jinými slovo Páně.</verse>
				<verse number="36">Po několika dnech však Pavel řekl Barnabášovi: „Vraťme se a navštivme bratry po všech městech, ve kterých jsme kázali slovo Páně, kterak se mají.“</verse>
				<verse number="37">Ale Barnabáš chtěl s sebou vzíti také Jana, příjmím Marka,</verse>
				<verse number="38">Pavel však soudil, aby nebrali s sebou toho, jenž od nich odstoupil v Pamfylii a nešel s nimi k dílu.</verse>
				<verse number="39">I nastala rozmíška, takže se rozešli od sebe a Barnabáš pojav Marka plavil se na Kypros;</verse>
				<verse number="40">Pavel pak zvoliv sobě Silu odešel, poručen byv od bratrů milosti Boží.</verse>
				<verse number="41">I chodil po Syrii a Cilicii, utvrzuje církve a přikazuje, aby zachovávali ustanovení apoštolů a starších.</verse>
			</chapter>
			<chapter number="16">
				<verse number="1">Přišel pak do Derbe a do Lystry. A hle, byl tam jeden učeník, jménem Timoteus, syn věřící ženy židovské, ale z otce pohana,</verse>
				<verse number="2">jemuž dávali dobré svědectví ti bratři, kteří byli v Lystře a v Ikonium.</verse>
				<verse number="3">Toho chtěl Pavel vzíti s sebou na cestu, a pojav ho, obřezal jej pro židy, kteří byli v oněch místech; neboť všichni věděli, že otec byl pohan.</verse>
				<verse number="4">Když pak chodili po městech, odevzdávali jim ustanovení vydaná od apoštolů a starších, kteří byli v Jerusalemě, aby je zachovávali.</verse>
				<verse number="5">A tak utvrzovaly se církve ve víře a rozmáhaly se počtem každodenně.</verse>
				<verse number="6">I prošli Frygii a krajinu galatskou, poněvadž jim bylo zabráněno od Ducha svatého hlásati slovo Boží v Asii.</verse>
				<verse number="7">Přišedše proti Mysii, pokoušeli se jíti do Bythinie, ale Duch Ježíšův nepřipustil jim toho.</verse>
				<verse number="8">Šli tedy podél Mysie a sestoupili do Troady.</verse>
				<verse number="9">I ukázalo se Pavlovi v noci vidění: Jakýsi muž macedonský stál a prosil ho řka: „Přejdi do Macedonie a pomoz nám.“</verse>
				<verse number="10">A jak to vidění uzřel, ihned jsme hleděli odejíti do Macedonie seznávajíce, že Bůh nás povolal, abychom jim kázali evangelium.</verse>
				<verse number="11">Odepluvše z Troady přišli jsme během přímým na Samotrake a druhého dne do Neapole,</verse>
				<verse number="12">a odtud do Filipp; jest to první město té části Macedonie, a to osada. I pobyli jsme v tom městě několik dní.</verse>
				<verse number="13">V den sobotní však vyšli jsme za bránu k řece, kde, zdálo se, že jest modlitebna, a posadivše se mluvili jsme k ženám, které se byly sešly.</verse>
				<verse number="14">I poslouchala jedna žena, jménem Lydie, prodavačka nachu z města Tyatiry, proselytka, a Bůh otevřel srdce její, aby byla pozorná na to, co Pavel mluvil.</verse>
				<verse number="15">Když pak byla pokřtěna i dům její, prosila řkouc: „Jestli jste usoudili, že jsem věrna Pánu, vejděte do mého domu a zůstávejte tam.“ I přinutila nás.</verse>
				<verse number="16">Stalo se pak, když jsme šli do modlitebny, potkala nás jedna služebná, která měla ducha věšteckého a svým pánům zjednávala věštěním veliký užitek.</verse>
				<verse number="17">Ta jdouc za Pavlem a za námi volala takto: „Tito lidé jsou služebníci Boha nejvyššího, oni zvěstují vám cestu ke spáse.“</verse>
				<verse number="18">To činila po mnoho dní. I rozmrzel se Pavel a obrátiv se řekl duchu: „Přikazuji ti ve jménu Ježíše Krista, abys od ní vyšel!“ A vyšel v tu chvíli.</verse>
				<verse number="19">Ale páni její vidouce, že odešla naděje zisku jejich, uchopivše Pavla a Silu, dovedli je na náměstí ku představeným města</verse>
				<verse number="20">a postavivše je před velitele řekli: „Tito lidé pobuřují naše město jsouce židé;</verse>
				<verse number="21">a zvěstují obyčeje, jichž my nesmíme přijímati ani činiti jsouce Římané.“</verse>
				<verse number="22">I povstal také lid proti nim a velitelé strhše s nich roucho, kázali je metlami mrskati.</verse>
				<verse number="23">A když jim dali mnoho ran, vsadili je do vězení, přikázavše žalářníkovi, aby je hlídal bezpečně.</verse>
				<verse number="24">Tedy on dostav takový příkaz vsadil je do vězení vnitřního a sevřel nohy jejich kládou.</verse>
				<verse number="25">O půl noci však Pavel a Silas modlíce se zpěvem chválili Boha; i poslouchali je vězňové (ostatní).</verse>
				<verse number="26">Náhle však stalo se veliké zemětřesení, takže se pohnuly základy žaláře, a hned se otevřely všecky dveře a rozepjala se pouta všech.</verse>
				<verse number="27">Žalářník pak probudiv se a uzřev dveře vězení otevřené, vytasil meč a chtěl se usmrtiti v domněnce, že vězňové utekli.</verse>
				<verse number="28">I zvolal Pavel hlasem velikým: „Nečiň sobě nic zlého; neboť jsme tu všickni.“</verse>
				<verse number="29">Požádav tedy světla vrazil tam a třesa se padl Pavlovi a Silovi k nohám,</verse>
				<verse number="30">a vyved je ven řekl: „Pánové, co mám činiti, abych byl spasen?“</verse>
				<verse number="31">A oni řekli: „Věř v Pána Ježíše, a budeš spasen ty i dům tvůj.“</verse>
				<verse number="32">I mluvili slovo Páně jemu a všem, kteří byli v domě jeho.</verse>
				<verse number="33">A on pojav je v tu hodinu noční umyl jejich rány, a hned byl pokřtěn on sám i všecka čeleď jeho.</verse>
				<verse number="34">A uved je nahoru do svého příbytku předložil jim jídlo a veselil se, že s celým domem uvěřil v Boha.</verse>
				<verse number="35">Když pak se rozednilo, velitelé poslali biřice se vzkazem: „Propusť ty lidi.“</verse>
				<verse number="36">I oznámil žalářník slova ta Pavlovi: „Velitelé vzkázali, abyste byli propuštěni; nuže tedy vyjděte a jděte v pokoji.“</verse>
				<verse number="37">Ale Pavel vzkázal jim: „Zmrskavše nás veřejně bez (předchozího) vyšetření, nás, občany římské, vsadili do vězení, a nyní tajně nás vyhánějí? Ne tak, ale ať sami přijdou a nás vyvedou.“</verse>
				<verse number="38">Tedy biřici pověděli velitelům ta slova. I ulekli se, uslyševše, že jsou Římané,</verse>
				<verse number="39">a přišedše odprosili je, a vyvedše je žádali, aby odešli z města.</verse>
				<verse number="40">I vyšli ze žaláře a odebrali se k Lydii, a uzřevše bratry potěšili je a odešli.</verse>
			</chapter>
			<chapter number="17">
				<verse number="1">Konavše pak cestu přes Amfipoli a Apollonii, přišli do Thessaloniky, kde byla synagoga židovská.</verse>
				<verse number="2">I vešel k nim Pavel podle svého obyčeje a rozmlouval s nimi z Písem po tři soboty,</verse>
				<verse number="3">vysvětluje a dokládaje, že Kristus musil trpěti a z mrtvých vstáti, a tím že je ten Kristus Ježíš, „kterého já zvěstuji vám“.</verse>
				<verse number="4">I uvěřili někteří z nich a připojili se k Pavlovi a Silovi, taktéž veliké množství proselytů a pohanů, i žen vznešených nemálo.</verse>
				<verse number="5">Ale židé rozhorlivše se přibrali k sobě některé muže špatné z lidu pouličního a způsobivše hluk pobouřili město; i postavili se k domu Jásonovu a hleděli je vyvésti před lid,</verse>
				<verse number="6">nenalezše jich však, vlekli Jásona a některé bratry k náčelníkům města křičíce: „Ti, kteří pobuřují svět, přišli také sem,</verse>
				<verse number="7">a Jáson je přijal; a ti všichni jednají proti ustanovením císařovým pravíce, že králem jest jiný, a to Ježíš.“</verse>
				<verse number="8">I rozrušili lid a náčelníky města, kteří to slyšeli;</verse>
				<verse number="9">ale oni dostávše rukojemství od Jásona i ostatních, propustili je,</verse>
				<verse number="10">Bratři však hned za noci vypravili Pavla a Silu do Beree, a přišedše (tam) odebrali se do synagogy židovské.</verse>
				<verse number="11">Tito byli šlechetnější než Thessaloničtí, neboť přijali slovo s veškerou ochotou, každého dne zkoumajíce Písma, zdali tomu tak jest.</verse>
				<verse number="12">Mnozí tedy z nich uvěřili; také nemálo pohanských žen vznešených i mužů.</verse>
				<verse number="13">Když však lidé thessaloničtí se dověděli, že Pavel kázal slovo Boží i v Berei, přišli a také tam pobuřovali a rozrušovali lid.</verse>
				<verse number="14">Tehdy však bratři vypravili Pavla hned, aby šel až k moři; ale Silas a Timotheus zůstali tam.</verse>
				<verse number="15">Ti pak, kteří provázeli Pavla, dovedli ho až do Athén, a dostávše od něho pro Sílu a Timothea příkaz, aby co nejrychleji přišli k němu, odešli.</verse>
				<verse number="16">Mezitím, co je Pavel v Athénách očekával, rozněcoval se v něm duch jeho, poněvadž viděl, že město jest plno model.</verse>
				<verse number="17">I rozmlouval v synagoze se židy a s proselyty i na náměstí každého dne s těmi, kteří tam právě byli přítomni.</verse>
				<verse number="18">Ale někteří filosofové epikurejští a stoičtí hádali se s ním, a jedni pravili: „Co asi chce mluvka tento povídati?“ Jiní však (řekli): „Zdá se býti zvěstovatelem cizích bohů“; neboť zvěstoval jim Ježíše a zmrtvýchvstání.</verse>
				<verse number="19">I uchopili ho a dovedli do Areopagu řkouce: „Můžeme-li zvěděti, jaké jest to nové učení, které hlásáš?</verse>
				<verse number="20">Neboť jakési věci podivné dáváš nám slyšeti. Proto chceme zvěděti, co to asi jest.“</verse>
				<verse number="21">Athéňané totiž všickni, i cizinci tam se zdržující, neměli času pro nic jiného, než aby povídali neb poslouchali něco nového.</verse>
				<verse number="22">Pavel tedy postaviv se uprostřed Areopagu řekl: „Muži athénští, vidím, že jste v každé příčině velice bohabojní.</verse>
				<verse number="23">Neboť když jsem procházel a prohlížel vaše posvátnosti, nalezl jsem také oltář, na kterém bylo napsáno:,Neznáámému Bohu.‘ Co tedy neznajíce ctíte, to já zvěstuji vám:</verse>
				<verse number="24">Bůh, který učinil svět a všecko, co jest v něm, ten jsa pánem nebe i země, nebydlí v chrámech udělaných,</verse>
				<verse number="25">ani nebývá obsluhován rukama lidskýma, jakoby něčeho potřeboval, sám dávaje všechněm život i dýchání a všecko;</verse>
				<verse number="26">a učinil, aby z jednoho(praotce) všecko pokolení lidské přebývalo na veškerém povrchu zemském, ustanoviv určité časy a meze přebývání jejich,</verse>
				<verse number="27">by hledali Boha, zdali by se ho snad domakali neb jej nalezli, ačkoli není daleko od jednoho každého z nás,</verse>
				<verse number="28">neboť v něm žijeme a se hýbáme i trváme, jakož i někteří z vašich básníků pravili:,Neboť jsme i rod jeho.'</verse>
				<verse number="29">Jsouce tedy rodem Božím, nemáme se domnívati, že božství podobno jest zlatu neb stříbru neb kameni, výrazu lidského umění neb důmyslu.</verse>
				<verse number="30">Časy té nevědomosti Bůh přehlédnuv, nyní ohlašuje lidem, aby všickni všudy činili pokání,</verse>
				<verse number="31">poněvadž ustanovil den, ve kterém bude souditi svět spravedlivě skrze muže, kterého (k tomu) určil, dávaje všem víru tím, že ho vzkřísil z mrtvých.“</verse>
				<verse number="32">Uslyševše pak o vzkříšení z mrtvých, jedni se posmívali, jiní řekli: „Poslechneme tě o tom někdy jindy.“</verse>
				<verse number="33">Tak vyšel Pavel ze shromáždění jejich.</verse>
				<verse number="34">Ale někteří muži přidrževše se ho uvěřili; mezi nimi též Dionysius Areopagita a žena jménem Damaris a jiní s nimi.</verse>
			</chapter>
			<chapter number="18">
				<verse number="1">Potom opustiv Athény přišel do Korintu;</verse>
				<verse number="2">tam nalezl jednoho žida, jménem Akvilu, rodem z Pontu, který nedávno přišel z Itálie i s manželkou svoji Priscillou, protože Klaudius rozkázal, aby všickni židé opustili Řím; i šel k nim.</verse>
				<verse number="3">a poněvadž byl stejného řemesla, zústával u nich a pracoval; (byliť dle řemesla stanaři).</verse>
				<verse number="4">Promlouval však v sobotu, vykládaje jméno Pána Ježíše, a přesvědčoval židy i pohany.</verse>
				<verse number="5">Ale když Silas a Timoteus přišli z Macedonie, Pavel věnoval se kázání zcela, osvědčuje židům, že Kristem (Vykupitelem) jest Ježíš.</verse>
				<verse number="6">Když pak oni odporovali a se rouhali, vytřásl roucha svá a řekl k nim: „Krev vaše budiž na (vaši) hlavu; já čist jsa půjdu od této chvíle k pohanům.“</verse>
				<verse number="7">A odebrav se odtud vešel do domu jednoho muže, jménem Tita justa, proselyty, jehož dům přiléhal k synagoze.</verse>
				<verse number="8">Ale Krispus, představený synagogy, uvěřil v Pána s celým domem svým; též mnozí Korinťané poslouchajíce věřili a dávali se pokřtíti.</verse>
				<verse number="9">I řekl Pán v noci u vidění Pavlovi: „Neboj se, nýbrž mluv a nemlč,</verse>
				<verse number="10">neboť já jsem s tebou, a nikdo nesáhne na tebe, aby ti ublížil; mámť mnoho lidu v tomto městě.“</verse>
				<verse number="11">I pobyl tam rok a šest měsíců, uče u nich slovu Božímu.</verse>
				<verse number="12">Když však prokonsulem v Acháji byl Gallio, židé povstali jednomyslně proti Pavlovi a přivedli ho před soudnou stolici</verse>
				<verse number="13">a pravili: „Tento navádí lid, aby ctili Boha proti zákonu.“</verse>
				<verse number="14">Ale když Pavel chtěl ozvati se (proti tomu), Gallio řekl židům: „(Muži) židé, kdyby běželo o nějaké bezpráví nebo bídný zločin, slušně bych vás vyslyšel;</verse>
				<verse number="15">jsou-li to však hádky o slově, o jménech a o zákoně vašem, vizte sami; já nechci býti soudcem o těch věcech.“</verse>
				<verse number="16">I odehnal je od soudné stolice.</verse>
				<verse number="17">A tu všickni uchopili Sostena, představeného synagogy, a bili ho před soudnou stolicí, ale Galllo nic na to nedbal.</verse>
				<verse number="18">Pavel však pobyv tam ještě mnoho dní rozloučil se s bratry a plavil se do Syrie, a s ním Priscilla i Akvila; v Kenchreích oholil si hlavu, neboť měl slib.</verse>
				<verse number="19">I přišli do Efesu, a nechal je tam; sám však vešel do synagogy a promlouval se židy.</verse>
				<verse number="20">Když pak ho prosili, aby déle pobyl, nesvolil,</verse>
				<verse number="21">nýbrž rozloučivše pravil: „Navrátím se k vám zase, bude-li to vůle Boží,“ a odebral se z Efesu.</verse>
				<verse number="22">A přišed do Cesaree, odešel (do Jerusalema) a pozdraviv (tam) církev, šel do Antiochie.</verse>
				<verse number="23">A pobyv tam nějaký čas odešel a procházeje pořádkem krajinou galatskou a Frygií, utvrzoval všecky bratry.</verse>
				<verse number="24">Přišel však do Efesu jeden žid, jménem Apollo, rodem z Alexandrie, muž výmluvný a mocný v Písmě.</verse>
				<verse number="25">Ten byl vyučen cestě Páně a plana Duchem mluvil a učil pilně věcem o Ježíši, ač znal toliko křest janův.</verse>
				<verse number="26">A ten počal neohroženě mluviti v synagoze. Když však ho uslyšeli Priscilla a Akvila, přijali ho k sobě a důkladně vyložili mu cestu Páně.</verse>
				<verse number="27">A když chtěl odejíti do Acháje, bratři povzbudivše ho napsali učeníkům, aby ho přijali. Přišed tam prospěl mnoho těm, kteří uvěřili;</verse>
				<verse number="28">neboť rázně vyvracel židy veřejně, dokazuje z Písem, že Kristem (Vykupitelem) jest Ježíš.</verse>
			</chapter>
			<chapter number="19">
				<verse number="1">Když pak Apollo byl v Korintě, Pavel prošed krajiny horní přišel do Efesu a nalezl tam některé učeníky;</verse>
				<verse number="2">i řekl k nim: „Přijali jste Ducha svatého uvěřivše?“ Oni však řekli: „Ale ani jsme neslyšeli, je-li Duch svatý.“</verse>
				<verse number="3">Tu řekl: „V co tedy byli jste pokřtěni?“ A oni pravili: „V křest Janův.“</verse>
				<verse number="4">I řekl Pavel: „Jan křtil křtem pokání, říkaje lidu, aby uvěřili v toho, jenž přijde po něm, to jest v Ježíše.“</verse>
				<verse number="5">Uslyševše to, byli pokřtěni ve jméno Ježíše.</verse>
				<verse number="6">A když Pavel vložil na ně ruce, přišel na ně Duch svatý; i mluvili jazyky a prorokovali.</verse>
				<verse number="7">Bylo pak všech těch mužů asi dvanáct.</verse>
				<verse number="8">Vešed (potom) do synagogy, mluvil neohroženě po tři měsíce, promlouvaje a přesvědčiti hledě o věcech království Božího.</verse>
				<verse number="9">Když však někteří se zatvrzovali a nevěřili, zle mluvíce o cestě (Páně) před lidem, odstoupil od nich a odděliv učeníky, promlouval denně ve škole jakéhosi Tyranna.</verse>
				<verse number="10">A to dělo se po dva roky, takže všichni, kteří přebývali v Asii, uslyšeli slovo Páně, židé i pohané.</verse>
				<verse number="11">Také divy neobyčejné činil Bůh skrze ruce Pavlovy,</verse>
				<verse number="12">takže i na nemocné přenášeli šátky a zástěry s těla jeho, a (tím) nemoci od nich odstupovaly a duchové zlí vycházeli.</verse>
				<verse number="13">Pokusili se však někteří i z potulných zaklínačů židovských nad těmi, kteří byli posedlí duchy zlými, vzývati jméno Pána Ježíše říkajíce: „Zaklínám vás skrze Ježíše, kterého hlásá Pavel.“</verse>
				<verse number="14">Bylo to sedm synů jakéhosi Skevy, židovského velekněze, kteří to činili.</verse>
				<verse number="15">Ale duch zlý opověděv řekl jim: „Ježíše znám, a o Pavlovi vím, ale kdo jste vy?“</verse>
				<verse number="16">A vrhnuv se na ně ten člověk, ve kterém byl duch zlý, a ovládnuv oba, přemohl je, takže nazí a zranění utekli z toho domu.</verse>
				<verse number="17">To pak vešlo v známost všem, kteří obývali v Efesu, židům i pohanům. I připadla bázeň na ně na všecky, a bylo velebeno jméno Pána Ježíše.</verse>
				<verse number="18">Také mnozí z věřících přicházeli vyznávajíce a vypravujíce skutky své.</verse>
				<verse number="19">Mnozí pak z těch, kteří se byli zabývali věcmi pověrečnými, snesli knihy a spálili je přede všemi; a spočetše cenu jejich, shledali (obnos) padesáti tisíc denárů.</verse>
				<verse number="20">Tak mocně rostlo a sílilo se slovo Boží.</verse>
				<verse number="21">Když se toto vykonalo, Pavel umínil si v duchu, že projda Macedonii a Acháji, odebéře se do Jerusalema, a řekl: „Až tam pobudu, musím uzříti také Řím.“</verse>
				<verse number="22">Poslav pak do Macedonie dva ze svých přisluhovatelů, Timotea a Erasta, zůstal na čas v Asii.</verse>
				<verse number="23">Povstala však kolem toho času nemalá bouře pro to učení (Páně).</verse>
				<verse number="24">Jeden stříbrník totiž, jménem Demetrius, který dělal stříbrné chrámy Dianiny, poskytoval nemalý výtěžek umělcům.</verse>
				<verse number="25">Ten svolav je i dělníky věcí takových řekl: „Muži, vy víte, že z tohoto zaměstnání máme výtěžek,</verse>
				<verse number="26">a vidíte i slyšíte, že tento Pavel nejen v Efesu, nýbrž téměř v celé Asii přemlouváním odvrátil mnoho lidu říkaje:,To nejsou bohové, kteří se zhotovují rukama.‘</verse>
				<verse number="27">I jest nebezpečenství, nejen aby nepřišlo v opovržení toto naše odvětví, nýbrž aby za nic nebyl pokládán chrám veliké bohyně Diany, ano i aby nezanikla velebnost její, kterou přece ctí celá Asie i okrsek zemský.“</verse>
				<verse number="28">Uslyševše to, rozpálili se hněvem a křičeli: „Veliká jest Diana Efeských.“</verse>
				<verse number="29">I naplnilo se město zmatkem a hnali se jednomyslně do divadla, uchopivše s sebou Macedoňany Gaia a Aristarcha, průvodce Pavlovy.</verse>
				<verse number="30">Když však Pavel chtěl vejíti mezi lid, učeníci nedopustili mu toho,</verse>
				<verse number="31">ano i někteří z náčelníků asijských, jsouce mu nakloněni, poslali k němu s prosbou, aby se nevydával do divadla.</verse>
				<verse number="32">Tam křičeli jedni to, jiní ono, neboť shromáždění bylo zmatené a většina nevěděla, proč se sešli.</verse>
				<verse number="33">I vytáhli ze zástupu jakéhosi Alexandra, ježto židé ho postrkovali, Alexandr pak pokynuv rukou, chtěl k lidu míti řeč obrannou.</verse>
				<verse number="34">Když však poznali, že to jest žid, zvolali všichni jako jedněmi ústy a křičeli as dvě hodiny: „Veliká jest Diana Efeských.“</verse>
				<verse number="35">Tu tajemník upokojiv zástupy řekl: „Muži efesští, kdo jest z lidí, jenž by nevěděl, že město Efeských jest strážcem chrámu veliké Diany a jejího obrazu spadlého s nebe?</verse>
				<verse number="36">Poněvadž tedy tomu odpírati nelze, jest potřebí, abyste byli pokojní a nečinili nic ukvapeně.</verse>
				<verse number="37">Přivedliť jste tyto muže, kteří nejsou ani svatokrádci ani rouhači bohyně vaší.</verse>
				<verse number="38">Jestliže tedy Demetrius a s ním spojení umělci mají proti někomu při, konají se veřejné soudy a jsou prokonsulové, ať žalují na ně (u nich).</verse>
				<verse number="39">Žádáte-li však něčeho jiného, budiž to vyřízeno ve shromáždění zákonitém.</verse>
				<verse number="40">Vždyť upadáme v nebezpečenství, abychom nebyli obžalováni z povstání pro dnešní den, neboť není žádného vinníka, na němž bychom mohli dáti počet z tohoto shluknutí.“ A to pověděv rozpustil shromážděni.</verse>
			</chapter>
			<chapter number="20">
				<verse number="1">Když bouře přestala, Pavel povolav k sobě učeníky a dav jim napomenutí, rozloučil se s nimi a odešel, aby se bral do Macedonie.</verse>
				<verse number="2">Prošed pak ty krajiny a napomenuv je řečí mohou, přišel do Řecka.</verse>
				<verse number="3">Tam pobyl tři měsíce, a tu židé činili mu úklady, právě když chtěl se plaviti do Sýrie, i umínil si, že se vrátí skrze Macedonii.</verse>
				<verse number="4">Doprovázel ho Sopater z Berey, syn Pyrrhúv, z Thessalonických pak Aristarchus a Sekundus, též Gaius z Derbe a Timoteus, z Asie pak Tychikus a Trofimus.</verse>
				<verse number="5">Tito však předešli a čekali na nás v Troadě,</verse>
				<verse number="6">my pak jsme po dnech přesničních odpluli z Filipp a přešli jsme k nim v pěti dnech do Troady, kde jsme pobyli sedm dní.</verse>
				<verse number="7">Když jsme se v neděli shromáždili k lámání chleba, Pavel chtěje nazejtří odejíti, promlouval s nimi a protáhl řeč až do půlnoci.</verse>
				<verse number="8">Bylo pak mnoho světel v hořejší síni, kde jsme byli shromážděni.</verse>
				<verse number="9">Jeden mládenec však, jménem Eutychus, seděl na okně a poněvadž Pavel dlouho mluvil, pohružoval se v hluboký spánek a byv spánkem přemožen, spadl s třetího patra a byl zdvižen mrtev.</verse>
				<verse number="10">Ale Pavel sestoupiv k němu, položiv se na naň a objav ho řekl: „Nekormuťte se, neboť jeho duše jest v něm.“</verse>
				<verse number="11">A vyšed nahoru, lámal chléb, pojedl a mluvil ještě dlouho až do svítání; potom odešel.</verse>
				<verse number="12">Mládence však přivedli živého a potěšili se nemálo.</verse>
				<verse number="13">My pak vstoupivše na loď, odepluli jsme do Assu, v úmyslu odtud vzíti Pavla, neboť tak nařídil, chtěje sám jíti po zemi,</verse>
				<verse number="14">Když se s námi v Assu setkal, pojavše ho (na loď), přišli jsme do Mitylény</verse>
				<verse number="15">a odpluvše odtud dostali jsme se druhého dne proti Chiu, dne následujícího přistáli jsme k Samu a den nato přišli jsme do Miletu.</verse>
				<verse number="16">Pavel totiž si umínil minouti Efes, aby netratili času v Asii; neboť pospíchal, aby bude-li mu možno, byl o letnicích v Jerusalemě.</verse>
				<verse number="17">Z Miletu poslal do Efesu a povolal k sobě starší církve.</verse>
				<verse number="18">A když k němu přišli (a spolu byli), řekl k nim: „Vy víte, kterak jsem byl s vámi po všechen čas od prvního dne, kdy jsem vstoupil do Asie,</verse>
				<verse number="19">slouže Pánu s veškerou pokorou a se slzami i zkouškami, které se mi přihodily z úkladů židovských,</verse>
				<verse number="20">kterak jsem nic nepominul z věcí užitečných, abych vám jich neoznámil a vás neučil veřejně i po domech,</verse>
				<verse number="21">zapřísahaje židy i pohany, aby se k Bohu obrátili a uvěřili v Pána našeho Ježíše Krista.</verse>
				<verse number="22">A nyní, hle, já vázán jsa duchem, jdu do Jerusalema, nevěda, co se mi v něm přihodí,</verse>
				<verse number="23">leč že Duch svatý po městech mi osvědčuje a říká, že okovy a soužení očekávají mě (v Jerusalemě).</verse>
				<verse number="24">Avšak z toho nedbám ničeho, ani nepokládám život svůj za dražší sebe, jen abych dokonal svůj běh a to posluhování slovem, které jsem přijal od Pána Ježíše, abych totiž osvědčoval evangelium o milosti Boží.</verse>
				<verse number="25">A nyní, hle, já vím, že neuzříte již tváře mé, vy všichni, mezi nimiž jsem chodil hlásaje království Boží.</verse>
				<verse number="26">Proto prohlašuji s důrazem dnešního dne, že jsem čist od krve všech;</verse>
				<verse number="27">neboť jsem neopominul vám zvěstovat veškeren úradek Boží.</verse>
				<verse number="28">Mějte pozor na sebe i na všecko stádce, ve kterém Duch svatý ustanovil vás biskupy, abyste spravovali církev Boží, které si dobyl krví svou.</verse>
				<verse number="29">Já vím, že po mém odchodě vejdou mezi vás vlci draví, kteří nebudou šetřit stádce;</verse>
				<verse number="30">i z vás samých povstanou muži, kteří budou mluviti věci převrácené, aby přitáhli učeníky k sobě.</verse>
				<verse number="31">Proto bděte majíce na paměti, že jsem po tři roky ve dne v noci nepřestával se slzami napomínati jednoho každého z vás.</verse>
				<verse number="32">A nyní poroučím vás Bohu a slovu milosti jeho, který jest mocen vzdělati a dáti dědictví mezi všemi posvěcenými.</verse>
				<verse number="33">Stříbra a zlata neb roucha nežádal jsem od nikoho, jak</verse>
				<verse number="34">sami víte; neboť pro potřeby moje a pro ty kteří byli se mnou, sloužily ruce tyto.</verse>
				<verse number="35">Ve všem ukázal jsem vám, že takto se lopotíce máme se ujímati slabých a pamatovati na slova Pána Ježíše, neboť on řekl:,Blaženěji jest dáti nežli bráti‘.“</verse>
				<verse number="36">A to pověděv, poklekl na kolena svá a pomodlil se s nimi se všemi.</verse>
				<verse number="37">I nastal veliký pláč ode všech a padše na hrdlo Pavlovo, líbali ho,</verse>
				<verse number="38">rmoutíce se zvláště nad tím slovem, které řekl, že tváře jeho již neuvidí. A doprovázeli ho k lodi.</verse>
			</chapter>
			<chapter number="21">
				<verse number="1">Když jsme odpluli odtrhše se od nich, přišli jsme během přímým na Kós, druhý den na Rhodos a odtud do Patary.</verse>
				<verse number="2">A nalezše loď, která měla plouti do Fenicie, vstoupili jsme na ni a odpluli jsme.</verse>
				<verse number="3">Když pak jsme se přiblížili (na dohled) ke Cypru a jej v levo nechali, plavili jsme se k Sýrii a přistáli v Tyru, neboť tam loď měla složiti náklad.</verse>
				<verse number="4">Vyhledavše učeníky, pobyli jsme tam sedm dní; a ti pravili skrze Ducha Pavlovi, aby nechodil do Jerusalema.</verse>
				<verse number="5">Ale když ty dni uplynuly, vypravivše se odebírali jsme se (odtud) i doprovázeli nás všichni s manželkami a dítkami svými až ven za město a poklekše na břehu na kolena, pomodlili jsme se.</verse>
				<verse number="6">Na to rozloučivše se vespolek, vstoupili jsme na loď, oni pak vrátili se domů.</verse>
				<verse number="7">My však dokonavše plavbu od Tyru přišli jsme do Ptolemaidy a pozdravivše bratry, zůstali jsme u nich den jeden.</verse>
				<verse number="8">Druhého dne odebravše se přišli jsme do Cesaree a vešedše do domu Filipa evangelisty, který byl jedním ze sedmi, zůstali jsme u něho.</verse>
				<verse number="9">On měl čtyři dcery, panny, které prorokovaly.</verse>
				<verse number="10">Když však jsme tam meškali několik dní, přibyl jeden prorok z Judska, jménem Agabus.</verse>
				<verse number="11">Ten přišed k nám vzal Pavlův pás a svázav si ruce i nohy řekl: „Toto praví Duch svatý: Toho muže, jemuž patří pás tento, židé v Jerusalemě takto sváží a vydají v ruce pohanů.“</verse>
				<verse number="12">Jak jsme to uslyšeli, prosili jsme ho my i tamější (věřící), aby nechodil do Jerusalema.</verse>
				<verse number="13">Tu Pavel odpověděl: „Co to děláte, plačíce a rozrývajíce mé srdce? Vždyť já jsem hotov nejen svázati se dáti, nýbrž i umříti v Jerusalemě pro jméno Pána Ježíše.“</verse>
				<verse number="14">Poněvadž se odraditi nedal, přestali jsme řkouce: „Staň se vůle Páně.“</verse>
				<verse number="15">Po těch dnech připravivše se, brali jsme se do Jerusalema.</verse>
				<verse number="16">A šli s námi také někteří učeníci z Cesaree, vedouce (nás) k jakémusi Mnásonovi z Cypru, starému učeníkovi, abychom se u něho uhostili.</verse>
				<verse number="17">Když pak jsme přišli do Jerusalema, bratři přijali nás rádi.</verse>
				<verse number="18">Druhého dne Pavel vešel s námi k Jakubovi a sešli se všichni starší.</verse>
				<verse number="19">I pozdravil je a vypravoval podrobně všecko, co Bůh učinil mezi pohany skrze službu jeho.</verse>
				<verse number="20">A oni uslyševše to, velebili Boha a řekli jemu: „Vidíš, bratře, kolik tisíců jest mezi židy těch, kteří uvěřili, a ti všichni jsou horliteli pro zákon.</verse>
				<verse number="21">Uslyšeli však o tobě, že učíš odpadu od Mojžíše všecky židy, kteří jsou mezi pohany, říkaje, aby neobřezávali svých dítek, ani nežili podle obyčejů (židovských).</verse>
				<verse number="22">Co jest tedy činiti? Sejdeť se zcela jistě množství, neboť uslyší, že jsi přišel.</verse>
				<verse number="23">To tedy učiň, co ti pravíme: Jsouť u nás čtyři muži, kteří mají na sobě slib.</verse>
				<verse number="24">Ty vezma k sobě posvěť se s nimi a zaprav na ně, aby si oholili hlavu; i poznají všichni, že nepravda jest to, co slyšeli o tobě, nýbrž že také sám kráčíš zachovávaje zákon.</verse>
				<verse number="25">V příčině těch pohanů však, kteří uvěřili, jsme ustanovili a napsali, aby se zdržovali od věcí obětovaných modlám a od krve i udávenin a smilství.“</verse>
				<verse number="26">Tu Pavel pojav k sobě ty muže a druhého dne s nimi se posvětiv, vešel do chrámu a ohlásil konec dnů posvěcování, — až se podá obět za jednoho každého z nich.</verse>
				<verse number="27">Když však se dokonávalo sedm dní, židé z Asie, uzřevše ho ve chrámě, pobouřili všechen lid a vztáhli naň ruce křičíce:</verse>
				<verse number="28">„Muži Israelité, pomozte, to jest ten muž, který všecky všudy učí proti lidu i proti zákonu a místu tomuto, a mimo to i pohany uvedl do chrámu a poskvrnil toto místo svaté.“</verse>
				<verse number="29">Byli totiž viděli s ním v městě Trofima z Efesu a domnívali se, že ho Pavel uvedl do chrámu.</verse>
				<verse number="30">I pohnulo se celé město a povstal shon lidu. A uchopivše Pavla táhli ho ven z chrámu, a hned byly brány zavřeny.</verse>
				<verse number="31">Když však ho chtěli zabíti, došlo tisícníka čety ohlášení, že se bouří celý Jerusalem.</verse>
				<verse number="32">Ten pojav ihned vojáky a setníky, sběhl k nim; ale oni uzřevše tisicníka a vojáky, přestali bíti Pavla.</verse>
				<verse number="33">Tu tisícník přiblíživ se uchopil jej a rozkázal ho svázati dvěma řetězy; i ptal se, kdo jest a co učinil.</verse>
				<verse number="34">V zástupu však volali jedni to, jiní ono. Nemoha tedy zvěděti nic jistého pro hluk, rozkázal jej vésti do (vojenského) ležení.</verse>
				<verse number="35">Když však přišel ke stupňům, přihodilo se, že pro násilí lidu byl nesen od vojáků,</verse>
				<verse number="36">neboť šlo za ním množství lidu a křičelo: „Pryč s ním.“</verse>
				<verse number="37">Maje pak Pavel již uveden býti do ležení, řekl tisícníkovi: „Smím k tobě něco promluviti?“ A on řekl: „Umíš řecky?</verse>
				<verse number="38">Nejsi tedy ten Egypťan, který před těmito dny pobouřil a na poušť vyvedl čtyři tisíce mužů zbojníků?“</verse>
				<verse number="39">I řekl k němu Pavel: „Já jsem žid z Tarsu, občan nikoliv neznámého města v Cilicii; prosím tě, dovol mi promluviti k lidu.“</verse>
				<verse number="40">A když on dovolil. Pavel stoje na stupních, pokynul lidu rukou, a když nastalo ticho veliké, promluvil řečí hebrejskou řka:</verse>
			</chapter>
			<chapter number="22">
				<verse number="1">„Bratři a otcové, poslechněte moji obranu, kterou k vám nyní konám.“</verse>
				<verse number="2">Uslyševše pak, že k nim mluví řečí hebrejskou, utišili se tím více.</verse>
				<verse number="3">I řekl: „Já jsem žid, jenž jsem se narodil v Tarsu cilicijském, ale vychován jsem v městě tomto; u nohou Gamalielových byl jsem vzdělán podle přísnosti zákona otcovského, takže jsem byl horlitelem pro zákon, jakož i všichni vy jste podnes.</verse>
				<verse number="4">I pronásledoval jsem toto učení až k smrti, svazuje a do vězení dávaje muže i ženy,</verse>
				<verse number="5">jakož mi dosvědčí velekněz a všichni starší; od nich obdržev i listy ku bratrům, ubíral jsem se do Damašku, abych také tamější (křesťany) přivedl svázané do Jerusalema, by byli potrestáni.</verse>
				<verse number="6">Když však jsem se bral cestou a se přibližoval k Damašku, ozářilo mě o poledni náhle veliké světlo s nebe,</verse>
				<verse number="7">a já pad na zem, uslyšel jsem hlas, jenž mi pravil:,Šavle, Šavle, proč mě pronásleduješ?‘</verse>
				<verse number="8">já pak jsem odpověděl:,Kdo jsi, Pane?‘ I řekl ke mně:,Já jsem Ježíš Nazaretský, jehož ty pronásleduješ‘</verse>
				<verse number="9">Ti však, kteří byli se mnou, viděli sice světlo, ale neslyšeli hlasu toho, jenž ke mně mluvil.</verse>
				<verse number="10">I řekl jsem:,Co mám učiniti, Pane?‘ A Pán řekl ke mě:,Vstaň a jdi do Damašku, a tam se ti poví o všem, co máš činiti.‘</verse>
				<verse number="11">Poněvadž jsem však neviděl z jasnosti onoho světla, byl jsem veden za ruku od svých průvodců a přišel jsem do Damašku.</verse>
				<verse number="12">Jakýsi Ananiáš pak, muž (bohabojný) podle zákona, jenž měl dobré svědectví ode všech židů tam přebývajících,</verse>
				<verse number="13">přišel ke mně a přistoupiv řekl mi:,Šavle, bratře, prohlédni‘. A já v touž chvíli prohlédl jsem na něho.</verse>
				<verse number="14">Ale on řekl:,Bůh otců našich vyvolil tě k tomu, abys poznal jeho vůli a uzřel Spravedlivého a uslyšel hlas z úst jeho,</verse>
				<verse number="15">neboť mu budeš u všech lidí svědkem o těch věcech, které jsi viděl a slyšel.</verse>
				<verse number="16">A nyní, proč prodléváš? Vstaň a dej se pokříti a obmyj se od hříchů svých vzývaje jméno jeho.‘</verse>
				<verse number="17">Když však jsem se navrátil do Jerusalema a se modlil ve chrámě, přišel jsem u vytržení mysli</verse>
				<verse number="18">a uzřev ho, an mi praví:,Pospěš a vyjdi rychle z Jerusalema, neboť nepřijmou mého svědectví o mně.‘</verse>
				<verse number="19">A já jsem řekl:,Pane, oni vědí, že já jsem do vězení dával a po synagogách mrskal ty, kteří věřili v tebe;</verse>
				<verse number="20">a když se prolévala krev mučedníka tvého Štěpána, já jsem stál při tom a souhlasil jsem a hlídal jsem roucha těch, kteří ho zabíjeli.‘</verse>
				<verse number="21">I řekl ke mně:,Jdi, neboť pošlu tebe daleko mezi pohany.‘“</verse>
				<verse number="22">Poslouchali ho však až do tohoto slova, a tu pozdvihli svého hlasu řkouce: „Pryč se země s takovým (člověkem); neboť nepřísluší mu žíti.“</verse>
				<verse number="23">A když oni křičeli a svá roucha odvrhovali a prachem do vzduchu házeli,</verse>
				<verse number="24">tísícnik rozkázal uvésti jej do (vojenského) ležení a bičovánim ho vyslýchati, aby se dověděl, proč tak křičí proti němu.</verse>
				<verse number="25">Když však ho natáhli pro řemeny, Pavel řekl ku přistojícímu setníkovi: „Jest vám dovoleno bičovati člověka Římana a to neodsouzeného?“</verse>
				<verse number="26">Uslyšev to setník, šel k tisícníkovi a ohlásil mu řka: „Co to chceš činiti? Vždyť člověk tento jest občan římský.“</verse>
				<verse number="27">I přistoupil tisícník a řekl jemu: „Pověz mi, jsi-li ty, Říman?“ A on řekl: „Ano.“</verse>
				<verse number="28">I odpověděl tisícník: „Já jsem dosáhl občanství toto za velikou cenu.“ A Pavel pravil: „Já však jsem se (v něm) i narodil.“</verse>
				<verse number="29">Ihned odstoupili od něho ti, kteří ho měli mučením vyslýchati. Také tisícník se ulekl zvěděv, že jest římským občanem, a poněvadž ho dal spoutati.</verse>
				<verse number="30">Druhého dne však chtěje zvěděti jistotu o tom, z čeho jej židé obviňují, dal jej odvázati a přikázal, aby se sešli velekněží a celá velerada, a vyved Pavla postavil ho mezi nimi.</verse>
			</chapter>
			<chapter number="23">
				<verse number="1">Tu Pavel upřev zrak na veleradu pravil: „Bratři, já jsem obcoval před Bohem se svědomím zcela dobrým až do dnešního dne.“</verse>
				<verse number="2">Ale velekněz Ananiáš poručil těm, kteří stáli u něho, aby ho bili v ústa.</verse>
				<verse number="3">Tehdy Pavel řekl k němu: „Bíti bude tebe Bůh, stěno obílená; také ty zde sedíš, abys mě soudil podle zákona, a proti zákonu velíš mě bíti?“</verse>
				<verse number="4">I řekli mu přístojící: „Božímu veleknězi zlořečíš?“</verse>
				<verse number="5">A Pavel řekl: „Nevěděl jsem, bratři, že to jest velekněz. Vždyť jest psáno:,Knížeti lidu svého nebudeš zlořečiti.‘“</verse>
				<verse number="6">Věda pak, že jedna část jest ze saduceů a druhá z fariseů, zvolal ve veleradě: „Bratři, já jsem farisejem a synem fariseův; pro naději a (to pro naději ve) vzkříšení z mrtvých jsem souzen.“</verse>
				<verse number="7">A když to pověděl, rozbroj povstal mezi fariseji a saduceji a shromáždění se rozštěpilo.</verse>
				<verse number="8">Neboť saduceové praví, že není vzkříšení ani anděla ani ducha, fariseové však vyznávají obé.</verse>
				<verse number="9">I stal se křik veliký, a někteří zákoníci strany farisejské povstavše přeli se řkouce: „Nic zlého neshledáváme na člověku tomto; což jestli duch mluvil k němu nebo anděl?“</verse>
				<verse number="10">A když rozbroj se rozmohl, tisícník boje se, aby Pavla nerozsápali, vydal rozkaz, aby vojsko sejdouc dolů vytrhlo jej z prostředu jejich a vedlo do (vojenského) ležení.</verse>
				<verse number="11">V následující noci Pán přistoupiv k němu řekl: „Buď dobré mysli, neboť jako jsi svědčil o mně v Jerusalemě, tak musíš svědčiti i v Římě.“</verse>
				<verse number="12">Když však se rozednilo, někteří židé se srotili a zapřisáhli se, že nebudou jísti ani píti, dokavad Pavla nezabijí.</verse>
				<verse number="13">Bylo pak více než čtyřicet těch (mužů), kteří se tak spikli.</verse>
				<verse number="14">Ti přišedše k velekněžím a starším řekli: „Slavnostně jsme se zapřisáhli, že ničeho neokusíme, dokavad nezabijeme Pavla.</verse>
				<verse number="15">Proto nyní ohlaste vy s veleradou tisícníkovi, aby ho k vám přivedl, jako byste chtěli důkladněji vyšetřiti jeho záležitost; my pak jsme hotovi jej usmrtiti, prve než se (k vám) přiblíží.“</verse>
				<verse number="16">Uslyšev však o těch úkladech syn Pavlovy sestry, přišed vstoupil do ležení a oznámil to Pavlovi.</verse>
				<verse number="17">Pavel pak zavolav k sobě jednoho setníka pravil: „Doveď tohoto mládence k tisícníkovi, neboť má mu něco oznámiti.“</verse>
				<verse number="18">A on pojav jej, dovedl ho k tisícníkovi a řekl: „Vězeň Pavel (povolal mě k sobě a) prosil mě, abych tohoto mládence dovedl k tobě, poněvadž ti má něco pověděti.“</verse>
				<verse number="19">Tu tisícník vzal ho za ruku a odstoupiv s ním v soukromí otázal se ho: „Co jest to, co mi máš oznámiti?“</verse>
				<verse number="20">A on řekl: „Židé se umluvili, že tě požádají, abys zítra uvedl Pavla do velerady, jakoby chtěli o něm něco důkladněji zvěděti.</verse>
				<verse number="21">Ale ty jim nevěř, neboť z nich činí mu úklady více než čtyřicet mužů, kteří se zapřisáhli, že nebudou jísti ani píti, dokavad ho neusmrtí; a nyní jsou připraveni, čekajíce na tvou přípověď.„</verse>
				<verse number="22">Tedy tisícník propustil mládence přikázav mu, aby nikomu neříkal, že mu to ohlásil.</verse>
				<verse number="23">A povolav k sobě dva setníky řekl jim: „Přihotovte dvě stě vojínů, aby šli do Cesaree, též sedmdesát jezdců a dvě stě kopiníků od třetí hodiny noční.</verse>
				<verse number="24">Ať připraví také zvířata jezdecká, aby posadíce na ně Pavla, dovedli ho zdráva k vladaři Felixovi.“</verse>
				<verse number="25">(Bál se totiž, aby ho snad židé neuchvátili a nezabili a on sám potom neutrpěl pomluvy, jakoby byl přijal peníze.) A napsal list znění tohoto:</verse>
				<verse number="26">„Klaudius Lysias (vzkazuje) velmožnému vladaři Felixovi pozdravení.</verse>
				<verse number="27">Tohoto muže židé jali a bylo již na tom, že bude od nich usmrcen; i zakročil jsem s vojskem a vytrhl jej, zvěděv, že jest Římanem.</verse>
				<verse number="28">A chtěje seznati, z čeho jej obviňovali, uvedl jsem ho do jejich velerady.</verse>
				<verse number="29">I shledal jsem, že na něj žalují ve věcech zákona jejich, že však nemá (na sobě) žádného zločinu hodného smrti neb vězení.</verse>
				<verse number="30">Poněvadž mi však bylo pověděno o úkladech, které muži tomu ustrojili, poslal jsem ho k tobě, přikázav i žalobníkům, aby svou při vedli před tebou. (Buď zdráv!)“</verse>
				<verse number="31">Vojínové tedy pojavše Pavla, jak jim bylo poručeno, dovedli ho v noci do Antipatridy,</verse>
				<verse number="32">a druhého dne, nechavše jezdce s ním, odejeti, vrátili se do ležení.</verse>
				<verse number="33">Oni pak přijevše do Cesaree a odevzdavše list vladaři, postavili před něho i Pavla.</verse>
				<verse number="34">A on přečet jej otázal se, z které krajiny jest, a zvěděv, že jest z Cilicie,</verse>
				<verse number="35">pravil: „Vyslechnu tě, až přijdou tvoji žalobníci.“ I rozkázal, aby ho hlídali v domě Herodově.</verse>
			</chapter>
			<chapter number="24">
				<verse number="1">Po pěti dnech přišel velekněz Ananiáš s některými staršími a s jakýmsi řečníkem Tertullem, a ti ohlásili vladaři (žalobu) proti Pavlovi.</verse>
				<verse number="2">A když byl (Pavel) předvolán, Tertullus počal žalovati takto:</verse>
				<verse number="3">„Velmožný Felixe, s veškerou vděčností uznáváme vždycky a všudy, že skrze tebe požíváme velikého pokoje a že mnohé opravy pro národ náš dějí se tvojí péčí.</verse>
				<verse number="4">Abych tě však déle nezdržoval, prosím, abys podle své dobrotivosti krátce nás vyslechl.</verse>
				<verse number="5">Shledali jsme totiž, že tento člověk jest morovou nákazou a strůjcem nepokojů mezi všemi židy po okrsku zemském, že jest také náčelníkem sekty Nazarejských</verse>
				<verse number="6">a že se pokusil i chrám poskvrnit. Proto javše ho chtěli jsme jej souditi podle našeho zákona.</verse>
				<verse number="7">Ale tisícník Lysias přišed s moci velikou, vytrhl jej z rukou našich</verse>
				<verse number="8">a rozkázal, aby žalobníci jeho šli k tobě; od něho budeš moci sám při výslechu se dověděti o tom všem, z čeho my jej obviňujeme.“</verse>
				<verse number="9">Přidali se pak i židé, pravíce, že tomu tak jest.</verse>
				<verse number="10">Ale Pavel dostav pokyn od vladaře, aby mluvil, odpověděl: „Věda, že již po mnoho roků jsi soudcem tohoto národa, budu se hájiti s myslí dobrou.</verse>
				<verse number="11">Můžeš se zajisté dověděti, že není tomu více než dvanáct dní, kdy jsem přišel do Jerusalema se klaněti,</verse>
				<verse number="12">a nenalezli mě ani ve chrámě ani v synagogách ani ve městě s někým se hádati neb shon lidu působiti,</verse>
				<verse number="13">ani nemohou dokázati před tebou, co na mne nyní žalují.</verse>
				<verse number="14">To však vyznávám před tebou, že podle toho učení, které nazývají sektou, tak sloužím Bohu otců, věře všemu, co jest psáno v zákoně a v Prorocích,</verse>
				<verse number="15">a maje v Boha naději, kterou také oni chovají, že bude vzkříšení spravedlivých i nespravedlivých.</verse>
				<verse number="16">Proto též sám se snažím, abych měl vždycky svědomí neposkvrněné před Bohem i před lidmi.</verse>
				<verse number="17">Po několika letech však jsem přišel, abych přinesl pro svůj národ almužny a oběti (i sliby).</verse>
				<verse number="18">Při tom nalezli mě posvěcena ve chrámě, nikoliv se shonem lidu ani s hlukem;</verse>
				<verse number="19">ale byli to někteří židé z Asie, kteří by musili býti před tebou přítomni a žalovati, kdyby měli něco proti mně;</verse>
				<verse number="20">aneb tito sami ať řeknou, (zdali) kterou nepravost nalezli na mně, když jsem stál před veleradou,</verse>
				<verse number="21">leč toto jediné slovo, které jsem provolal stoje mezi nimi:,Pro vzkříšeni z mrtvých já jsem dnes souzen od vás.‘“</verse>
				<verse number="22">Tedy Felix maje důkladnější známost o tom učení odložil věc jejich řka: „Až přijde tisícník Lysias, rozhodnu ve vaší věci.“</verse>
				<verse number="23">A přikázal setníkovi, aby ho choval ve vazbě a dal mu úlevu a nebránil nikomu z jeho přátel posluhovati mu.</verse>
				<verse number="24">Po několika dnech Felix přišed se svou manželkou Drusillou, která byla židovkou, povolal k sobě Pavla a poslechl jej o víře v Krista Ježíše.</verse>
				<verse number="25">Když však mluvil o spravedlnosti a čistotě a budoucím soudě, Felix byv pojat strachem, pravil: „Pro nynějšek jdi, v čas příhodný tě povolám.“</verse>
				<verse number="26">Zároveň čekal též, že Pavel mu dá peníze; proto také povolával jej k sobě častěji a rozmlouval s ním.</verse>
				<verse number="27">Když však uplynuly dva roky, Felix dostal za nástupce Porcia Festa. A chtěje se Felix židům zavděčiti, ponechal Pavla ve vazbě.</verse>
			</chapter>
			<chapter number="25">
				<verse number="1">Festus tedy, přišed do té krajiny, odebral se po třech dnech z Cesaree do Jerusalema.</verse>
				<verse number="2">I předstoupili před něho velekněží a přední židé s obžalobou proti Pavlovi</verse>
				<verse number="3">a snažně žádali si na něm jako milost proti Pavlovi, aby ho dal přivésti do Jerusalema; strojiliť úklady, aby ho na cestě usmrtili.</verse>
				<verse number="4">Ale Festus odpověděl, že Pavel jest ve vazbě v Cesarei, on pak sám že v brzku odejede.</verse>
				<verse number="5">„Ti tedy z vás,“ vece, „kteří mají moc, sestupte se mnou a, je-li na tom muži nějaká vina, žalujte na něj.“</verse>
				<verse number="6">Pobyv pak mezi nimi ne více než osm neb deset dní, odebral se do Cesaree a druhého dne posadiv se na soudnou stolici, kázal Pavla přivésti.</verse>
				<verse number="7">Když přišel, obstoupili ho židé, kteří přišli z Jerusalema, a vedli proti němu mnoho, a to těžkých žalob, kterých nemohli dokázati,</verse>
				<verse number="8">neboť Pavel se hájil (řka): „Neprohřešil jsem se ničím ani proti zákonu židovskému ani proti chrámu ani proti císaři“.</verse>
				<verse number="9">Ale Festus, chtěje se židům zavděčiti, odpověděl Pavlovi: „Chceš jíti do Jerusalema a tam býti souzen o tom přede mnou?“</verse>
				<verse number="10">Pavel však odpověděl: „Před soudem císařským stojím, zde mám býti souzen. Židům jsem v ničem neublížil, jakož i ty dobře víš.</verse>
				<verse number="11">Provinil-li jsem se tedy aneb spáchal-li jsem něco smrti hodného, nezdráhám se umříti; pakli však není nic na tom, z čeho mě tito obviňují, nikdo mě nemůže jim vydati. K císaři se odvolávám.“</verse>
				<verse number="12">Tu Festus promluviv s radou odpověděl: „K císaři jsi se odvolal, k císaři půjdeš.“</verse>
				<verse number="13">Po několika dnech král Agrippa a Bernike přijeli do Cesaree aby pozdravili Festa.</verse>
				<verse number="14">Když tam pobyli mnoho dní, Festus předložil králi záležitost Pavlovu řka: „Od Felixa byl ponechán ve vazbě jeden muž,</verse>
				<verse number="15">na něhož za mého pobytu v Jerusalemě velekněží a starší židů podali žalobu, žádajíce proti němu, aby byl odsouzen.</verse>
				<verse number="16">Odpověděl jsem jim však, že u Římanů není obyčeje vydávati (na smrt) některého člověka dříve, než by obžalovaný měl žalobníky před sebou a obdržel příležitost proti obžalobě se hájiti.</verse>
				<verse number="17">Když tedy se tu sešli, posadil jsem se druhého dne bez odkladu na soudnou stolici a dal jsem muže toho předvésti.</verse>
				<verse number="18">Žalobníci předstoupivše nepřednášeli žádného obvinění, o kterém bych se domníval, že by bylo zlé,</verse>
				<verse number="19">nýbrž měli proti němu jakésy spory o svém náboženství a o jakémsi Ježíši zemřelém, o němž Pavel tvrdil, že žije.</verse>
				<verse number="20">Já však jsa v rozpacích o té věci, pravil jsem, chce-li jíti do Jerusalema a tam býti souzen o těch věcech.</verse>
				<verse number="21">Poněvadž však Pavel se odvolal, aby byl uchován ve vazbě k rozhodnutí Augustovu, rozkázal jsem ho uchovati, dokud bych ho neposlal k císaři.“</verse>
				<verse number="22">I řekl Agrippa k Festovi: „Chtěl bych i já poslechnouti toho člověka.“ A on řekl: „Zítra ho uslyšíš.“</verse>
				<verse number="23">Druhého dne tedy přišel Agrippa i Bernike s velikou nádherou, a když vešli do síně přijímací s tisícníky a předními muži města, byl k rozkazu Festovu přiveden Pavel.</verse>
				<verse number="24">I řekl Festus: „Králi Agrippo a všichni muži s námi zde přítomní, zde vidíte toho, pro něhož veškeré množství židů v Jerusalemě i zde na mne (prosbou) naléhalo křičíc, že nesmí déle žíti.</verse>
				<verse number="25">Ale já jsem shledal, že neučinil nic hodného smrti. Poněvadž se však odvolal k Augustovi, rozhodl jsem se poslati ho k (němu).</verse>
				<verse number="26">Ale nevím, co bezpečného bych o něm napsal svému pánu; proto přivedl jsem ho před vás, a zvláště před tebe, králi Agrippo, abych po výslechu věděl, co mám psáti;</verse>
				<verse number="27">neboť zdá se mi býti nerozumno, abych posílaje vězně neudal jeho viny.“</verse>
			</chapter>
			<chapter number="26">
				<verse number="1">I řekl Agrippa k Pavlovi: „Dovoluje se ti, abys mluvil sám sebe.“ Tu Pavel vztáhl ruku a hájil se (takto):</verse>
				<verse number="2">„Za šťastného se pokládám, králi Agrippo, že mohu dnes hájiti se před tebou proti všemu tomu, z čeho mě židé obvinují,</verse>
				<verse number="3">zvláště proto poněvadž znáš všecky obyčeje a otázky sporné, které se mezi židy vyskytují; proto prosím, poslyš mě trpělivě.</verse>
				<verse number="4">O životě mém od mladosti, jak jsem jej vedl od počátku ve svém národě, i v Jerusalemě, vědí všichni židé;</verse>
				<verse number="5">znajíce mě od prvopočátku (mohli by), kdyby chtěli, vydati svědectví, že jsem podle nejpřísnější strany našeho náboženství byl živ jako farisej.</verse>
				<verse number="6">A nyní stojím před soudem pro naději v zaslíbení dané od Boha našim otcům,</verse>
				<verse number="7">jehož dvanáctero pokolení naše, sloužíc (vytrvale) dnem i nocí Bohu, doufá dosíci. Pro tu naději jsem žalován od židů, králi.</verse>
				<verse number="8">Což se pokládá u vás za neuvěřitelno, křísí-li Bůh mrtvé?</verse>
				<verse number="9">Já ovšem domníval jsem se, že jsem povinen vykonati mnoho protivného proti jménu Ježíše Nazaretského.</verse>
				<verse number="10">To jsem také činil v Jerusalemě, a mnoho, věřících (křesťanů) jsem já zavřel do vězení, vzav si k tomu moc od velekněží, a když byli usmrcováni souhlasil jsem.</verse>
				<verse number="11">Také po všech synagogách často je trestaje, nutil jsem je, aby se rouhali, a zuře náramně proti nim pronásledoval jsem je až do cizích měst.</verse>
				<verse number="12">Když jsem v takovém úmyslu bral se do Damašku s mocí a svolením velekněží,</verse>
				<verse number="13">spatřil jsem, králi, v poledne na cestě s nebe světlo nad slunce jasnější, kteréž ozařovalo mě i ty, kteří šli se mnou.</verse>
				<verse number="14">A když jsme my všichni padli na zem, uslyšel jsem hlas, jenž pravil mně jazykem hebrejským:,Šavle, Šavle, proč mě pronásleduješ? Tvrdo ti bude proti ostnu kopati.‘</verse>
				<verse number="15">Já pak jsem řekl: Kdo jsi Pane?‘ A Pán řekl:,Já jsem Ježíš, jehož ty pronásleduješ.</verse>
				<verse number="16">Avšak vstaň a postav se na nohy své, neboť proto jsem se ukázal tobě, abych tě učinil služebníkem a svědkem těch věcí, které jsi uviděl a pro které se ti (ještě) ukáži,</verse>
				<verse number="17">vysvobozuje tě z lidu i z pohanů, ke kterým tě posílám</verse>
				<verse number="18">otevřít oči jejich, aby se obrátili ode tmy ke světlu a z moci satanovy k Bohu, by věrou ve mne obdrželi odpuštění hříchů a podíl mezi posvěcenými.‘</verse>
				<verse number="19">A proto, králi Agrippo, nebyl jsem neposlušen nebeského vidění,</verse>
				<verse number="20">nýbrž hlásal jsem nejprve obyvatelům damašským, potom v Jerusalemě a po celé zemi judské i pohanům, aby činili pokání a se obrátili k Bohu, činíce hodné skutky pokání.</verse>
				<verse number="21">Pro tu příčinu židé uchopivše mě ve chrámě, pokoušeli se mě usmrtiti,</verse>
				<verse number="22">ale s pomocí Boží stojím pevně až do dnešního dne a vydávám svědectví před malými i velikými, nemluvě nic než to, co proroci i Mojžíš pověděli, že se stane,</verse>
				<verse number="23">(totiž) že Kristus měl trpěti, že měl první z mrtvých vstáti a zvěstovati světlo lidu (israelskému) i pohanům.“</verse>
				<verse number="24">Když toto mluvil na svou obranu, Festus pravil hlasem velikým: „Ty blázníš, Pavle. Mnoho učení se přivádí tě k bláznovství.“</verse>
				<verse number="25">Ale Pavel řekl: „Neblázním, velmožný Feste, nýbrž mluvím slova pravdy a střízlivosti.</verse>
				<verse number="26">Ví zajisté o těch věcech král, k němuž také neohroženě mluvím; neboť nemyslím, že by ho bylo tajno něco z těch věcí; vždyť se to nedělo pokoutně.</verse>
				<verse number="27">Věříš, králi Agrippo, prorokům? Vím, že věříš.“</verse>
				<verse number="28">I řekl Agrippa k Pavlovi: „Málem bys mě přemluvil, že bych se stal křesťanem.“</verse>
				<verse number="29">A Pavel: „Dej Bůh, abyste ať málem ať mnohem, nejen ty, nýbrž také všichni, kteří mě dnes slyší, stali se takovými, jakým i já jsem, kromě okovů těchto.“</verse>
				<verse number="30">I vstal král a vladař i Bernike a ti, kteří s nimi byli seděli,</verse>
				<verse number="31">a odešedše pravili k sobě vespolek: „Člověk tento neučinil nic hodného smrti neb okovů.“</verse>
				<verse number="32">Agrippa pak řekl k Festovi: „Mohl býti propuštěn člověk tento, kdyby se byl neodvolal k císaři.“</verse>
			</chapter>
			<chapter number="27">
				<verse number="1">Jak bylo rozhodnuto, abychom se plavili do Itálie, vydali Pavla a některé jiné vězně setníku jménem Juliovi z čety císařské.</verse>
				<verse number="2">Vstoupivše na loď adramytskou, která měla plouti do pobřežních míst Asie, pustili jsme se (na moře); byl s námi Macedoňan Aristarch z Thessaloniky.</verse>
				<verse number="3">Druhého dne dostali jsme se do Sidonu. A Julius chovaje se k Pavlovi přívětivě, dovolil mu zajíti k přátelům a užíti jejich ošetření.</verse>
				<verse number="4">Pustivše se odtud, pluli jsme pod Kyprem, neboť větry vály proti nám;</verse>
				<verse number="5">a propluvše moře podél Cilicie a Pamfylie, přišli jsme do Myry v Lycii.</verse>
				<verse number="6">Tam setník našel loď alexandrijskou, která plula do Itálie, přesadil nás na ni.</verse>
				<verse number="7">Když pak jsme pluli zvolna po mnoho dní dostali jsme se stěží proti Knidu a poněvadž nám vítr bránil, odepluli jsme pod Krétu k Salmoně,</verse>
				<verse number="8">a plavíce se stěží podél břehu, přišli jsme k jednomu místu, jménem Dobré přístavy, blíže něhož bylo město Lasea.</verse>
				<verse number="9">Poněvadž však mnoho času prošlo a plavba byla již nebezpečná, ježto byl i půst minul, Pavel napomínal je,</verse>
				<verse number="10">řka jim: „Muži, vidím že plavba bude s nesnází a s velikou škodou nejen pro náklad a pro loď, nýbrž i pro život náš.“</verse>
				<verse number="11">Ale setník věřil více kormidelníku a majiteli lodi, než tomu, co pravil Pavel.</verse>
				<verse number="12">A poněvadž přístav ten nebyl příhodný ku přezimování, většina se rozhodla, aby odtud odepluli, zdali by snad mohli ku přezimování dostati se do Feniky, přístavu kretského na straně jihozápadní a severozápadní.</verse>
				<verse number="13">ježto pak zavál mírný vítr jižní, domnívajíce se, že úmysl svůj provedou, vytáhli kotvu a plavili se (ještě) více poblízku Kréty.</verse>
				<verse number="14">Ale nedlouho na to zadul s ní bouřlivý vítr, který slově Eurakylon.</verse>
				<verse number="15">A poněvadž loď byvší zachvácena nemohla čeliti větru, pustili jsme ji po něm a (tak) byli jsme hnáni.</verse>
				<verse number="16">Dostávše se pak pod jeden ostrůvek jménem „Kauda“, stěží jsme se mohli zmocniti člunu ochranného.</verse>
				<verse number="17">Vzavše jej na loď užili prostředků pomocných tím, že loď podpásali a bojíce se, aby neuhodili na mělčinu, stáhli plachty a tak nechali se hnáti.</verse>
				<verse number="18">A poněvadž bouře námi prudce zmítala, vyhazovali druhého dne z lodi náklad</verse>
				<verse number="19">a dne třetího vlastníma rukama vrhli do moře nářadí lodní.</verse>
				<verse number="20">Když však po mnoho dní ani slunce ani hvězdy se neukázaly a bouře nemalá naléhala, ztrácela se již veškerá naděje, že se zachráníme.</verse>
				<verse number="21">A když se mnoho postili, tu Pavel postaviv se uprostřed nich řekl: „Muži, měli jste zajisté uposlechnouti mě a neodjížděti od Kréty a (tak) si uspořiti tuto nesnáz a škodu.</verse>
				<verse number="22">A nyní napomínám vás, abyste byli dobré mysli; nebudeť ztracen žádný život mezi vámi, nýbrž jen loď.</verse>
				<verse number="23">Neboť této noci přistoupil anděl toho Boha, jemuž přináležím a jemuž sloužím,</verse>
				<verse number="24">a řekl:,Neboj se, Pavle, před císařem musíš státi, a hle, Bůh daroval ti všecky ty, kteří se plaví s tebou‘.</verse>
				<verse number="25">Proto, muži, buďte dobré mysli, neboť věřím Bohu, že se stane tak, jak mi bylo pověděno.</verse>
				<verse number="26">Musíme však býti vrženi na nějaký ostrov.“</verse>
				<verse number="27">Když tedy přišla čtrnáctá noc, co jsme se plavili po moři Adriatském, kolem půlnoci domnívali se lodníci, že nějaká země se jim blíží.</verse>
				<verse number="28">I spustili olovnici a shledali dvacet sáhů (hloubky), a když maličko popojevše opět olovnici spustili, shledali patnácte sáhů.</verse>
				<verse number="29">A bojíce se, abychom nenarazili na místa skalnatá, spustili se zadní části lodí čtyři kotvy a přáli si, aby se rozednilo.</verse>
				<verse number="30">Když však lodníci hleděli z lodi utéci a spustili ochranný člun pod záminkou, že chtějí vrhnouti kotvy s přední části lodi.</verse>
				<verse number="31">Pavel řekl setníkovi a vojínům: „Nezůstanou-li tito na lodi, vy nemůžete býti zachováni.“</verse>
				<verse number="32">Tu vojínové přesekli provazy člunu a nechali jej odplavati.</verse>
				<verse number="33">Když pak počalo se rozednívati, Pavel napomínal všecky, aby pojedli; přavilť: „Je to dnes již čtrnáctý den, co čekáte a lačni zůstáváte ničeho nepožívajíce.</verse>
				<verse number="34">Proto vás prosím, abyste pojedli; je to k vaší záchraně, neboť nikomu z vás neztratí se vlas s hlavy.“</verse>
				<verse number="35">Když to pověděl, vzav chléb učinil díky Bohu přede všemi a rozlámav jej počal jísti.</verse>
				<verse number="36">I nabyli všichni dobré mysli a pojedli také oni.</verse>
				<verse number="37">Bylo pak nás všech na lodi 276 osob.</verse>
				<verse number="38">Nasytivše se pokrmem oblehčovali loď tím, že metali pšenici do moře.</verse>
				<verse number="39">Když se rozednilo, nepoznávali země, pozorovali však jakýsi záliv s nízkým břehem, k němuž pomýšleli, bude-li jim možno, s lodí přistáti.</verse>
				<verse number="40">I odťali kotvy a pustili (je) do moře. Zároveň rozvázali vazby kormidel a vytáhše přední plachtu proti větru brali se ku břehu.</verse>
				<verse number="41">A když jsme se dostali na mělčinu, narazili s lodí, a tu předek lodi uváznuv zůstával nepohnut, zadní část však se lámala násilím vln.</verse>
				<verse number="42">I radili vojínové vězně zabíti, aby některý vyplavaje neutekl.</verse>
				<verse number="43">Ale setník, chtěje zachovati Pavla, zabránil to učiniti a přikázal, aby ti, kteří umějí plovati, spustili se nejprve (do moře) a vyšli na zem,</verse>
				<verse number="44">ostatní pak dílem po prknech, dílem po kusech zbylých z lodi. A tak se stalo, že se všichni zachránili na zem.</verse>
			</chapter>
			<chapter number="28">
				<verse number="1">A když jsme se zachránili, tu jsme se dověděli, že ten ostrov slove Melita. Obyvatelé (jeho) prokázali nám neobyčejnou přívětivost;</verse>
				<verse number="2">neboť zapálivše hranici vzali nás všecky k sobě pro nastalý déšť a pro zimu.</verse>
				<verse number="3">Když však Pavel nasbírav nějaké množství chrastí přiložil na oheň, zmije vyběhši pro horko zavěsila se mu na ruku.</verse>
				<verse number="4">Jak obyvatelé uzřeli to zvíře viseti mu na ruce, pravili sobě vespolek: „Jistě vrahem jest člověk tento; neboť ač z moře vyváznul, pomsta nedává mu žíti.“</verse>
				<verse number="5">Ale on odraziv to zvíře do ohně, neutrpěl nic zlého.</verse>
				<verse number="6">Oni pak čekali, že oteče aneb padna náhle zemře. Když však dlouho čekali a viděli, že nic zlého se mu neděje, obrátivše pravili, že jest bohem.</verse>
				<verse number="7">Měl pak v těch místech své statky vladař toho ostrova, jménem Publius. Ten přijav nás, hostil (nás) přátelsky po tři dni.</verse>
				<verse number="8">I přihodilo se, že otec Publiův ležel jsa stižen zimnicí a úplavicí. Pavel vešel k němu a pomodliv se i vloživ ruce na něj uzdravil ho.</verse>
				<verse number="9">Když se to stalo, přicházeli také ostatní, kteří na ostrově měli nemoci, a byli uzdravováni;</verse>
				<verse number="10">ti také prokázali nám mnohou čest a když jsme byli na odchodě, nakladli nám věcí (na cestu) potřebných.</verse>
				<verse number="11">Po třech měsících odpluli jsme na lodi alexandrijské, která na ostrově přezimovala a měla za znak Blížence.</verse>
				<verse number="12">A když jsme přijeli do Syrakus, zůstali jsme tam tři dni.</verse>
				<verse number="13">Odtud obepluvše (východní břeh sicilský) dostali jsme se do Regia a, když den nato zavál vítr jižní, přijeli jsme druhého dne do Puteol;</verse>
				<verse number="14">tam jsme nalezli bratry a byli od nich žádáni, abychom tam zůstali sedm dní; a tak jsme přišli do Říma.</verse>
				<verse number="15">Odtud bratři, uslyševše o nás, přišli nám naproti až na Fórum Appiovo a ke Třem Hospodám; Pavel uzřev je, poděkoval Bohu a nabyl dobré mysli.</verse>
				<verse number="16">Když pak jsme vešli do Říma, bylo dovoleno Pavlovi, aby zůstával pro sebe s vojínem, který by ho hlídal.</verse>
				<verse number="17">Po třech dnech svolal k sobě přední židy a, když se sešli, řekl jim: „Bratři, já neučiniv nic zlého proti lidu ani proti obyčejům otcovským, byl jsem jako vězeň vydán z Jerusalema do rukou Římanů.</verse>
				<verse number="18">Ti vyslechnuvše mě chtěli mě propustiti, poněvadž na mně není žádného provinění k smrti.</verse>
				<verse number="19">Ježto však židé tomu odpírali, byl jsem donucen odvolati se k císaři, ne jako bych měl co žalovati na svůj národ.</verse>
				<verse number="20">Pro tu příčinu tedy jsem žádal vás spatřiti a k vám promluviti, neboť pro naději lidu israelského jsem svázán tímto řetězem.“</verse>
				<verse number="21">Ale oni řekli jemu: „My jsme ani psaní o tobě z Judska nedostali, aniž kdo z bratrů přišed co špatného o tobě nám oznámil neb pověděl.</verse>
				<verse number="22">Avšak žádáme si poslechnouti od tebe, co smýšlíš, neboť o této sektě jest nám známo, že se jí všudy odporuje.“</verse>
				<verse number="23">Ustanovivše pak mu den, přišli k němu ve velikém počtu do jeho obydlí. I vykládal jim, vydávaje svědectví o království Božím a snaže se od rána do večera přesvědčiti je o Ježíši jak ze zákona Mojžíšova tak z proroků.</verse>
				<verse number="24">A někteří věřili tomu, co pravil, jiní však nevěřili.</verse>
				<verse number="25">Jsouce pak mezi sebou nesvorní, odcházeli; přitom Pavel řekl toto slovo jediné: „Dobře pravil Duch svatý k otcům vašim skrze proroka Isaiáše řka:</verse>
				<verse number="26">,Jdi k lidu tomuto a řekni: Ušima budete poslouchati, a nesrozumíte, a hledíce budete se dívati, a neuvidíte,</verse>
				<verse number="27">neboť ztučnělo srdce lidu tohoto a těžce poslouchali ušima, zamhuřovali oči své, aby snad někdy očima neuviděli a ušima neuslyšeli a srdcem nesrozuměli a neobrátili se, a abych neuzdravil jich.‘</verse>
				<verse number="28">Budiž vám tedy známo, že pohanům byla poslána tato spása Boží, a ti budou slyšeti.“</verse>
				<verse number="29">A když to pověděl, židé odešli od něho, majíce mezi sebou velikou hádku.</verse>
				<verse number="30">Zůstal pak(Pavel) po celé dva roky v najatém bytě svém a přijímal všecky, kteří k němu přicházeli;</verse>
				<verse number="31">i hlásal království Boží a učil o Pánu Ježíši Kristu bez překážky s veškerou neohrožeností.</verse>
			</chapter>
		</book>
		<book number="45">
			<chapter number="1">
				<verse number="1">Pavel, služebník Ježíše Krista, povolaný apoštol, vyvolený k evangeliu Božímu,</verse>
				<verse number="2">které (Bůh) byl zaslíbil skrze proroky své v Písmech svatých</verse>
				<verse number="3">o Synu svém, (jenž podle těla povstal z potomstva Davidova,</verse>
				<verse number="4">podle ducha svatosti však prokázán byl zmrtvýchvstáním jako Syn Boží mocný), totiž o Ježíši Kristu Pánu našem,</verse>
				<verse number="5">skrze něhož jsme obdrželi milost i apoštolství k tomu, abychom zjednali poslušnost víry mezi všemi národy pro jméno jeho,</verse>
				<verse number="6">z nichžto jste i vy, povolanci Ježíše Krista,</verse>
				<verse number="7">všem miláčkům Božím, povolaným věřícím, kteří jsou v Římě: Milost vám a pokoj od Boha, Otce našeho, a od Pána našeho Ježíše Krista.</verse>
				<verse number="8">Nejprve děkuji Bohu svému skrze Ježíše Krista za vás všecky, že víra vaše rozhlašuje se po celém světě.</verse>
				<verse number="9">Svědkem zajisté jest mi Bůh, jemuž sloužím v duchu svém, hlásaje evangelium o Synu jeho, že neustále vzpomínám na vás,</verse>
				<verse number="10">vždycky při svých modlitbách prose, zdali by snad již konečně podařilo se mi po vůli Boží přijíti k vám.</verse>
				<verse number="11">Neboť toužím vás uvidět, abych s vámi mohl sděliti nějakou milost duchovní k vašemu utvrzení,</verse>
				<verse number="12">to jest, abych se spolu povzbudil mezi vámi věrou (nám) společnou, vaší i svojí.</verse>
				<verse number="13">Nechci však, bratří, abyste nevěděli, že jsem si častokráte umínil přijíti k vám, abych vzal nějaký užitek také mezi vámi, jakož i mezi jinými národy, ale měl jsem překážky až dosavad.</verse>
				<verse number="14">Jsemť zavázán Řekům i Neřekům, moudrým i nemoudrým.</verse>
				<verse number="15">Proto, co na mně jest, jsem hotov kázati evangelium také vám, kteří jste v Římě.</verse>
				<verse number="16">Neboť se nestydím za evangelium; vždyť jest to moc Boží ke spáse pro každého, kdo věří, pro žida i pro pohana;</verse>
				<verse number="17">neboť se v něm zjevuje spravedlnost Boží z víry k víře jakož jest psáno: „Spravedlivý však živ jest z víry.“</verse>
				<verse number="18">Zjevujeť se zajisté z nebe hněv Boží proti každé bezbožnosti a nespravedlnosti těch lidí, kteří pravdu Boží zdržují nespravedlností.</verse>
				<verse number="19">Neboť vědomost o Bohu jest v nich zjevná; Bůh totiž ji zjevil jim;</verse>
				<verse number="20">vždyť neviditelné vlastnosti jeho od stvoření světa se spatřují, jsouce poznávány z věcí stvořených, a to i jeho věčná moc i božství, takže nemají omluvy.</verse>
				<verse number="21">Neboť ač poznali Boha, neoslavili ho jako Boha, ani mu nepoděkovali, nýbrž zmarněli ve svých myšlenkách a zatemnilo se nemoudré srdce jejich;</verse>
				<verse number="22">říkajíce, že jsou moudří stali se pošetilci:</verse>
				<verse number="23">zaměniliť slávu neporušitelného Boha za podobu obrazu porušitelného člověka a ptactva i čtvernožců a plazů.</verse>
				<verse number="24">Proto Bůh je vydal v žádostech srdce jejich v nečistotu, takže hanobili těla svá na sobě samých,</verse>
				<verse number="25">neboť zaměnili Boha pravého za (bohy) nepravé a ctili i klaněli se tvorstvu místo Tvůrci, jenž má býti veleben na věky amen.</verse>
				<verse number="26">Proto Bůh je vydal v náruživosti hanebné; vždyť ženy jejich zaměnily přirozené obcování za protipřirozené,</verse>
				<verse number="27">a podobně i muži, zanechavše přirozeného užívání pohlaví ženského, rozpálili se v chtíči svém k sobě vespolek, páchajíce mrzkost mužští s mužskými a docházejíce (tak) za své poblouzení na sobě samých odplaty, která jim náležela.</verse>
				<verse number="28">A poněvadž nevážili si toho, aby měli poznání Boha, vydal je Bůh ve smysl nevážný, aby činili věci neslušné,</verse>
				<verse number="29">jsouce naplněni všelikou nepravostí, nešlechetností, smilstvem, lakotou, špatností, plni závisti, vraždy, sváru, lsti, zlovolnosti,</verse>
				<verse number="30">jsouce pomlouvači, utrhači, nenávidci Boha, hanliví, pyšní, domýšliví, vynalézaví věcí zlých, rodičů neposlušní,</verse>
				<verse number="31">nemoudří, věrolomní, bezcitní, nesmířliví, nemilosrdní;</verse>
				<verse number="32">neboť ač poznali ustanovení Boží, že smrti hodni jsou ti, kteří takové věci páší, netoliko je činí, nýbrž i přisvědčují těm, kteří je páší.</verse>
			</chapter>
			<chapter number="2">
				<verse number="1">Proto jsi bez omluvy, člověče, a to každý, který je soudíš; neboť tím, že soudíš jiného, sám sebe odsuzuješ, ježto činíš totéž, co soudíš (na jiném).</verse>
				<verse number="2">Víme však, že soud Boží jest podle pravdy na ty, kteří takové věci činí.</verse>
				<verse number="3">I domníváš se snad, člověče, jenž soudíš ty, kteří takové věci páší, a sám je činíš, že ty unikneš soudu Božímu?</verse>
				<verse number="4">aneb pohrdáš bohatstvím jeho dobrotivosti a trpělivosti a shovívavosti nevěda, že dobrotivost Boží vede tě ku pokání?</verse>
				<verse number="5">Podle zatvrzelosti své však a nekajícného srdce svého hromadíš sobě hněv Boží v den hněvu a zjevení spravedlivého soudu Božího,</verse>
				<verse number="6">jenž „odplatí každému podle skutků jeho,“</verse>
				<verse number="7">těm totiž, kteří s vytrvalostí v díle dobrém hledají slávy a cti a neporušenosti, životem věčným,</verse>
				<verse number="8">těm pak, kteří jsou sobečtí a neposlouchají pravdy, nýbrž poslouchají nepravosti, hněvem a nemilostí.</verse>
				<verse number="9">Soužení a úzkost přijde na každou duši člověka, který páše zlé, jak na žida, a to předem, tak na pohana,</verse>
				<verse number="10">sláva však i čest a pokoj na každého, kdo činí dobré, jak na žida a to předem, tak na pohana;</verse>
				<verse number="11">neboť u Boha není stranictví.</verse>
				<verse number="12">Ti totiž, kteří zhřešili bez zákona, bez zákona též zahynou, a ti, kteří pod zákonem zhřešili, zákonem budou odsouzeni;</verse>
				<verse number="13">neboť nikoli posluchači zákona jsou spravedliví u Boha, nýbrž činitelé zákona budou uznáni za spravedlivé.</verse>
				<verse number="14">Když totiž pohané, kteří nemají zákona, přirozeným způsobem činí to, co zákon předpisuje, ti nemajíce zákona jsou sami sobě zákonem,</verse>
				<verse number="15">neboť ukazují, že dílo zákona jest vštípeno v srdcích jejich, a o tom svědectví spolu vydá jejich svědomí, tím totiž, že myšlenky jejich budou se vzájemně obviňovati neb i zastávati,</verse>
				<verse number="16">a to v den, kdy Bůh skrze Ježíše Krista bude souditi skryté věci lidské podle evangelia mého.</verse>
				<verse number="17">Ty však sloveš židem a spoléháš na zákon a honosíš se Bohem,</verse>
				<verse number="18">a jsa vyučován zákonem znáš vůli jeho i schvaluješ to, co jest lepší;</verse>
				<verse number="19">také se domýšlíš, že jsi vůdcem slepých, světlem těch, kteří jsou ve tmě,</verse>
				<verse number="20">pěstounem nemoudrých, učitelem nedospělých, a to proto, poněvadž v zákoně máš obraz poznání a pravdy.</verse>
				<verse number="21">Nuže, ty učíš jiného, a sám sebe neučíš; ty kážeš, že se nemá krásti, a kradeš;</verse>
				<verse number="22">ty pravíš, že se nemá cizoložiti, a cizoložíš; ty máš v ohavnosti modly, a dopouštíš se svatokrádeže;</verse>
				<verse number="23">ty se honosíš zákonem, a přestupováním zákona Boha zneuctíváš.</verse>
				<verse number="24">Neboť jak psáno jest, „jméno Boží bývá pohaněno od vás mezi pohany.“</verse>
				<verse number="25">Obřízka sice prospívá, zachováváš-li zákon; jsi-li však přestupcem zákona, obřízka tvá stala se ti neobřízkou.</verse>
				<verse number="26">Jestli tedy neobřezaný zachovává předpisy zákona, nebude-liž neobřízka jeho počítati se za obřízku?</verse>
				<verse number="27">Ano ten, jenž od přírody jest neobřezán a zákon Boží plní, ten bude souditi tebe, jenž pod písmem a obřízkou jsi přestupcem zákona:</verse>
				<verse number="28">Neboť nikoli ten jest žid (pravý), který jest jím zevně, ani ta obřízka (pravá), která jest zřejmě na těle,</verse>
				<verse number="29">nýbrž ten, jenž jest židem ve skrytě, a obřízka srdce, (která se děje) v Duchu, nikoliv v liteře, (neboť) jeho chvála není z lidí, nýbrž z Boha.</verse>
			</chapter>
			<chapter number="3">
				<verse number="1">Kterou tedy přednost má žid, aneb který prospěch jest z obřízky?</verse>
				<verse number="2">Velikou každým řádem. První, že jsou jim svěřeny výpovědi Boží.</verse>
				<verse number="3">Ale což, jestli někteří z nich neuvěřili? Zmaří jejich nevěra věrnost Boží?</verse>
				<verse number="4">Nikoliv, nýbrž „budiž Bůh pravdomluvný, každý pak člověk lhář,“ jakož jest psáno: „Abys byl shledán spravedlivý ve svých slovech a zvítězil, když souzen býváš.“</verse>
				<verse number="5">Jestli však nepravost naše staví na světlo spravedlnost Boží, co díme? Jest nespravedliv Bůh, který vypouští hněv? (Po lidsku to pravím.)</verse>
				<verse number="6">Nikoliv, sic kterak bude Bůh souditi ten svět?</verse>
				<verse number="7">Neboť jestli pravda Boží vynikla mou lží k jeho slávě, proč právě já mám jako hříšník býti odsuzován?</verse>
				<verse number="8">A proč bychom, jak se o nás praví pomluvou a jak někteří tvrdí, že říkáme, nečinili věcích zlých, aby vzešly dobré? Jejich odsouzení jest spravedlivé.</verse>
				<verse number="9">Co tedy? Předčíváme je? Nikoli. Vždyť jsme svrchu obvinili židy i pohany, že všichni jsou pod hříchem,</verse>
				<verse number="10">jak jest psáno: „Není člověka spravedlivého;</verse>
				<verse number="11">není moudrého, není, kdo by hledal Boha.</verse>
				<verse number="12">Všichni se odchýlili, vesměs stali se neužitečnými; není, kdo by činil dobré, není ani jediného.</verse>
				<verse number="13">Hrobem otevřeným jest hrdlo jejich, svými jazyky jednají lstivě, jed hadí jest pod jejich rty.</verse>
				<verse number="14">Jejich ústa jsou plna zlořečení a hořkosti;</verse>
				<verse number="15">nohy jejich jsou rychlé ku prolévání krve, zkáza a bída na cestách jejich,</verse>
				<verse number="16">a cesty pokoje nepoznali.</verse>
				<verse number="17">Není bázně Boží před očima jejich.“</verse>
				<verse number="18">Víme však, že všecko, co zákon praví, mluví k těm, kteří jsou pod zákonem,</verse>
				<verse number="19">aby všecka ústa se odmlčela a veškeren svět se uznal před Bohem vinným;</verse>
				<verse number="20">neboť ze skutků zákona nebude ospravedlněn před ním nižádný člověk, ježto skrze zákon přichází poznání hříchu.</verse>
				<verse number="21">Nyní však zjevena jest spravedlnost Boží bez zákona, jsouc osvědčována zákonem i proroky,</verse>
				<verse number="22">míním to spravedlnost Boží, která (přichází) věrou v Ježíše Krista ke všem a to na všecky, kteří věří (v něho); není totiž rozdílu,</verse>
				<verse number="23">neboť všichni zhřešili a potřebují slávy Boží,</verse>
				<verse number="24">ospravedlněni pak bývají zdarma jeho milostí (a to) pro vykoupení skrze Krista Ježíše,</verse>
				<verse number="25">kterého Bůh představil v jeho krvi jako oběť smírnou skrze víru, aby ukázal svou spravedlnost (vzhledem k tomu), že hříchy dříve spáchané opomíjel (trestati)</verse>
				<verse number="26">ve své shovívavosti, (jakož i) aby ukázal svou spravedlnost v čase nynějším, by sám byl spravedliv a též ospravedlňoval toho, kdo jest z víry Ježíše Krista.</verse>
				<verse number="27">Kde tedy jest chlouba tvá? Jest vyloučena. Kterým zákonem? Skutků-li? Nikoli, nýbrž zákonem víry.</verse>
				<verse number="28">Neboť soudíme, že člověk bývá ospravedlňován věrou bez skutků zákona.</verse>
				<verse number="29">Či jest snad Bůh toliko (Bohem) židů? Není-liž i (Bohem) pohanů? Ano, i pohanů,</verse>
				<verse number="30">neboť jest jeden Bůh, jenž ospravedlňuje obřízku z víry a neobřízku skrze víru.</verse>
				<verse number="31">Rušíme snad tedy věrou zákon? Nikoli, nýbrž stvrzujeme zákon.</verse>
			</chapter>
			<chapter number="4">
				<verse number="1">Čeho tedy, řekneme, že došel Abraham, praotec náš podle těla?</verse>
				<verse number="2">Neboť byl-li Abraham ospravedlněn ze skutků, má příčinu se honositi, ale ne u Boha.</verse>
				<verse number="3">Neboť co dí Písmo? „Uvěřil Abraham Bohu, a bylo mu to počteno ke spravedlnosti.“</verse>
				<verse number="4">Ale tomu, kdo pracuje, mzda nepočítá se z milosti; nýbrž z povinnosti;</verse>
				<verse number="5">tomu pak, kdo nepracuje, nýbrž věří v toho, jenž ospravedlňuje bezbožníka, počítá se víra jeho ke spravedlnosti (podle ustanovení Boží milosti),</verse>
				<verse number="6">jakož i David vyslovuje blahoslavenství nad člověkem, kterému Bůh přičítá spravedlnost bez skutků (řka):</verse>
				<verse number="7">„Blahoslavení jsou ti, jimž nepravosti jsou odpuštěny, a jichž hříchy jsou zakryty.</verse>
				<verse number="8">Blahoslavený člověk, kterému Hospodin nepřičítá hříchu.“</verse>
				<verse number="9">Nuže, vztahuje se blahoslavenství toto (jenom) na obřízku aneb také na neobřízku? Pravíme totiž: „Počtena byla Abrahamovi víra ke spravedlnosti.“</verse>
				<verse number="10">Kterak tedy byla počtena, v obřízce-li, či-li v neobřízce? Nikoli v obřízce, nýbrž v neobřízce.</verse>
				<verse number="11">A on přijal znamení obřízky jako pečeť spravedlnosti z víry, kterou měl v neobřízce, aby byl otcem všech věřících z neobřízky, by také jim to bylo počteno ke spravedlnosti,</verse>
				<verse number="12">a aby byl otcem obřízky těm, kteří nejen jsou z obřízky, nýbrž též kráčejí v šlépějích víry, kterou měl otec náš Abraham (již) v neobřízce.</verse>
				<verse number="13">Vždyť nikoliv skrze zákon dostalo se Abrahamovi neb potomstvu jeho zaslíbení, že se stane dědicem světa, nýbrž skrze spravedlnost z víry.</verse>
				<verse number="14">Neboť jsou-li dědici (toliko) ti, kteří jsou ze zákona, marnou stala se víra a zrušeno jest zaslíbení.</verse>
				<verse number="15">Vždyť zákon působí hněv. Kde však není zákona, není ani přestoupení;</verse>
				<verse number="16">proto z víry (přichází dědictví), aby z milosti (bylo, a to za tím účelem); aby pevné bylo zaslíbení veškerému potomstvu, nejen tomu, které jest ze zákona, nýbrž i tomu, které jest z víry Abrahamovy, jenž jest otcem nás všech,</verse>
				<verse number="17">(jakož jest psáno: „Otcem mnoha národů jsem tě ustanovil“), a to před Bohem; jemuž uvěřil, jenž obživuje mrtvé a povolává to, co není, jakoby bylo.</verse>
				<verse number="18">On proti očekávání v naději uvěřil, že bude otcem mnoha národů podle toho, co mu bylo řečeno: „Tak bude potomstvo tvé.“</verse>
				<verse number="19">A poněvadž neochaběl ve víře, nehleděl na své tělo umrtvené, ač byl již téměř stoletý, ani na umrtvený život Sářin.</verse>
				<verse number="20">Pro zaslíbeni Boží však nepochyboval z nedůvěry, nýbrž posilnil se věrou, vzdav (tak) chválu Bohu</verse>
				<verse number="21">(a) jsa pevně přesvědčen, že jest mocen též učiniti, co slíbil.</verse>
				<verse number="22">Proto také bylo mu to počtěno ke spravedlnosti.</verse>
				<verse number="23">Nebylo však pouze pro něho napsáno, že mu to bylo počtěno ke spravedlnosti,</verse>
				<verse number="24">nýbrž i pro nás, jimž se to také počte, budeme-li věřiti v toho, jenž vzkřísil z mrtvých Ježíše Krista, Pána našeho,</verse>
				<verse number="25">jenž byl vydán pro hříchy naše a vstal pro ospravedlnění naše.</verse>
			</chapter>
			<chapter number="5">
				<verse number="1">Jsouce tedy ospravedlněni z víry, máme pokoj s Bohem skrze Pána našeho Ježíše Krista,</verse>
				<verse number="2">skrze něhož jsme obdrželi věrou i přístup k té milosti, ve které stojíme, a honosíme se nadějí ve slávu Boží.</verse>
				<verse number="3">A nejen to, nýbrž také se honosíme souženími vědouce, že soužení působí vytrvalost,</verse>
				<verse number="4">vytrvalost osvědčení se, osvědčení naději;</verse>
				<verse number="5">naděje však nezahanbuje, neboť láska Boží vylita jest v srdcích našich skrze Ducha svatého, kterýž nám byl dán.</verse>
				<verse number="6">Neboť proč zemřel Kristus za nás, když jsme byli ještě mdlí, v čas to příhodný, za bezbožné?</verse>
				<verse number="7">Vždyť sotva za spravedlivého kdo umírá; za dobrého totiž snad někdo se i odhodlá zemříti.</verse>
				<verse number="8">Bůh však ukazuje svou lásku k nám tím, že Kristus zemřel za nás, když jsme byli ještě hříšníky;</verse>
				<verse number="9">mnohem spíše tedy nyní, byvše ospravedlněni krví jeho, budeme uchováni skrze něho od hněvu.</verse>
				<verse number="10">Neboť jestli byvše v nelásce, byli jsme smířeni s Bohem smrtí Syna jeho, tím spíše byvše smířeni, budeme zachováni v životě jeho;</verse>
				<verse number="11">a nejen to, nýbrž se i honosíme v Bohu skrze Pána našeho Ježíše Krista, skrze něhož nyní jsme došli smíření.</verse>
				<verse number="12">Proto jako skrze jednoho člověka hřích přišel na tento svět a skrze hřích smrt, a (jako) tak na všecky lidi smrt přišla, (v něm) všichni zhřešili. -</verse>
				<verse number="13">Až do zákona totiž hřích byl na světě, ale hřích se nepřičítal, poněvadž nebylo zákona.</verse>
				<verse number="14">Přece však smrt panovala od Adama až do Mojžíše, a (to) nad těmi, kteří nezhřešili přestoupením podobným (přestoupení) Adamovu, jenž jest předobrazem příštího.</verse>
				<verse number="15">Avšak ne tak jest to s milodarem, jako s proviněním; neboť jestli proviněním toho jednoho zemřelo jich mnoho, tím spíše milost Boží a dar v milosti jednoho člověka, Ježíše Krista, přišly hojně na mnohé.</verse>
				<verse number="16">A ne tak jest to s darem, jako (se stalo) skrze jednoho prohřešivšího se; soud totiž (byl) z jednoho provinění k odsouzení, milodar však jest z mnoha provinění k ospravedlnění.</verse>
				<verse number="17">Neboť jestli proviněním jednoho smrt kralovala skrze toho jednoho, mnohem spíše ti, kteří dostávají hojnost milosti a daru ospravedlnění, budou kralovati v životě věčném skrze jednoho, Ježíše Krista.</verse>
				<verse number="18">Nuže, jako s proviněním jednoho (přišlo to) na všecky lidi k odsouzení, tak i pravým činem jednoho (přichází to) na všecky lidi k ospravedlnění životodárnému.</verse>
				<verse number="19">Neboť jako neposlušností jednoho člověka stalo se jich hříšnými mnoho, tak i poslušností jednoho stane se jich spravedlivými mnoho.</verse>
				<verse number="20">Zákon pak přistoupil vedle toho, aby se rozhojnilo provinění; kde však se rozhojnil hřích, (tam) rozhojnila se nad míru milost,</verse>
				<verse number="21">aby jako hřích kraloval ve smrti, tak i milost kralovala skrze spravedlnost k životu věčnému skrze Ježíše Krista, Pána našeho.</verse>
			</chapter>
			<chapter number="6">
				<verse number="1">Co tedy řekneme? Máme snad zůstávati ve hříchu, aby se milost rozhojnila?</verse>
				<verse number="2">Nikoliv. My, kteří jsme zemřeli hříchu, kterak ještě budeme v něm žíti?</verse>
				<verse number="3">Aneb nevíte-li, že my všichni, kteří jsme byli pokřtěni v Krista Ježíše, v jeho smrt jsme byli pokřtěni?</verse>
				<verse number="4">Byli jsme tedy pohřbeni s ním skrze křest ve smrt, abychom tak, jako Kristus byl vzkříšen z mrtvých slávou Otcovou, i my vedli život nový.</verse>
				<verse number="5">Neboť jestliže jsme byli vštípeni v něj co do podobnosti smrti jeho, zajisté i co do vzkříšení (budeme v něj vštípeni),</verse>
				<verse number="6">to vědouce, že starý člověk náš byl spolu (s ním) ukřižován, aby se zničilo tělo hříchu, (a to k tomu konci), bychom nesloužili již hříchu.</verse>
				<verse number="7">Neboť kdo zemřel, jest sproštěn od hříchu.</verse>
				<verse number="8">Jestliže však jsme zemřeli s Kristem, věříme, že také živi budeme s ním,</verse>
				<verse number="9">vědouce, že Kristus vstav z mrtvých již neumírá, smrt nad nim již nepanuje.</verse>
				<verse number="10">Neboť že zemřel, zemřel pro hřích jednou, že však žije, žije pro Boha.</verse>
				<verse number="11">Tak i vy mějte za to, že jste mrtvi pro hřích, živi však pro Boha v Kristu Ježíši, Pánu našem.</verse>
				<verse number="12">Nekraluj tedy již hřích ve smrtelném těle vašem, tak abyste poslouchali žádostí jeho,</verse>
				<verse number="13">ani nedávejte údů svých hříchu za nástroj nepravosti, nýbrž oddejte se Bohu jako takoví, kteří (vstavše) z mrtvých jsou živi a své údy (oddejte) Bohu za nástroj spravedlnosti.</verse>
				<verse number="14">Vždyť hřích nebude panovati nad vámi, neboť nejste pod zákonem, nýbrž pod milostí.</verse>
				<verse number="15">Co tedy? Máme snad hřešiti, poněvadž nejsme pod zákonem, nýbrž pod milostí? Nikoliv.</verse>
				<verse number="16">Nevíte-li, že jste služebníky toho, komu se oddáváte za služebníky ku poslušnosti (toho), koho posloucháte, buďto (služebníky) hříchu k smrti, aneb (služebníky) poslušnosti ke spravedlnosti?</verse>
				<verse number="17">Ale díky Bohu, že byvše služebníky hříchu, uposlechli jste ze srdce toho vzoru učení, ve který jste byli uvedeni,</verse>
				<verse number="18">byvše pak osvobozeni od hříchu, učiněni jste služebníky spravedlnosti.</verse>
				<verse number="19">Lidskou věc to pravím pro slabost těla vašeho; neboť jako jste dávali údy své ve službu nečistotě a nepravosti k nepravosti, tak nyní dejte údy své ve službu spravedlnosti ku posvěcení;</verse>
				<verse number="20">neboť když jste byli služebníky hříchu, byli jste svobodni proti spravedlnosti.</verse>
				<verse number="21">Nuže, který užitek měli jste tehdy? Věci, za které se nyní stydíte; neboť konec těch věcí jest smrt.</verse>
				<verse number="22">Nyní však byvše osvobozeni od hříchu, ale učiněni služebníky Božími, máte užitek svůj ku posvěcení, konec pak život věčný;</verse>
				<verse number="23">neboť odplata hříchu jest smrt, milodar Boží však (jest) život věčný v Kristu Ježíši, Pánu našem.</verse>
			</chapter>
			<chapter number="7">
				<verse number="1">Aneb nevíte-li bratří, - mluvímť k těm, kteří zákon znají, že zákon panuje nad člověkem, pokud žije?</verse>
				<verse number="2">Neboť žena provdaná připoutána jest zákonem k muži živému; zemře-li muž (její), jest rozvázána od zákona o muži.</verse>
				<verse number="3">Proto za života mužova bude slouti cizoložnicí, oddá-li se muži jinému; zemře-li však muž její, jest svobodna od zákona (o muži), takže nebude cizoložnicí, oddá-li se muži jinému.</verse>
				<verse number="4">Tak i vy, bratři moji, byli jste usmrceni zákonu skrže tělo Kristovo, abyste se oddali jinému, tomu, jenž vstal z mrtvých, abychom přinášeli užitek Bohu.</verse>
				<verse number="5">Neboť když jsme byli v těle, působily v údech našich žádosti k hříchům (vzbuzené) skrze zákon, aby přinášely užitek smrti;</verse>
				<verse number="6">nyní však jsme osvobozeni od zákona odumřevše tomu (stavu), ve kterém jsme byli drženi, takže sloužíme v novotě ducha, a ne ve starobylosti litery.</verse>
				<verse number="7">Co tedy řekneme? Jest zákon hříšný? Nikoliv. Ale hříchu jsem nepoznal, leč skrze zákon; neboť o žádostivosti bych nevěděl, kdyby zákon nepravil: „Nepožádáš.“</verse>
				<verse number="8">Hřích však vzav podnět skrze přikázání, způsobil ve mně veškerou žádost; neboť bez zákona hřích jest mrtev.</verse>
				<verse number="9">Já pak jsem žil někdy bez zákona; když však přišlo přikázání, hřích ožil,</verse>
				<verse number="10">ale já jsem zemřel, a tak se shledalo, že přikázání, které (bylo dáno) k životu, jest mi k smrti.</verse>
				<verse number="11">Hřích totiž vzav podnět skrze přikázání, podvedl mě a usmrtil skrze ně.</verse>
				<verse number="12">A tak zajisté zákon jest svatý, i přikázání jest svaté a spravedlivé a dobré.</verse>
				<verse number="13">Tedy-li to, co dobré jest, mně stalo se smrtí? Nikoliv. Avšak hřích, aby se ukázal hříchem, působil mi skrze to dobré smrt, aby nad míru hříšným stal se hřích skrze přikázání.</verse>
				<verse number="14">Víme zajisté, že zákon jest duchovní, ale já jsem tělesný, zaprodaný hříchu;</verse>
				<verse number="15">neboť tomu, co dělám, nerozumím; vždyť nekonám to, co chci, nýbrž to činím, čeho nenávidím.</verse>
				<verse number="16">Činím-li však to, čeho nechci, souhlasím se zákonem, že jest dobrý.</verse>
				<verse number="17">I nedělám to já, nýbrž ten hřích, který přebývá ve mně.</verse>
				<verse number="18">Vím totiž, že ve mně, totiž v mém tčle, nepřebývá dobré, neboť chtění jest při mně, konání dobra však nikoliv;</verse>
				<verse number="19">vždyť nečiním to dobré, které chci, nýbrž konám to zlé, kterého nechci,</verse>
				<verse number="20">Číním-li však právě to, čeho nechci, nedělám to já, nýbrž ten hřích, který přebývá ve mně.</verse>
				<verse number="21">Shledávám tedy v sobě pravidlo, že když chci činiti dobré, jest při mně zlé.</verse>
				<verse number="22">Libuji si totiž v zákoně Božím podle člověka vnitřního,</verse>
				<verse number="23">ale vidím jiný zákon v údech svých, který bojuje proti zákonu mysli mé a jímá mě pod zákon hříchu, jenž jest v údech mých.</verse>
				<verse number="24">Já nešťastný člověk! Kdo mě vysvobodí z těla smrti této?</verse>
				<verse number="25">Díky Bohu skrze Ježíše Krista, Pána našeho! Nuže tedy, já sám myslí sloužím zákonu Božímu, tělem však zákonu hříchu.</verse>
			</chapter>
			<chapter number="8">
				<verse number="1">Žádného tedy zavržení není již pro ty, kteří jsou v Kristu Ježíši, kteří nežijí podle těla.</verse>
				<verse number="2">Neboť zákon ducha oživujícího osvobodil mě v Kristu Ježíši od zákona hříchu a smrti.</verse>
				<verse number="3">Co totiž nemožno bylo zákonu, poněvadž byl slabý skrze tělo, (to způsobil) Bůh: poslav Syna svého v podobě těla hříchu a pro hřích, odsoudil ten hřích na těle,</verse>
				<verse number="4">aby spravedlnost zákona naplnila se v nás jakožto těch, kteří nežijeme podle těla, nýbrž podle ducha.</verse>
				<verse number="5">Neboť ti, kteří jsou podle těla, obmýšlejí věci tělesné, ti však, kteří jsou podle ducha, (obmýšlejí) věci duchovní.</verse>
				<verse number="6">Smýšlení těla totiž jest smrt, smýšlení ducha však život a pokoj,</verse>
				<verse number="7">(to proto), poněvadž smýšlení těla jest nepřítelem Bohu, neboť nepoddává se zákonu Božímu, ba ani (poddati se) nemůže,</verse>
				<verse number="8">a ti, kteří jsou v těle, nemohou se líbiti Bohu.</verse>
				<verse number="9">Vy však nejste v těle, nýbrž v duchu, ačli Duch Boží přebývá ve vás; jestliže však někdo nemá Ducha Kristova, ten není jeho.</verse>
				<verse number="10">Ale je-li Kristus ve vás, tělo sice jest mrtvé pro hřích, duch však žije pro ospravedlnění.</verse>
				<verse number="11">A přebývá-li ve vás Duch toho, jenž vzkřísil z mrtvých Ježíše, zajisté ten, jenž vzkřísil Krista Ježíše, oživí také smrtelná těla vaše pro svého Ducha, jenž přebývá ve vás.</verse>
				<verse number="12">Nuže bratři, jsme povinni nikoli tělu, abychom podle těla žili.</verse>
				<verse number="13">Neboť žijete-li podle těla, zemřete; jestli však duchem kony těla umrtvujete, budete žíti.</verse>
				<verse number="14">Vždyť všichni ti, kteří se dávají vésti Duchem Božím, jsou synové Boží.</verse>
				<verse number="15">Neboť nepřijali jste ducha služebnosti, abyste se zase strachovali, nýbrž přijali jste ducha synovství, ve kterém voláme: „Abba, Otče!“</verse>
				<verse number="16">Ano i Duch vydává svědectví s duchem naším, že jsme dítkami Božími.</verse>
				<verse number="17">Jsme-li však dítkami, (tedy) i dědici, dědici Božími a spoludědici Kristovými, ačli spolu s ním trpíme, abychom s ním i oslaveni byli.</verse>
				<verse number="18">Myslím totiž, že utrpení nynějšího času nejsou ničím proti budoucí slávě, která se zjeví na nás.</verse>
				<verse number="19">Vždyť i tvorstvo očekává s toužebnosti zjevení synů Božích.</verse>
				<verse number="20">Neboť marnosti bylo poddáno tvorstvo, nikoli dobrovolně, nýbrž pro toho, jenž je poddal s nadějí,</verse>
				<verse number="21">že i to tvorstvo bude osvobozeno od poroby porušení ve svobodu slávy synů Božích.</verse>
				<verse number="22">Víme zajisté, že veškeré tvorstvo spolu sténá a trpí bolest až dosavad.</verse>
				<verse number="23">A nejen ono, nýbrž i my, ač máme prvotiny Ducha, i my sami v sobě sténáme, očekávajíce synovství, (totiž) vykoupení těla svého.</verse>
				<verse number="24">Neboť (jen) co do naděje byli jsme spaseni. Naděje však, která se vidí, není naděje, neboť kterak má kdo naději toho, co vidí?</verse>
				<verse number="25">Ale nadějeme-li se toho, čeho nevidíme, očekáváme to s trpělivostí.</verse>
				<verse number="26">Podobně však i Duch spolu přispívá slabosti naší. Nevíme totiž, zač bychom měli se modliti, jak jest potřebí; ale Duch sám přimlouvá se za nás za všecky vzdechy nevyslovenými.</verse>
				<verse number="27">Ten pak, jenž zpytuje srdce, ví, čeho Duch žádá, že (totiž) podle Boha se přimlouvá za věřící.</verse>
				<verse number="28">Víme však, že těm, kteří milují Boha, všecky věci napomáhají k dobrému, (jakožto) těm, kteří podle úradku (Božího) jsou povoláni.</verse>
				<verse number="29">Neboť ty, které předzvěděl, také předurčil (k tomu), aby byli připodobněni obrazu Syna jeho, by on byl prvorozeným mezi mnoha bratry.</verse>
				<verse number="30">Ty pak, které předurčil, také povolal, a ty, které povolal, též ospravedlnil, ty však, které ospravedlnil, také oslavil.</verse>
				<verse number="31">Co tedy řekneme k tomu? Je-li Bůh pro nás, kdo proti nám?</verse>
				<verse number="32">Ten, jenž ani vlastního Syna neušetřil, nýbrž za nás všecky jej vydal, - kterak i s ním nedá nám všeho?</verse>
				<verse number="33">Kdo bude žalovati na vyvolence Boží? Bůh jest to, jenž ospravedlňuje.</verse>
				<verse number="34">Kdo jest, jenž by je odsoudil? Kristus Ježíš to jest, jenž za nás umřel, ano i z mrtvých vstal, jenž jest na pravici Boží, jenž se též přimlouvá za nás.</verse>
				<verse number="35">Kdo (tedy) nás odloučí od lásky Kristovy? Soužení-li aneb úzkost neb hlad neb nahota neb nebezpečenství neb pronásledování neb meč?</verse>
				<verse number="36">(jakož jest psáno: „Neboť pro tebe jsme na smrt vydáváni po celý den; pokládáni jsme za ovce na zabití).“</verse>
				<verse number="37">Ale v tom všem vítězíme úplně skrze toho, jenž si nás zamiloval.</verse>
				<verse number="38">Neboť jsem přesvědčen, že ani smrt ani život, ani andělé ani knížata ani mocnosti, ani věci přítomné ani budoucí, ani síla</verse>
				<verse number="39">ani výška ani hloubka, ani které stvoření jiné nebude nás moci odloučiti od lásky Boží, která jest v Kristu Ježíši, Pánu našem.</verse>
			</chapter>
			<chapter number="9">
				<verse number="1">Pravdu pravím v Kristu, nelžu, a spolu se mnou moje svědomí vydává svědectví v Duchu svatém,</verse>
				<verse number="2">že mám zármutek veliký a ustavičnou bolest v srdci svém.</verse>
				<verse number="3">Vždyť bych si přál, abych já sám byl zavržen od Krista pro své bratry, mé příbuzné podle těla,</verse>
				<verse number="4">kteří jsou israelité, jejichž jest synovství a sláva a úmluva i zákonodárství a bohoslužba a zaslíbení;</verse>
				<verse number="5">jejichž jsou otcové a z nichž jest Kristus podle těla, jenž jest nade všecko, Bůh velebený na věky. Amen.</verse>
				<verse number="6">Tím však nepravím, že by zmařeno bylo slovo Boží. Neboť ne všichni ti jsou israelité (praví), kteří pocházejí od Israele,</verse>
				<verse number="7">aniž proto, že jsou potomstvem Abrahamovým, jsou všichni dítkami, nýbrž „v Isákovi bude tobě nazváno potomstvo“,</verse>
				<verse number="8">to jest: nikoliv ti jsou dítkami Božími, kteří jsou dítkami podle těla, nýbrž ti se počítají ku potomstvu, kteří jsou dítkami podle zaslíbení.</verse>
				<verse number="9">Slovo záslibné jest totiž toto: „O tomto čase (za rok) přijdu (zase), a Sára bude míti syna.“</verse>
				<verse number="10">A netoliko ona (dostala zaslíbení), nýbrž i Rebeka, počavši (dva syny) z jednoho (muže), z Isáka, otce našeho.</verse>
				<verse number="11">Neboť když se ještě nenarodili, aniž co dobrého neb špatného učinili, aby (v platnosti) zůstával úradek Boží o vyvolení nikoli ze skutků, nýbrž z toho, jenž povolává,</verse>
				<verse number="12">bylo jí řečeno: „Starší bude sloužiti mladšímu,“</verse>
				<verse number="13">jakož jest psáno: „Jakoba jsem si zamiloval, Esaua v nenávist jsem pojal.“</verse>
				<verse number="14">Co tedy řekneme? Jest u Boha nespravedlnost? Nikoli.</verse>
				<verse number="15">Neboť řekl k Mojžíšovi: „Smiluji se nad tím, nad kým se smiluji, a slituji se nad tím, nad kým se slituji.“</verse>
				<verse number="16">Není tedy na tom, kdo chce, ani na tom, kdo běží, nýbrž na Bohu, jenž se smilovává.</verse>
				<verse number="17">Neboť Písmo sv. praví k faraonovi: „Právě k tomu jsem tě vzbudil, abych ukázal na tobě svou moc, aby se rozhlásilo jméno mé po veškeré zemi.“</verse>
				<verse number="18">Nuže nad kým chce, se smilovává, a koho chce, zatvrzuje.</verse>
				<verse number="19">Řekneš mi tedy: „Proč ještě si stěžuje? Neboť kdo odolá vůli jeho?“</verse>
				<verse number="20">Ó člověče, ano ty, kdo jsi, jenž odmlouváš Bohu? Řekne-liž výrobek výrobci: „Proč jsi mne udělal takto?“</verse>
				<verse number="21">Aneb nemá-li hrnčíř moci nad hlínou, aby z téhož truple udělal nádobu jednu k ozdobě, jinou k nezdobě?</verse>
				<verse number="22">jestliže však Bůh přes to, že chce ukázati hněv a v známost uvésti svoji moc, snášel u veliké shovívavosti nádoby hněvu způsobilé k zahynutí,</verse>
				<verse number="23">aby ukázal bohatství své slávy na nádobách milosrdenství, které připravil ke slávě?“</verse>
				<verse number="24">Jako takové i povolal nás nejen ze židů, nýbrž i z pohanů,</verse>
				<verse number="25">jak dí v Ozeáši: „Nazvu lidem svým toho, jenž nebyl mým lidem, a milou tu, která byla nemilá, a milosrdenství došlou tu, která nedošla milosrdenství;</verse>
				<verse number="26">a stane se, že na tom místě, na kterém jim bylo řečeno:,Vy nejste lid můj‘, tam budou nazváni syny Boha živého.“</verse>
				<verse number="27">Isaiáš pak volá nad Israelem: „Byť byl počet synů israelských jako písek mořský, ostatek (toliko) bude spasen,</verse>
				<verse number="28">neboť slovo(hrozebné) vykoná a ukrátí ve spravedlnosti; slovo totiž ukrácené učiní Hospodin na zemi.“</verse>
				<verse number="29">A jak předpověděl Isaiáš: „Kdyby Hospodin zástupů nebyl nám ponechal potomtva, byli bychom se stali jako Sodoma a Gomoře byli bychom připodobněni.“</verse>
				<verse number="30">Co tedy řekneme? To, že pohané, kteří spravedlnosti nehledali, spravedlnosti dosáhli, spravedlnosti totiž, která jest z víry,</verse>
				<verse number="31">israelité však, kteří hledali zákona spravedlnosti, k zákonu spravedlnosti nepřišli.</verse>
				<verse number="32">Proč? Poněvadž (hledali jí dojíti) ne z víry, nýbrž jako ze skutků; narazili (zajisté) na kámen úrazu,</verse>
				<verse number="33">jak jest psáno: „Hle, kladu na Sioně kámen úrazu a skálu pohoršení, a žádný, kdo v něho věří, nebude zahanben.“</verse>
			</chapter>
			<chapter number="10">
				<verse number="1">Bratři, tužba srdce našeho a prosba k Bohu (děje se) za ně, aby byli spaseni.</verse>
				<verse number="2">Neboť jim vydávám svědectví, že mají horlivost za Boha, ale ne podle porozumění.</verse>
				<verse number="3">Neznajíce totiž spravedlnosti Boží a hledíce stanoviti (spravedlnost) vlastní, nepoddali se spravedlnosti Boží.</verse>
				<verse number="4">Vždyť konec zákona jest Kristus, jenž jest k ospravedlnění pro každého, kdo (v něho) věří.</verse>
				<verse number="5">Neboť Mojžíš napsal o spravedlnosti, která jest ze zákona: „Člověk, který ji bude činiti, živ bude v ní.“</verse>
				<verse number="6">Spravedlnost však, která jest z víry praví: „Neříkej v srdci svém: Kdo vstoupí na nebe? To jest, aby Krista dolů svedl;</verse>
				<verse number="7">aneb: Kdo sestoupí do propasti? to jest, aby Krista z mrtvých vyvedl.“</verse>
				<verse number="8">Ale co dí (dále)? „Blízko tebe jest to slovo, v ústech tvých a v srdci tvém.“ Jest to slovo víry, které kážeme;</verse>
				<verse number="9">neboť budeš-li vyznávati ústy svými Pána Ježíše a budeš-li věřiti v srdci svém, že Bůh ho vzkřísil z mrtvých, spasen budeš.</verse>
				<verse number="10">Srdcem totiž se věří ke spravedlnosti, ústy však děje se vyznání ke spáse.</verse>
				<verse number="11">Neboť písmo praví: „Žádný, kdo v něho věří, nebude zahanben.“</verse>
				<verse number="12">Není zajisté rozdílu mezi židem a pohanem, neboť jeden a týž jest Pán všech, jsa bohat ke všem, kteří ho vzývají;</verse>
				<verse number="13">vždyť „každý, kdo vzývati bude jméno Hospodinovo, spasen bude.“</verse>
				<verse number="14">Nuže, kterak budou vzývati toho, v koho neuvěřili? Kterak však uvěří v toho, o kom neuslyšeli? A kterak uslyší bez hlasatele?</verse>
				<verse number="15">A kterak budou hlásati, nebudou-li posláni? Jakož jest psáno: „jak milý jest příchod těch, kteří zvěstují pokoj, kteří zvěstují věci dobré!“</verse>
				<verse number="16">Avšak ne všichni uposlechli evangelia. Neboť Isaiáš praví: „Pane, kdo uvěřil kázání našemu?“</verse>
				<verse number="17">Nuže víra z kázání, kázání pak z rozkazu Kristova.</verse>
				<verse number="18">Avšak táži se: Zdali neslyšeli? Ba ano; po veškeré zemi rozešel se hlas jejich a na konec země (zní) slova jejich.“</verse>
				<verse number="19">Táži se však: Zdali snad Israel neporozuměl? Předem Mojžíš praví: „K řevnivosti vás přivedu skrze nenárod a popudím k hněvu skrze národ nemoudrý.“</verse>
				<verse number="20">Isaiáš pak odvážně praví: „Nalezen jsem byl od těch, kteří mě nehledali, zjevil jsem se těm, kteří se po mně neptali.“</verse>
				<verse number="21">K Israeli však dí: „Po celý den jsem roztahoval ruce své k lidu nevěřícímu a odmlouvajícímu.“</verse>
			</chapter>
			<chapter number="11">
				<verse number="1">Proto pravím: Zavrhl snad Bůh lid svůj? Nikoli. Vždyť i já jsem israelita, z potomstva Abrahamova, z pokolení Benjamínova.</verse>
				<verse number="2">Bůh nezavrhl lidu svého, který předvěděl. Aneb nevíte-li, co praví Písmo při Eliášovi, kterak si stěžuje u Boha proti israelitům?</verse>
				<verse number="3">„Hospodine, proroky tvé pobili, oltáře tvé zbořili, a já jsem zůstal sám, a hledají bezživotí mého.“</verse>
				<verse number="4">Ale co praví jemu Boží odpověď? „Pozůstavil jsem si sedm tisíc mužů, kteří nesklonili kolena před Bálem.“</verse>
				<verse number="5">A tak i v tomto čase ostatek zůstal podle vyvolení z milosti.</verse>
				<verse number="6">Jestliže však z milosti, (tedy) ne již ze skutků; sic jinak milost nebyla by již milostí.</verse>
				<verse number="7">Co tedy? Čeho Israel hledal, toho nedošel, vyvolení však došli, ostatní pak jsou zaslepeni,</verse>
				<verse number="8">jakož jest psáno: „Bůh dal jim ducha otupělosti, oči, aby neviděli, a uši, aby neslyšeli až do dnešního dne.“</verse>
				<verse number="9">A David praví: „Budiž jim stůl jejich osidlem a léčkou a pastí a odplatou;</verse>
				<verse number="10">zatemnětež se oči jejich, aby neviděli, a hřbet jejich skláněj se vždycky.“</verse>
				<verse number="11">Táži se tedy: Zdali narazili aby padli? Nikoliv, nýbrž pádem jejich (přišla) spása k pohanům, aby řevnili po nich.</verse>
				<verse number="12">Byl-li však pád jejich bohatstvím pro svět a zmenšení jejich bohatstvím pro pohany, čím spíše plnost jejich!</verse>
				<verse number="13">Vám tedy, pohanokřesťanům, pravím: Pokud já jsem apoštolem pohanů, oslavuji úřad svůj,</verse>
				<verse number="14">zdali bych nějak k řevnivosti povzbudil své tělo a přivedl ke spáse některé z nich.</verse>
				<verse number="15">Neboť jestli zavržení jejich jest smířením světa, čím bude jejich přijetí, leč životem z mrtvých?</verse>
				<verse number="16">Jsou-li však prvotiny svaté, jest i celek, a je-li kořen svatý, jsou i ratolesti.</verse>
				<verse number="17">Jestliže některé ratolesti se ulomily, ty však byv olivou planou, byl jsi v ně vštípen a stal jsi se spoluúčastníkem kořene i tučnosti olivy,</verse>
				<verse number="18">nechlub se proti ratolestem; chlubíš-li se však, (pomni, že) ne ty neseš kořen, nýbrž kořen tebe.</verse>
				<verse number="19">Řekneš tedy: Ratolesti byly ulomeny, abych já byl vštípen.</verse>
				<verse number="20">Dobře; nevěrou byly ulomeny, ty však věrou stojíš; nesmýšlej vysoce, nýbrž boj se.</verse>
				<verse number="21">Neboť neušetří-li Bůh ratolestí přirozených, ani tebe neušetří.</verse>
				<verse number="22">Viz tedy dobrotivost i přísnost Boží: k padlým přísnost, k sobě pak dobrotivost Boží, setrváš-li v dobrotě; jinak i ty budeš vyťat.</verse>
				<verse number="23">Ale také oni, nezůstanou-li v nevěře, budou vštípeni; mocen jest zajisté Bůh zase je vštípiti;</verse>
				<verse number="24">neboť jestliže ty byl jsi vyťat z olivy podle přirozenosti plané a mimo přirozenost vštípen v olivu dobrou, čím spíše ti, kteří jsou (ratolestmi) přirozenými, budou vštípeni ve svou olivu!</verse>
				<verse number="25">Nechci totiž, bratří, abyste neznali toho tajemství (byste nebyli moudří u sebe), že totiž slepota připadla na Israele z části, dokud by plnost pohanů nevešla,</verse>
				<verse number="26">a tak veškeren Israel spasen nebyl, jakož jest psáno: „Přijde se Sionu Vykupitel a odvrátí bezbožnost od Jakuba;</verse>
				<verse number="27">a v tom bude má úmluva s nimi, že odejmu hříchy jejich.“</verse>
				<verse number="28">Vzhledem k evangelium jsou sice nepřáteli (Božími) pro vás, vzhledem k vyvolení však jsou miláčky pro otce.</verse>
				<verse number="29">Vždyť Bůh neželí darů a povolání svého.</verse>
				<verse number="30">Neboť jako vy někdy jste nevěřili Bohu, nyní však milosrdenství jste došli jejich nevěrou,</verse>
				<verse number="31">tak i oni nyní neuvěřili, aby milosrdenstvím vám prokázaným také sami došli milosrdenství.</verse>
				<verse number="32">Zahrnul zajisté Bůh všecky v nevěru, aby se smiloval nade všemi.</verse>
				<verse number="33">Ó hlubokosti bohatství a moudrosti i vědomosti Boží! Jak nevyzpytatelné jsou soudy jeho a nevystihlé cesty jeho!</verse>
				<verse number="34">Neboť kdo poznal mysl Páně? Aneb kdo byl jeho rádcem?</verse>
				<verse number="35">Aneb kdo prve dal jemu, a bude mu odplaceno?</verse>
				<verse number="36">Vždyť z něho a skrze něho a k němu jsou všecky věci; jemu sláva na věky. Amen.</verse>
			</chapter>
			<chapter number="12">
				<verse number="1">Proto napomínám vás, bratří, skrze milosrdenství Boží, abyste vydali tělo své v obět živou, svatou, Bohu libou, by to bylo duchovní bohoslužbou vaší.</verse>
				<verse number="2">A nepřipodobňujte se tomuto světu, nýbrž přeměňujte se obnovou mysli své, abyste zkoušeli, co jest vůle Boží, co totiž jest dobré a příjemné a dokonalé.</verse>
				<verse number="3">Neboť skrze milost mi danou pravím každému, jenž jest mezi vámi, aby nemyslil (o sobě) více, než sluší mysliti, nýbrž aby myslil skromně, a to podle úměry víry, kterou Bůh jednomukaždému udělil.</verse>
				<verse number="4">Jako totiž v jednom těle máme mnoho údů, ale všichni údové nemají téhož úkonu,</verse>
				<verse number="5">tak i my (počtem) mnozí jsme jedním tělem v Kristu, každý jednotlivec však údem jeden druhého.</verse>
				<verse number="6">Majíce však podle milosti nám udělené dary rozdílné, ať proroctví, (užívejme ho) podle úměry víry,</verse>
				<verse number="7">ať úřad, (pracujme) v tom úřadě, kdo má dar vyučování, (zabývej se) vyučováním,</verse>
				<verse number="8">kdo dar povzbuzování, povzbuzováním; kdo uděluje, (uděluj) v prostnosti, kdo jest představeným, (buď jím) s pečlivostí, kdo činí milosrdenství, (čiň je) s veselím.</verse>
				<verse number="9">Lásku mějte nelíčenou, nenávidíce zlého a přidržujíce se toho, co jest dobré.</verse>
				<verse number="10">V příčině lásky bratrské vespolek se milujte srdečně, v uctivosti předcházejte jeden druhého,</verse>
				<verse number="11">co do pečlivosti nebuďte liknaví; duchem buďte vroucí sloužíce Pánu;</verse>
				<verse number="12">v naději se radujte, v soužení buďte trpěliví, na modlitbě vytrvalí;</verse>
				<verse number="13">s věřícími v potřebách jejich se sdílejte, pohostinství ochotně prokazujte</verse>
				<verse number="14">Dobrořečte těm, kteří vás pronásledují, dobrořečte a nezlořečte.</verse>
				<verse number="15">Radujte se s radujícími, plačte s plačícími.</verse>
				<verse number="16">Buďte stejného smýšlení k sobě vespolek, nemyslíce vysoko, nýbrž sklánějíce se k nízkým. Nebuďte opatrní sami u sebe.</verse>
				<verse number="17">Nikomu neodplácejte zlého za zlé; bedliví buďte dobrého (nejen před Bohem nýbrž i) přede všemi lidmi.</verse>
				<verse number="18">Možno-li, pokud jest na vás, mějte pokoj se všemi lidmi;</verse>
				<verse number="19">nemstěte se sami, miláčkové, nýbrž dejte místo hněvu (Božímu), neboť jest psáno: „Mně (patří) pomsta, já odplatím, praví Hospodin.“</verse>
				<verse number="20">Avšak „lační-li nepřítel tvůj, nakrm jej; žížní-li, dej mu píti; neboť to čině, uhlí žhavé shrneš na hlavu jeho.“</verse>
				<verse number="21">1 Nedej se přemoci zlému, nýbrž přemáhej zlé dobrým.</verse>
			</chapter>
			<chapter number="13">
				<verse number="1">Každý buď poddán mocnostem vyšším; neboť není mocnosti, leč od Boha, a ty, které jsou, od Boha zřízeny jsou.</verse>
				<verse number="2">Proto kdo se protiví mocnosti, zřízení Božímu se protiví, ti pak, kteří se protiví, odsouzení sobě zjednají.</verse>
				<verse number="3">Neboť vrchnosti nejsou postrachem činu dobrému, nýbrž zlému. A chceš se nebáti mocnosti? Čiň dobré a budeš míti chválu z ní.</verse>
				<verse number="4">Neboť jest služebníkem Božím, tobě k dobrému. Činíš-li však zlé, boj se, neboť ne nadarmo nosí meč; jest zajisté služebníkem Božím, mstitelem k (vylití) hněvu na toho, kdo páše zlé.</verse>
				<verse number="5">Proto jest potřebí, abyste byli poddáni nejen pro hněv, nýbrž i pro svědomí.</verse>
				<verse number="6">Vždyť proto také daně dáváte; neboť jsou služebníky Božími, právě tím se zabývajíce.</verse>
				<verse number="7">Dávejte tedy všem, čím jste povinni: Komu daň (patří), tomu daň (dávejte); komu clo, tomu clo; komu bázeň, tomu bázeň; komu čest, tomu čest.</verse>
				<verse number="8">Nikomu nezůstávejte nic dlužni, leč abyste se milovali vespolek; neboť kdo miluje bližního, zákon naplnil;</verse>
				<verse number="9">(přikázání) zajisté „nesesmilníš, nezabiješ, nepokradeš, (nepromluvíš křivého svědectví), nepožádáš,“ a je-li které přikázání jiné, zahrnují se ve slově tomto: „Milovat budeš bližního svého jako sebe samého.“</verse>
				<verse number="10">Láska bližnímu zlého nečiní. Vyplněním zákona jest tedy láska.</verse>
				<verse number="11">A to (čiňte) znajíce čas, že totiž jest hodina, abychom již ze spánku povstali: neboť nyní jest blíže naše spása, než (byla) když jsme uvěřili.</verse>
				<verse number="12">Noc pokročila, den pak se přiblížil.Odložme tedy skutky temnosti a oblecme se v odění světla,</verse>
				<verse number="13">jako ve dne počestně choďme: ne v hodování a opilství, ne v smilstvu a nestydatostech, ne ve sváru a závisti,</verse>
				<verse number="14">nýbrž oblecte se v Pána Ježíše Krista, a nemějte péče o tělo tak, aby povstávaly chtíče.</verse>
			</chapter>
			<chapter number="14">
				<verse number="1">Toho však, kdo jest slabý ve víře, přijímejte, nikoli abyste posuzovali mínění.</verse>
				<verse number="2">Jeden totiž věří, že smí jísti všecko, jiný však, jsa slabý, jí zeleninu.</verse>
				<verse number="3">Kdo jí, nepohrdej tím, jenž nejí, a kdo nejí neodsuzuj toho, jenž jí, neboť Bůh ho přijal.</verse>
				<verse number="4">Kdo jsi ty, jenž soudíš cizího služebníka? Vlastnímu Pánu stojí nebo padá. Bude však státi, neboť mocen jest Bůh postaviti jej.</verse>
				<verse number="5">Někdo cení den jeden nad druhý, jiný cení (stejně) každý den. Každý o svém náhledu měj plné přesvědčení.</verse>
				<verse number="6">Kdo šetří dne, Pánu ho šetří; a kdo jí, Pánu jí, neboť děkuje Bohu. A kdo nejí, Pánu nejí a děkuje Bohu.</verse>
				<verse number="7">Nikdo zajisté z nás nežije sobě a neumírá sobě;</verse>
				<verse number="8">neboť žijeme-li, Pánu žijeme; umíráme-li, Pánu umíráme; ať tedy žijeme, nebo umíráme, Páně jsme.</verse>
				<verse number="9">K tomu (konci) zajisté Kristus zemřel a oživnul, aby panoval i nad mrtvými i nad živými.</verse>
				<verse number="10">Ty pak, proč soudíš bratra svého? Aneb i ty, proč pohrdáš bratrem svým? Všichni zajisté budeme státi před soudnou stolicí Boží,</verse>
				<verse number="11">neboť psáno jest: „Živ jsem já, praví Hospodin, že přede mnou poklekne každé koleno a každý jazyk vyzná Boha.“</verse>
				<verse number="12">Protož každý z nás bude (sám) za sebe počet vydávati Bohu.</verse>
				<verse number="13">Nesuďme tedy již jedni druhých, nýbrž to spíše usuďte, abyste nekladli před bratrem úrazu neb pohoršení.</verse>
				<verse number="14">Vím a jsem přesvědčen v Pánu Ježíši, že nic není poskvrněno samo sebou, leč tomu, kdo se domnívá, že něco jest poskvrněno, tomu jest to poskvrněno.</verse>
				<verse number="15">Avšak zarmucuje-li se bratr tvůj pro pokrm, již více nejednáš podle lásky. Nevrhej v záhubu pokrmem svým toho, za koho Kristus zemřel.</verse>
				<verse number="16">Nebudiž tedy v potupu vydávána dobrá věc vaše.</verse>
				<verse number="17">Vždyť království Boží není pokrmem a nápojem, nýbrž spravedlností a pokojem a radostí v Duchu svatém;</verse>
				<verse number="18">neboť kdo tímto slouží Kristu, jest Bohu milý a lidem příjemný.</verse>
				<verse number="19">Nuže tedy dbejme toho, co jest k pokoji, a ostříhejme toho, co jest k vzájemnému vzdělání.</verse>
				<verse number="20">Nekaz pro pokrm díla Božího. Všecko sice jest čisto, avšak zlem jest člověku, který jí s pohoršením.</verse>
				<verse number="21">Dobře jest nejísti masa a nepíti vína ani (nečiniti) čeho jiného, nad čím se tvůj bratr uráží, neb se pohoršuje, neb v čem slabý jest.</verse>
				<verse number="22">Ty máš přesvědčení? Měj je sám pro sebe před Bohem; blahoslavený jest, kdo neodsuzuje sebe sama v tom, co schvaluje.</verse>
				<verse number="23">Kdo však pochybuje, jí-li, jest odsouzen, poněvadž (nejí) z přesvědčení. Všecko pak, co není z přesvědčení, hříchem jest.</verse>
			</chapter>
			<chapter number="15">
				<verse number="1">Máme však my silní snášeti slabosti nesilných a nikoli sami sobě se zalibovati.</verse>
				<verse number="2">Každý z vás zalibuj se bližnímu k dobrému, ku vzdělání.</verse>
				<verse number="3">Vždyť i Kristus zaliboval se ne sám sobě, nýbrž jak jest psáno: Potupy tupitelů tvých připadly na mne.“</verse>
				<verse number="4">Neboť cokoli bylo napsáno, k našemu poučení bylo napsáno, abychom trpělivostí a útěchou Písma měli naději.</verse>
				<verse number="5">Bůh pak, dárce trpělivosti a útěchy, dej vám jednostejně smýšleti vespolek podle Ježíše Krista,</verse>
				<verse number="6">abyste jednomyslně jedněmi ústy oslavovali Boha a Otce Pána našeho Ježíše Krista.</verse>
				<verse number="7">Proto přijímejte se vespolek, jakož i Kristus přijal vás ke slávě Boží.</verse>
				<verse number="8">Pravím totiž, že Kristus Ježíš stal se přisluhovatelem obřízky pro pravdu Boží, aby potvrdil zaslíbení otcům (daná),</verse>
				<verse number="9">pohané však že pro milosrdenství oslavují Boha, jakož jest psáno: „Proto budu tě oslavovati mezi pohany, Hospodine, a jménu tvému budu prozpěvovati.“ A opět dí:</verse>
				<verse number="10">„Veselte se pohané s lidem jeho.“ A opět:</verse>
				<verse number="11">„Chvalte Hospodina všichni pohané, a vychvalujte ho všichni národové.“</verse>
				<verse number="12">A opět Isaiáš praví: „Bude výhon kořenný z Jesse, ten (totiž), jenž povstane, aby vládl nad národy; v něho pohané budou doufati.“</verse>
				<verse number="13">Bůh pak naděje naplniž vás veškerou radostí a pokojem u víře, abyste oplývali v naději mocí Ducha svatého.</verse>
				<verse number="14">Jsem pak, bratři moji, i já sám o vás přesvědčen, že také vy jste plni dobrého smýšlení, jsouce naplněni veškerým poznáním, takže můžete i vespolek se napomínati.</verse>
				<verse number="15">Přece však poněkud směleji psal jsem vám, bratři, jako připomínaje vám pro milost mi udělenou od Boha (to, co již víte),</verse>
				<verse number="16">abych byl přisluhovatelem Krista Ježíše mezi pohany, evangeliem Božím konaje úkon obětní, aby obětování pohanů bylo příjemné, posvěceno v duchu svatém.</verse>
				<verse number="17">Mám tedy čím se honositi v Kristu Ježíši ve věcech, které se vztahují k Bohu;</verse>
				<verse number="18">neboť neosmělil bych se mluviti něco, čeho Kristus neučinil skrze mne ku poslušnosti pohanů slovem a skutkem,</verse>
				<verse number="19">mocí zázraků a divů, mocí Ducha svatého, takže jsem vyplnil evangelium Kristovo od Jerusalema (a) kolem až do Illyrie.</verse>
				<verse number="20">Vidím totiž čest v tom, že takto káži evangelium, ne kde Kristus (již) byl jmenován, abych nestavěl na základě cizím,</verse>
				<verse number="21">nýbrž (tak), jak jest psáno: „Uzří ti, jimž nebylo zvěstováno o něm, a ti, kteří neslyšeli, porozumějí.“</verse>
				<verse number="22">Proto také byl jsem zdržován mnohokráte, abych k vám nepřišel.</verse>
				<verse number="23">Nyní však nemaje již více místa v těchto krajinách, a chovaje od mnoha roků tužbu přijíti k vám,</verse>
				<verse number="24">jakmile bych šel do Španěl, mám naději, že na té cestě vás uzřím a od vás tam doprovozen budu, když vás dříve poněkud užiju.</verse>
				<verse number="25">Nyní však jdu do Jerusalema ve službě pro věřící.</verse>
				<verse number="26">Uvidělo se totiž Macedonským a Achajským učiniti nějakou sbírku pro chudé věřících, kteří jsou v Jerusalemě.</verse>
				<verse number="27">Ano uvidělo se jim to; jsou také jejich dlužníky; neboť jestli pohanokřesťané stali se účastni duchovních statků jejich, jsou povinni posloužiti jim také statky tělesnými.</verse>
				<verse number="28">Až tedy toto vykonám a ten užitek jim odevzdám, půjdu u vás skrz do Španělska.</verse>
				<verse number="29">A vím, že přijda k vám, přijdu s hojností požehnání (evangelia) Kristova.</verse>
				<verse number="30">Prosím vás však pro Pána našeho Ježíše Krista a pro lásku Ducha svatého, abyste mi pomáhali ve svých modlitbách za mne k Bohu,</verse>
				<verse number="31">abych byl vysvobozen z nevěřících, kteří jsou v Judsku, a aby moje odevzdání daru v Jerusalemě bylo příjemno věřícím,</verse>
				<verse number="32">bych po vůli Boží přišel k vám s radostí a pookřál s vámi.</verse>
				<verse number="33">Bůh pak pokoje budiž se všemi vámi. Amen.</verse>
			</chapter>
			<chapter number="16">
				<verse number="1">Poroučím pak vám sestru naši Fébu, která jest jáhenkou církve kenchrejské,</verse>
				<verse number="2">abyste ji přijali v Pánu (tak), jakož jest důstojno věřících, a abyste jí přispěli v každé záležitosti, ve které by vás potřebovala, neboť také ona přispěla mnohým, i mně samému.</verse>
				<verse number="3">Pozdravte Prisky a Akvily, mých spolupracovníků,</verse>
				<verse number="4">kteří pro život můj nasadili hrdlo své, jimžto děkuji ne já sám, nýbrž též všecky církve pohanokřesťanů,</verse>
				<verse number="5">i domácího shromáždění jejich. Pozdravte milého mi Epeneta, kterýž jest prvotinou Asie v Kristu.</verse>
				<verse number="6">Pozdravte Marii, která mnoho pracovala mezi vámi.</verse>
				<verse number="7">Pozdravte Andronika a Junia, mé příbuzné a spoluvězně, kteří jsou znamenití u apoštolů, kteří též přede mnou byli v Kristu.</verse>
				<verse number="8">Pozdravte Ampliata, milého mi v Pánu.</verse>
				<verse number="9">Pozdravte Urbana, spolupracovníka našeho v Kristu Ježíši, a mně milého Stachya.</verse>
				<verse number="10">Pozdravte Apella, osvědčeného v Kristu;</verse>
				<verse number="11">pozdravte ty, kteří jsou z domu Aristobulova; pozdravte mého příbuzného Herodiona; pozdravte ty, kteří jsou z domu Narcissova, ty (totiž) kteří jsou v Pánu.</verse>
				<verse number="12">Pozdravte Tryfénu a Tryfosu, kteréž pracují v Pánu. Pozdravte milou Persidu, která mnoho pracovala v Pánu.</verse>
				<verse number="13">Pozdravte Rufa, vyvoleného v Pánu, a matku jeho i mou.</verse>
				<verse number="14">Pozdravte Asynkrita, Flegona, Hermu, Patrobu, Hermea a bratry, kteří jsou s nimi.</verse>
				<verse number="15">Pozdravte Filologa a Julii, Nerea a sestru jeho a Olympada i všecky věřicí, kteří jsou s nimi.</verse>
				<verse number="16">Pozdravte se vespolek políbením svatým. Pozdravují vás všecky obce Kristovy.</verse>
				<verse number="17">Prosím však vás, bratři, abyste měli pozor na ty, kteří činí různice a pohoršení proti učení, kterému jste se naučili, a vyhněte se jim.</verse>
				<verse number="18">Neboť takoví lidé neslouží Kristu, Pánu našemu, nýbrž svému břichu, a lahodnými řečmi a pochlebováním podvádějí srdce nevinných.</verse>
				<verse number="19">Vaše poslušnost zajisté rozhlásila se na každém místě; proto se raduji z vás; chci však, abyste byli moudří k dobrému a prostí ke zlému.</verse>
				<verse number="20">Bůh pak pokoje potře satana pod nohy vaše v brzku. Milost Pána našeho Ježíše Krista budiž s vámi.</verse>
				<verse number="21">Pozdravuje vás můj spolupracovník Timoteus a moji příbuzní Lucius a Jason a Sosipater.</verse>
				<verse number="22">Pozdravuji vás v Pánu já, Tercius, který jsem napsal (tento) list.</verse>
				<verse number="23">Pozdravuje vás Kaius, hostitel můj i celé církve. Pozdravuje vás městský důchodní Erastus a bratr Kvartus.</verse>
				<verse number="24">Milost Pána našeho, Ježíše Krista, budiž se všemi vámi. Amen.</verse>
				<verse number="25">Tomu pak, jenž mocen jest utvrditi vás v mém evangelium, totiž v Ježíši Kristu zjevením tajemství, které bylo odvěkým časům skryto,</verse>
				<verse number="26">nyní však zjeveno a skrze písma prorocká podle rozkazu věčného Boha všem národům ku poslušnosti víry oznámeno</verse>
				<verse number="27">jedinému moudrému Bohu skrze Ježíše Krista čest a chvála na věky věkův. Amen.</verse>
			</chapter>
		</book>
		<book number="46">
			<chapter number="1">
				<verse number="1">Pavel, apoštol Ježíše Krista povolaný vůlí Boží, a bratr Sosthenes</verse>
				<verse number="2">církvi Boží, která jest v Korintě, posvěceným v Kristu Ježíši, povolaným věřícím a všem, kteří vzývají jméno Pána našeho, Ježíše Krista po všem místě jejich i našem:</verse>
				<verse number="3">Milost vám a pokoj od Boha, Otce našeho, a od Pána Ježíše Krista.</verse>
				<verse number="4">Děkuji Bohu svému vždycky za vás pro tu milost Boží, která vám byla dána v Kristu Ježíši,</verse>
				<verse number="5">že ve všem jste v něm zbohatli, ve všelikém slově i ve všelikém poznání,</verse>
				<verse number="6">jakož svědectví o Kristu utvrzeno jest mezi vámi,</verse>
				<verse number="7">takže nejste pozadu v žádné milosli, jako takoví, kteří očekávají zjevení Pána našeho Ježíše Krista;</verse>
				<verse number="8">on vás utvrdí až do konce, abyste byli bez úhony v den (příchodu) Pána našeho Ježíše Krista.</verse>
				<verse number="9">Věrný jest Bůh, skrze něhož jste byli povoláni ke společenství Syna jeho, Ježíše Krista, Pána našeho.</verse>
				<verse number="10">Zapřísahám vás, bratři, skrze jméno Pána našeho Ježíše Krista, abyste všichni mluvili jednomyslně, a aby nebylo mezi vámi roztržek, nýbrž abyste byli dokonalí v jednostejném smýšlení a v jednostejném mínění.</verse>
				<verse number="11">Bylo mi totiž oznámeno o vás, bratři moji, od příslušníků Chloiných, že jsou mezi vámi různice.</verse>
				<verse number="12">Míním pak to, že každý z vás říká: „Já jsem Pavlův, já jsem Apollův, já jsem Petrův.“ Já však jsem Kristův.</verse>
				<verse number="13">Jest Kristus rozdělen? Byl Pavel ukřižován za vás? Aneb byli jste pokřtěni ve jméno Pavlovo?</verse>
				<verse number="14">Děkuji Bohu, že jsem nekřtil nikoho z vás leč Krispa a Kaia,</verse>
				<verse number="15">aby nikdo neřekl, že jste byli pokřtěni ve jméno mé.</verse>
				<verse number="16">Pokřtil jsem však také rodinu Štefanovu; více nevím, pokřtil-li jsem koho jiného.</verse>
				<verse number="17">Vždyť Kristus neposlal mě křtíti nýbrž kázati evangelium, (a to) nikoli moudrostí slovní, aby se nezmařil kříž Kristův.</verse>
				<verse number="18">Slovo o kříži jest totiž pošetilostí pro ty, kteří hynou, pro ty však, kteří se zachraňují, to jest pro nás, jest mocí Boží.</verse>
				<verse number="19">Neboť psáno jest: „Zkazím moudrost mudrců a zavrhnu opatrnost opatrných.“</verse>
				<verse number="20">Kde jest mudrc, kde zákoník, kde vzdělanec tohoto věku? Neučinil-liž Bůh pošetilostí moudrost toho světa?</verse>
				<verse number="21">Neboť poněvadž v moudrosti Boží svět nepoznal Boha skrze tu moudrost, zalíbilo se Bohu skrze pošetilost v hlásání spasiti ty, kteří věří.</verse>
				<verse number="22">Vždyť jako židé vyžadují zázraky, tak pohané hledají moudrosti,</verse>
				<verse number="23">my však hlásáme Krista ukřižovaného, pohoršení židům, pohanům pak pošetilost,</verse>
				<verse number="24">ale těm, kteří jsou povoláni, židům i pohanům, Krista, Boží to moc, a Boží moudrost;</verse>
				<verse number="25">neboť pošetilá věc Boží jest moudřejší než lidé, a slabá věc Boží jest mocnější nad lidi.</verse>
				<verse number="26">Hleďte jen na své povolání, bratři, že nemnoho moudrých podle těla, nemnoho mocných, nemnoho urozených (jest povoláno),</verse>
				<verse number="27">ale co pošetilé jest ve světě, to vyvolil si Bůh, aby zahanbil moudré, a co slabé jest ve světě, to vyvolil si Bůh, aby zahanbil silné,</verse>
				<verse number="28">a co neurozené jest ve světě a opovržené a čeho není, to vyvolil Bůh, aby zkazil to, co jest, (a to k tomu konci),</verse>
				<verse number="29">aby žádné tělo se nechlubilo před Bohem.</verse>
				<verse number="30">Z něho však vy jste v Kristu Ježíši, který nám jest učiněn od Boha moudrostí a spravedlností a posvěcením i vykoupením,</verse>
				<verse number="31">aby (se stalo), co jest psáno: „Kdo se chlubí, v Pánu se chlub.“</verse>
			</chapter>
			<chapter number="2">
				<verse number="1">Také já, přišed k vám, bratři, přišel jsem zvěstuje vám svědectví Boží nikoli se vznešeností slova neb moudrosti,</verse>
				<verse number="2">neboť jsem usoudil, že nevím mezi vámi nic jiného, nežli Ježíše Krista, a to ukřižovaného.</verse>
				<verse number="3">Ano, já jsem byl u vás v slabosti a bázni i ve strachu mnohém,</verse>
				<verse number="4">a řeč má i hlásání mé (neděly se) přemlouvacími slovy moudrosti (lidské), nýbrž dokazováním Ducha a moci,</verse>
				<verse number="5">aby víra vaše nezakládala se na moudrosti lidské, nýbrž na moci Boží.</verse>
				<verse number="6">Moudrost pak mluvíme mezi dokonalými, ale nikoli moudrost světa tohoto, ani knížat tohoto světa, kteří hynou,</verse>
				<verse number="7">nýbrž moudrost Boží tajemnou, která byla skryta, kterou Bůh od věčnosti předurčil k naši slávě,</verse>
				<verse number="8">které žádný z knížat tohoto světa nepoznal; neboť kdyby ji byli poznali, Pána slávy nebyli by (nikdy) ukřižovali.</verse>
				<verse number="9">Ale (tak je tomu) jak jest psáno: „Čeho oko nevidělo, ani ucho neslyšelo, ani na srdce lidské nevstoupilo, (jest to), co Bůh připravil těm, kteří ho milují.“</verse>
				<verse number="10">Nám však zjevil to Bůh skrze Ducha svého; Duch totiž zpytuje všecko, i hlubokosti božské.</verse>
				<verse number="11">Neboť kdo z lidí ví, co jest člověka, leč duch člověka, který jest v něm? Tak ani toho, co Boží jest, nepoznal nikdo leč Duch Boží.</verse>
				<verse number="12">My však jsme nepřijali ducha tohoto světa, nýbrž Ducha, který jest z Boha, abychom věděli, co nám bylo darováno od Boha.</verse>
				<verse number="13">O tom také mluvíme, (ale) nikoli slovy naučenými moudrostí lidskou, nýbrž (slovy) naučenými Duchem (svatým), spojujíce duchovní (formu) s duchovním (obsahem).</verse>
				<verse number="14">Ale člověk duševní nepřijímá těch věcí, které jsou Ducha Božího; vždyť mu to jest pošetilostí, ano (on) nemůže jim porozuměti, poněvadž (ty věci) mají se posuzovati duchovně.</verse>
				<verse number="15">Člověk duchovní však posuzuje (a oceňuje) všecko, ale sám nebývá posouzen (a oceněn) od nikoho.</verse>
				<verse number="16">Neboť „kdo poznal mysl Páně, aby ho poučil?“ My však máme mysl Kristovu.</verse>
			</chapter>
			<chapter number="3">
				<verse number="1">A já, bratři, nemohl jsem k vám mluviti jako k duchovním, nýbrž jako k tělesným, jako nedospělým v Kristu.</verse>
				<verse number="2">Mlékem jsem vás napájel, nikoli pokrmem (tuhým); neboť dosud nemohli jste (ho snésti). Avšak ani nyní ještě nemůžete, neboť dosud jste tělesní.</verse>
				<verse number="3">Poněvadž totiž jest mezi vámi řevnivost a svár, nejste-liž tělesní a nejednáte-liž podle člověka (tělesného)?</verse>
				<verse number="4">Neboť když jeden říká „Já jsem Pavlův,“ druhý „já Apollův,“ nejste lidé (tělesní)?</verse>
				<verse number="5">Co tedy jest Apollo? Co Pavel? Služebníci, skrze něž jste uvěřili, a to každý tak, jak mu dal Pán.</verse>
				<verse number="6">Já jsem sázel, Apollo zaléval, ale Bůh dal vzrůst.</verse>
				<verse number="7">Proto není něčím ani ten, kdo sází, ani ten, kdo zalévá, nýbrž Bůh, jenž dává vzrůst.</verse>
				<verse number="8">Ten však, kdo sází, a ten, kdo zalévá, jsou jedno, ale každý obdrží odplatu vlastní podle své práce.</verse>
				<verse number="9">Neboť jsme spolupracovníci Boží, (vy pak) jste Boží rolí, Boží stavbou.</verse>
				<verse number="10">Podle milosti Boží mně dané jako moudrý stavitel položil jsem základ; jiný na něm staví. Každý však hleď, kterak staví na něm.</verse>
				<verse number="11">Neboť nikdo nemůže položití základ jiný mimo ten, který jest položen, a tím jest ježíš Kristus.</verse>
				<verse number="12">Staví-li však na ten základ zlato, stříbro, drahé kamení, dříví, seno, slámu,</verse>
				<verse number="13">- dílo jednoho každého přijde na jevo; onen den zajisté to objeví; neboť se zjeví v ohni, a oheň vyzkouší, jaké jest dílo jednoho každého.</verse>
				<verse number="14">Zůstane-li něčí dílo, které na něm vystavěl, obdrží odměnu;</verse>
				<verse number="15">shoří-li něčí dílo, utrpí škodu, sám však bude spasen, ale tak jako skrze oheň.</verse>
				<verse number="16">Nevíte, že jste chrámem Božím, a že Duch Boží přebývá ve vás?</verse>
				<verse number="17">Kazí-li někdo chrám Boží, toho zkazí Bůh; neboť chrám Boží jest svatý, a tím jste vy.</verse>
				<verse number="18">Nikdo neklamej sám sebe. Domnívá-li se někdo, že jest moudrý mezi vámi, na tomto světě budiž pošetilcem, aby byl moudrý.</verse>
				<verse number="19">Moudrost totiž světa tohoto jest pošetilostí u Boha, neboť jest napsáno: „Jenž lapá moudré v chytrosti jejich.“</verse>
				<verse number="20">A opět: „Hospodin zná myšlenky moudrých, že jsou marné.“</verse>
				<verse number="21">Proto nikdo se nechlub lidmi, neboť všecko jest vaše,</verse>
				<verse number="22">ať Pavel, neb Apollo neb Petr, neb svět, neb život neb smrt, ať věci přítomné neb budoucí, všecko jest vaše.</verse>
				<verse number="23">Vy pak jste Kristovi, a Kristus Boží.</verse>
			</chapter>
			<chapter number="4">
				<verse number="1">Tak suď každý o nás, jako o služebnících Kristových a správcích tajemství Božích.</verse>
				<verse number="2">Tu však se vyžaduje při správcích, aby každý byl shledán věrným.</verse>
				<verse number="3">Mně pak pramálo záleží na tom, abych byl souzen od vás neb od soudu lidského, avšak ani sám se nesoudím;</verse>
				<verse number="4">neboť ničeho nejsem si vědom, ale tím nejsem ospravedlněn; ten však, jenž mě soudí, jest Pán.</verse>
				<verse number="5">Proto nesuďte (o ničem) před časem, dokavad nepřijde Pán, jenž nejen osvítí věci skryté v temnosti, nýbrž i na jevo uvede rady srdcí; a tehdy dostane se chvály každému od Boha.</verse>
				<verse number="6">Toto jsem, bratří obrátil (podobenstvím) na sebe a na Apolla pro vás, abyste se na nás naučili tomuto (pravidlu): „Nic nad to, co jest psáno,“ byste se nenadýmali pro jiného jeden proti druhému.</verse>
				<verse number="7">Neboť kdo tě vyznamenává? A co máš, abys toho nebyl dostal? Jestli však jsi (také) dostal, proč se chlubíš, jakobys nebyl dostal?</verse>
				<verse number="8">Již jste nasyceni, již jste zbohatli, bez nás jste došli kralování. A kéž jste došli kralování, abychom i my kralovali s vámi.</verse>
				<verse number="9">Neboť myslím, že Bůh nás apoštoly představil jako poslední, jako k smrti určené; vždyť jsme se stali podívanou světu, jak andělům, tak lidem.</verse>
				<verse number="10">My jsme pošetilci pro Krista, vy rozumní v Kristu; my slabí, vy však silní; vy slavní, ale my bezectní.</verse>
				<verse number="11">Až do té chvíle trpíme hlad a žízeň i nahotu a býváme políčkováni a bez obydlí stálého;</verse>
				<verse number="12">a lopotíme se pracujíce rukama svýma; jsouce tupeni žehnáme, jsouce pronásledováni snášíme to,</verse>
				<verse number="13">jsouce pomlouváni modlíme se; jako smetí toho světa jsme se stali, povrhelem u všech až dosavad.</verse>
				<verse number="14">Nepíši to, abych vás zahanbil, nýbrž napomínám jako milované dítky své.</verse>
				<verse number="15">Neboť byť jste měli vychovatelů v Kristu na tisíce, přece nemnoho máte otců. Neboť v Kristu Ježíši já jsem vás zplodil skrze evangelium.</verse>
				<verse number="16">Prosím vás tedy, budte následovníky mými (jakož i já jsem Kristovým).</verse>
				<verse number="17">Proto vám posílám Timotea, jenž jest můj syn milovaný a věrný v Pánu; ten připomene vám cesty mé, (které jsou) v Kristu Ježíši, jak učím všude v každé církvi.</verse>
				<verse number="18">Někteří však se naduli, jakobych k vám neměl přijíti.</verse>
				<verse number="19">Ale přijdu k vám brzy, bude-li Pán chtíti, a poznám nikoli řeč těch, kteří se naduli, nýbrž moc.</verse>
				<verse number="20">Neboť království Boží nespočívá ve slovech, nýbrž v moci.</verse>
				<verse number="21">Co chcete? S metlou-li mám přijíti k vám, či-li s láskou a v duchu mírnosti?</verse>
			</chapter>
			<chapter number="5">
				<verse number="1">Vůbec se slyší o smilství mezi vámi, a to o smilství takovém, jakého není ani mezi pohany, aby totiž někdo měl manželku svého otce.</verse>
				<verse number="2">A vy jste (při tom) nadutí, a nezarmoutili jste se spíše, aby byl vyloučen z prostředí vašeho ten, jenž ten skutek spáchal?</verse>
				<verse number="3">Vždyť já jsa vzdálen tělem, přítomen však duchem, usoudil jsem již, jakobych byl přítomen, aby ten, jenž tak učinil,</verse>
				<verse number="4">byl ve jménu Pána našeho Ježíše Krista ve vašem shromáždění a u přítomnosti mého ducha s mocí Ježíše, Pána našeho,</verse>
				<verse number="5">vydán satanu v záhubu těla, by duch jeho byl spasen v den Pána našeho Ježíše Krista.</verse>
				<verse number="6">Není dobrá vaše chlouba. Nevíte, že málo kvasu nakvasí všecko těsto?</verse>
				<verse number="7">Vyčisťte kvas starý, abyste byli těstem novým, jelikož jste přesní; vždyť i náš beránek velikonoční jest obětován, (totiž) Kristus.</verse>
				<verse number="8">Proto slavme hody nikoli s kvasem starým, ani s kvasem špatnosti a nešlechetnosti, nýbrž s přesnicemi upřímnosti a pravdy.</verse>
				<verse number="9">Napsal jsem vám v (tom) listě, abyste neobcovali se smilníky,</verse>
				<verse number="10">a to nikoli vůbec se smilníky tohoto světa, neb s lakomci a lupiči, neb s modláři - sice byste musili s tohoto světa vyjíti,</verse>
				<verse number="11">- nýbrž napsal jsem vám, abyste neobcovali, jestli by někdo, jenž se nazývá bratrem, byl smilníkem, neb lakomcem, neb modloslužebníkem, neb utrhačem, neb opilcem, neb lupičem; s takovými ani nejezte.</verse>
				<verse number="12">Neboť co jest mi na tom, abych soudil ty, kteří jsou vně? Nesoudíte-liž vy těch, kteří jsou uvnitř?</verse>
				<verse number="13">Ty, kteří jsou vně, Bůh bude souditi. Vyobcujte toho nešlechetníka ze svého prostředí.</verse>
			</chapter>
			<chapter number="6">
				<verse number="1">Odváží se někdo z vás, maje při proti druhému, souditi se u nespravedlivých a ne u věřících?</verse>
				<verse number="2">Aneb nevíte, že věřící budou souditi svět? A jestliže mezi vámi souzen bude svět, jste-liž nehodní, abyste soudili věci nepatrné?</verse>
				<verse number="3">Nevíte, že budeme souditi anděly? Čím spíše záležitosti všední.</verse>
				<verse number="4">Máte-li tedy soudy o věcech všedních, ustanovte jako soudce ty, kteří jsou v pohrdání v církvi (vaší).</verse>
				<verse number="5">K zahanbení vám to pravím. Tak-li není mezi vámi nikoho moudrého, který by mohl rozsouditi mezí bratrem (a bratrem) svým?</verse>
				<verse number="6">nýbrž bratr s bratrem se soudí, a to před nevěřícími?</verse>
				<verse number="7">Již to věru jest chybou u vás, že máte soudy mezi sebou. Proč raději křivdy nesnášíte? Proč raději škody netrpíte?</verse>
				<verse number="8">Vy však činíte křivdy a škodíte, a to bratrům:</verse>
				<verse number="9">Nevíte, že nespravedliví království Božího neobdrží? Nemylte se, ani smilníci, ani modláři, ani cizoložníci,</verse>
				<verse number="10">ani změkčilí, ani ti, kteří smilní se stejným pohlavím, ani zloději, ani lakomci, ani opilci, ani utrhači, ani lupiči neobdrží království nebeského.</verse>
				<verse number="11">A takovými jste někteří byli; ale dali jste se obmýti, ale byli jste posvěceni, ale byli jste ospravedlněni ve jménu Pána našeho Ježíše Krista a v Duchu Boha našeho.</verse>
				<verse number="12">Všecko jest mi dovoleno, ale ne všecko prospívá; všecko jest mi dovoleno, ale já nesmím od žádné věci dát se podmaniti.</verse>
				<verse number="13">Pokrmy jsou pro břicho, a břicho pro pokrmy; Bůh však zruší ono i tyto. Ale tělo není pro smilství, nýbrž pro Pána a Pán pro tělo.</verse>
				<verse number="14">Bůh pak i Pána vzkřísil, i nás vzkřísí mocí svou.</verse>
				<verse number="15">Nevíte, že těla vaše jsou údy Kristovy? Mám tedy snad vzíti údy Kristovy a učiniti je údy nevěstky? Nikoliv.</verse>
				<verse number="16">Aneb nevíte-li, že kdo se přidržuje nevěstky, jest (s ní) jedním tělem? Neboť, jak praví (Písmo) „dva budou tělem jedním.“</verse>
				<verse number="17">Kdo však se přidržuje Pána, jest (s ním) jedním duchem.</verse>
				<verse number="18">Střezte se smilství. Každý hřích, který člověk učiní, jest kromě těla; kdo však smilní, hřeší proti tělu svému.</verse>
				<verse number="19">Aneb nevíte-li, že tělo vaše jest chrámem Ducha svatého, jenž je ve vás, jehož máte od Boha, a že nejste svoji?</verse>
				<verse number="20">Vždyť jste koupeni za cenu velikou. Nuže oslavujte (a noste) Boha v těle svém.</verse>
			</chapter>
			<chapter number="7">
				<verse number="1">V příčině toho, o čem jste mi psali, jest dobře člověku, aby ženy se nedotýkal.</verse>
				<verse number="2">Ale pro uvarování se smilství každý měj manželku svou a každá muže svého.</verse>
				<verse number="3">Muž čiň manželce, čím jest jí povinen, a podobně i manželka muži (svému).</verse>
				<verse number="4">Manželka nemá moci nad svým tělem, nýbrž muž (její), podobně ani muž nemá moci nad tělem svým, nýbrž manželka (jeho).</verse>
				<verse number="5">Nezkracujte se vespolek (v té věci), leč za vzájemného svolení na čas, tak abyste se uprázdnili k modlitbě a byli opět spolu, by vás nepokoušel satan pro vaší nezdrželivost.</verse>
				<verse number="6">To však pravím jako povolení a ne jako rozkaz.</verse>
				<verse number="7">Neboť přeji si, aby všichni lidé byli jako jsem já; ale každý má od Boha dar vlastní, jeden tak, druhý onak.</verse>
				<verse number="8">Pravím však těm, kteří nejsou v manželství, zvláště vdovám: Dobře jest jim, zůstanou-li (tak) jako já.</verse>
				<verse number="9">Jestliže však nemají zdrželivosti, vstuptež v manželství; neboť lépe jest v manželství vstoupiti, nežli hořeti.</verse>
				<verse number="10">Těm však, kteří jsou v manželství přikazuji, nikoliv já, nýbrž Pán, aby manželka od muže neodcházela.</verse>
				<verse number="11">Odejde-li však, zůstaň nevdaná, aneb se smiř s mužem svým; a muž nepropouštěj manželky své.</verse>
				<verse number="12">Ostatním pak pravím já, nikoli Pán: Má-li který bratr manželku nevěřící a ta svoluje bydliti s ním, nepropouštěj jí.</verse>
				<verse number="13">A má-li která žena věřící muže nevěřícího, a ten svoluje bydliti s ní, nepropouštěj muže;</verse>
				<verse number="14">neboť muž nevěřící posvěcen jest skrze ženu věřící, a žena nevěřící jest posvěcena skrze muže věřícího, sice jinak dítky vaše by byly nečisty; ale jsou čisty.</verse>
				<verse number="15">Jestli však nevěřící se odlučuje, ať se odloučí; není zajisté podroben bratr ani sestra v okolnostech takových, nýbrž ku pokoji povolal nás Bůh.</verse>
				<verse number="16">Neboť odkud víš ženo, spasíš-li muže? Aneb odkud víš muži, spasíš-li ženu?</verse>
				<verse number="17">Jenom každý žij tak, jak každému udělil Pán, každý tak, jak každého povolal Bůh. A tak nařizuji ve všech církvích.</verse>
				<verse number="18">Byl povolán někdo již obřezaný? Nedávej si předkožky. V neobřízce jest někdo povolán? Neobřezej se.</verse>
				<verse number="19">Obřízka není ničím, a neobřízka není ničím, nýbrž zachováváni přikázáni Božích.</verse>
				<verse number="20">Každý zůstávej v tom povolání, ve kterém byl povolán.</verse>
				<verse number="21">Byl jsi povolán jako otrok? Nedbej toho, nýbrž spíše užij (toho), i když můžeš nabýti svobody;</verse>
				<verse number="22">Neboť otrok povolaný v Pánu je osvobozencem Páně, podobně povolaný svobodník je služebníkem Kristovým.</verse>
				<verse number="23">Za cenu velikou jste koupeni; nebuďte otroky lidí.</verse>
				<verse number="24">Bratři, každý zůstávej u Boha v tom, v čem byl povolán.</verse>
				<verse number="25">V příčině panen však nemám příkazu Páně, ale radu dávám jako takový, jenž jsem došel milosrdenství od Pána, abych byl spolehlivým (rádcem).</verse>
				<verse number="26">Myslím tedy, že jest to dobré pro přítomnou potřebu, ano, že jest dobré člověku tak býti.</verse>
				<verse number="27">Jsi vázán k manželce? Nehledej rozvazu. Prost jsi manželky? Nehledej manželky.</verse>
				<verse number="28">Oženíš-li se však, nezhřešíš, a vdá-li se panna, nezhřeší; avšak útrapy tělesné budou míti lidé takoví; já pak vás šetřím.</verse>
				<verse number="29">Pravím však toto: Bratři, čas je krátký; zbývá, aby také ti, kteří mají manželky, byli tak, jakoby jich neměli,</verse>
				<verse number="30">a ti, kteří pláčí, jakoby neplakali, a kteří se radují, jakoby se neradovali, a kteří kupují, jakoby v držení nebyli,</verse>
				<verse number="31">a kteří užívají toho světa, jakoby neužívali; neboť tvářnost toho světa pomíjí.</verse>
				<verse number="32">Přeji si však, abyste byli bez starosti. Kdo není ženat, stará se o věci Páně, kterak by se zalíbil Pánu.</verse>
				<verse number="33">Kdo však se oženil, stará se o věci světské, kterak by se zalíbil ženě, a jest rozdělen.</verse>
				<verse number="34">A žena nevdaná, totiž panna, myslí na věci Páně, aby byla svatá tělem i duchem; provdaná však myslí na věci světské, kterak by se zalíbila muži.</verse>
				<verse number="35">To pak pravím k vašemu prospěchu nikoliv abych na vás vrhl osidlo, nýbrž abyste počestně a vytrvale sloužili Pánu bez roztržitosti.</verse>
				<verse number="36">Domnívá-li se však někdo, že by měl hanbu pro svou pannu, je-li přestárlá, a musí-li tak býti, učiň, co chce; nehřeší, nechť se vezmou.</verse>
				<verse number="37">Ale kdo stojí ve svém srdci pevně, nepodléhaje nutnosti, nýbrž maje v moci vůli svou, a to usoudil ve svém srdci, že zachová pannu svou, dobře činí.</verse>
				<verse number="38">Atak činí dobře i ten, kdo provdává pannu svou; ale kdo neprovdává ji, činí lépe.</verse>
				<verse number="39">Manželka jest vázána (zákonem manželským), pokud jest živ muž její; zemře li muž její, jest svobodna provdati se, za koho chce, jenom v Pánu.</verse>
				<verse number="40">Ale blahoslavenějši bude, zůstane-li tak, podle mé rady; myslím však, že i já mám Ducha Božího.</verse>
			</chapter>
			<chapter number="8">
				<verse number="1">Co však se týká věcí obětovaných modlám, víme, že „všichni máme poznání“. Ale poznání nadýmá, láska pak vzdělává.</verse>
				<verse number="2">Domnívá-li se však někdo, že něco poznal, nepoznal ještě tak, jak poznati jest dlužno;</verse>
				<verse number="3">ale jestli někdo miluje Boha, ten jest poznán od něho.</verse>
				<verse number="4">O požívání věcí obětovaných modlám tedy víme, že modla není ničím na světě, a že není žádného Boha leč jeden.</verse>
				<verse number="5">Neboť byť byli tak zvaní bohové ať na nebi, ať na zemi, jakož vskutku jest mnoho bohů a mnoho pánů,</verse>
				<verse number="6">pro nás přece jest (toliko) jeden Bůh, Otec to, z něhož (jest) všecko, a k němuž my (jsme určeni), a jeden Pán, (totiž) Ježíš Kristus skrze něhož všecko a skrze nějž (jsme) i my.</verse>
				<verse number="7">Avšak ne ve všech jest to poznání; někteří spíše chovajíce dosavadní náhled o modle, jedí (to) jako věc obětovanou modlám a svědomí jejich, jsouc slabé, se poskvrňuje.</verse>
				<verse number="8">Ale pokrm nestaví nás před Boha; ani nemáme prospěchu, jíme-li, ani netrpíme škody, nejíme-li.</verse>
				<verse number="9">Hleďte však, aby tato svoboda vaše nebyla k úrazu slabým.</verse>
				<verse number="10">Neboť uzří-li někdo tebe, jenž máš to poznání, stolovati ve chrámě modlářském, zdaliž svědomí jeho, jsouc mdlé, nebude vzděláno k tomu, aby jedl věci obětované modlám?</verse>
				<verse number="11">I zahyne ten (člověk) slabý pro tvé poznání, ten bratr, pro něhož Kristus umřel.</verse>
				<verse number="12">Ale takto hřešíce proti bratrům a urážejíce jejich svědomí slabé, hřešíte proti Kristu.</verse>
				<verse number="13">Proto pohoršuje-li pokrm bratra mého, nebudu jísti masa na věky, abych nepohoršil bratra svého.</verse>
			</chapter>
			<chapter number="9">
				<verse number="1">Nejsem svoboden? Nejsem apoštolem? Zdali jsem neviděl Krista Ježíše, Pána našeho? Zdali nejste vy mým dílem v Pánu?</verse>
				<verse number="2">Jestli pro jiné nejsem apoštolem, pro vás přece jsem (jím), neboť pečetí mého apoštolství jste vy v Pánu.</verse>
				<verse number="3">To jest má obrana proti těm, kteří se mne vyptávají.</verse>
				<verse number="4">Nemáme-liž moci jísti a píti?</verse>
				<verse number="5">Nemáme-liž moci věřící ženu s sebou bráti, jakož i ostatní apoštolé, i bratři Páně i Petr?</verse>
				<verse number="6">Aneb-li jediný já a Barnabáš nemáme moci nevydělávati?</verse>
				<verse number="7">Kdo slouží kdy ve vojště na svůj plat? Kdo zakládá vinici a nejí ovoce jejího? Kdo pase stádo a nepožívá mléka od stáda?</verse>
				<verse number="8">Mluvím toto (snad jen) po lidsku, aneb-li nepraví toho také zákon?</verse>
				<verse number="9">Vždyť v zákoně Mojžíšově jest psáno: „Nezavážeš úst volu mlátícímu.“ Pečuje Bůh (tak) o voly,</verse>
				<verse number="10">aneb-li pro nás vůbec to praví? Pro nás zajisté bylo napsáno, že kdo orá, v naději má orati, a kdo mlátí, (má to činiti) v naději, že bude míti účast v užitku.</verse>
				<verse number="11">Jestliže my jsme vám rozseli věci duchovní, je to veliké, budeme-li žíti my vaše věci tělesné?</verse>
				<verse number="12">Jsou-li jiní účastni toho práva na vás, zdali ne tím spíše my? Ale neužili jsme práva toho, nýbrž snášíme všecko, abychom nezpůsobili žádné překážky evangeliu Kristovu.</verse>
				<verse number="13">Nevíte-li, že ti, kteří konají službu svatou, ze svatyně jedí, a že ti, kteří přisluhují oltáři, s oltářem se dělí?</verse>
				<verse number="14">Tak i Pán nařídil hlasatelům evangelia, aby z evangelia byli živi.</verse>
				<verse number="15">Já však nepoužil jsem z toho ničeho. Ale nepíši toho, aby se tak dělo při mně, neboť lépe jest mi umřítí, nežli aby kdo zmařil chloubu moji.</verse>
				<verse number="16">Káži-li totiž evangelium, nemám se čím chlubiti, vždyť jest to pro mne nutností, neboť běda mně, nebudu-li kázati.</verse>
				<verse number="17">Činím-li to totiž dobrovolně, mám odplatu; jestli však nedobrovolně - úřadem jsem pověřen.</verse>
				<verse number="18">Na čem tedy spočívá moje odplata? (Na tom), že káže evangelium, bezplatně je zvěstuji, tak abych neužíval svého práva při evangeliu.</verse>
				<verse number="19">Ačkoli totiž jsem neodvislý ode všech, učinil jsem se služebníkem všech, abych jich více získal.</verse>
				<verse number="20">I stal jsem se židům jako židem, abych židy získal;</verse>
				<verse number="21">těm, kteří jsou pod zákonem, (stal jsem se), jako bych byl pod zákonem, (ačkoli sám nejsem pod zákonem), abych získal ty, kteří byli pod zákonem; těm, kteří byli bez zákona, (stal jsem se), jako bych byl bez zákona, (ač nejsem bez zákona Božího, nýbrž jsem v zákoně Kristově), abych získal ty, kteří jsou bez zákona;</verse>
				<verse number="22">slabým stal jsem se (jako) slabý, abych získal slabé. Všem stal jsem se vším, abych vůbec některé přivedl k spáse.</verse>
				<verse number="23">Všecko pak činím pro evangelium, abych se ho stal spolu účasten.</verse>
				<verse number="24">Nevíte-li, že ti, kteří běží o závod, všichni sice běží, ale (jen) jeden dostává cenu vítězství? Tak běžte (i vy), abyste dosáhli.</verse>
				<verse number="25">Každý však, kdo závodí, zdržuje se všeho; a oni (činí to), aby obdrželi věnec porušitelný, my však neporušitelný.</verse>
				<verse number="26">Já tedy běžím nikoli tak, jako na nejisto, zápolím ne jako do vzduchu bije,</verse>
				<verse number="27">nýbrž trestám tělo své a podrobuji v služebnost, abych snad kázav jiným, sám nebyl zavržen.</verse>
			</chapter>
			<chapter number="10">
				<verse number="1">Nechci zajisté bratří, abyste nevěděli, že otcové naši všichni byli pod oblakem a všichni prošli mořem</verse>
				<verse number="2">a všichni v oblace a v moři byli pokřtěni v Mojšíše</verse>
				<verse number="3">a všichni jedli týž pokrm duchovní</verse>
				<verse number="4">a všichni pili týž nápoj duchovní; pili jej totiž z duchovní skály, která šla s nimi, tou skalou pak byl Kristus.</verse>
				<verse number="5">Avšak ve většině jich nezalíbilo se Bohu, neboť zahynuli na poušti.</verse>
				<verse number="6">To pak se událo jako předobraz pro nás, abychom nebyli žádostiví věcí zlých, jakož i oni jich zažádali;</verse>
				<verse number="7">ani modláři nebuďte, jako (byli) někteří z nich, jak jest psáno: „Posadil se lid, aby jedl a pil, a vstali, aby hráli.“</verse>
				<verse number="8">Ani nesmilněme, jako někteří z nich smilnili, a padlo jich v jednom dni dvacet tři tisíce;</verse>
				<verse number="9">ani nepokoušejme Krista, jako někteří z nich pokoušeli, a zahynuli od hadů;</verse>
				<verse number="10">ani nereptejte, jako někteří z nich reptali, a zahynuli od zhoubce.</verse>
				<verse number="11">Toto pak všecko událo se jim předobrazně, napsáno však bylo k výstraze pro nás, na něž připadla doba poslední.</verse>
				<verse number="12">A proto, kdo se domnívá, že stojí, hleď, abys nepadl.</verse>
				<verse number="13">Pokušení vás nezachvátilo leč lidské; Bůh však jest věrný, jenž nedopustí vás pokoušeti nad to, co můžete (snésti), nýbrž s pokušením učiní také úspěch, abyste mohli snésti.</verse>
				<verse number="14">Proto, miláčkové moji, střezte se modloslužby.</verse>
				<verse number="15">jako rozumným pravím: Posuďte vy sami, co</verse>
				<verse number="16">dím: Kalich požehnání, který žehnáme, není-liž společenstvím krve Kristovy? A chléb, který lámeme, není-li společenstvím těla Kristova?</verse>
				<verse number="17">Poněvadž (to jest) jeden chléb, jsme my mnozí tělem jedním; neboť všichni jsme účastni jednoho těla.</verse>
				<verse number="18">Patřete na israelity podle těla; nejsou-liž ti, kteří jedí oběti, účastni oltáře?</verse>
				<verse number="19">Co dím tedy? Že snad jest něčím věc obětovaná modlám anebo že modla jest něčím?</verse>
				<verse number="20">(Nikoli), nýbrž že co obětují pohané, obětují duchům zlým a ne Bohu. Nechci však, abyste byli společníky duchů zlých.</verse>
				<verse number="21">Nemůžete píti kalich Páně i kalich duchů zlých; nemůžete účastňovati se stolu Páně i stolu zlých duchů.</verse>
				<verse number="22">Aneb-li popouzíme Pána k řevnivosti? Jsme snad silnější nežli on? Všecko jest (mi) dovoleno, ale ne všecko prospívá;</verse>
				<verse number="23">všecko jest (mi) dovoleno, ale ne všecko vzdělává.</verse>
				<verse number="24">Nikdo nehledej prospěchu svého, nýbrž (prospěchu) druhého.</verse>
				<verse number="25">Všecko, co se prodává v masných krámech, jezte nic se nevyptávajíce pro svědomí,</verse>
				<verse number="26">neboť „Hospodinova jest země i plnost její.“</verse>
				<verse number="27">Pozve-li vás někdo z nevěřících a chcete-li jíti, jezte všecko, co se vám předloží, nic se nevyptávajíce pro svědomí.</verse>
				<verse number="28">Jestli však někdo vám řekne: „Toto jest věc obětovaná modlám,“ nejezte pro toho, jenž to oznámil, a pro svědomí.</verse>
				<verse number="29">Míním pak svědomí nikoli tvoje, nýbrž toho druhého; neboť proč má svoboda měla by souzena býti od svědomí cizího?</verse>
				<verse number="30">Zúčastňuji-li se (jídla) s vděčností, proč měl bych tupen býti pro to, zač díky činím?</verse>
				<verse number="31">Budže tedy jíte, neb pijete, neb cokoliv jiného činíte, všecko ke slávě Boží čiňte.</verse>
				<verse number="32">Bezúrazni buďte i židům i pohanům i církvi Boží,</verse>
				<verse number="33">jakož i já včechněm ve všem vyhovuji, nehledaje prospěchu svého, nýbrž (prospěchu) mnohých, aby byli spaseni.</verse>
			</chapter>
			<chapter number="11">
				<verse number="1">Buďte následovníky mými, jako i já jsem Kristovým.</verse>
				<verse number="2">Chválím pak vás, bratři, že ve všem na mne pamatujete a zachováváte naučení, jak jsem je vám podal.</verse>
				<verse number="3">Chci však, abyste věděli, že hlavou každého muže jest Kristus, hlavou pak ženy muž, hlavou však Kristovou Bůh.</verse>
				<verse number="4">Každý muž, který se modlí aneb prorokuje s hlavou přikrytou, ohyzďuje hlavu svou;</verse>
				<verse number="5">každá však žena, která se modlí a prorokuje s hlavou nezakrytou, hyzdí hlavu svou; neboť jest to jedno, jakoby se oholila.</verse>
				<verse number="6">A nezakrývá-li si žena hlavy, ať se (také) oholí; je-li však ohyzdno ženě stříhati se neb holiti, ať zakrývá si hlavu svou.</verse>
				<verse number="7">Muž totiž nemá pokrývati hlavy své, neboť jest obrazem a slávou Boží; žena však jest slávou mužovou.</verse>
				<verse number="8">Neboť není muž ze ženy, nýbrž žena z muže;</verse>
				<verse number="9">vždyť ani nebyl stvořen muž pro ženu, nýbrž žena pro muže.</verse>
				<verse number="10">Proto má žena míti znak moci na hlavě pro anděly.</verse>
				<verse number="11">Avšak v Pánu ani muž není bez ženy, ani žena bez muže.</verse>
				<verse number="12">Neboť jako jest žena z muže, tak jest i muž skrze ženu, všecko pak z Boha.</verse>
				<verse number="13">Posuďte sami u sebe: Sluší se, aby se žena modlila k Bohu nezakryta?</verse>
				<verse number="14">A neučí vás i příroda, že jest nectí pro muže, nechá-li si dlouhé vlasy růsti?</verse>
				<verse number="15">Má-li však žena dlouhé vlasy, jest jí to okrasou? neboť vlasy jsou jí dány místo závoje.</verse>
				<verse number="16">Vidí-li se však někomu příti se, (věz, že) my takového obyčeje nemáme, ani církve Boží.</verse>
				<verse number="17">Toto však přikazuje, nechválím, že se scházíte nikoli k lepšímu, nýbrž k horšímu.</verse>
				<verse number="18">Předem totiž slyším, že když se scházíte ve shromáždění, bývají mezi vámi roztržky, a z části tomu i věřím;</verse>
				<verse number="19">neboť i odštěpenství musí býti mezi vámi, aby se stali zjevni mezi vámi ti, kteří jsou osvědčeni.</verse>
				<verse number="20">Když tedy se scházíte na jedno (místo), není to již slavení večeře Páně,</verse>
				<verse number="21">neboť každý béře napřed svoji večeři při jídle, a jeden lační, druhý pak jest opilý.</verse>
				<verse number="22">Zdaliž nemáte domů k jídlu a pití? Či snad pohrdáte církví Boží a zahanbujete ty, kteří (nic) nemají? Co mám říci vám? Mám vás chváliti? V této věci (vás) nechválím.</verse>
				<verse number="23">Neboť já jsem přijal od Pána to, co jsem též podal vám, (totiž) že Pán Ježíš v té noci, ve které byl zrazen, „vzal chléb</verse>
				<verse number="24">a učiniv díky, rozlámal jej a řekl: Toto jest tělo mé, které se za vás vydává; to čiňte na mou památku.</verse>
				<verse number="25">Taktéž vzal i kalich po jídle a řekl: Tento kalich jest nová úmluva (potvrzená) mou krví; to čiňte kolikrátkoliv (jej) píti budete, na mou památku.“</verse>
				<verse number="26">Kdykoli totiž jíte chléb tento a pijete kalich, smrt Páně zvěstujete, dokavad nepřijde.</verse>
				<verse number="27">Proto kdo bude jísti chléb tento aneb píti kalich Páně nehodně, vinen bude tělem a krví Páně.</verse>
				<verse number="28">Zkusiž však každý sám sebe a tak z toho chleba jez a z kalicha pij;</verse>
				<verse number="29">neboť kdo jí a pije nehodně, odsouzení sobě jí a pije, poněvadž nerozeznává těla Páně.</verse>
				<verse number="30">Proto jest mezi vámi mnoho nemocných a slabých, a mnozí zesnuli.</verse>
				<verse number="31">Kdybychom sami sebe posuzovali, nebyli bychom souzeni,</verse>
				<verse number="32">jsouce však souzeni, od Pána jsme trestáni, abychom s tím světem nebyli zavrženi.</verse>
				<verse number="33">Proto, bratří mojí, když se scházíte k jedení, čekejte jedni na druhé.</verse>
				<verse number="34">Má-li hlad někdo, jez doma, abyste se nescházeli k odsouzení. Ostatní věci uspořádám, jakmile přijdu.</verse>
			</chapter>
			<chapter number="12">
				<verse number="1">O duchovních však darech nechci, bratří, abyste byli v nevědomosti.</verse>
				<verse number="2">Víte, že když jste byli pohany, k němým modlám jakkoli puzeni jste chodili.</verse>
				<verse number="3">Proto vám oznamuji, že nikdo mluvě v Duchu Božím nepraví: „Proklet buď Ježíš,“ a nikdo nemůže říci „Pánem (jest) Ježíš“ leč v Duchu svatém.</verse>
				<verse number="4">Jsou pak dary rozličné, ale tentýž Duch;</verse>
				<verse number="5">a rozličné jsou služby, ale tentýž Pán,</verse>
				<verse number="6">a rozličné jsou působnosti, ale tentýž Bůh, který působí to všecko ve všech.</verse>
				<verse number="7">Každému však dává se zjevení Ducha ke prospěchu.</verse>
				<verse number="8">Jednomu totiž dává se skrze Ducha řeč moudrosti, jinému řeč poznání podle téhož Ducha,</verse>
				<verse number="9">jinému víra v témž Duchu, jinému pak dar uzdravování v tom jednom Duchu,</verse>
				<verse number="10">jinému divů činění, jinému prorokování, jinému rozeznávání duchů, jinému rozličné jazyky, jinému vykládání řečí;</verse>
				<verse number="11">to pak všecko působí jeden a týž Duch, rozděluje zvláště jednomu každému, jak chce.</verse>
				<verse number="12">Jako totiž tělo jest jedno a přece mnoho údů má, všecky pak údy těla, ač jich mnoho jest, (jen) jedním tělem jsou, tak i Kristus.</verse>
				<verse number="13">Neboť v jednom Duchu my všichni byli jsme pokřtěni v jedno tělo. Ať jsme byli židy nebo pohany, ať nevolni nebo svobodni: a všichni jedním Duchem byli jsme napojeni.</verse>
				<verse number="14">Vždyť ani tělo nesestává z jednoho údu, nýbrž z mnoha údů.</verse>
				<verse number="15">Řekne-li noha „Poněvadž nejsem ruka, nepatřím k tělu,“ zdali proto k tělu nepatří?</verse>
				<verse number="16">A řekne-li ucho: „Poněvadž nejsem oko, nepatřím k tělu,“ zdali proto k tělu nepatří?</verse>
				<verse number="17">Kdyby celé tělo bylo okem, kde byl by sluch? Kdyby celé tělo bylo sluchem, kde byl by čich?</verse>
				<verse number="18">Než Bůh umístil údy v těle, jeden každý z nich, jak chtěl.</verse>
				<verse number="19">Kdyby všecky byly jedním údem, kde bylo by tělo?</verse>
				<verse number="20">Jest však mnoho údů, ale jedno tělo.</verse>
				<verse number="21">I nemůže oko říci ruce:</verse>
				<verse number="22">„Nepotřebuji tebe,“ aneb zase hlava nohám: „Nepotřebuji vás,“ nýbrž mnohem potřebnější jsou ty údy těla, které se zdají býti slabšími;</verse>
				<verse number="23">a ty údy těla, které máme za méně čestné, přiodíváme čestněji, a údy naše neslušné mají hojnější slušnost,</verse>
				<verse number="24">údy však naše slušné nepotřebují toho. Ale Bůh spojil tělo tak, že dal hojnější čest tomu (údu), kterému se jí nedostávalo,</verse>
				<verse number="25">aby nebyla roztržka těla, nýbrž aby údové pečovali o sebe vespolek stejně.</verse>
				<verse number="26">A trpí-li úd jeden trpí spolu s ním všecky údy; oslavuje-li se jeden úd, radují se spolu s ním všichni údové.</verse>
				<verse number="27">Vy však jste tělem Kristovým a údy (jeho) podle údělu.</verse>
				<verse number="28">A některé Bůh ustanovil v církvi předem apoštoly, po druhé proroky, po třetí učiteli; potom (udělil) moci divotvorné, potom dary uzdravování, pomáhání, vedení správy, rozličné jazyky, (vykládání řeči.)</verse>
				<verse number="29">Jsou snad všichni apoštoly? všichni proroky? všichni učiteli? Činí snad všichni divy?</verse>
				<verse number="30">Všichni mají dar uzdravování? Všichni mluví jazyky? Všichni vykládají?</verse>
				<verse number="31">Horlete o dary lepší. A ještě ukáži vám cestu na výsost vznešenější.</verse>
			</chapter>
			<chapter number="13">
				<verse number="1">Kdybych mluvil jazyky lidskými i andělskými, lásky však neměl, byl bych jako měd zvučící a jako zvonec znějící.</verse>
				<verse number="2">A kdybych měl proroctví a znal všecka tajemství a veškerou vědu, a kdybych měl všecku víru, takže bych hory přenášel, lásky však kdybych neměl, ničím bych nebyl.</verse>
				<verse number="3">A kdybych rozdal na pokrmy chudých veškeren statek svůj a vydal své tělo k spálení, lásky však kdybych neměl, nic by mi to neprospělo.</verse>
				<verse number="4">Láska jest shovívavá, dobrotivá; láska nezávidí, nechlubí se, nenadýmá se,</verse>
				<verse number="5">není ctižádostivá, nehledá svého prospěchu, neroztrpčuje se, nemyslí o zlém,</verse>
				<verse number="6">neraduje se z nepravosti, nýbrž raduje se s pravdou;</verse>
				<verse number="7">všecko snáší, všemu věří, všeho se naděje, všecko přetrpívá.</verse>
				<verse number="8">Láska nikdy nepomíjí; budže (jest u koho dar) proroctví, zanikne, aneb (dar) jazyků, přestane, aneb poznání, zanikne.</verse>
				<verse number="9">Neboť částečně (jen) poznáváme, částečně prorokujeme;</verse>
				<verse number="10">když však přijde to, co jest dokonalé, zanikne to, co jest částečné.</verse>
				<verse number="11">Když jsem byl dítkem, mluvil jsem jako dítko, smýšlel jsem jako dítko, soudil jsem jako dítko; když však jsem se stal mužem, odložil jsem, co bylo dětinské.</verse>
				<verse number="12">Nyní patříme skrze zrcadlo v záhadě, ale tehdy tváří v tvář; nyní poznávám částečně, ale tehda poznám úplně, jakož i úplně poznán jsem.</verse>
				<verse number="13">Nyní však trvají víra, naděje, láska, tyto tři; ale největší z nich jest láska.</verse>
			</chapter>
			<chapter number="14">
				<verse number="1">Usilujte o lásku, horlete o dary duchovní, zvláště však o to, abyste prorokovali.</verse>
				<verse number="2">Neboť kdo mluví jazykem (cizím), nemluví lidem, nýbrž Bohu; nikdo totiž mu nerozumí. Ale duchem mluví tajemství.</verse>
				<verse number="3">Kdo však prorokuje, mluví lidem ke vzdělání a k povzbuzení a k útěše.</verse>
				<verse number="4">Kdo mluví jazykem (cizím), vzdělává sebe, ale kdo prorokuje, vzdělává církev.</verse>
				<verse number="5">Přál bych si ovšem, abyste všichni mluvili jazyky, ale raději, abyste prorokovali; neboť větší jest, kdo prorokuje, nežli ten, kdo mluví jazyky, leč by také vykládal, aby církev vzala vzdělání.</verse>
				<verse number="6">Nuže tedy, bratři, přišel-li bych k vám mluvě jazyky, co vám prospěji, nebudu-li vám mluviti na základě zjevení neb poznání aneb proroctvím neb poučováním?</verse>
				<verse number="7">Jestliže věci bezdušné, buďsi flétna aneb citera, vydávajíce zvuky, nečiní rozdílu v tónech, kterak přece porozumí se tomu, co se píská aneb na citeru hraje?</verse>
				<verse number="8">A kdo bude se strojiti k boji, vydá-li polnice zvuk neurčitý?</verse>
				<verse number="9">Tak jest to i s vámi, nevydáte-li jazykem řeči srozumitelné, kterak se pozná to, co se mluví? Budete zajisté mluviti jen do vzduchu.</verse>
				<verse number="10">Tolik věru jest druhů jazyků na světě, a žádný (z nich) není o sobě nesrozumitelný.</verse>
				<verse number="11">Neznám-li tedy významu řeči, budu cizincem tomu, kdo mluví, a ten, kdo mluví, bude cizincem pro mne.</verse>
				<verse number="12">Tak tedy i vy, poněvadž horlíte o dary duchovní, snažte se o to, abyste oplývali ku vzdělání církve.</verse>
				<verse number="13">Proto kdo mluví (cizím) jazykem, modli se, aby také mohl vykládati.</verse>
				<verse number="14">Neboť modlím-li se jazykem (cizím), duch můj se modlí, můj rozum však jest bez užitku.</verse>
				<verse number="15">Co z toho? Budu se modliti duchem, budu však modliti se i rozumem; budu zpívati (žalmy) duchem, budu však zpívati též rozumem.</verse>
				<verse number="16">Neboť velebíš-li duchem, kterak ke tvému dikůčinění řekne „amen“ ten, jenž zaujímá místo nevědomého? Vždyť neví, co pravíš.</verse>
				<verse number="17">Ty ovšem děkuješ pěkně, ale druhý se nevzdělává.</verse>
				<verse number="18">Děkuji Bohu, mluvím jazyky více, nežli vy všichni,</verse>
				<verse number="19">avšak ve shromáždění (církevní obce) chci raději pět slov promluviti svým rozumem, abych poučil také jiné, nežli deset tisíc slov v jazyce (cizím).</verse>
				<verse number="20">Bratři, nebuďte dětmi co do soudnosti, nýbrž co do špatnosti buďte dítkami, co do soudnosti buďte dokonalí.</verse>
				<verse number="21">V zákoně jest psáno: „Jinými jazyky a jinými rty budu mluviti lidu tomuto, a ani tak neposlechnou, praví Hospodin.“</verse>
				<verse number="22">Jazykové jsou tedy na znamení nikoliv pro věřící, nýbrž pro nevěřící, prorokování však nikoli pro nevěřící, nýbrž pro věřící.</verse>
				<verse number="23">Jestliže by tedy se sešla celá církev na jedno místo, a všichni by mluvili jazyky, a jestliže by tam vešli (lidé) nevědomí neb nevěřící, neřeknou-li, že blázníte?</verse>
				<verse number="24">Kdyby však všichni prorokovali a vešel by tam někdo nevěřící neb nevědomý, bude ode všech usvědčován, ode všech posuzován,</verse>
				<verse number="25">tajnosti srdce jeho přijdou (mu) na jevo, a tak on, padna na tvář, bude se klaněti Bohu, vyznávaje, že vskutku Bůh jest ve vás.</verse>
				<verse number="26">Co je tedy činiti, bratři? Když se sejdete, jeden z vás má žalm, jiný poučení, jiný zjevení, jiný dar jazyků, jiný dar vykládání; všecko děj se ke vzdělání.</verse>
				<verse number="27">Mluví-li kdo jazykem (cizím), mluvtež dva neb nanejvýš tři, a to jeden po druhém a jeden vykládej.</verse>
				<verse number="28">Nebylo-li by vykladače, mlč ve shomáždění, ale mluv sám sobě a Bohu.</verse>
				<verse number="29">Proroci mluvte dva neb tři, a ostatní posuzujte;</verse>
				<verse number="30">dostane-li se však zjevení někomu jinému, když sedí, první ať mlčí.</verse>
				<verse number="31">Neboť můžete jeden po druhém všichni prorokovati, aby se všichni učili a všichni se vzdělávali,</verse>
				<verse number="32">a duchové proročtí podřizují se prorokům;</verse>
				<verse number="33">neboť Bůh není Bohem rozbroje, nýbrž pokoje. Jako ve všech obcích věřících (křesťanů)</verse>
				<verse number="34">ženy ve vašich shromážděních mlčte, neboť nedopouští se jim mluviti, nýbrž podřizovati se (mají), jakož i zákon praví.</verse>
				<verse number="35">Chtějí-li však něčemu se naučiti, ať se zeptají doma svých mužů; neboť potupno jest pro ženu mluviti ve shromáždění.</verse>
				<verse number="36">Či snad od vás vyšlo slovo Boží, aneb-li k vám toliko přišlo?</verse>
				<verse number="37">Zdá-li se někomu, že jest prorokem neb duchovní dary má, poznej, že příkazem Páně jest to, co vám píši,</verse>
				<verse number="38">pakli toho někdo neuznává, nebude uznán.</verse>
				<verse number="39">Nuže, bratři, snažte se o to, abyste prorokovali, a mluviti jazyky nebraňte.</verse>
				<verse number="40">Všecko však děj se slušně a podle řádu.</verse>
			</chapter>
			<chapter number="15">
				<verse number="1">Oznamuji vám, bratři, evangelium, které jsem vám kázal, které jste také přijali, ve kterém též trváte,</verse>
				<verse number="2">skrze něž i ke spáse přicházíte, ačli se ho držíte tak, jak jsem vám je kázal, leč byste byli uvěřili nadarmo.</verse>
				<verse number="3">Podal jsem vám totiž mezi prvními věcmi to, co jsem také přijal, že Kristus umřel za hříchy naše podle Písem,</verse>
				<verse number="4">a že byl pohřben a že vstal z mrtvých třetího dne podle Písem,</verse>
				<verse number="5">a že se ukázal Petrovi a potom jedenácti.</verse>
				<verse number="6">Potom se ukázal více než pěti stům bratrů najednou, z nichž většina žije dosavad. někteří však zesnuli.</verse>
				<verse number="7">Potom se ukázal Jakubovi, po té všem apoštolům.</verse>
				<verse number="8">Nejposléze pak ze všech jako nehodnému ukázal se i mně.</verse>
				<verse number="9">Neboť jsem nejmenší z apoštolů, jenž nejsem hoden slouti apoštolem, poněvadž jsem pronásledoval církev Boží.</verse>
				<verse number="10">Milostí Boží však jsem to, co jsem, a milost jeho ke mně nebyla marná, nýbrž pracoval jsem více než oni všichni, ale ne já, nýbrž milost Boží se mnou.</verse>
				<verse number="11">Buďže tedy (jsem to) já aneb oni, takto hlásáme, a tak jste uvěřili.</verse>
				<verse number="12">Hlásá-li se však o Kristu, že vstal z mrtvých, kterak praví někteří mezi vámi, že není vzkříšení z mrtvých?</verse>
				<verse number="13">Jestli není vzkříšení z mrtvých, ani Kristus nevstal z mrtvých.</verse>
				<verse number="14">Nevstal-li však Kristus z mrtvých, marné jest hlásání naše, marná i víra vaše,</verse>
				<verse number="15">my pak se shledáváme i křivými svědky Božími, poněvadž jsme osvědčili proti Bohu, že vzkřísil Krista, jehož nevzkřísil, ač-li totiž mrtví nevstávají.</verse>
				<verse number="16">Neboť nevstávají-li (vůbec) mrtví z mrtvých, ani Kristus nevstal;</verse>
				<verse number="17">jestli však Kristus nevstal z mrtvých, planá jest víra vaše, neboť jste dosud v hříších svých.</verse>
				<verse number="18">Zahynuli tedy také ti, kteří zesnuli v Kristu.</verse>
				<verse number="19">Jestliže toliko v tomto životě máme v Kristu (pouhou) naději, jsme bídnější, nežli všichni lidé.</verse>
				<verse number="20">Avšak Kristus vstal z mrtvých, prvotina to těch, kteří zesnuli.</verse>
				<verse number="21">Poněvadž totiž skrze člověka (přišla) smrt, (přichází) též skrze člověka vzkříšení z mrtvých.</verse>
				<verse number="22">Neboť jako v Adamovi všichni umírají, tak i v Kristu všichni budou oživeni.</verse>
				<verse number="23">Každý však ve své řadě; jakožto prvotina Kristus, potom ti, kteří jsou Kristovi, (a to) při jeho příchodě;</verse>
				<verse number="24">potom bude konec, když bude odevzdávati království Bohu a Otci, až zničí veškeré panství a veškerou moc i sílu.</verse>
				<verse number="25">Musí totiž kralovati, dokavad nepoloží všech nepřátel pod nony své.</verse>
				<verse number="26">Jakožto poslední nepřítel bude zničena smrt; neboť všecko poddal (Bůh) pod nohy jeho.</verse>
				<verse number="27">Když však praví, že všecko jest (mu) poddáno, jest patrno, že (všecko), vyjma toho, jenž mu všecko poddal.</verse>
				<verse number="28">Když pak mu bude poddáno všecko, tu i Syn poddá se tomu, jenž mu poddal všecko, aby byl Bůh všecko ve všem.</verse>
				<verse number="29">Sic jinak co činí ti, kteří dávají se křtíti za mrtvé? jestli vůbec mrtví nevstávají z mrtvých, proč dávají se také křtíti za ně?</verse>
				<verse number="30">Proč i my podstupujeme nebezpečenství každou hodinu?</verse>
				<verse number="31">Denně umírám; (přísahám to) při té chloubě, kterou z vás, bratři, mám v Kristu Ježíši, Pánu našem.</verse>
				<verse number="32">Bojoval-li jsem v Efesu se šelmami po lidsku, jaký mám z toho prospěch? Jestli mrtví nevstávají, „jezme a pijme, neboť zejtra zemřeme.“</verse>
				<verse number="33">Nemylte se: „špatné společnosti kazí dobré mravy.“</verse>
				<verse number="34">Vystřízlivějte náležitě a nehřešte, neboť někteří, (mezi vámi) nemají (pravé) známosti Boha; k zahanbení vašemu to pravím.</verse>
				<verse number="35">Ale řekne někdo: Kterak vstanou mrtví? S jakým tělem přijdou?</verse>
				<verse number="36">Nemoudrý, co ty rozséváš, nebývá oživeno, leč prve zemře.</verse>
				<verse number="37">A co seješ, to není ono tělo, které povstane, nýbrž holé zrno, pšeničné neb nějaké jiné.</verse>
				<verse number="38">Bůh však mu dává tělo, jakož byl chtěl, a to každému semeni tělo vlastní.</verse>
				<verse number="39">Není každé tělo stejným tělem, nýbrž jiné (jest tělo) lidské, jiné čtvernožců, jiné ptačí, jiné rybí.</verse>
				<verse number="40">A (jsou) těla nebeská a těla pozemská; avšak jiný jest lesk (těl) nebeských a jiný (těl) pozemských.</verse>
				<verse number="41">Jiný je lesk slunce, jiný lesk měsíce, a jiný lesk (je) hvězd; ano hvězda od hvězdy liší se leskem.</verse>
				<verse number="42">Tak (bude) i vzkříšení z mrtvých. Rozsévá se v porušitelnosti, vstane v neporušitelnosti;</verse>
				<verse number="43">rozsévá se v necti, vstane v slávě; rozsévá se v slabosti, vstane v síle;</verse>
				<verse number="44">rozsévá se tělo živočišné, vstane tělo duchovní. Je-li tělo živočišné, jest i duchovní.</verse>
				<verse number="45">Tak jest také psáno; „První člověk Adam stal se živočichem žijícím,“ poslední Adam duchem oživujícím.</verse>
				<verse number="46">Není však dříve to, co jest duchovní, nýbrž to, co jest živočišné, potom co jest duchovní.</verse>
				<verse number="47">První člověk (jsa) ze země (byl) pozemský, druhý člověk (jsa) s nebe (jest) nebeský.</verse>
				<verse number="48">Jaký byl (onen) pozemský, takoví jsou též ti, kteří jsou pozemští, a jaký jest ten nebeský, takoví jsou i ti, kteří jsou nebeští.</verse>
				<verse number="49">Proto jako jsme nesli obraz pozemského, nesme též obraz nebeského.</verse>
				<verse number="50">Toto však, bratři, pravím, že tělo a krev nemůže obdržeti království Božího ani porušitelnost nedostává neporušitelnosti.</verse>
				<verse number="51">Hle tajemství vám pravím: všichni nezemřeme, ale všichni budeme proměnění</verse>
				<verse number="52">pojednou, v okamžiku, při troubě poslední; neboť trouba zazní, a mrtví vstanou neporušitelní; a my budeme proměněni.</verse>
				<verse number="53">Musí zajisté porušitelné toto (tělo) obléci neporušitelnost a smrtelné toto (tělo) obléci nesmrtelnost.</verse>
				<verse number="54">Když pak (toto porušitelné tělo obleče neporušítelnost a toto) smrtelné obleče nesmrtelnost, tehdá se naplní to slovo, které jest psáno: „Pohlcena jest smrt ve vítězství.</verse>
				<verse number="55">Kde jest, ó smrti, vítězství tvé? Kde jest, ó smrti, osten tvůj?“</verse>
				<verse number="56">Ostnem pak smrti jest hřích, a mocí hříchu jest zákon.</verse>
				<verse number="57">Ale díky Bohu, který nám dává vítězství skrze Pána našeho Ježíše Krista.</verse>
				<verse number="58">Proto, bratři moji milí, buďte pevní, nepohnutelní, vždycky přehorliví v díle Páně vědouce, že práce vaše není nadarmo v Pánu.</verse>
			</chapter>
			<chapter number="16">
				<verse number="1">V příčině sbírky pro věřící učiňte i vy tak, jak jsem nařídil církvím galatským.</verse>
				<verse number="2">Každou neděli jedenkaždý z vás u sebe ukládej a schovávej, co bude moci, aby se neděly sbírky, až přijdu.</verse>
				<verse number="3">Když pak přijdu, pošlu s listy ty, které uznáte za hodny, aby donesli dar váš do Jerusalema.</verse>
				<verse number="4">Bude-li záhodno, abych také já šel, půjdou se mnou.</verse>
				<verse number="5">Přijdu pak k vám, až projdu Macedonii; Macedonii totiž (toliko) projdu,</verse>
				<verse number="6">u vás však as pobudu neb i přezimovat budu, abyste mne doprovodili, kamkoliv bych šel.</verse>
				<verse number="7">Nechci totiž nyní uzříti vás mimochodem, neboť doufám, že nějaký čas pobudu u vás, dopustí-li Pán.</verse>
				<verse number="8">Zůstanu pak v Efesu až do letnic,</verse>
				<verse number="9">neboť dveře se mi tu otevřely veliké a účinné, odpůrců pak jest mnoho.</verse>
				<verse number="10">Přijde-li Timoteus, hleďte, aby byl u vás beze strachu, neboť koná dílo Páně, jako já.</verse>
				<verse number="11">Nikdo tedy jím nepohrdej, nýbrž doprovoďte ho v pokoji, aby přišel ke mně, neboť jej očekávám s bratry.</verse>
				<verse number="12">Co však sa týká Apolla, velice jsem ho žádal, aby šel k vám s bratry; ale zhola nebylo vůle, aby šel nyní, přijde však, až bude míti čas příhodný.</verse>
				<verse number="13">Bděte, pevně stůjte ve víře, zmužile si počínejte a buďte silní;</verse>
				<verse number="14">všecko vaše (konání) děj se v lásce.</verse>
				<verse number="15">Napomínám však vás, bratři - znáte rodinu Štefánovu (a Fortunátovu a Achaikovu), že jest prvotinou Acháje a že se oddali ve službu věřících, -</verse>
				<verse number="16">abyste se i vy poddávali takovým (lidem) a každému, kdo spolupůsobí a se namáhá.</verse>
				<verse number="17">Raduji se z přítomnosti Štefánovy a Fortunátovy a Achaikovy, neboť nahradili nepřítomnost vaši.</verse>
				<verse number="18">Osvěžili ducha mého i vašeho. Uznejte tedy (lidi) takové.</verse>
				<verse number="19">Pozdravují vás církve asijské. Pozdravují vás v Pánu mnohokrát Akvila a Priscilla s církví v jejich domě (u nichž jsem i pohostinu).</verse>
				<verse number="20">Pozdravují vás všichni bratři. Pozdravte se vespolek políbením svatým.</verse>
				<verse number="21">Pozdravení rukou mojí, Pavlovou.</verse>
				<verse number="22">Nemiluje-li někdo Pána našeho Ježíše Krista, buď proklet. Maranatha,</verse>
				<verse number="23">Milost Pána našeho Ježíše Krista (budiž) s vámi.</verse>
				<verse number="24">Láska moje (jest) se všemi vámi v Kristu Ježíši. Amen.</verse>
			</chapter>
		</book>
		<book number="47">
			<chapter number="1">
				<verse number="1">Pavel, apoštol Ježíše Krista (povolaný) skrze vůli Boží, a bratr Timoteus církvi, která jest v Korintě, a všem věřícím, kteří jsou po celé Acháji:</verse>
				<verse number="2">Milost vám a pokoj od Boha, Otce našeho, a od Pána Ježíše Krista.</verse>
				<verse number="3">Veleben budiž Bůh a Otec Pána našeho Ježíše Krista, Otec milosrdenství a Bůh veškeré útěchy,</verse>
				<verse number="4">jenž nás potěšuje ve všelikém soužení našem, abychom mohli těšiti ty, kteří jsou ve všelikém soužení, (a to) útěchou, kterou my sami býváme potěšováni od Boha.</verse>
				<verse number="5">Neboť jako utrpení Kristova plynou hojně na nás, tak hojná jest skrze Krista i útěcha naše.</verse>
				<verse number="6">Avšak buďto že jsme souženi, (děje se to) pro vaši útěchu a spásu, aneb jsme potěšováni, (jest to) pro vaši útěchu, která se jeví působivou ve snášení týchž utrpení, jež také my trpíme.</verse>
				<verse number="7">A (tak) pevná jest naše naděje o vás, neboť víme, že jako jste s námi účastni utrpení, tak (budete účastni) i naší útěchy.</verse>
				<verse number="8">Nechceme, bratří, abyste nevěděli o soužení našem, které se (nám) přihodilo v Asii, že jsme (totiž) nesmírně nad svojí sílu byli stiženi, takže jsme ztratili naději i o životě.</verse>
				<verse number="9">Ano sami v sobě měli jsme výrok smrti, abychom nespoléhali na sebe, nýbrž na Boha, Křisitele mrtvých,</verse>
				<verse number="10">jenž z tak velikého nebezpečenství smrti nás vytrhl a vytrhuje, v něhož doufáme, že také ještě vytrhne,</verse>
				<verse number="11">ježto také vy spolupůsobíte pro nás modlitbou, aby z mnoha úst vzdaly se za nás díky z milosti nám udělené skrze mnohé.</verse>
				<verse number="12">Neboť to jest naše chlouba: svědectví našeho svědomí, že ve prostnosti a čistotě Boží, nikoli v moudrosti tělesné, nýbrž v milosti Boží jsme život vedli na tom světě, zvláště u vás.</verse>
				<verse number="13">Nepíšemeť zajisté vám nic jiného, nežli jste četli a poznali; doufám však, že až do konce budete znáti,</verse>
				<verse number="14">jakož jste také poznali nás z části, totiž že jsme vaší chloubou, jako i vy naší v den Pána našeho Ježíše Krista.</verse>
				<verse number="15">A v této důvěře chtěl jsem prve k vám přijíti, abyste měli milost druhou,</verse>
				<verse number="16">a vámi projíti do Macedonie a opět z Macedonie přijíti k vám a od vás dáti se doprovoditi do Judska.</verse>
				<verse number="17">To tedy chtěje jednal jsem lehkovážně? Aneb snad podle těla zamýšlím to, co zamýšlím, tak aby bylo při mně ano i ne?</verse>
				<verse number="18">Věrný však jest Bůh, že slovo naše k vám není ano i ne.</verse>
				<verse number="19">Neboť Syn Boží, Ježíš Kristus, kterého jsme mezi vámi hlásali my, totiž já a Silván a Timoteus, nestal se ano i ne, nýbrž ano bylo v něm.</verse>
				<verse number="20">Všecka totiž zaslíbení Boží (stala se) v něm ano; proto také skrze něho (zaznívá) amen Bohu ke slávě skrze nás.</verse>
				<verse number="21">Ten pak, jenž nás utvrzuje s vámi ke Kristu a nás pomazal, jest Bůh,</verse>
				<verse number="22">kterýž také si nás poznamenal a dal závdavek Ducha v srdce naše.</verse>
				<verse number="23">Já pak Boha vzývám zá svědka na svou duši, že ze šetrnosti k vám jsem nepřišel již do Korintu, nikoli že bychom byli pány vaší víry, nýbrž že jsme spolupůsobci vaší radosti; neboť vírou stojíte pevně.</verse>
			</chapter>
			<chapter number="2">
				<verse number="1">To však uložil jsem sám v sobě, abych nepřišel k vám opět v zármutku.</verse>
				<verse number="2">Neboť jestliže já zarmucuji vás, i kdož jest, jenž by mě potěšoval, leč (snad) ten, který jest zarmucován ode mne?</verse>
				<verse number="3">A to právě jsem vám psal, abych přijda neměl zármutek (nad zármutek) z těch, z nichž bych se měl radovati; důvěřujiť se do vás všech, že moje radost jest (radostí) všech vás;</verse>
				<verse number="4">neboť z mnohé tísně a úzkosti srdce jsem vám psal s mnoha slzami, nikoliv abyste se zarmoutili, nýbrž abyste poznali lásku, kterou mám zvláště k vám.</verse>
				<verse number="5">Jestliže však kdo zarmoutil, nezarmoutil mne, nýbrž z části (abych nepřitěžoval) vás všecky.</verse>
				<verse number="6">Tomu, jenž jest takový, dostačuje trest ten, kterého se mu dostalo od většiny,</verse>
				<verse number="7">tak abyste naopak spíše mu odpustili a ho potěšili, by přílišným zármutkem nestrávil se ten, jenž jest takový.</verse>
				<verse number="8">Proto vás vyzývám, abyste ustanovili k němu lásku;</verse>
				<verse number="9">neboť proto jsem vám také psal, abych seznal vaši osvědčenost, jste-li (totiž) ve všem poslušní.</verse>
				<verse number="10">Komu však odpouštíte něco, (tomu odpouštím také já; neboť i já k vůli vám před Kristem jsem odpustil, co jsem odpustil, jestli jsem co odpustil,</verse>
				<verse number="11">abychom nebyli oklamáni od satana; neboť nejsou nám neznámy jeho úmysly.</verse>
				<verse number="12">Když pak jsem přišel do Troady hlásat evangelium Kristovo a dveře mi byly otevřeny v Pánu,</verse>
				<verse number="13">neměl jsem (přece) pokoje pro ducha svého, poněvadž jsem nenalezl Tita, bratra svého, nýbrž rozloučiv se s nimi, odešel jsem do Macedonie.</verse>
				<verse number="14">Ale díky Bohu, který nám dává vždycky vítěziti v Kristu Ježíši a na každém místě zjevuje skrze nás vůní známost o sobě.</verse>
				<verse number="15">Neboť jsme Kristovou vůní libou Bohu mezi těmi, kteří bývají spaseni, i mezi těmi, kteří hynou,</verse>
				<verse number="16">jedněm libou vůní smrtnou k smrti, jiným libou vůní životnou k životu. A k tomu kdo jest (tak) způsobilý?</verse>
				<verse number="17">Nejsme zajisté jako mnozí, kteří kazí slovo Boží, nýbrž jako z čistoty, jako z Boha před Bohem mluvíme v Kristu.</verse>
			</chapter>
			<chapter number="3">
				<verse number="1">Začínáme opět se doporučovati? Aneb-li potřebujeme jako někteří doporučovacích listů k vám neb od vás?</verse>
				<verse number="2">Listem naším jste vy, vepsaným v srdce naše; znají ho a čtou všichni lidé;</verse>
				<verse number="3">neboť jest o vás zjevno, že jste listem Kristovým, zhotoveným od nás a napsaným nikoli inkoustem, nýbrž Duchem Boha živého, ne na deskách kamenných, nýbrž na tělesných deskách srdce.</verse>
				<verse number="4">Důvěru takovou však máme skrze Krista k Bohu,</verse>
				<verse number="5">ne že bychom sami od sebe jako ze sebe byli způsobilí něco mysliti, nýbrž že způsobilost naše jest z Boha,</verse>
				<verse number="6">který nás také uzpůsobil (k tomu), abychom byli služebníky zákona Nového, nikoli litery, nýbrž ducha; neboť litera zabíjí, duch pak oživuje.</verse>
				<verse number="7">jestliže však služba smrti literami vrytá na kamenech byla ve slávě, takže synové israelští nemohli pohleděti ve tvář Mojžíšovu pro záři jeho obličeje, která pomíjela,</verse>
				<verse number="8">kterak nebude více (ještě) ve slávě služba ducha.</verse>
				<verse number="9">Neboť jestli služba odsouzení byla slávou, mnohem více oplývá slávou služba spravedlnosti.</verse>
				<verse number="10">Vždyť v té příčině není ani oslaveno to, co oslaveno jest, proti přenesmírné slávě té.</verse>
				<verse number="11">Neboť bylo-li oslaveno to, co pomíjí, jest mnohem více ve slávě to co zůstává.</verse>
				<verse number="12">Majíce tedy takovou naději, jednáme úplně neohroženě</verse>
				<verse number="13">a nebéřeme si roušky, jako Mojžíš kladl si roušku na svou tvář, aby synové israelští nepatřili na konec toho, co pomíjí.</verse>
				<verse number="14">Avšak otupěly smysly jejich, neboť až do dneška zůstává táž rouška na čtení zákona Starého, ježto se (jim) neodhaluje, že v Kristu přestává,</verse>
				<verse number="15">nýbrž až do dneška, kdykoli se čte Mojžíš, rouška leží na srdci jejich.</verse>
				<verse number="16">Ale když obrátí se (někdo) k Pánu, odejme se rouška ta.</verse>
				<verse number="17">Ten Pán však jest ten duch; a kde je Duch Páně, tam jest svoboda.</verse>
				<verse number="18">My pak všichni patříce jako v zrdcadle s tváří odkrytou na slávu Páně, přetvořujeme se v týž obraz od slávy ke slávě; jako od Ducha Páně.</verse>
			</chapter>
			<chapter number="4">
				<verse number="1">Proto majíce tuto službu podle milosrdenství, kterého jsme došli, neztrácíme mysli,</verse>
				<verse number="2">nýbrž odřekli jsme se nečestného tajnůstkování, nejednajíce lstivě ani kazíce slovo Boží, ale doporučujíce se zjevováním pravdy všemu svědomí lidskému před Bohem.</verse>
				<verse number="3">Je-li však (přece) zakryto evangelium naše, zakryto jest u těch, kteří hynou,</verse>
				<verse number="4">u těch nevěřících, při nichž bůh tohoto světa zaslepil mysli, aby se jim nerozsvítilo světlo evangelia o velebnosti Kristově, jenž jest obrazem Božím;</verse>
				<verse number="5">neboť nehlásáme sebe samých, nýbrž Krista Ježíše jakožto Pána, sebe pak (projevujeme) jako služebníky vaše skrze Ježíše.</verse>
				<verse number="6">Vždyť ten Bůh, který řekl, aby ze tmy světlo zasvitlo, jest to, jenž zasvitl v srdcích našich, aby se rozsvítilo poznání velebnosti Boží ve tváři Krista Ježíše.</verse>
				<verse number="7">Máme však poklad tento v nádobách hliněných, aby přenesmírná moc ta jevila se jako (moc) Boží, a ne jako (moc vycházející) z nás.</verse>
				<verse number="8">Jsme souženi v každé příčině, ale nepodleháme; býváme v nesnázích, ale nezoufáme,</verse>
				<verse number="9">pronásledováni, ale ne opouštěni, (na zem) poráženi, ale ne zahubeni;</verse>
				<verse number="10">povždy nosíme mrtvení Ježíše na svém těle, aby i život Ježíšův se zjevil na těle našem.</verse>
				<verse number="11">Povždy totiž my, kteří žijeme, jsme vydáváni na smrt pro Ježíše, aby i život Ježíšův zjevil se na smrtelném těle našem.</verse>
				<verse number="12">Smrt tedy jeví se působivou v nás, ale život ve vás.</verse>
				<verse number="13">Majíce však téhož Ducha víry, jak jest psáno: „Uvěřil jsem, proto jsem mluvil,“ také my věříme a proto mluvíme</verse>
				<verse number="14">vědouce, že ten, jenž vzkřísil Pána Ježíše, také nás s Ježíšem vzkřísí a postaví s vámi.</verse>
				<verse number="15">Neboť všecko (děje se) pro vás, aby milost rozmnožíc se větším počtem (přijímatelů), rozhojnila díky ke slávě Boží.</verse>
				<verse number="16">Proto neklesáme na mysli, nýbrž ačkoli vnější člověk náš se hubí, přece člověk náš vnitřní se obnovuje den ode dne.</verse>
				<verse number="17">Neboť (nynější) soužení naše, které jest pomíjející, lehké, zjednává nám v míře přenesmírné slávu věčnou, plnovážnou,</verse>
				<verse number="18">ježto my nehledíme k tomu, co jest viditelno, nýbrž k tomu, co jest neviditelno; neboť věci viditelné jsou pomíjející, neviditelné však (jsou) věčné.</verse>
			</chapter>
			<chapter number="5">
				<verse number="1">Vždyť víme, že sbourá-li se pozemský náš příbytek stánkový, máme budovu u Boha, příbytek nikoli rukama udělaný, věčný, v nebesích.</verse>
				<verse number="2">Neboť v tomto (stánku) vzdycháme toužíce svrchu se přiodíti obydlím svým, které jest s nebe,</verse>
				<verse number="3">ačli budeme shledáni oděni, nikoli nazí.</verse>
				<verse number="4">Sténáme totiž my, kteří jsme v tom stánku, jsouce sklíčeni, poněvadž si nepřejeme svléknouti se, nýbrž svrchu se přiobléci, aby život pohltil to, co jest smrtelné.</verse>
				<verse number="5">Ten pak, jenž nás k tomu připravil, jest Bůh, který vám dal závdavek Ducha.</verse>
				<verse number="6">Jsouce tedy stále plni důvěry a vědouce, že pokud jsme doma v těle, dlíme v cizině od Pána -</verse>
				<verse number="7">žijeme totiž ve víře, nikoli v patření, -</verse>
				<verse number="8">jsouce pak plni důvěry, chceme raději býti v cizině od těla a dlíti doma u Pána.</verse>
				<verse number="9">Proto také usilujme, abychom se mu líbili, ať jsme v těle, ať kromě těla.</verse>
				<verse number="10">Neboť my všichni musíme se ukázati před (soudnou) stolicí Kristovou, aby každý obdržel to, co vykonal tělem, podle toho, co vykonal, buď dobré neb zlé.</verse>
				<verse number="11">Znajíce tedy bázeň Páně, přesvědčujeme (o tom) lidi, Bohu však jsme zjevni, a doufám, že také vašemu svědomí jsme zjevni.</verse>
				<verse number="12">Nechválíme vám zase sebe samých, nýbrž dáváme vám podnět honositi se námi, abyste (ho) měli proti těm, kteří se honosí vnějškem a ne srdcem.</verse>
				<verse number="13">Vždyť buď že jsme byli bez smyslu, pro Boha (se to stalo), aneb že jsme při smysle, pro vás (jsme takovými).</verse>
				<verse number="14">Neboť láska Kristova nás pudí, ježto jsme usoudili toto: Jeden zemřel za všecky, všichni tedy zemřeli;</verse>
				<verse number="15">a za všecky zemřel (Kristus), aby ti, kteří jsou živi, nežili již sobě, nýbrž tomu, jenž za ně umřel a z mrtvých vstal.</verse>
				<verse number="16">Proto my od nynějška neznáme podle těla nikoho; ačkoli jsme znali podle těla Krista, přece nyní již neznáme ho tak.</verse>
				<verse number="17">Je-li tedy někdo v Kristu, jest novým stvořením, staré věci pominuly; hle všecko se obnovilo.</verse>
				<verse number="18">Ale to všecko přichází od Boha, který nás smířil s sebou skrze Krista a dal nám službu toho smíru,</verse>
				<verse number="19">neboť Bůh to byl, který skrze Krista svět s sebou smířil nepřičítaje jim přestupků jejich a vloživ v nás slovo smíru.</verse>
				<verse number="20">Na místě Kristově tedy konáme poslání, jakoby Bůh skrze nás napomínal; prosíme na místě Kristově: Smiřte se s Bohem.</verse>
				<verse number="21">Toho, jenž hříchu nepoznal, učinil pro nás hříchem, abychom my stali se v něm spravedlností Boží.</verse>
			</chapter>
			<chapter number="6">
				<verse number="1">Jsouce pak spolupracovníky (Božími), také napomínáme (vás), abyste nepřijali milosti Boží nadarmo.</verse>
				<verse number="2">Neboť praví: V čas příjemný vyslyšel jsem tě, a v den spasení pomohl jsem tobě. Hle nyní jest čas příjemný, hle, nyní jest den spasení.</verse>
				<verse number="3">Nikomu v ničem nedáváme pohoršení, aby se nepohaněla služba naše,</verse>
				<verse number="4">nýbrž ve všem se prokazujeme jako služebníci Boží mnohou trpělivostí v souženích, v nesnázích, v úzkostech,</verse>
				<verse number="5">v ranách, v žalářích, v nepokojích, v námahách, v bděních, v postech,</verse>
				<verse number="6">čistotou, poznáním, shovívavostí, dobrotivostí, Duchem svatým, láskou nelíčenou,</verse>
				<verse number="7">slovem pravdy, mocí Boží, zbrojí spravedlnosti v pravo i v levo,</verse>
				<verse number="8">za pocty i potupy, při zlé i dobré pověsti, jako svůdcové a jsouce pravdomluvni, jako neznámí a jsouce dobře známi,</verse>
				<verse number="9">jako umírající, a hle žijeme, jako trestaní, ale nejsouce usmrcováni,</verse>
				<verse number="10">jako smutní, ale vždy se radujíce, jako chudí, ale mnohé obohacujíce, jako nic nemající, ale všemi věcmi vládnouce.</verse>
				<verse number="11">Ústa naše otevřela se k vám, Korinťané, srdce naše se rozšířilo.</verse>
				<verse number="12">Nejste stísněni v nás, ale tísníte se v útrobách svojich;</verse>
				<verse number="13">k téže odplatě, jako k dítkám to pravím, rozšiřte se i vy.</verse>
				<verse number="14">Nespřahejte se s nevěřícími; neboť které účastenství má spravedlnost s nepravostí, aneb které společenství světla s tmou?</verse>
				<verse number="15">A kterou shodu má Kristus s Belialem, aneb který díl má věřící s nevěřícím?</verse>
				<verse number="16">A jaké srovnání má chrám Boží s modlami? Neboť vy jste chrámem Boha živého, jak řekl Bůh: „Přebývati budu mezi nimi a choditi, a budu jejich Bohem a oni budou mým lidem.</verse>
				<verse number="17">Proto vyjděte z prostředu jejich a oddělte se, praví Hospodin, a nečistého se nedotýkejte,</verse>
				<verse number="18">a já přijmu vás a budu vám za Otce a vy mi budete za syny a dcery, praví Hospodin všemohoucí.“</verse>
			</chapter>
			<chapter number="7">
				<verse number="1">Majíce tedy tato zaslíbení, miláčkové, očisťme se od veškeré poskvrny těla i ducha, dokonávajíce posvěcení v bázni Boží.</verse>
				<verse number="2">Pojměte nás; nikomu jsme neublížili, nikoho nepokazili, nikoho nepodvedli.</verse>
				<verse number="3">Nepravím to k vašemu odsouzení; vždyť jsem pravil prve, že jste v našem srdci, abyste spolu se mnou zemřeli i živi byli.</verse>
				<verse number="4">Velikou důvěru mám k vám, velikou chloubu z vás; jsem naplněn útěchou, překypuji radostí při všem soužení svém.</verse>
				<verse number="5">Neboť když jsme přišli do Macedonie, tělo naše nemělo žádného odpočinku, nýbrž v každé příčině byli jsme souženi, zevně boje, uvnitř strachy.</verse>
				<verse number="6">Ale ten, jenž těší ponížené, Bůh, potěšil nás příchodem Titovým,</verse>
				<verse number="7">a nejen příchodem jeho, nýbrž i tou potěchou, kterou měl z vás, když nám vypravoval o vaší tužbě, o vašem nářku, o vaší horlivosti pro mne, takže jsem se ještě více zaradoval.</verse>
				<verse number="8">Neboť ačkoliv jsem vás zarmoutil tím listem, nelituji toho; ačkoliv jsem litoval vida, že onen list, byť (jen) na chvíli, vás zarmoutil,</verse>
				<verse number="9">nyní se raduji, nikoli, že jste byli zarmouceni, nýbrž že jste se zarmoutili ku pokání. Zarmoutili jste se totiž podle Boha, abyste v ničem nevzali z nás škody.</verse>
				<verse number="10">Zármutek totiž, který jest podle Boha, působí pokání ke spáse, kterého se nelituje, ale zármutek světa působí smrt.</verse>
				<verse number="11">Neboť hle, právě to, že jste ze zarmoutili podle Boha, jak velikou způsobilo ve vás snahu, ano i obranu, i nevoli, i obavu, i tužbu, i horlivost, i potrestáni; v každé příčině jste prokázali, že jste nevinni v té věci.</verse>
				<verse number="12">Nuže, ačkoli jsem vám psal, (neučinil jsem to) pro toho, jenž křivdu učinil, ani pro toho, jenž křivdu utrpěl, nýbrž aby přišla na jevo naše pečlivost, kterou pro vás máme u sebe před Bohem.</verse>
				<verse number="13">Proto jsme se potěšili. A při tomto potěšení svém zaradovali jsme se mnohem více nad radostí Titovou, poněvadž duch jeho se občerstvil ode všech vás.</verse>
				<verse number="14">Neboť chlubil-li jsem se v čem vámi před ním, nebyl jsem zahanben, nýbrž jakož jsme vám mluvili všecko v pravdě, tak i chlouba naše před Titem stala se pravdou.</verse>
				<verse number="15">A srdce jeho jest vám oddáno ještě více, ježto se rozpomíná na poslušnost všech vás, kterak jste ho přijali s bázní a s třesením.</verse>
				<verse number="16">Raduji sa, že ve všem mohu vám důvěřovati.</verse>
			</chapter>
			<chapter number="8">
				<verse number="1">Oznamujeme však vám, bratři, milost Boží, která byla dána v církvích macedonských,</verse>
				<verse number="2">že totiž při mnohém osvědčení se v soužení přehojná radost jejich a převeliká chudoba jejich se rozhojnila k bohatství jejich prostosrdečnosti,</verse>
				<verse number="3">neboť podle sil svých (dosvědčuji to), i nad síly své, dobrovolně,</verse>
				<verse number="4">s mnohým přimlouváním nás prosíce za milost zúčastniti se ve sbírce pro věřící,</verse>
				<verse number="5">a to nikoli tak, jak jsme čekali, nýbrž i sami sebe dali předem Pánu, (potom) i nám z vůle Boží,</verse>
				<verse number="6">takže jsme vyzvali Tita, aby tak, jak započal, i dokonal u vás též dílo lásky.</verse>
				<verse number="7">Než jako ve všem oplýváte, ve víře a v slově i v poznání ve všeliké snaživosti i ve své lásce k nám, (tak hleďte), abyste oplývali též v tomto díle lásky.</verse>
				<verse number="8">Nepravím to jako příkazem, nýbrž že snaživostí jiných chci zkusiti pravost také vaší lásky,</verse>
				<verse number="9">neboť znáte tu milost Pána našeho Ježíše Krista, že totiž jsa bohat, stal se pro vás chudým, abyste vy zbohatli chudobou jeho.</verse>
				<verse number="10">A (jen) radu dávám v té věci, neboť jest to užitečno vám, kteří jste dříve, od předešlého roku, začali nejen vykonávati to, nýbrž i chtíti.</verse>
				<verse number="11">Nyní však také to vykonávání dokončete, aby (tak) jako jest (u vás) ochota chtíti, bylo i dokončení z toho, co máte.</verse>
				<verse number="12">Neboť je-li tu ochota, jest příjemná (Bohu) podle toho, co kdo má, nikoli podle toho, čeho nemá.</verse>
				<verse number="13">Vždyť ne (tak má se díti sbírka), aby jiným stala se úleva, vám však tíseň, nýbrž podle rovnosti;</verse>
				<verse number="14">v nynější době vaše hojnost (přispěj) jejich nedostatku, aby také jejich hojnost přispěla nedostatku vašemu, by (tak) nastala rovnost,</verse>
				<verse number="15">jakož jest psáno; „Kdo mnoho nasbíral, neměl přebytku, a kdo málo, neměl nedostatku.“</verse>
				<verse number="16">Ale díky Bohu, jenž dal touž snaživost pro vás v srdce Titovo.</verse>
				<verse number="17">Neboť vyzvání (moje) přijal sice, avšak jsa velmi snaživý, sám ze své vůle k vám odchází.</verse>
				<verse number="18">Posíláme však s ním také bratra, o němž jde chvála v příčině evangelia po všech církvích,</verse>
				<verse number="19">a nejen to, nýbrž také zvolen byl od církví za našeho průvodce při tomto díle lásky, kterou konáme ke slávě Páně a ke své ochotě,</verse>
				<verse number="20">varujíce se toho, aby někdo nás nehaněl při tom bohatství, kterým posluhujeme;</verse>
				<verse number="21">neboť prozíráme k dobrému nejen před Pánem, nýbrž i před lidmi.</verse>
				<verse number="22">Posíláme však s nimi (také toho) bratra našeho, kterého jsme častokráte zkusili ve mnoha věcech jako takového, který jest snaživý a nyní mnohem snaživější pro velikou důvěru k vám.</verse>
				<verse number="23">Buď že (mluvím) pro Tita, jest to můj společník a spolupracovník mezi vámi, aneb pro bratry svoje, jsou to vyslanci církví, sláva Kristova.</verse>
				<verse number="24">Podejte jim tedy důkaz své lásky a naší chlouby z vás před církvemi.</verse>
			</chapter>
			<chapter number="9">
				<verse number="1">Jest mi zajisté zbytečno psáti vám o té službě, která se koná pro věřící.</verse>
				<verse number="2">Neboť znám ochotu vaši, pro kterou se vámi chlubím u Macedoňanů, že totiž Achája připravena jest od loňska, a ta horlivost vaše pobídla většinu.</verse>
				<verse number="3">Posílám však přece ty bratry, aby naše chlouba vámi v té věci se nezmařila, abyste, jak jsem řekl, byli připraveni,</verse>
				<verse number="4">bychom snad, kdyby přišli se mnou Macedoňané a nalezli vás nepřipraveny, nezastyděli se v této věci my, ať nedím vy.</verse>
				<verse number="5">Pokládal jsem proto za potřebné vyzvati bratry ty, aby napřed šli k vám a připravili to požehnání prve přislíbené, by bylo hotovo tak jako požehnání, ne jako lakomství.</verse>
				<verse number="6">Pravím pak toto: Kdo rozsévá skoupě, skoupě též bude žnouti, a kdo rozsévá v požehnání, v požehnání též žnouti bude.</verse>
				<verse number="7">Každý (dej tak), jak si byl uložil ve svém srdci, nikoli se zármutkem aneb z donucení, neboť veselého dárce miluje Bůh.</verse>
				<verse number="8">Jest pak Bůh mocen všelikou milost hojně vylíti na vás, abyste majíce ve všem vždycky veškeren dostatek, byli v hojnosti ke každému skutku dobrému,</verse>
				<verse number="9">jakož psáno jest: „Roztrušuje, dává chudým, spravedlnost jeho zůstává na věky.“</verse>
				<verse number="10">Ten pak, jenž dává símě rozsévači a chléb k jídlu, poskytne a rozmnoží vaše símě a dá vzrůst plodům vaší spravedlnosti,</verse>
				<verse number="11">tak abyste ve všem bohatli ke všeliké prostosrdečnosti, která působí skrze nás děkování Bohu.</verse>
				<verse number="12">Neboť služba toho úkonu obětního nejen odpomáhá nedostatkům věřících, nýbrž přináší též hojný užitek skrze díky mnohých (vzdávané) Bohu,</verse>
				<verse number="13">ježto oni za příčinou prokázané služby této velebí Boha pro poslušnost vaší víry v evangelium Kristovo a pro prostosrdečné sdílení se s nimi a se všemi,</verse>
				<verse number="14">i pro svou modlitbu za vás, toužíce po vás pro nesmírnou milost Boží ve vás.</verse>
				<verse number="15">Díky Bohu za nevýslovný dar jeho.</verse>
			</chapter>
			<chapter number="10">
				<verse number="1">Já sám pak, Pavel, napomínám vás skrze tichost a mírnost Kristovu, já, který jsa přítomen, jsem pokorný mezi vámi, jsa však vzdálen, odvažuji se na vás.</verse>
				<verse number="2">Prosím však (vás), abych až budu přítomen (u vás), nemusil odvážiti s tou důvěrou, s kterou, jak se myslí o mně, osměluji se proti jistým lidem, kteří se o nás domnívají, že žijeme podle těla.</verse>
				<verse number="3">Neboť ačkoli žijeme v těle, nežijeme podle těla.</verse>
				<verse number="4">Vždyť zbroj našeho bojováni není tělesná, nýbrž mocná pro Boha ke zboření hradeb,</verse>
				<verse number="5">ježto my boříme myšlenky (mudrácké) a všecku vyvýšeninu, která se povyšuje proti poznání Božímu, a jímáme všelikou mysl v poslušenství Kristovo</verse>
				<verse number="6">a jsme hotovi potrestati každou neposlušnost, až se naplní poslušnost vaše.</verse>
				<verse number="7">Na to hleďte, co jest před očima. Důvěřuje-li si někdo, že jest Kristův, suď opět u sebe, že tak, jako on jest Kristův, jsme i my.</verse>
				<verse number="8">Neboť bych se i něco více pochlubil mocí naší, kterou Pán dal nám ke vzdělání a nikoli ke zkáze vaší, nebudu zahanben.</verse>
				<verse number="9">Aby se (však) nezdálo, že vás straším skrze listy - říkají totiž:</verse>
				<verse number="10">„Listy jsou závažné a mocné, ale přítomnost osobní jest slabá a řeč nicotná“ -</verse>
				<verse number="11">takový (člověk) pomysli, že jakými jsme ve slově skrze listy, jsouce nepřítomni, takovými jsme též ve skutku, jsouce přítomni.</verse>
				<verse number="12">Neboť se neosmělujeme rovnati se neb přirovnávati se k jistým lidem (z těch), kteří sami se doporučují, ale měříce se sami sebou a přirovnávajíce se sami k sobě jsou nesmyslní.</verse>
				<verse number="13">My však se nebudeme chlubiti bez míry, nýbrž podle míry pravidla, které Bůh nám přidělil jako míru, totiž abychom přišli až i k vám!</verse>
				<verse number="14">Neboť se nenatahujeme přespříliš, jako bychom k vám nedosahovali, vždyť až i k vám jsme přišli s evangeliem Kristovým;</verse>
				<verse number="15">nechlubíme se bez míry pracemi cizími, naději však máme, že poroste-li vaše víra, budeme zveličeni mezi vámi podle pravidla našeho přehojně,</verse>
				<verse number="16">(tak totiž), že bychom kázali evangelium (také) v krajinách za vámi ležících, a nechlubili se v cizím údělu věcmi (již od jiného) spravenými.</verse>
				<verse number="17">Ale kdo se chlubí, v Pánu se chlub,</verse>
				<verse number="18">neboť ne ten jest osvědčen, kdo sám se chválí, nýbrž ten, koho Bůh chválí.</verse>
			</chapter>
			<chapter number="11">
				<verse number="1">Kéž snesete ode mne trochu nemoudrosti mé, ano sneste to ode mne.</verse>
				<verse number="2">Neboť já horlím o vás horlivostí Boží; vždyť jsem vás zasnoubil muži jednomu, Kristu, abych mu váš představil jako pannu čistou.</verse>
				<verse number="3">Bojím se však, aby snad, jako had svedl Evu svojí lstivostí, nebyla porušena mysl vaše (a neodpadla) od prostoty (směřující) ke Kristu.</verse>
				<verse number="4">Neboť jestli ten, kdo přichází, hlásá jiného Ježíše, kterého jsme nehlásali, aneb přijímáte-li jiného ducha, kterého jste nepřijali, aneb jiné evangelium, kterého jste neobdrželi, (to) jste to pěkně snášeli.</verse>
				<verse number="5">Neboť myslím, že jsem nezůstal v ničem za těmi nadapoštoly;</verse>
				<verse number="6">a jsem-li nevycvičen v řeči, přece ne v poznání, nýbrž v každé příčině stali jsme se vám zjevni ve všech věcech.</verse>
				<verse number="7">Aneb-li jsem se dopustil hříchu sám se pokořuje, abyste vy byli povýšeni, že totiž zadarmo jsem vám kázal evangelium Boží?</verse>
				<verse number="8">Jiné obce církevní jsem oloupil, přijav (od nich) plat, abych vám sloužil,</verse>
				<verse number="9">a když jsa u vás upadl jsem v nedostatek, nikomu jsem nebyl na obtíž; neboť čeho se mi nedostávalo, doplnili bratři, kteří přišli z Macedonie, a v každé příčině jsem se chránil, abych vám nebyl obtížný, a (i dále) chránit se budu.</verse>
				<verse number="10">(Tak jistě jako) jest ve mně pravda Kristova, tato chlouba nepřekazí se pro mne v krajinách achajských.</verse>
				<verse number="11">Proč? Že vás nemiluji? Bůh to ví.</verse>
				<verse number="12">Ale co činím, to také činiti budu, abych odňal podnět těm, kteří chtějí (míti) podnět, aby v tom, čím se chlubí, byli shledáni jako my.</verse>
				<verse number="13">Neboť lidé takoví jsou apoštolé nepraví, pracovníci lstiví, přepodobujíce se v apoštoly Kristovy.</verse>
				<verse number="14">A není divu; neboť i satan se přepodobuje v anděla světla.</verse>
				<verse number="15">Není to tedy nic zvláštního, jestli také služebníci jeho se přepodobují, jako (by byli) služebníky spravedlnosti; jejich konec bude podle skutků jejich.</verse>
				<verse number="16">Opět pravím: Nikdo mě neměj za nemoudrého, sic jinak i jako nemoudrého mě přijměte, abych také já se trochu pochlubil.</verse>
				<verse number="17">Co mluvím v této příčině chlouby, nemluvím podle Pána, nýbrž jako v nemoudrosti.</verse>
				<verse number="18">Poněvadž mnozí se chlubí podle těla, i já se pochlubím.</verse>
				<verse number="19">Vždyť rádi snášíte nemoudré, sami jsouce moudří;</verse>
				<verse number="20">snášíte totiž, jestli vás někdo v porobu vrhá, jestli vás kdo stravuje, jestli vás kdo jímá, jestli kdo (nad vás) se vypíná, jestli vás někdo bije v tvář.</verse>
				<verse number="21">Ke svému zahanbeni vyznávám, že (v té věci) byli jsme jaksi slabí. Ale v čem kdo se osměluje (chlubiti), v nemoudrosti pravím, v tom osměluji se (chlubiti) i já.</verse>
				<verse number="22">Hebreji-li jsou? Já také. Israelity jsou? Já také. Potomstvem Abrahámovým jsou? Já také.</verse>
				<verse number="23">Služebníky Kristovými jsou? Jako nesmyslný pravím: Já více. V prácech (jsem býval) přehojně, ve vězeních přehojně, v ranách nad míru, v nebezpečenství smrti častokrát.</verse>
				<verse number="24">Od židů pětkrát jsem dostal čtyřicet ran bez jedné,</verse>
				<verse number="25">třikrát jsem byl metlami mrskán, jednou jsem byl kamenován, třikráte jsem se ztroskotal, noc a den byl jsem v hlubokosti mořské,</verse>
				<verse number="26">na cestách často, v nebezpečenstvích na řekách, v nebezpečenstvích od lotrů, v nebezpečenstvích od lidí svého národa, v nebezpečenstvích od pohanů, v nebezpečenstvích v městě, v nebezpečenstvích na poušti, v nebezpečenstvích na moři, v nebezpečenstvích mezi nepravými bratry,</verse>
				<verse number="27">v práci a námaze, v nočních bděních často, v hladě a žízni, v postech často, v zimě a nahotě.</verse>
				<verse number="28">(K tomu přistupuje) mimo jiné denní nával ke mně, péče o všecky církve.</verse>
				<verse number="29">Kdo jest sláb, abych já nebyl sláb (také)? Kdo se pohoršuje, abych já nehořel?</verse>
				<verse number="30">Mám-li se chlubiti, budu se chlubiti tím, co se vztahuje k mé slabosti.</verse>
				<verse number="31">Bůh a Otec Pána našeho Ježíše Krista, jenž jest veleben na věky, ví, že nelžu.</verse>
				<verse number="32">V Damašku etrarcha krále Arety ostříhal města Damašku, aby mě zajal, a oknem jsem byl spuštěn v koši skrze hradbu a tak jsem ušel rukám jeho.</verse>
			</chapter>
			<chapter number="12">
				<verse number="1">Mám-li se chlubiti, (prospěšno to ovšem není), přijdu k viděním a zjevením Páně.</verse>
				<verse number="2">Znám člověka v Kristu, jenž před čtrnácti roky byl vtržen až do třetího nebe, zdali v těle, nevím, aneb-li kromě, těla, nevím; Bůh to ví.</verse>
				<verse number="3">A vím o tomto člověku, že byl, zdali v těle aneb-li kromě těla, nevím, Bůh to ví,</verse>
				<verse number="4">vtržen do ráje a uslyšel slova nevypravitelná, kterých nepřísluší člověku mluviti.</verse>
				<verse number="5">Takovýmto (člověkem) budu se chlubiti, sám sebou však nebudu se chlubiti, leč jen svými slabostmi.</verse>
				<verse number="6">Budu-li totiž chtít se chlubiti, nebudu nemoudrý, neboť povím pravdu; uskrovňuji se však, aby někdo nemyslil o mně více, nežli co při mně vidí, aneb ode mne slyší.</verse>
				<verse number="7">A abych pro nesmírnost zjevení se nevyvyšoval, byl mi dán osten pro tělo, anděl to satanův, aby mě políčkoval.</verse>
				<verse number="8">Pro něj jsem prosil třikráte Pána, aby odstoupil ode mne.</verse>
				<verse number="9">Ale on mi řekl: Postačí ti moje milost; neboť síla v slabosti se zdokonaluje. Budu tedy (spíše) velmi rád se chlubiti svými slabostmi, aby síla Kristova ve mně přebývala.</verse>
				<verse number="10">Proto libuji si ve svých slabostech, v příkořích, v nedostatcích, v pronásledováních, v úzkostech pro Krista; neboť když jsem sláb, tehdá jsem silný.</verse>
				<verse number="11">Stal jsem se nemoudrým. Vy jste mě (k tomu) donutili; neboť já jsem měl od vás býti poručen. Neboť v ničem jsem nezůstal za těmi nadapoštoly, ačkoli nejsem ničím.</verse>
				<verse number="12">Znamení apoštola děla se mezi vámi s veškerou vytrvalostí zázraky a divy a činy mocnými.</verse>
				<verse number="13">Neboť v čem jste byli zkráceni proti ostatním církvím, leč že já sám nebyl jsem vám na obtíž? Odpusťte mi tu křivdu.</verse>
				<verse number="14">Hle, po třetí jsem hotov přijíti k vám a nebudu vám na obtíž, neboť nehledám vašich věcí, nýbrž vás. Nemajíť dítky shromažďovati poklady pro rodiče, nýbrž rodiče pro dítky.</verse>
				<verse number="15">Já pak sám milerád (vše) vynaložím, ano sám sebe vydám za duše vaše, bych i více vás miluje, méně byl milován.</verse>
				<verse number="16">Ale budiž; já jsem vám nebyl na obtíž, avšak jsa chytrákem polapil jsem vás lstí.</verse>
				<verse number="17">Oklamal jsem vás skrze někoho z těch, které jsem k vám poslal?</verse>
				<verse number="18">Požádal jsem Tita a s ním jsem poslal bratra; oklamal vás Titus? Zdaliž jsme nekráčeli v témže duchu, zdali ne v týchž šlépějích?</verse>
				<verse number="19">Dlouho již se domníváte, že se hájíme před vámi. Před Bohem v Kristu mluvíme; všecko však, miláčkové, pro vaše vzdělání.</verse>
				<verse number="20">Neboť se obávám, abych snad přijda (k vám) nenalezl vás takovými, jakými nechci, a abych já nebyl shledán od vás, jakým si (mě) nepřejete, aby totiž nebylo mezi vámi svárů, řevnivostí, hněvů, sobectví, pomluv, utrhání, nadutostí, nepokojů,</verse>
				<verse number="21">aby mě, až opět přijdu, Bůh můj nepokořil u vás, a já abych nemusil truchliti nad mnohými z těch, kteří prve zhřešili a přece nečinili pokání z nečistoty a smilství a chlípnosti, kterou páchali.</verse>
			</chapter>
			<chapter number="13">
				<verse number="1">To jest po třetí, že přicházím k vám; „v ústech dvou neb tří svědků stane pevně každé slovo.“</verse>
				<verse number="2">Předpověděl jsem a předpovídám, jako bych byl přítomen po druhé, ač nyní ještě jsem nepřítomen, těm, kteří prve zhřešili, i všem ostatním, že přijdu-li opět, šetřiti nebudu.</verse>
				<verse number="3">Žádáte si snad zkusiti Krista ve mně mluvícího, kterýž není sláb proti vám, nýbrž mocný mezi vámi?“</verse>
				<verse number="4">Vždyť on byl sice ukřižován ze slabosti, ale žije z moci Boží; vždyť i my jsme slabí v něm, ale budeme žíti s ním z moci Boží proti vám.</verse>
				<verse number="5">Sami sebe zkoušejte, jste-li ve víře; sami sebe zkoumejte! Či nepoznáváte sami sebe, že Kristus Ježíš jest ve vás? Leč snad jste neosvědčeni.</verse>
				<verse number="6">Doufám však, že poznáte, že my nejsme neosvědčeni.</verse>
				<verse number="7">Ale modlíme se k Bohu, abyste nečinili nic zlého; nikoli (za to se modlíme), abychom my se ukázali osvědčenými, nýbrž abyste vy činili dobré, my pak abychom byli jako neosvědčeni.</verse>
				<verse number="8">Neboť nemůžeme nic proti pravdě, nýbrž pro pravdu.</verse>
				<verse number="9">Radujeme se zajisté, když my jsme slabí, vy pak jste mocni; za to také sa modlíme, za vaše zdokonalení.</verse>
				<verse number="10">Proto píši toto jsa nepřítomen, abych, až budu přítomen, nemusil si počínati příkře podle moci, kterou mi dal Pán, abych vzdělával, a nikoli, abych kazil.</verse>
				<verse number="11">Konečně, bratři, radujte se, zdokonalujte se, povzbuzujte se smýšleje jednostejně, žijte v pokoji, a Bůh pokoje a lásky bude s vámi.</verse>
				<verse number="12">Pozdravte se vespolek políbením svatým. Pozdravují vás všichni věřící.</verse>
				<verse number="13">Milost Pána našeho Ježíše Krista a láska Boží a účastenství Ducha svatého budiž se všemi vámi. Amen.</verse>
			</chapter>
		</book>
		<book number="48">
			<chapter number="1">
				<verse number="1">Pavel apoštol (poslaný) nikoliv od lidí, ani skrze člověka, nýbrž skrze Ježíše Krista a Boha Otce, jenž ho vzkřísil z mrtvých,</verse>
				<verse number="2">a všichni bratři, kteří jsou se mnou, církvím galatským:</verse>
				<verse number="3">Milost vám a pokoj od Boha Otce a (od) Pána našeho Ježíše Krista,</verse>
				<verse number="4">kterýž vydal sebe sama za hříchy naše, aby nás vysvobodil z nynějšího věku nešlechetného, podle vůle Boha a Otce našeho,</verse>
				<verse number="5">jemuž sláva (buď) na věky věků.</verse>
				<verse number="6">Divím se, že tak rychle se uchylujete od toho, jenž vás povolal v milosti Kristově, k „evangeliu jinému“,</verse>
				<verse number="7">jež není jiným, leč že jsou někteří, kteří vás matou a chtějí převrátiti evangelium Kristovo.</verse>
				<verse number="8">Avšak i kdybychom my neb anděl s nebe kázal vám proti tomu, co jsme vám kázali, buď proklet.</verse>
				<verse number="9">Jak jsme dříve pověděli, i nyní opět pravím: Káže-li vám někdo proti tomu, co jste přijali, buď proklet.</verse>
				<verse number="10">Neboť zdaliž se snažím nyní získati lidi, čili Boha? Aneb-li hledám líbiti se lidem? Kdybych ještě se zaliboval lidem, nebyl bych služebníkem Kristovým.</verse>
				<verse number="11">Oznamuji vám, bratři, že evangelium ode mne hlásané není podle člověka,</verse>
				<verse number="12">neboť jsem ho ani nepřijal ani se mu nenaučil od člověka, nýbrž zjevením Ježíše Krista.</verse>
				<verse number="13">Vždyť přece jste slyšeli o někdejším životě mém v židovství, že jsem nad míru pronásledoval církev Boží a ji hubil,</verse>
				<verse number="14">a že jsem prospíval v židovství nad mnohé vrstevníky (své) ve svém národě, jsa úsilnéjším horlitelem pro podání od svých otců přijatá.</verse>
				<verse number="15">Když však se zalíbilo tomu, jenž mě oddělil ze života matky mé a povolal svou milostí,</verse>
				<verse number="16">zjeviti ve mně Syna svého, abych ho hlásal mezi pohany, neobrátil jsem se hned k tělu a krvi,</verse>
				<verse number="17">ani jsem nešel do Jerusalema k těm, kteří byli přede mnou apoštoly, nýbrž odešel jsem do Arabie a opět jsem se vrátil do Damašku.</verse>
				<verse number="18">Potom po třech letech přišel jsem do Jerusalema, abych uzřel a poznal Petra, a pobyl jsem u něho patnáct dní;</verse>
				<verse number="19">jiného však z apoštolů jsem neviděl, leč Jakuba, bratra Páně.</verse>
				<verse number="20">A co vám píši - hle, před Bohem to pravím, že nelžu.</verse>
				<verse number="21">Potom jsem přišel do krajin syrských a cilicijských.</verse>
				<verse number="22">Zůstal jsem však osobně neznám církvím judským, které jsou v Kristu, toliko slýchali: Ten, jenž nás někdy pronásledoval, nyní káže tu víru, kterou někdy hubil; i velebili na mně Boha.</verse>
			</chapter>
			<chapter number="2">
				<verse number="1">Potom po čtrnácti letech opět jsem se odebral do Jerusalema s Barnabášem, vzav s sebou také Tita.</verse>
				<verse number="2">Odebral jsem se (tam) podle zjevení a předložil jsem jim evangelium, které hlásám mezi pohany, zvláště těm, kteří mají vážnost, zdali snad neběžím neb jsem neběžel nadarmo.</verse>
				<verse number="3">Ale ani Titus, který byl se mnou, nebyl přinucen dáti se obřezat, ač byl (rozeným) pohanem,</verse>
				<verse number="4">a to pro vetřelé bratry nepravé, kteří se vloudili (mezi nás) vyzvědět naši svobodu, kterou máme v Kristu Ježíši, aby nás v službu podrobili.</verse>
				<verse number="5">Jim jsme neustoupili ani na okamžik poddáním se, aby pravda evangelní zůstala u vás.</verse>
				<verse number="6">Od těch však, kteří něco váží - jakými někdy byli, na tom mi nezáleží; Bůh nehledí na osobu člověka; - ti tedy, kteří mají vážnost, nenamítali ničeho,</verse>
				<verse number="7">nýbrž naopak, když uzřeli, že mně jest svěřeno evangelium pro neobřezané, jako Petrovi pro obřezané -</verse>
				<verse number="8">neboť ten, jenž pomáhal Petrovi v apoštolství mezi obřezanými, pomáhal také mně (v apoštolství) mezi pohany -</verse>
				<verse number="9">a když poznali milost mi danou, Jakub a Petr a Jan, kteří jsou pokládáni za sloupy, podali mně a Barnabášovi pravice (na význam) společenství, abychom my kázali mezi pohany, oni pak mezi židy,</verse>
				<verse number="10">jenom abychom pamatovali na chudé; a to právě snažil jsem se také učiniti.</verse>
				<verse number="11">Když pak Petr přišel do Antiochie, do očí jsem se mu opřel, poněvadž byl hoden domluvy.</verse>
				<verse number="12">Prve totiž než přišli někteří od Jakuba, jídal společně s pohanokřesťany, ale když přišli, stranil se a odlučoval se z bázně před těmi, kteří byli z obřízky.</verse>
				<verse number="13">A s ním přetvařovali se také ostatní židokřesťané, takže i Barnabáš byl stržen tou přetvářkou jejich.</verse>
				<verse number="14">Leč když jsem uzřel, že nejednají správně podle pravdy evangelní, řekl jsem Petrovi přede všemi: Jestliže ty jsa židokřesťan žiješ po pohansku a ne po židovsku, kterak nutíš pohanokřesťany, aby žili po židovsku?</verse>
				<verse number="15">My jsme rodem židé a nikoli z pohanů hříšníci,</verse>
				<verse number="16">avšak vědouce, že člověk nebývá ospravedlňován ze skutků zákona, nýbrž skrze víru v Ježíše Krista, také my jsme uvěřili v Krista Ježíše, abychom byli ospravedlněni z víry Kristovy, a nikoli ze skutků zákona; neboť ze skutků zákona nebude ospravedlněn žádný člověk.</verse>
				<verse number="17">Jestliže však hledajíce býti ospravedlněni v Kristu, byli jsme také my nalezeni hříšníky, není-liž Kristus přisluhovatelem hříchu? Nikoliv.</verse>
				<verse number="18">Neboť stavím-li zase to, co jsem zbořil, jevím se jako přestupník.</verse>
				<verse number="19">Vždyť já jsem skrze zákon zemřel zákonu, abych žil Bohu.</verse>
				<verse number="20">S Kristem ukřižován jsem; žiji pak již nikoli já, nýbrž žije ve mně Kristus. Co však žiji v těle, žiji ve víře v Syna Božího, jenž mě zamiloval a sebe sama vydal za mne.</verse>
				<verse number="21">Neodmítám milosti Boží; neboť je-li spravedlnost skrze zákon, tedy Kristus zemřel nadarmo.</verse>
			</chapter>
			<chapter number="3">
				<verse number="1">Nesmyslní Galaté, kdo vás očaroval, abyste neposlouchali pravdy, ježto přece vám před očima Ježíš Kristus byl vylíčen jako ukřižovaný mezi vámi?</verse>
				<verse number="2">To jenom chci od vás zvěděti: Ze skutku-li zákona jste obdrželi Ducha, či-li z poslechnutí víry?</verse>
				<verse number="3">Tak nesmyslní jste, že počavše s Duchem, dokonáváte nyní s tělem?</verse>
				<verse number="4">Tolik jste trpěli nadarmo? Ač-li vskutku nadarmo.</verse>
				<verse number="5">Ten tedy, jenž vám uděluje Ducha a působí zázraky mezi vámi, (činí to) ze skutků zákona, čili z poslechnutí víry?</verse>
				<verse number="6">Jakož (psáno jest) „Abraham uvěřil Bohu, a bylo mu to počteno ke spravedlnosti.“</verse>
				<verse number="7">Nuže, poznávejte, že ti, kteří jsou z víry, to jsou synové Abrahamovi.</verse>
				<verse number="8">Předvídajíc pak Písmo, že Bůh ospravedlňuje národy z víry, předpovědělo Abrahamovi: „Požehnáni budou v tobě všichni národové.“</verse>
				<verse number="9">Budou tedy požehnáni s věrným Abrahamem ti, kteří jsou z víry.</verse>
				<verse number="10">Všichni zajisté, kteří jsou ze skutků zákona, jsou pod zlořečenstvím, neboť jest psáno: „Zlořečen (jest) každý, kdo nesetrvá ve všem, co jest psáno v knize zákona, aby to činil.“</verse>
				<verse number="11">Že však v zákoně nikdo nebývá ospravedlněn před Bohem, jest zjevno, neboť „Spravedlivý živ bude z víry.“</verse>
				<verse number="12">Zákon však není z víry, nýbrž „kdo je vykoná, živ bude v nich.“</verse>
				<verse number="13">Kristus nás vykoupil ze zlořečenství zákona, stav se pro nás zlořečenstvím, (neboť jest psáno, Zlořečen jest každý, kdo visí na dřevě),</verse>
				<verse number="14">aby požehnání Abrahamovo dostalo se k pohanům v Kristu Ježíši, (a) abychom zaslíbeného Ducha obdrželi věrou.</verse>
				<verse number="15">Bratři, po lidsku pravím: Nikdo přece neruší (ani) lidského pořízení právoplatného, ani (k němu) nepřidává.</verse>
				<verse number="16">Abrahamovi však byla řečena zaslíbení „a potomstvu jeho.“ Nepraví: „A potomkům“ jako o mnohých, nýbrž jako o jednom: „A potomstvu tvému“: tím jest Kristus.</verse>
				<verse number="17">Pravím (tím) toto: Ustanovení učiněného dříve od Boha neruší zákon daný po čtyřech stech třiceti letech, tak aby zmařil to zaslíbení.</verse>
				<verse number="18">Neboť je-li dědictví ze zákona, není již ze zaslíbení: Abrahamovi však Bůh je daroval zaslíbením.</verse>
				<verse number="19">K čemu tedy zákon? Pro přestupy byl přidán, dokavad by nepřišlo potomstvo, jemuž zaslíbení bylo učiněno, byv zřízen skrze anděly v ruce prostředníka.</verse>
				<verse number="20">Prostředník totiž není jednoho, Bůh však jest jeden.</verse>
				<verse number="21">Jest tedy snad zákon proti zaslíbením Božím? Nikoliv. Ano, kdyby zákon byl dán jako takový, který by mohl obživiti, spravedlnost byla by skutečně ze zákona.</verse>
				<verse number="22">Avšak Písmo uzavřelo všecko pod hřích, aby zaslíbení dalo se z víry v Ježíše Krista těm, kteří věří.</verse>
				<verse number="23">Prve však, nežli přišla víra, pod zákonem jsouce uzavírání, byli jsme střeženi k té víře, která měla býti zjevena.</verse>
				<verse number="24">A tak stal se zákon naším vychovatelem ke Kristu, abychom byli ospravedlněni z víry.</verse>
				<verse number="25">Když však přišla víra, nejsme již pod vychovatelem.</verse>
				<verse number="26">Všichni zajisté syny Božími jste věrou v Kristu Ježíši.</verse>
				<verse number="27">Neboť všichni, kteří jste byli v Kristu pokřtěni, Krista jste oblékli.</verse>
				<verse number="28">Tu není žida ani pohana, není otroka ani svobodníka, není muže ani ženy, neboť všichni jste jeden v Kristu Ježíši.</verse>
				<verse number="29">Jste-li však Kristovi, jste potomstvem Abrahamovým, dědici podle zaslíbení.</verse>
			</chapter>
			<chapter number="4">
				<verse number="1">Pravím pak: Pokud dědic jest nedospělý, nic se neliší od služebníka, ač jest pánem všeho,</verse>
				<verse number="2">nýbrž jest pod poručníky a správci až do času ustanoveného napřed od otce.</verse>
				<verse number="3">Tak i my, když jsme byli nedospělí, byli jsme podrobeni pod prvopočátky světa.</verse>
				<verse number="4">Když však přišla plnost času, Bůh vyslal Syna svého, učiněného z ženy, podřízeného zákonu,</verse>
				<verse number="5">aby vykoupil ty, kteří byli pod zákonem, abychom obdrželi přijetí za syny.</verse>
				<verse number="6">A poněvadž jste syny, Bůh poslal Ducha Syna svého v srdce naše, jenž volá: Abba, Otče!</verse>
				<verse number="7">Proto nejsi již služebníkem, nýbrž synem; jestli však synem, (tedy) i dědicem skrze Boha.</verse>
				<verse number="8">Avšak tehda, neznajíce Boha, sloužili jste bohům, kteří po své přirozenosti (bohy) nejsou,</verse>
				<verse number="9">nyní však, když jste Boha poznali, ano i poznáni a uznáni byli od Boha, kterak se zase obracíte k slabým a nuzným prvopočátkům a chcete opět znova jim sloužiti?</verse>
				<verse number="10">Šetříte dní a měsíců i dob svátečních a roků.</verse>
				<verse number="11">Bojím se o vás, abych snad nebyl pracoval u vás nadarmo.</verse>
				<verse number="12">Buďte, jako (jsem) já, neboť i (já jsem byl) jako (jste byli) vy, bratři, prosím vás. V ničem jste mi neublížili;</verse>
				<verse number="13">víte však, že po prvé jsem vám kázal evangelium ve mdlobě těla,</verse>
				<verse number="14">a nepohrdli jste ani neopovrhli pokušením, které bylo pro vás na mém těle, nýbrž přijali jste mě jako anděla Božího, jako Krista Ježíše.</verse>
				<verse number="15">Kde jest tedy blahoslavenství vaše? Neboť svědectví vám dávám, že kdyby bylo možno, oči byste si byli vyloupali a mně dali.</verse>
				<verse number="16">Nuže, stal jsem se vaším nepřítelem mluvě vám pravdu?</verse>
				<verse number="17">(Oni) horlí o vás nedobře, (ale) vyloučit vás chtějí, abyste horlili o ně.</verse>
				<verse number="18">Dobré jest však, aby se horlilo (o člověka) v dobrém vždycky, a nikoli jen, když jsem přítomen u vás,</verse>
				<verse number="19">dítky moje, s nimiž jsem opět v bolestech porodních, až by Kristus utvářil se ve vás.</verse>
				<verse number="20">Chtěl bych býti nyní u vás a změniti svůj hlas, neboť jsem v rozpacích o vás.</verse>
				<verse number="21">Povězte mi vy, kteří chcete býti pod zákonem, neslyšíte zákona?</verse>
				<verse number="22">Vždyť jest psáno: Abraham měl dva syny, jednoho z nevolnice a jednoho ze svobodnice.</verse>
				<verse number="23">Ale ten, který byl z nevolnice, narodil se podle těla, ten pak, který byl ze svobodnice, skrze zaslíbení (se narodil).</verse>
				<verse number="24">To jest předobrazné. Jsou to totiž (předobrazeny) dva zákony, jeden (daný) na hoře Sinaj, který plodil ke služebnosti, to jest Agar;</verse>
				<verse number="25">Sinaj totiž jest hora v Arabii, ale srovnává se s nynějším Jerusalemem, neboť (také on) slouží s dítkami svými.</verse>
				<verse number="26">Hoření však Jerusalem jest svoboden; to jest naše matka,</verse>
				<verse number="27">neboť jest psáno: „Rozvesel se, neplodná, která nerodíš; zajásej a zaplesej, která neznáš bolestí porodních; neboť mnoho dítek bude míti ta, která jest opuštěna, více nežli ta, která má muže.</verse>
				<verse number="28">My však, bratři, jsme podle Isáka dítkami zaslíbení.“</verse>
				<verse number="29">Ale jako tehda ten, který se narodil podle těla, pronásledoval toho, který byl podle ducha, tak i nyní.</verse>
				<verse number="30">Avšak co dí Písmo? „Vyvrz nevolnici i syna jejího, neboť nebude děditi syn nevolnice se synem svobodnice.“</verse>
				<verse number="31">Proto, bratři, nejsme dítkami nevolnice, nýbrž svobodnice; k té svobodě osvobodil nás Kristus.</verse>
			</chapter>
			<chapter number="5">
				<verse number="1">Stůjte pevně tedy a nepoddávejte se opět pode jho služebnosti.</verse>
				<verse number="2">Hle já Pavel pravím vám: Budete-li se obřezávati, Kristus vám nic neprospěje.</verse>
				<verse number="3">A opět osvědčuji každému člověku, který se obřezává, že jest povinen naplniti celý zákon.</verse>
				<verse number="4">Odloučeni jste od Krista, kteří hledáte ospravedlnění v zákoně; vypadli jste z milosti.</verse>
				<verse number="5">Neboť my skrze Ducha z víry očekáváme naději spravedlnosti.</verse>
				<verse number="6">V Kristu Ježíši totiž ani obřízka nic neplatí ani neobřízka, nýbrž víra, která skrze lásku působí.</verse>
				<verse number="7">Běželi jste dobře. Kdo vám překazil, abyste pravdy neposlouchali?</verse>
				<verse number="8">Ten návod není z toho, jenž vás povolal.</verse>
				<verse number="9">Málo kvasu všecko těsto nakvasí.</verse>
				<verse number="10">Já důvěřuji ve vás v Pánu, že nebudete smýšleti nic jiného; ale kdo vás mate, ponese svůj soud, ať to jest kdokoli.</verse>
				<verse number="11">Co však mne se týká, bratři, káži-li ještě obřízku, proč jsem posud pronásledován? Tu přestalo pohoršení kříže.</verse>
				<verse number="12">O, by se i odřezali ti, kteří vás pobuřují.</verse>
				<verse number="13">Vy zajisté, bratři, byli jste povoláni ke svobodě; jenom nezneužívejte svobody ku podnětu tělu, nýbrž posluhujte si vespolek skrze lásku (Ducha).</verse>
				<verse number="14">Neboť všechen zákon se naplňuje jedním přikázáním, tím (totiž): „Milovati budeš bližního svého jako sebe samého.“</verse>
				<verse number="15">Jestliže vespolek se koušete a žerete, hleďte, abyste navzájem se nestrávili.</verse>
				<verse number="16">Pravím však: Podle ducha žijte, a žádostí těla nevykonáte.</verse>
				<verse number="17">Neboť tělo žádá proti duchu, duch pak proti tělu; ti totiž jsou proti sobě, abyste nečinili to, co byste chtěli.</verse>
				<verse number="18">Jste-li však vedeni duchem, nejste pod zákonem.</verse>
				<verse number="19">Zjevny pak jsou skutky těla; jsou to smilství, nečistota, (nestydatost), chlípnost,</verse>
				<verse number="20">modloslužba, čarodějství, nepřátelství, sváry, řevnivosti, zlosti, osobivosti, různice, roztržky,</verse>
				<verse number="21">závist, vraždy, opilství, obžerství a věci jim podobné; o těch vám předpovídám, jakož jsem byl již předpověděl, že kdo takové věci dělají, království Božího nedojdou.</verse>
				<verse number="22">Plodem ducha však jest láska, radost, pokoj, (trpělivost), přívětivost, dobrotivost, shovívavost,</verse>
				<verse number="23">(tichost), důvěra, mírnost, zdrželivost, (čistota). Proti takovým věcem zákon není.</verse>
				<verse number="24">Ti však, kteří jsou Kristovi, ukřižovali tělo své i s vášněmi a žádostmi.</verse>
				<verse number="25">Žijeme-li tedy duchem, ducha také následujme.</verse>
				<verse number="26">Nebuďme marné chvály žádostiví, vespolek se popouzejíce a jedni druhým závidíce.</verse>
			</chapter>
			<chapter number="6">
				<verse number="1">Bratři, jestliže by někdo v přenáhlení byl i stržen k nějakému poklesku, vy, kteří jste duchovní, napravujte takového v duchu mírnosti, hledě (každý) sám na sebe, abys také ty nebyl pokoušen.</verse>
				<verse number="2">Neste břemena jeden druhého a tak naplníte zákon Kristův;</verse>
				<verse number="3">neboť domnívá-li se někdo, že jest něčím (velikým) nejsa ničím, sám sebe klame.</verse>
				<verse number="4">Každý však zkoumej dílo svoje, a tu bude míti chloubu toliko s ohledem na sebe, a nikoli s ohledem na jiného;</verse>
				<verse number="5">neboť každý své břímě ponese.</verse>
				<verse number="6">Kdo jest vyučován ve slově (Božím), sdílej se s učitelem (svým) vším statkem.</verse>
				<verse number="7">Nemylte se. Bůh nenechá se posmívati,</verse>
				<verse number="8">neboť co kdo bude síti, to bude i žíti. Kdo totiž rozsévá na svém těle, z těla také bude žnouti záhubu; kdo však rozsévá na duchu, z ducha bude žnouti život věčný.</verse>
				<verse number="9">Dobré pak čiňme bez ustání, neboť časem svým budeme žnouti, neochabneme-li.</verse>
				<verse number="10">Nuže, pokud máme čas, čiňme dobré vůči všem, zvláště vůči domácím víry.</verse>
				<verse number="11">Vizte, jak velikými písmeny vám píši svojí rukou.</verse>
				<verse number="12">Všichni kteří se chtějí zalíbiti v těle, nutí vás, abyste se obřezali, jenom aby nebyli pronásledováni pro kříž Kristův.</verse>
				<verse number="13">Vždyť ani ti, kteří se obřezají, nezachovávají zákona, nýbrž chtějí, abyste vy se obřezali, by se honosili vaším tělem.</verse>
				<verse number="14">Ode mne však daleko budiž, abych se honosil leč v kříži Pána našeho Ježíše Krista, skrze něhož svět ukřižován jest mně a já světu.</verse>
				<verse number="15">Neboť v Kristu Ježíši neplatí nic ani obřízka ani neobřízka, nýbrž nové stvoření.</verse>
				<verse number="16">A nade všemi, kteří podle pravidla toho budou žíti, budiž pokoj a milosrdenství, též nad israelity Božími.</verse>
				<verse number="17">Budoucně nikdo nečiň mi obtíže, neboť já nosím jizvy Pána Ježíše na svém těle.</verse>
				<verse number="18">Milost Pána našeho Ježíše Krista budiž s vámi. Amen.</verse>
			</chapter>
		</book>
		<book number="49">
			<chapter number="1">
				<verse number="1">Pavel, apoštol Ježíše Krista z vůle Boží, všem věřícím v Efesu a věrným v Kristu Ježíši:</verse>
				<verse number="2">Milost vám a pokoj od Boha, Otce našeho, a od Pána Ježíše Krista.</verse>
				<verse number="3">Veleben budiž Bůh a Otec Pána našeho Ježíše Krista, který nás požehnal v Kristu všelikým požehnáním duchovním v nebesích,</verse>
				<verse number="4">ježto si nás v něm vyvolil před ustanovením světa, abychom byli před ním svati a neposkvrněni, v lásce</verse>
				<verse number="5">nás předurčiv ku přijetí za syny své skrze Ježíše Krista podle zalíbení vůle své,</verse>
				<verse number="6">aby se velebila sláva milosti jeho, kterou nás omilostnil v milém Synu svém;</verse>
				<verse number="7">v něm (zajisté) máme vykoupení skrze krev jeho, odpuštění hříchů podle přebohaté milosti jeho,</verse>
				<verse number="8">kterou na nás vylil hojně s veškerou moudrostí a opatrností,</verse>
				<verse number="9">tím že tajemství vůle své nám oznámil podle svého zalíbení, které si byl uložil sám u sebe</verse>
				<verse number="10">vzhledem ku zřízení plnosti časů, aby (totiž) všecko (pod jednou hlavou) opět spojil v Kristu, co jest na nebi i co jest na zemi.</verse>
				<verse number="11">V něm také stali jsme se dědici byvše (k tomu) předurčeni podle ustanovení toho, jenž všecko působí podle úradku vůle své,</verse>
				<verse number="12">(a to k tomu konci) abychom byli ku chvále velebnosti jeho; my (totiž), kteří jsme prve měli naději v Kristu;</verse>
				<verse number="13">v něm (však) i vy uslyševše slovo pravdy, evangelium o své spáse, v něm i vy uvěřivše, byli jste poznamenáni zaslíbeným Duchem svatým,</verse>
				<verse number="14">který jest závdavkem našeho dědictví, na vykoupení vlastnictví ke slávě velebnosti jeho.</verse>
				<verse number="15">Proto i já uslyšev o vaší víře v Pánu Ježíši a o lásce ke všem věřícím,</verse>
				<verse number="16">nepřestávám za vás děkovati, vzpomínaje na vás ve svých modlitbách,</verse>
				<verse number="17">aby Bůh Pána našeho Ježíše Krista, Otec slávy, dal vám ducha moudrosti a zjevení v poznání jeho,</verse>
				<verse number="18">osvícení očí mysli vaší, abyste věděli, která jest naděje povolání jeho, jak bohatá sláva dědictví jeho mezi věřícími</verse>
				<verse number="19">a jak přenesmírně veliká jest moc jeho pro nás, (jakožto) věřící, podle působivosti moci síly jeho,</verse>
				<verse number="20">kterou způsobil v Kristu vzkřísiv ho z mrtvých a posadiv na pravici své v nebesích</verse>
				<verse number="21">vysoko nade všecko knížectvo, nade vší mocnost i sílu, nade všecko panstvo a nad každé jméno, které se jmenuje nejen ve věku tomto, nýbrž i budoucím.</verse>
				<verse number="22">A všecko poddal pod nohy jeho, a (právě) jeho dal za hlavu nade všecko církvi,</verse>
				<verse number="23">která jest tělem jeho, plností toho, jenž všecko ve všem naplňuje.</verse>
			</chapter>
			<chapter number="2">
				<verse number="1">Také vás, když jste byli mrtvi poklesky a hříchy svými,</verse>
				<verse number="2">v nichž jste druhdy žili podle ducha světa tohoto, podle knížete mocnosti ovzdušní, duchů to, kteří působí nyní v neposlušnících,</verse>
				<verse number="3">mezi nimiž také my všichni někdy jsme obcovali v žádostech těla svého, činíce vůli těla i myšlenek, a byli jsme od přirozenosti předmětem hněvu, jako i ostatní, -</verse>
				<verse number="4">Bůh však bohat jsa v milosrdentství, pro velikou lásku svou, kterou nás miloval,</verse>
				<verse number="5">i když jsme byli mrtvi přestupky svými, spolu obživil nás v Kristu, (milostí totiž jste spaseni)</verse>
				<verse number="6">a spolu (s ním) vzkřísil a posadil (nás) na nebesích v Kristu Ježíši,</verse>
				<verse number="7">aby ukázal v časích budoucích přenesmírné bohatství milosti své v dobrotivosti k nám v Kristu Ježíši.</verse>
				<verse number="8">Milostí totiž spaseni jste skrze víru, (a to nikoli ze sebe; Boží jest to dar),</verse>
				<verse number="9">nikoli ze skutků, aby nikdo se nechlubil.</verse>
				<verse number="10">Jeho jsme dílem, byvše stvořeni v Kristu Ježíži ke skutkům dobrým, které Bůh byl připravil, abychom v nich žili.</verse>
				<verse number="11">Proto pamatujte, že někdy vy, pohané podle těla, zvaní neobřízkou od těch, kteří se nazývají obřízkou na těle rukama učiněnou,</verse>
				<verse number="12">že jste byli onoho času bez Krista, oddáleni od občanství israelského a cizí od úmluv zaslíbení, jsouce bez naděje a bez Boha na tom světě;</verse>
				<verse number="13">nyní však vy, kteří jste někdy byli daleko, v Kristu Ježíši jste se sblížili v krvi Kristově.</verse>
				<verse number="14">Neboť on jest pokojem naším, jenž z dvou učinil jedno, a to tím, že zbořil stěnu ohrady, která byla mezi nimi, (zdroj to) nepřátelství,</verse>
				<verse number="15">zrušiv na svém těle zákon předpisů (záležející) v ustanoveních, aby v sobě samém vzdělal dva v jednoho člověka nového zjednávaje pokoj (mezi nimi),</verse>
				<verse number="16">a aby oboje v těle jednom smířil s Bohem skrze kříž, usmrtiv nepřátelství na sobě samém.</verse>
				<verse number="17">A přišed zvěstoval pokoj vám, kteří jste byli daleko, i pokoj těm, kteří byli blízko;</verse>
				<verse number="18">neboť skrze něho my obojí v jednom Duchu máme přístup k Otci.</verse>
				<verse number="19">Nuže tedy nejste již cizinci a přistěhovalci, nýbrž jste spoluobčané věřících a domácí Boží,</verse>
				<verse number="20">jsouce vzděláni na základě apoštolů a proroků, an (nejhlubším) kamenem úhelním jest sám Kristus Ježíš,</verse>
				<verse number="21">v němž veškerá stavba se spojuje a roste v chrám svatý v Pánu,</verse>
				<verse number="22">v němž i vy se spoluvzděláváte v příbytek Boží v Duchu.</verse>
			</chapter>
			<chapter number="3">
				<verse number="1">Proto já Pavel (jsem) vězeň Ježíše Krista pro vás, pro pohany,</verse>
				<verse number="2">ačli jste uslyšeli o zřízení milosti Boží, která mi byla dána pro vás,</verse>
				<verse number="3">že totiž zjevením bylo mi oznámeno to tajemství, jak jsem svrchu napsal v krátkosti;</verse>
				<verse number="4">podle toho čtouce, můžete posouditi moji znalost v tom tajemství o Kristu,</verse>
				<verse number="5">které za jiných věků nebylo oznámeno synům lidským tak, jako nyní v Duchu bylo zjeveno svatým apoštolům jeho a prorokům,</verse>
				<verse number="6">(totiž) že pohané jsou v Kristu Ježíši spoludědici a spoluvtělenci a spoluúčastníky zaslíbení skrze evangelium,</verse>
				<verse number="7">jehož služebníkem jsem se stal podle daru milosti Boží, která mi byla dána podle působivostí moci jeho.</verse>
				<verse number="8">Mně přenejmenšímu ze všech věřících byla dána milost tato, zvěstovati mezi pohany nevystihlé to bohatství Kristovo</verse>
				<verse number="9">a objasnit všem, které jest zřízení o tom tajemství, jež od věků bylo skryto v Bohu, Stvořiteli všeho,</verse>
				<verse number="10">aby nyní skrze církev uvedla se ve známost knížatstvům a mocnostem v nebesích přerozmanitá moudrost Boží,</verse>
				<verse number="11">podle úradku odvěkého, který vykonal v Kristu Ježíši, Pánu našem,</verse>
				<verse number="12">v němž máme zmužilost a přístup s důvěrou skrze víru v něho.</verse>
				<verse number="13">Proto prosím, abyste neklesali na mysli v mých souženích pro vás; jsouť slávou vaší.</verse>
				<verse number="14">Za tou příčinou skláním kolena svá před Otcem Pána našeho Ježíše Krista,</verse>
				<verse number="15">po němž se jmenuje všeliký rod na nebi i na zemi,</verse>
				<verse number="16">aby vám dal podle bohatství velebnosti své skrze Ducha svého v síle zmohutněti pro vnitřního člověka,</verse>
				<verse number="17">(tak) aby Kristus přebýval skrze víru v srdcích vašich, zakořeněných a založených v lásce,</verse>
				<verse number="18">byste mohli pochopiti se všemi věřícími, která jest šířka a délka i výše a hloubka,</verse>
				<verse number="19">i poznati Kristovu lásku převyšující veškeré poznání (a to k tomu konci), abysle byli naplněni ve veškerou plnost Boží.</verse>
				<verse number="20">Tomu pak, jenž může učiniti všecko, mnohem více, nežli prosíme neb rozumíme, podle síly, která v nás působí,</verse>
				<verse number="21">tomu budiž sláva v církvi, a to v Kristu Ježíši po všecka pokolení na věky věkův. Amen.</verse>
			</chapter>
			<chapter number="4">
				<verse number="1">Napomínám vás tedy já vězeň v Pánu, abyste žili hodně toho povolání, kterým jste povoláni</verse>
				<verse number="2">s veškerou pokorou a tichostí, s trpělivostí, snášejíce se vespolek v lásce,</verse>
				<verse number="3">snažíce se zachovávati jednotu Ducha ve svazku pokoje.</verse>
				<verse number="4">Jedno tělo (jest) a jeden Duch, jakož také jste byli povoláni v jedné naději povolání svého.</verse>
				<verse number="5">Jeden (jest) Pán, jedna víra, jeden křest,</verse>
				<verse number="6">jeden Bůh a Otec všech, jenž jest nade všemi a skrze všecky a ve všech (nás).</verse>
				<verse number="7">Jednomu každému pak z nás byla dána milost podle míry daru Kristova.</verse>
				<verse number="8">Proto praví: „Vystoupiv do výše, odvedl zajatce, dal dary lidem.“</verse>
				<verse number="9">To však, že vystoupil, co jest to, leč že (dříve) také sestoupil na dolní části země?</verse>
				<verse number="10">Ten, jenž sestoupil, ten právě jest to, jenž také vystoupil nade všecka nebesa, aby naplnil všecko.</verse>
				<verse number="11">On také dal jedny za apoštoly, jiné za proroky, jiné za evangelisty, jiné za pastýře a učitele,</verse>
				<verse number="12">aby za účelem zdokonalení věřících konali službu, aby vzdělávali tělo Kristovo,</verse>
				<verse number="13">až bychom se sešli všichni v jednotu víry a poznání Syna Božího, v muže dospělého, v míru věku plnosti Kristovy,</verse>
				<verse number="14">abychom již nebyli nedospělci kolísanými a zmítanými každým větrem učení skrze podvod lidský a lstivost (směřující) ku provedení bludu,</verse>
				<verse number="15">nýbrž abychom vyznávajíce pravdu, v lásce rostli ve všem k němu, ke Kristu, jenž jest hlavou,</verse>
				<verse number="16">z něhož celé tělo, jsouc spojováno a svazováno každým kloubem služebným podle působivosti v míře jednoho každého údu, béře vzrůst svůj ke vzdělání svému v lásce.</verse>
				<verse number="17">Toto tedy pravím a osvědčuji v Pánu, abyste již nežili tak, jak i pohané žijí v marnosti mysli své,</verse>
				<verse number="18">jsouce zatemněni v rozumu, odcizeni od života Božího pro nevědomost, která jest v nich pro zatvrzení srdce jejich.</verse>
				<verse number="19">Oni otupěvše oddali se chlípnosti ku páchání všeliké nečistoty v lakotě;</verse>
				<verse number="20">vy však takto jste se nenaučili Kristu,</verse>
				<verse number="21">ačli jste ho uslyšeli a v něm tak vyučeni byli, jak jest pravda v Ježíši,</verse>
				<verse number="22">že totiž s ohledem na dřívější život svůj máte odložiti starého človeka, který béře zkázu podle chtíčů klamných,</verse>
				<verse number="23">obnoviti se na duchu mysli své</verse>
				<verse number="24">a obléci člověka nového, stvořeného podle Boha ve spravedlnosti a svatosti pravé.</verse>
				<verse number="25">Proto odložíce lež, mluvte pravdu jeden každý s bližním svým, neboť jsme vespolek údové.</verse>
				<verse number="26">Hněvejte se, ale nehřešte; slunce nezapadej nad hněvem vaším,</verse>
				<verse number="27">nedávejte místa ďáblu.</verse>
				<verse number="28">Kdo kradl, již nekraď, nýbrž pracuj spíše, dělaje rukama svýma dobré, aby měl z čeho uděliti tomu, kdo má nouzi.</verse>
				<verse number="29">Žádné slovo špatné nevycházej z úst vašich, nýbrž (jen takové), které jest dobré ke vzdělání (podle) potřeby, aby prokazovalo dobrodiní těm, kteří (je) slyší.</verse>
				<verse number="30">A nezarmucujte svatého Ducha Božího, kterým jste byli poznamenání ku dni vykoupení.</verse>
				<verse number="31">Veškerá hořkost a zlost a hněv i křik a utrhání odstup od vás s veškerou zlobou.</verse>
				<verse number="32">Buďte však k sobě vespolek dobrotiví, milosrdní, odpouštějíce jeden druhému, jakož i Bůh odpustil vám v Kristu.</verse>
			</chapter>
			<chapter number="5">
				<verse number="1">Buďte tedy následovníky Božími jako dítky milé</verse>
				<verse number="2">a žijte v lásce, jakož i Kristus miloval nás a vydal sebe sama za nás v žertvu, a to v oběť krvavou Bohu k vůni líbezné.</verse>
				<verse number="3">Smilství však a všeliká nečistota neb lakota nebudiž ani jmenována mezi vámi, jak sluší na věřící;</verse>
				<verse number="4">taktéž ani mrzkost a prázdné tlachání neb vtipkování, která se nesluší, nýbrž spíše děkování.</verse>
				<verse number="5">Toto pak vězte a znejte, že žádný smilník neb nečistý neb lakotník, to jest modloslužebník, nemá dědictví v království Kristově a Božím.</verse>
				<verse number="6">Nikdo vás nesváděj marnými řečmi, neboť pro tyto věci hněv Boží přichází na neposlušníky;</verse>
				<verse number="7">nestávejte se tedy účastníky jejich.</verse>
				<verse number="8">Byliť jste někdy tmou, nyní však jste světlem v Pánu; jako účastníci světla žijte, -</verse>
				<verse number="9">neboť ovoce světla (záleží) ve všeliké dobrotě a spravedlnosti a pravdě -</verse>
				<verse number="10">zkoušejíce, co se líbí Bohu,</verse>
				<verse number="11">a nezúčastňujte se v neužitečných skutcích temnosti, nýbrž spíše je kárejte.</verse>
				<verse number="12">Neboť to co se páše od nich potají, jest hanebno i říci.</verse>
				<verse number="13">Všecko však, co se kárá, od světla přichází na jevo; neboť všecko, co se vyjevuje, jest světlo.</verse>
				<verse number="14">Proto praví: Probuď se, jenž spíš, a povstaň z mrtvých, a zasvitne ti Kristus.</verse>
				<verse number="15">Hleďte tedy, bratři, kterak byste žili pečlivě, ne jako nemoudří, nýbrž jako moudři,</verse>
				<verse number="16">vykupujíce čas, neboť dnové jsou zlí.</verse>
				<verse number="17">Proto nebuďte nerozumní, nýbrž srozumějte, která jest vůle Boží.</verse>
				<verse number="18">A neopíjejte se vínem, jest v tom prostopášnost, nýbrž naplňujte se Duchem svatým,</verse>
				<verse number="19">mluvíce k sobě vespolek v žalmech a chvalozpěvech a v písních duchovních, zpívajíce a hrajíce ve svém srdci Pánu,</verse>
				<verse number="20">děkujíce vždycky za všecko ve jménu Pána našeho Ježíše Krista Bohu a Otci.</verse>
				<verse number="21">Poddáni buďte jedni druhým v bázni Kristově.</verse>
				<verse number="22">Ženy buďtež poddány mužům svým jako Pánu,</verse>
				<verse number="23">neboť muž jest hlava ženy, jakož i Kristus jest hlava církve; onť je spasitelem těla (svého).</verse>
				<verse number="24">Ale jako církev poddána jest Kristu, tak i ženy (buďtež poddány) mužům svým ve všem.</verse>
				<verse number="25">Muži, milujte své manželky, jakož i Kristus miloval církev a vydal sebe sama za ni,</verse>
				<verse number="26">aby ji posvělil, očistě jí koupelí vodní při slově,</verse>
				<verse number="27">aby sám sobě představil církev jako slavnou, jako takovou, která by neměla poskvrny ani vrásky neb něco podobného, nýbrž aby byla svatá a bezúhonná.</verse>
				<verse number="28">Tak i mužové mají milovati své manželky jako tělo své. Kdo miluje svou manželku, sebe sama miluje;</verse>
				<verse number="29">nikdo zajisté nikdy neměl v nenávisti těla svého, nýbrž živí a chová je jakož i Kristus (živí a chová) církev svou,</verse>
				<verse number="30">poněvadž jsme údy těla jeho (z masa jeho a z kostí jeho).</verse>
				<verse number="31">„Proto opustí člověk otce svého i matku svou a přidrží se manželky své a budou dva tělem jedním“.</verse>
				<verse number="32">Tajemství toto jest veliké; já však to pravím s ohledem na Krista a na církev.</verse>
				<verse number="33">Ale také vy milujte jeden každý manželku svou tak, jako sebe sama, manželka pak boj se muže svého.</verse>
			</chapter>
			<chapter number="6">
				<verse number="1">Dítky, poslouchejte rodičů svých v Pánu, neboť jest to spravedlivo.</verse>
				<verse number="2">„Cti otce svého i matku svou“, to jest první přikázání se zaslíbením,</verse>
				<verse number="3">„aby se ti dobře vedlo a ty abys dlouho živ byl na zemi.“</verse>
				<verse number="4">A vy, otcové, nepopouzejte k hněvu dítek svých, nýbrž vychovávejte je v kázni a napomínání Páně.</verse>
				<verse number="5">Služebníci, poslouchejte pánů tělesných s bázní a třesením, v prostnosti srdce svého, jako Krista,</verse>
				<verse number="6">sloužíce ne na oko jako ti, kteří chtějí se zalíbiti lidem, nýbrž jako služebníci Kristovi, konajíce vůli Boží ze srdce,</verse>
				<verse number="7">sloužíce s dobrou myslí jako Pánu a ne lidem</verse>
				<verse number="8">u vědomí, že každý obdrží od Pána to, co dobrého učiní, ať jest nevolník nebo svoboden.</verse>
				<verse number="9">A vy, páni, čiňte totéž vzhledem k nim, upouštějíce od hrozeb u vědomí, že jejich i váš Pán jest v nebesích a že není u něho strannosti.</verse>
				<verse number="10">Nadále nechte se posilňovali v Pánu, a to mocnou silou jeho,</verse>
				<verse number="11">Oblecte se v plnou zbroj Boží, abyste mohli čeliti úkladům dáblovým,</verse>
				<verse number="12">neboť bojování naše není proti krvi a tělu, nýbrž proti knížectvím a mocnostem, proti světovládcům této temnosti, proti duchům zlým v povětří.</verse>
				<verse number="13">Proto vezměte plnou zbroj Boží, abyste mohli odolati v den zlý a vykonajíce všecko státi (vítězně).</verse>
				<verse number="14">Stůjte tedy (pohotově) jsouce opásáni na bedrech pravdou, oblečeni v pancíř spravedlnosti</verse>
				<verse number="15">a obuti na nohou hotovostí evangelia pokoje,</verse>
				<verse number="16">vezmouce ke všemu tomu štít víry, kterým byste mohli uhasiti všecky ohnivé šípy nešlechetníkovy,</verse>
				<verse number="17">a vezměte přílbici spásy a meč Ducha, to jest slovo Boží,</verse>
				<verse number="18">modlíce se v Duchu všelikou modlitbou a prosbou každého času a k tomu konci bdíce ve vší vytrvalosti a přímluvě za všecky věřící</verse>
				<verse number="19">i za mne, aby mi bylo dáno slovo při otvírání úst mých, bych neohroženě uváděl v známost tajemství evangelia</verse>
				<verse number="20">za které konám poslání (své) v okovech, (a) abych v něm mluvil neohroženě tak, jak mluviti mám.</verse>
				<verse number="21">Abyste pak také vy seznali moje postavení, jak se mi vede, všecko vám oznámí Tychikus, milovaný bratr a věrný služebník v Pánu.</verse>
				<verse number="22">Posílám ho k vám právě k tomu konci, abyste seznali naše okolnosti a aby potěšil srdce vaše.</verse>
				<verse number="23">Pokoj bratrům a láska s věrou od Boha Otce a Pána Ježíše Krista.</verse>
				<verse number="24">Milost (budiž) se všemi, kteří milují Pána našeho Ježíše Krista neproměnlivě. Amen.</verse>
			</chapter>
		</book>
		<book number="50">
			<chapter number="1">
				<verse number="1">Pavel a Timoteus, služebníci Ježíše Krista, všem věřícím v Kristu Ježíši, kteří jsou ve Filippech, s biskupy a jáhny:</verse>
				<verse number="2">Milost vám a pokoj od Boha, Otce našeho, a od Pána Ježíše Krista.</verse>
				<verse number="3">Děkuji Bohu svému za veškerou vzpomínku vaši</verse>
				<verse number="4">a konám vždycky při všech modlitbách svých s radostí prosbu za vás všecky</verse>
				<verse number="5">pro vaši účast v evangeliu Kristově od prvního dne až dosavad,</verse>
				<verse number="6">v to právě důvěřuje, že ten, jenž započal ve vás dílo dobré, dokoná je až do dne Krista Ježíše.</verse>
				<verse number="7">Vždyť jest mi spravedlivo smýšleti to o všech vás, poněvadž vás mám v srdci jakožto ty, kteří jste všichni účastni mé milosti jak v okovech mých, tak v hájení a utvrzování evangelia;</verse>
				<verse number="8">neboť Bůh jest mi svědkem, jak toužím po vás všech v srdci Ježíše Krista.</verse>
				<verse number="9">A za to se modlím, aby láska vaše víc a více se rozmáhala v poznání a veškerém cítění,</verse>
				<verse number="10">byste schvalovali věci lepší, (a to k tomu konci), abyste byli čisti a nepohoršivi ke dni Kristovu,</verse>
				<verse number="11">naplněni jsouce ovocem spravedlnosti skrze Ježíše Krista ke slávě a chvále Boží.</verse>
				<verse number="12">Chci však, bratři, abyste věděli, že postavení moje vyšlo spíše na prospěch evangelia,</verse>
				<verse number="13">takže okovy moje staly se v Kristu zjevny mezi celou stráži a všemi ostatními</verse>
				<verse number="14">a že většina bratrů důvěřujíc v Pánu mým okovům, větší měrou se osměluje mluviti beze strachu slovo Boží.</verse>
				<verse number="15">Někteří ovšem hlásají Krista také ze závisti a soupeřství, někteří však i z dobré vůle;</verse>
				<verse number="16">jedni z lásky, vědouce, že jsem určen k obraně evangelia,</verse>
				<verse number="17">druzí ze sobectví zvěstují Krista, z pohnutky nikoli čisté se domnívajíce, že mým okovům způsobí soužení.</verse>
				<verse number="18">Co z toho? Jen když každým způsobem, ať pod záminkou (nějakou), ať opravdově zvěstuje se Kristus? A z toho se raduji. Avšak též radovati se budu,</verse>
				<verse number="19">neboť vím, že mi to bude ke spáse vaší modlitbou a přispěním Ducha Ježíše Krista,</verse>
				<verse number="20">a to podle očekáváni a naděje mé, že v ničem nebudu zahanben, nýbrž že s veškerou neohrožeností jako vždy, tak i nyní Kristus bude zveleben na mém těle, ať životem, ať smrtí (mou).</verse>
				<verse number="21">Vždyť pro mne žíti jest Kristus a umříti zisk;</verse>
				<verse number="22">jestli však život v těle (se míní), jest to pro mne ovoce práce. A tak nevím, co bych vyvolil;</verse>
				<verse number="23">jsem však držen z obou stran, maje tužbu odebrati se a býti s Kristem, - to mnohem lepší (pro mne),</verse>
				<verse number="24">avšak zůstati v těle jest potřebnější pro vás.</verse>
				<verse number="25">A to důvěřuje vím, že zůstanu a pobudu pro vás všecky k vašemu prospěchu a (k vaší) radosti ve víře,</verse>
				<verse number="26">aby chlouba vaše rozhojnila se v Kristu Ježíši na mně mým opětným příchodem k vám.</verse>
				<verse number="27">Jenom žijte důstojně evangelia Kristova, abych ať přijda a vida vás, ať nepřítomen jsa slyšel o vás, že pevně stojíte v jednom duchu, jednomyslně zápasíce za víru v evangelium,</verse>
				<verse number="28">a nedávajíce se ničím zastrašovat od protivníků; to jest pro ně znamením (jejich) záhuby, vaší však spásy, a to od Boha,</verse>
				<verse number="29">neboť vám bylo dáno pro Krista - nejen věřiti v něno, nýbrž i trpěti pro něho;</verse>
				<verse number="30">máte tentýž zápas, jaký jste viděli při mně a nyní slyšíte o mně.</verse>
			</chapter>
			<chapter number="2">
				<verse number="1">Jestli tedy jaké povzbuzení v Kristu, jestli jaká potěcha lásky, jestli jaké společenství Ducha, jestli jaká srdečnost a slitovnost,</verse>
				<verse number="2">naplňte radost mou tak, abyste totéž smýšleli, touž lásku majíce, stejnomyslně jedno smýšlejíce,</verse>
				<verse number="3">nic podle sobectví, ani podle ctižádosti, nýbrž v pokoře pokládajíce jeden druhého za lepšího než sebe,</verse>
				<verse number="4">ne tak, abyste hleděli každý věcí svých, nýbrž tak, abyste hleděli každý také toho, co jest jiných.</verse>
				<verse number="5">To smýšlení mějte v sobě, které bylo i v Kristu Ježíši,</verse>
				<verse number="6">jenž jsa ve způsobě Boží, nepokládal toho za věc uloupenou, že jest rovný Bohu,</verse>
				<verse number="7">nýbrž sebe sama zmařil přijav způsobu služebníka tím, že podobným se stal lidem a ve vnějším zjevu svém byl shledán jako člověk.</verse>
				<verse number="8">Ponížil sebe sama stav se poslušným až k smrti, a to k smrti kříže.</verse>
				<verse number="9">Proto také Bůh povýšil ho a dal mu jméno, které jest nade všecko jméno,</verse>
				<verse number="10">aby ve jménu Ježíšově pokleklo veškeré koleno, nebešťanů, pozemčanů i těch, kteří jsou v podsvětí,</verse>
				<verse number="11">a aby každý jazyk vyznal, že Pánem jest Ježíš Kristus ke slávě Boha Otce.</verse>
				<verse number="12">Proto, miláčkové moji, jako jste vždycky poslechli, pracujte s bázní a třesením o své spáse, nejen jako v mé přítomnosti, nýbrž i nyní mnohem spíše v mé nepřítomnosti;</verse>
				<verse number="13">neboť Bůh jest to, jenž působí ve vás i chtění i konání podle dobré vůle (své).</verse>
				<verse number="14">Všecko čiňte bez reptání a bez rozpakování se,</verse>
				<verse number="15">abyste byli bez úhony a čisti, neposkvrněnými dítkami Božími uprostřed pokolení nešlechetného a převráceného, mezi nimiž se jevíte jako světla na světě, chovajíce slovo života,</verse>
				<verse number="16">a to mně na chloubu ke dni Kristovu, poněvadž jsem neběžel nadarmo ani nadarmo se nenamáhal,</verse>
				<verse number="17">nýbrž bychť i v oběť proléván byl, nad obětováním a přisluhováním víry vaší budu se radovati, a to s vámi všemi radovat se budu.</verse>
				<verse number="18">Podobně však radujte se i vy, a to se mnou se radujte.</verse>
				<verse number="19">Doufám v Pánu Ježíši, že v brzku pošlu k vám Timotea, abych i já byl dobré mysli seznaje vaše okolnosti;</verse>
				<verse number="20">nemám totiž nikoho (jiného) stejně smýšlejícího, jenž by se upřímně staral o vaše věci,</verse>
				<verse number="21">neboť všichni hledají věcí svých, a ne těch, které jsou Ježíše Krista.</verse>
				<verse number="22">Kterak on se osvědčil, víte, neboť jako dítko otci sloužil se mnou v evangeliu.</verse>
				<verse number="23">Toho tedy doufám, že k vám pošlu hned, jak uvidím, co se stane se mnou.</verse>
				<verse number="24">Důvěřuji však v Pánu, že také sám v brzku k vám přijdu.</verse>
				<verse number="25">Za potřebno však pokládám poslati k vám Epafrodita, mého bratra a spolupracovníka i spolubojovníka, vašeho pak vyslance a přisluhovatele mých potřeb,</verse>
				<verse number="26">neboť toužil po všech vás a byl smuten, poněvadž jste uslyšeli, že se rozstonal.</verse>
				<verse number="27">A on rozstonal se na smrt; ale Bůh smiloval se nad ním, a nejen nad ním, nýbrž i nade mnou, abych neměl zármutek na zármutek.</verse>
				<verse number="28">Spěšně proto posílám ho, abyste spatříce jej opět, se zaradovali, a já abych byl méně zarmoucen.</verse>
				<verse number="29">Přijměte ho tedy v Pánu s veškerou radostí a mějte takové v úctě,</verse>
				<verse number="30">neboť pro dílo Kristovo přiblížil se až k smrti, odváživ se života, aby nahradil to, že vy jste scházeli při službě pro mne.</verse>
			</chapter>
			<chapter number="3">
				<verse number="1">Konečně bratři radujte se v Pánu. Psáti vám tytéž věci mně není obtíno, vám však (je to) potřebno.</verse>
				<verse number="2">Chraňte se těch psů, chraňte se těch špatných dělníků, chraňte se té seřízky.</verse>
				<verse number="3">Neboť obřízkou jsme my, kteří sloužíme duchem Bohu a se honosíme v Kristu Ježíši a neskládáme důvěry své v těle,</verse>
				<verse number="4">ač já mám příčinu důvěry i v těle.</verse>
				<verse number="5">Vidí-li se někomu jinému skládati důvěru v těle, já (mohu to) tím spíše,</verse>
				<verse number="6">byv obřezán osmého dne, z rodu Israelova, z pokolení Benjaminova, Hebrej z Hebrejů, co do zákona byv farisejem, co do horlivosti pronásledovatelem církve (Boží), co do spravedlnosti zákonité byv živ bez úhony,</verse>
				<verse number="7">Avšak co mi bylo ziskem, to jsem položil pro Krista za škodné.</verse>
				<verse number="8">Ano, já pokládám za škodné všecko pro vznešenost poznání Ježíše Krista, Pána mého, pro nějž to všecko jsem obětoval a pokládám za brak, abych získal Krista</verse>
				<verse number="9">a byl nalezen v něm, (totiž) jako takový, jenž bych neměl spravedlnosti své, té, která jest ze zákona, nýbrž tu, která jest z víry v Krista Ježíše, tu spravedlnost (totiž), která jest od Boha na základě víry,</verse>
				<verse number="10">(a to k tomu konci), abych poznal jej i moc jeho zmrtvýchvstání a účast v jeho utrpení, připodobňuje se k smrti jeho,</verse>
				<verse number="11">jestli bych snad došel vzkříšení z mrtvých.</verse>
				<verse number="12">(Pravím to) ne že bych toho byl již dosáhl aneb již dokonalý byl, nýbrž usiluji, abych též uchvátil, ježto jsem také byl uchvácen od Ježíše Krista.</verse>
				<verse number="13">Bratři, já nemyslím, že jsem uchvátil, jedno však (myslím, totiž, že) zapomínaje na to, co jest za mnou, a natahuje se po tom, co jest přede mnou,</verse>
				<verse number="14">ženu se po cíli k odměně hořeního povolání Božího v Kristu Ježíši.</verse>
				<verse number="15">Všichni tedy, kteří (jsme) dokonalí, toto smýšlejme a jestli v něčem smýšlíte jinak - a to vám Bůh zjeví -</verse>
				<verse number="16">jenom v tom, k čemu jsme přišli, touž cestou kráčejme, (smýšlejme jednostejně).</verse>
				<verse number="17">Buďte mými následovníky, bratři, a patřte na ty, kteří tak žijí, jak máte příklad na nás.</verse>
				<verse number="18">Neboť mnoho žije těch, o nichž jsem vám často pravil, nyní pak i s pláčem pravím, že jsou nepřáteli kříže Kristova,</verse>
				<verse number="19">jichžto konec jest zahynutí, jichž bohem jest břicho a sláva v hanbě jejich, těch (totiž), kteří myslí na věci pozemské.</verse>
				<verse number="20">Vždyť naše vlasť jest v nebesích, odkud také jako spasitele očekáváme Pána našeho Ježíše Krista,</verse>
				<verse number="21">jenž promění nízké tělo naše, aby bylo podobno tělu slávy jeho, (a to) podle moci, kterou může také podmaniti si všecko.</verse>
			</chapter>
			<chapter number="4">
				<verse number="1">Proto bratři moji rozmilí a přežádoucí, radosti a koruno má, tak stůjte pevně v Pánu, miláčkové.</verse>
				<verse number="2">Evodii prosím a Syntychu žádám, aby jednostejně smýšlely v Pánu.</verse>
				<verse number="3">Ano i tebe prosím, pravý Synzygu, pomáhej jim, neboť ony se mnou pracovaly v evangeliu i s Klementem a ostatními spolupracovníky mými, jejichž jména jsou v knize života.</verse>
				<verse number="4">Radujte se v Pánu vždycky, opět pravím, radujte se.</verse>
				<verse number="5">Vlídnost vaše budiž známa všem lidem; Pán blízko jest.</verse>
				<verse number="6">O nic nepečujte úzkostlivě, nýbrž ve všem žádosti vaše přicházejtež Bohu ve známost modlitbou a prosbou s díkůčiněním,</verse>
				<verse number="7">a pokoj Boží, který převyšuje všecko pomyšlení, ochrání srdce vaše i myšlenky vaše v Kristu Ježíši.</verse>
				<verse number="8">Konečně, bratři, všecko, co jest pravdivé, co důstojné, co spravedlivé, co čisté, co milé, co dobré pověsti, všecko, co jest ctnostné, co chvalitebné, to obmýšlejte.</verse>
				<verse number="9">Co jste poznali a přijali i uslyšeli a viděli na mně, to konejte, a Bůh pokoje bude s vámi.</verse>
				<verse number="10">Zaradoval jsem se v Pánu velice, že jste již jednou přišli (zase) k rozkvětu, abyste (blahovolně) pamatovali na mne; pamatovali jste na to také (dříve), ale byli jste v postavení nepříznivém.</verse>
				<verse number="11">Nepravím to pro nedostatek, neboť já jsem se naučil přestávati na tom, co mám.</verse>
				<verse number="12">Dovedu i v nouzi býti, dovedu i hojnost míti; v každém případě a ve všech okolnostech jsem vycvičen, i nasycen býti i lačněti, i hojnost míti i nedostatek trpěti.</verse>
				<verse number="13">Všecko mohu v tom, jenž mne posiluje.</verse>
				<verse number="14">Avšak dobře jste učinili, vzavše účastenství v mém soužení.</verse>
				<verse number="15">Víte pak i vy, Filippští, že při počátku evangelia, když jsem vyšel z Macedonie, žádná církev se nezúčastnila se mnou v účtech příjmů a vydání, leč vy jediní;</verse>
				<verse number="16">(víte), že jste i (tehdy, když jsem byl) v Thessalonice, jednou, dvakrát poslali mně na potřeby.</verse>
				<verse number="17">(Pravím to), ne že bych vyhledával daru, nýbrž že hledám hojného užitku do účtu vašeho.</verse>
				<verse number="18">Mám všecko a oplývám; jsem naplněn obdržev od Epafrodita, co jste poslali, vůni líbeznou, obět příjemnou a milou Bohu.</verse>
				<verse number="19">Bůh můj pak vyplní veškerou potřebu vaši podle bohatství svého ve slávě v Kristu Ježíši.</verse>
				<verse number="20">Bohu pak a Otci našemu budiž sláva na věky věků. Amen.</verse>
				<verse number="21">Pozdravujte každého věřícího v Kristu Ježíši.</verse>
				<verse number="22">Pozdravují vás bratři, kteří jsou se mnou. Pozdravují vás všichni věřící, zvláště ti, kteří jsou z domu císařova,</verse>
				<verse number="23">Milost Pána našeho Ježíše Krista (budiž) s duchem vaším. Amen.</verse>
			</chapter>
		</book>
		<book number="51">
			<chapter number="1">
				<verse number="1">Pavel, apoštol Ježíše Krista skrze vůli Boží, a bratr Timoteus</verse>
				<verse number="2">svatým a věřícím bratrům v Kristu Ježíši, kteří jsou v Kolossách:</verse>
				<verse number="3">Milost vám a pokoj od Boha, Otce našeho, a od Pána Ježíše Krista. Děkujeme Bohu a Otci Pána našeho Ježíše Krista za vás vždycky při svých modlitbách,</verse>
				<verse number="4">neboť jsme uslyšeli o vaší víře v Kristu Ježíši a o lásce, kterou máte ke všem věřícím</verse>
				<verse number="5">pro naději uloženou vám v nebesích: o té jste uslyšeli dříve skrze slovo pravdy (totiž) evangelia,</verse>
				<verse number="6">které (přišedši) k vám jest u vás, podobně jako jest po celém světě, přinášejíc užitek a rostouc jako i u vás ode dne, kdy jste uslyšeli a poznali milost Boží v pravdě,</verse>
				<verse number="7">jak jste se naučili od Epafry, milého spoluslužebníka našeho, jenž jest věrným služebníkem Kristovým pro vás.</verse>
				<verse number="8">On také nás zpravil o vaší lásce v duchu.</verse>
				<verse number="9">Proto také my nepřestáváme ode dne, kdy jsme to uslyšeli, modliti se a prositi za vás, abyste byli naplněni dokonalým poznáním vůle jeho s veškerou moudrostí a rozumností duchovní,</verse>
				<verse number="10">(a to k tomu konci), byste žili důstojně Boha, tak abyste se mu ve všem líbili, ve všelikém díle dobrém užitek přinášejíce a prospívajíce skrze poznání Boha,</verse>
				<verse number="11">veškerou silou posilňováni jsouce podle moci velebnosti jeho k veškeré vytrvalosti a trpělivosti, s radostí</verse>
				<verse number="12">děkujíce Otci, který nás učinil hodny, abychom měli účast v podíle věřících ve světle,</verse>
				<verse number="13">kterýž nás vytrhl z moci temnosti a přeložil do království milovaného Syna svého.</verse>
				<verse number="14">V něm máme vykoupení (skrze krev jeho), odpuštění hříchů;</verse>
				<verse number="15">on jest obrazem Boha neviditelného, prvorozencem nade všecko tvorstvo,</verse>
				<verse number="16">neboť v něm bylo stvořeno všecko na nebi i na zemi, viditelné i neviditelné; buďže jsou to trůnové neb panstva neb knížectva neb mocnosti, všecko jest stvořeno skrze něho a pro něho.</verse>
				<verse number="17">A on jest přede vším, a všecko v něm stojí.</verse>
				<verse number="18">A on jest hlavou těla církve, (neboť) on jest počátek, prvorozenec z mrtvých (vstalých), aby ve všem on měl přednost;</verse>
				<verse number="19">neboť se zalíbilo, aby v něm přebývala všecka plnost,</verse>
				<verse number="20">a aby skrze něj smířil všecko s sebou, uveda v pokoj skrze krev kříže jeho i co jest na zemi i co jest v nebi.</verse>
				<verse number="21">Také vás, kteří jste mu někdy byli odcizeni a nepřáteli (svým) smýšlením ve skutcích zlých,</verse>
				<verse number="22">nyní smířil (s sebou) v jeho těle masitém skrze smrt, aby vás představil svatými a neposkvrněnými a bezúhonnými před sebou,</verse>
				<verse number="23">ač-li zůstáváte ve víře založeni a pevni a nepohnutelni od naděje evangelia, které jste uslyšeli, které bylo hlásáno ve všem tvorstvu pod nebem, kterého já Pavel stal jsem se služebníkem.</verse>
				<verse number="24">Nyní se raduji z utrpení pro vás, neboť vyplňuji na svém těle to, co zůstává z útrap Kristových pro jeho tělo, kterým jest církev.</verse>
				<verse number="25">Jejím služebníkem já jsem se stal podle správy, kterou mi dal Bůh pro vás, abych naplnil slovo Boží,</verse>
				<verse number="26">tajemství to, které, od věků a pokolení bylo skryto, nyní však zjeveno bylo věřícím jeho;</verse>
				<verse number="27">jim chtěl Bůh uvésti ve známost, jak bohatá jest sláva tohoto tajemství mezi pohany, jímžto jest Kristus mezi vámi, naděje slávy.</verse>
				<verse number="28">Jeho my zvěstujeme napomínajíce každého člověka a učíce každého člověka ve vší moudrosti, abychom představili každého člověka dokonalým v Kristu Ježíši.</verse>
				<verse number="29">K tomu konci také se lopotím, zápase podle jeho působnosti, která ve mně působí mocně.</verse>
			</chapter>
			<chapter number="2">
				<verse number="1">Neboť chci, abyste věděli, jakou starost mám o vás a o Laodicejské a (vůbec) o všecky, kteří neviděli tváře mé v těle,</verse>
				<verse number="2">aby byli povzbuzeni ve svém srdci, a spojeni jsouce láskou (dospěli) také k veškerému bohatství plného porozumění, k úplnému poznání tajemství Boha Otce a Krista Ježíše,</verse>
				<verse number="3">v němž jsou všecky poklady moudrosti a vědomosti skryty.</verse>
				<verse number="4">Toto pravím, aby nikdo vás nemátl přemlouváním.</verse>
				<verse number="5">Neboť ačkoliv jsem tělem vzdálen, duchem přece jsem s vámi, s radostí patře na váš pořádek a na pevnost vaší víry v Krista.</verse>
				<verse number="6">Jako jste tedy přijali Krista Ježíše, Pána, tak v něm žijte</verse>
				<verse number="7">(jako lidé, kteří jsou) v něm vkořeněni a na něm vzděláváni; i buďte pevni ve víře, jak jste v ní byli vyučeni rozhojňujíce s? v něm s děkováním.</verse>
				<verse number="8">Hleďte, ať nikdo vás neukořistí moudrostí světskou, totiž prázdným klamem podle podání lidského, podle prvopočátků světa, a ne podle Krista;</verse>
				<verse number="9">neboť v něm přebývá všecka plnost božství tělesně,</verse>
				<verse number="10">a vy jste v něm naplněni, neboť on jest hlavou všeho knížectva a vší mocnosti;</verse>
				<verse number="11">v něm jste byli také obřezáni obřízkou rukama neudělanou, svlečením pleti těla, obřízkou Kristovou,</verse>
				<verse number="12">a to tím, že jste byli s ním pohřbeni na křtu; v něm jste byli též vzkříšeni skrze víru v působnost Boha, jenž ho vzkřísil z mrtvých.</verse>
				<verse number="13">Také vás, když jste byli mrtvi v hříších a neobřízce těla svého, také vás oživil spolu s ním, odpustiv vám všecky hříchy,</verse>
				<verse number="14">když byl smazal úpis (záležející) v ustanoveních, který proti nám svědčil, který nám byl na odpor; i jej odstranil, přibiv ho na kříž;</verse>
				<verse number="15">a odzbrojiv knížetstva i mocnosti postavil je na odiv zjevně, oslaviv v něm vítěství nad nimi.</verse>
				<verse number="16">Nikdo tedy nesuď vás pro pokrm neb pro nápoj, aneb v příčině svátku neb nového měsíce neb soboty,</verse>
				<verse number="17">neboť to (vše) jest (toliko) stínem věcí budoucích, tělo však jest Kristovo.</verse>
				<verse number="18">Nikdo vás nesváděj svévolně pokorou a ctěním andělů pouštěje se do věcí, kterých neviděl, bez příčiny se nadýmaje smyslem těla svého</verse>
				<verse number="19">a nedrže se hlavy, ze které celé tělo, upravováno a spojováno jsouc klouby a svazy, roste vzrůstem Božím,</verse>
				<verse number="20">jestli tedy jste zemřeli s Kristem prvopočátkům toho světa, proč ještě, jako byste žili ve světě, necháváte si ukládati předpisy:</verse>
				<verse number="21">„Nesahej (po tom) ani neokoušej ani se (toho) nedotýkej?“</verse>
				<verse number="22">Věci ty jsou vesměs určeny ke zkáze samým užíváním; (jsou) podle stanov a nauk lidských.</verse>
				<verse number="23">To sice zdá se býti moudrostí jakožto dobrovolná služba (Boží) a pokora a nešetření těla, ne jako něco čestného, avšak jest to k nasycení těla.</verse>
			</chapter>
			<chapter number="3">
				<verse number="1">Jestliže tedy jste povstali s Kristem, hledejte těch věcí, které jsou svrchu, kde jest Kristus, sedě na pravici Boží;</verse>
				<verse number="2">o to pečujte, co svrchu jest, ne o to, co jest na zemi.</verse>
				<verse number="3">Neboť jste zemřeli, a život váš jest skryt s Kristem v Bohu.</verse>
				<verse number="4">Když se ukáže Kristus, váš život, tehdy i vy se ukážete s ním ve slávě.</verse>
				<verse number="5">Nuže, umrtvěte pozemské údy své, smilství, nečistotu, chlípnost, žádost zlou a lakotu, která jest modloslužbou,</verse>
				<verse number="6">neboť pro ty věci hněv Boží přichází na neposlušníky;</verse>
				<verse number="7">v těch jste chodili také vy někdy, když jste žili v nich.</verse>
				<verse number="8">Nyní však odložte od sebe i vy to všecko, hněv, prchlivost, zlobu, utrhání, potupné řeči z úst svých;</verse>
				<verse number="9">neobelhávejte se vespolek, neboť jste svlékli se sebe člověka starého s jeho skutky</verse>
				<verse number="10">a oblékli jste nového (člověka), jenž se obnovuje ku poznání podle obrazu Stvořitele svého;</verse>
				<verse number="11">tu není Řek a Žid, obřízka a neobřízka, nevzdělanec, Skytha, otrok, svobodník, nýbrž vším a ve všech jest Kristus.</verse>
				<verse number="12">Oblecte se tedy jako vyvolenci Boží, svatí a milí, v srdečnou milosrdnost, dobrotu, pokoru, mírnost, shovívavost,</verse>
				<verse number="13">snášejíce jeden druhého a odpouštějíce si vespolek, má-li kdo žalobu proti jinému; jako i Pán odpustil vám, tak i vy;</verse>
				<verse number="14">ke všemu tomu však mějte lásku, která jest svazem dokonalým.</verse>
				<verse number="15">A pokoj Kristův, ke kterému také jste byli povoláni, (abyste byli) v jednom těle, vládni v srdcích vašich, a buďte vděčni.</verse>
				<verse number="16">Slovo Kristovo přebývej ve vás hojně, tak abyste ve vší moudrosti poučovali a napomínali se vespolek žalmy, chvalozpěvy a písněmi duchovními, v milosti je zpívajíce ve svých srdcích Bohu.</verse>
				<verse number="17">A cokoli činíte slovem neb skutkem, všecko (čiňte) ve jménu Pána Ježíše Krista, děkujíce Bohu Otci skrze něho.</verse>
				<verse number="18">Ženy, buďtež poddány mužům svým, jak sluší v Pánu.</verse>
				<verse number="19">Muži, milujte své manželky a nerozptrčujte se na ně.</verse>
				<verse number="20">Dítky, poslouchejte svých rodičů ve všem, neboť to jest milé Pánu.</verse>
				<verse number="21">Otcové, nepopouzejte k hněvu dítek svých, aby nemalomyslněly.</verse>
				<verse number="22">Služebníci, poslouchejte ve všem pánů tělesných, sloužíce ne na oko, jako ti, kteří se chtějí zalíbiti lidem, nýbrž v prostnosti srdce, bojíce se Boha.</verse>
				<verse number="23">Cokoli činíte, konejte ze srdce jako Pánu a ne lidem,</verse>
				<verse number="24">vědouce, že od Pána obdržíte v odplatu dědictví; Kristu Pánu služte.</verse>
				<verse number="25">Neboť kdo činí křivdu, obdrží to, co ukřivdil, a není strannosti u Boha.</verse>
			</chapter>
			<chapter number="4">
				<verse number="1">Páni, prokazujte služebníkům co jest spravedlivo a slušno, vědouce, že také vy máte Pána na nebi.</verse>
				<verse number="2">Trvejte na modlitbě, bdíce v ní s děkováním;</verse>
				<verse number="3">modlete se zároveň i za nás, aby Bůh otevřel našemu slovu dveře ku hlásání tajemství Kristova, pro které jsem také uvězněn,</verse>
				<verse number="4">abych je uváděl ve známost tak, jak mluviti mám.</verse>
				<verse number="5">Žijte moudře před těmi, kteří jsou vně, vykupujíce čas.</verse>
				<verse number="6">Řeč vaše budiž vždycky v milosti, okořeněna solí, abyste věděli, kterak máte odpovídati jednomu každému.</verse>
				<verse number="7">Co se týká mého postavení, všecko vám oznámí Tychikus, milovaný bratr a věrný služebník a spoluslužebník Pánu.</verse>
				<verse number="8">Posílám ho k vám právě k tomu konci, aby seznal vaše okolnosti a potěšil srdce vaše;</verse>
				<verse number="9">(posílám ho) s Onesimem, milým a věrným bratrem, jenž jest vaším krajanem. Ti vám oznámí všecko, co se tu děje.</verse>
				<verse number="10">Pozdravuje vás Aristarchus, můj spoluvězeň, a Marek, příbuzný Barnabášův - o něm jste dostali nařízení; přijde-li k vám, přijměte ho, -</verse>
				<verse number="11">a Jesus příjmím Justus; tito jsou z obřízky, jsou to (nyní) jediní spolupracovníci moji (z obřízky) pro království Boží, a stali se mi útěchou.</verse>
				<verse number="12">Pozdravuje vás Epafra, váš krajan, služebník to Krista Ježíše, povždy starostlivý o vás na modlitbách, abyste stáli pevně jako dokonalí a úplní ve všem, co jest vůle Boží.</verse>
				<verse number="13">Neboť dosvědčuji mu, že má mnoho námahy pro vás i pro ty, kteří jsou v Laodicei a v Hieropoli.</verse>
				<verse number="14">Pozdravuje vás milý Lukáš, lékař, a Demas.</verse>
				<verse number="15">Pozdravujte bratry, (kteří jsou) v Laodicei, zvláště Nymfu a církev v jeho domě.</verse>
				<verse number="16">A když tento list bude přečtěn u vás, dejte jej přečísti také v církvi laodicejské, a list z Laodicee přečtěte také vy.</verse>
				<verse number="17">A řekněte Archippovi: Dbej služby, kterou jsi obdržel v Pánu, abys ji plnil.</verse>
				<verse number="18">Pozdravení rukou mojí, Pavlovou. Pamatujte na mé okovy. Milost s vámi. Amen.</verse>
			</chapter>
		</book>
		<book number="52">
			<chapter number="1">
				<verse number="1">Pavel a Silván a Timoteus církvi thessalonické v Bohu Otci a Pánu Ježíši Kristu: Milost vám a pokoj.</verse>
				<verse number="2">Děkujeme Bohu vždycky za vás všechny, připomínajíce si vás na svých modlitbách;</verse>
				<verse number="3">bez ustání (totiž) pamatujeme před Bohem a Otcem naším na dílo vaší víry a námahu vaší lásky i na vytrvalost vaší naděje v Pána našeho Ježíše Krista,</verse>
				<verse number="4">neboť víme, bratři milovaní od Boha, o vyvolení vašem.</verse>
				<verse number="5">Vždyť evangelium naše nepřišlo k vám toliko v slově, nýbrž i v moci a v Duchu svatém i v přesvědčení mnohém, jakož víte, jakými jsme byli mezi vámi pro vás,</verse>
				<verse number="6">a vy jste se stali následovníky našimi i Páně, přijavše slovo při mnoha soužení s radostí Ducha svatého,</verse>
				<verse number="7">takže jste se stali vzorem všem věřícím v Macedonii i v Acháji.</verse>
				<verse number="8">Neboť od vás se rozšířilo slovo Páně nejen v Macedonii a v Acháji, nýbrž i po všem místě roznesla se vaše víra v Boha, takže nám není potřebí o tom něco mluviti.</verse>
				<verse number="9">Vždyť oni sami vypravují o nás, jaký jsme měli příchod k vám, a kterak jste se obrátili k Bohu od model, abyste sloužili Bohu živému a pravému</verse>
				<verse number="10">a očekávali Syna jeho s nebes, kterého vzkřísil z mrtvých, (totiž) Ježíše, jenž nás vysvobodil od hněvu budoucího.</verse>
			</chapter>
			<chapter number="2">
				<verse number="1">Sami zajisté víte, bratři, že náš příchod k vám nebyl prázdný,</verse>
				<verse number="2">nýbrž, ačkoliv jsme, jak víte, prve trpěli a pohaněni byli ve Filippech, přece jsme se vzmužili v Bohu našem hlásati vám evangelium Boží při mnohém zápase.</verse>
				<verse number="3">Neboť napomínání naše není z bludu, ani z nekalosti, ani z podvodu,</verse>
				<verse number="4">nýbrž tak mluvíme, jak jsme osvědčeni od Boha, aby se nám svěřilo evangelium, ne jako takoví, kteří se zalibují lidem, nýbrž Bohu, jenž zkoumá srdce naše.</verse>
				<verse number="5">Nikdy zajisté neužili jsme řeči pochlebné, jak víte, ani záminky lakomství, Bůh je svědek,</verse>
				<verse number="6">ani jsme nehledali slávy lidské, ani od vás, ani od jiných,</verse>
				<verse number="7">ačkoli jsme jako apoštolé Kristovi mohli býti na obtíž, nýbrž stali jsme se maličkými mezi vámi. Jako když matka chová dítky své,</verse>
				<verse number="8">tak toužíce po vás byli jsme hotovi sděliti s vámi nejen evangelium Boží, nýbrž i sebe samy, protože jste se nám stali milými.</verse>
				<verse number="9">Pamatujete se zajisté, bratři na naši práci a námahu; ve dne i v noci pracujíce, abychom neobtížili nikoho z vás, kázali jsme vám evangelium Boží.</verse>
				<verse number="10">Vy jste svědky, i Bůh, jak svatě a spravedlivě a bez úhony jsme se měli k vám, kteří jste uvěřili,</verse>
				<verse number="11">jakož víte, kterak jsme jednoho každého z vás jako otec dítky své</verse>
				<verse number="12">napomínali a povzbuzovali a zapřísahali, abyste žili hodně toho Boha, který vás povolal do svého království a své slávy.</verse>
				<verse number="13">Proto také my děkujeme Bohu bez ustání, že obdrževše od nás slovo evangelia Božího, přijali jste je nikoli jako slovo lidské, nýbrž jakož jest v pravdě, jako slovo Boží, jež také působivým se jeví ve vás, kteří věříte.</verse>
				<verse number="14">Neboť vy, bratři, stali jste se následovníky církví Božích, které jsou v Judsku v Kristu Ježíši; totéž zajisté utrpěli jste od svých soukmenovců, jako i oni od židů,</verse>
				<verse number="15">kteří i Pána Ježíše zabili, i proroky, a nás pronásledovali, a Bohu se nezalibují a všem lidem se staví na odpor,</verse>
				<verse number="16">bráníce nám kázati pohanům, by spasení byli, aby jen stále naplňovali míru hříchů svých; přišel však na ně hněv Boží k vrcholu.</verse>
				<verse number="17">My však, bratři, byvše odloučeni od vás na krátkou dobu tělem, nikoli srdcem, - usilovali jsme tím více spatřiti tvář vaší s tužbou velikou.</verse>
				<verse number="18">Proto jsme chtěli přijítí k vám, totiž já, Pavel, a to ne jednou, nýbrž opětně, ale satan překazil nám to.</verse>
				<verse number="19">Neboť kdo jest naší nadějí, naší radostí neb korunou chlouby, ne-li také vy, před Pánem naším Ježíšem Kristem při jeho příchodě?</verse>
				<verse number="20">Vy jste skutečně naší slávou i radostí.</verse>
			</chapter>
			<chapter number="3">
				<verse number="1">Proto nemohše to déle snésti, rozhodli jsme se zůstati v Athénách samotni,</verse>
				<verse number="2">a poslali jsme (k vám) Timotea, svého bratra a služebníka Božího v evangeliu Kristově, aby vás utvrdil a povzbudil ve prospěch vaší víry,</verse>
				<verse number="3">by se nikdo nezviklal v souženích těchto. Vždyť sami víte, že jsme k tomu určeni;</verse>
				<verse number="4">neboť když jsme byli u vás, také jsme vám předpovídali, že přijdou na nás soužení, jakož se též stalo, a vy víte.</verse>
				<verse number="5">Proto (tedy) také já nemoha to déle snésti, poslal jsem (k vám), abych seznal vaši víru, zdali snad nepokoušel vás pokušitel, a nebude-li zmařena práce naše.</verse>
				<verse number="6">Nyní však, když Timoteus přišel k nám od vás a přinesl nám radostnou zprávu o vaší víře a lásce i o tom, jak nás máte stále v dobré paměti, žádajíce si nás viděti, jakož i my vás,</verse>
				<verse number="7">potěšili jsme se proto z vás, bratři, při vší bídě a tísni své vaší věrou;</verse>
				<verse number="8">neboť nyní žijeme, jestli vy (pevně) stojíte v Pánu.</verse>
				<verse number="9">Vždyť jaké díky můžeme vzdáti z vás Bohu za všecku tu radost, kterou pociťujeme pro vás před Bohem naším,</verse>
				<verse number="10">modlíce se co nejvroucněji dnem i nocí, abychom uzřeli tvář vaši a doplnili to, čeho se nedostává víře vaší?</verse>
				<verse number="11">Sám však Bůh i Otec náš a Pán náš Ježíš Kristus uprav naši cestu k vám,</verse>
				<verse number="12">vás pak Pán rozmnož a rozhojniž v lásce k sobě vespolek a ke všem, jakož i my (ji máme) k vám,</verse>
				<verse number="13">aby utvrdil srdce vaše, tak abyste byli bez úhony ve svatosti před Bohem a Otcem naším při příchodě Pána našeho Ježíše Krista se všemi svatými jeho. (Amen).</verse>
			</chapter>
			<chapter number="4">
				<verse number="1">V příčině ostatní tedy, bratři, prosíme vás a napomínáme v Pánu Ježíši, abyste podle toho vždy více prospívali, jak jste přijali od nás poučení o tom, kterak máte žíti a Bohu se líbiti, jakož i žijete.</verse>
				<verse number="2">Víte zajisté, která přikázání jsem vám dal skrze Pána Ježíše.</verse>
				<verse number="3">To jest totiž vůle Boží, vaše posvěcení: abyste se zdržovali od smilství,</verse>
				<verse number="4">aby každý z vás dovedl držeti tělo své ve svatosti a ve cti,</verse>
				<verse number="5">nikoli v náruživé žádostivosti, jakož i pohané, kteří neznají Boha,</verse>
				<verse number="6">a aby nikdo nezkracoval a nepodváděl v té věci bratra svého, neboť mstitelem toho všeho jest Pán, jakož jsme vám byli pověděli a osvědčili.</verse>
				<verse number="7">Vždyť nepovolal nás Bůh k nečistotě, nýbrž k posvěcení.</verse>
				<verse number="8">Proto kdo tím pohrdá, nepohrdá člověkem, nýbrž Bohem, který dává svatého Ducha svého na nás.</verse>
				<verse number="9">O lásce bratrské však nemáme potřebí vám psáti, neboť sami jste se naučili od Boha milovat se vespolek.</verse>
				<verse number="10">Vždyť také to činíte ke všem bratrům po celé Macedonii.</verse>
				<verse number="11">Prosíme vás však, bratři, prospívejte v tom vždy více a vynasnažujte se žíti pokojně a konati své záležitosti a pracovati rukama svýma, jak jsme vám přikázali,</verse>
				<verse number="12">byste žili počestně před těmi, kteří jsou vně, a abyste ničeho cizího nepotřebovali.</verse>
				<verse number="13">Nechceme však, bratři, abyste byli v nevědomosti o těch, kteří zesnuli, byste netruchlili (nad nimi) jako ostatní, kteří nemají naděje.</verse>
				<verse number="14">Neboť věříme-li, že Ježíš zemřel a vstal z mrtvých, tak Bůh i ty, kteří zesnuli skrze Ježíše, přivede (zároveň) s ním.</verse>
				<verse number="15">Toto zajisté pravíme vám na základě slova Páně: my, kteří žijeme, kteří zůstáváme ke příchodu Ježíšovu, nepředstihneme těch, kteří zesnuli,</verse>
				<verse number="16">neboť Pán sám sestoupí s nebe s rozkazem, s hlasem archandělovým a s troubou Boží, a zemřelí v Kristu vstanou nejprve,</verse>
				<verse number="17">potom my, kteří žijeme, kteří zůstáváme, budeme spolu s nimi uchváceni v oblacích Kristu vstříc do vzduchu; a tak vždycky budeme s Pánem.</verse>
				<verse number="18">Proto potěšujte se vespolek těmito slovy.</verse>
			</chapter>
			<chapter number="5">
				<verse number="1">O časech pak a chvílích nepotřebujete, bratři, abychom vám psali.</verse>
				<verse number="2">Neboť sami dobře víte, že den Páně přijde tak jako zloděj v noci.</verse>
				<verse number="3">Když (totiž) budou říkati: „Jest pokoj a bezpečnost,“ tu náhle přijde na ně záhuba jako porodní bolesti na ženu těhotnou, a neuniknou.</verse>
				<verse number="4">Vy však, bratři, nejste ve tmě, aby vás ten den zachvátil jako zloděj.</verse>
				<verse number="5">Neboť vy jste všichni dítky světla a dítky dne; nenáležíme noci, ani tmě.</verse>
				<verse number="6">Nuže tedy, nespěme, jako ostatní, nýbrž bděme a buďme střízliví.</verse>
				<verse number="7">Neboť ti, kdo spí, v noci spí, a ti, kdo se opíjejí, v noci se opíjejí;</verse>
				<verse number="8">my však náležíce dni, buďme střízliví, obleknouce si pancíř víry a lásky a přilbu naděje ve spásu.</verse>
				<verse number="9">Vždyť Bůh neurčil nás ke hněvu, nýbrž k získání si spásy skrze Pána našeho Ježíše Krista,</verse>
				<verse number="10">jenž zemřel za nás, abychom, ať bdíme, ať spíme, žili spolu s ním.</verse>
				<verse number="11">Proto potěšujte se vespolek a vzdělávejte jeden druhého, jakož i činíte.</verse>
				<verse number="12">Žádáme však vás, bratři, abyste uznávali ty, kteří pracují mezi vámi a jsou vašimi představenými v Pánu a vás napomínají,</verse>
				<verse number="13">a abyste si jich vysoce vážili v lásce pro jejich dílo. Mějte pokoj s nimi.</verse>
				<verse number="14">Prosíme však vás, bratři, napomínejte nepokojné, povzbuzujte malomyslné, ujímejte se slabých, shovívaví buďte ke všem.</verse>
				<verse number="15">Vizte, aby nikdo neodplácel nikomu zlým za zlé, nýbrž vždycky usilujte o to, co jest dobré pro vás vespolek i pro všecky.</verse>
				<verse number="16">Vždycky se radujte,</verse>
				<verse number="17">bez ustání se modlete,</verse>
				<verse number="18">ve všem díky čiňte, neboť jest to vůle Boží v Kristu Ježíši o vás všech.</verse>
				<verse number="19">Ducha neuhášejte,</verse>
				<verse number="20">proroctvími nepohrdejte;</verse>
				<verse number="21">všecko však zkoušejte, co dobré jest, toho se držte.</verse>
				<verse number="22">Od všeliké způsoby zlého se zdržujte.</verse>
				<verse number="23">Sám pak Bůh pokoje posvětiž vás docela, ať váš duch i duše vaše a tělo vaše úplně zachová se bez úhony ku příchodu Pána našeho Ježíše Krista,</verse>
				<verse number="24">Jestiť věrný ten, jenž vás povolal, jenž to i učiní.</verse>
				<verse number="25">Bratři, modlete se za nás.</verse>
				<verse number="26">Pozdravte všecky bratry políbením svatým.</verse>
				<verse number="27">Zapřísahám vás skrze Pána, aby tento list se přečetl všem (věřícím) bratřím.</verse>
				<verse number="28">Milost Pána našeho Ježíše Krista budiž s vámi. Amen.</verse>
			</chapter>
		</book>
		<book number="53">
			<chapter number="1">
				<verse number="1">Pavel a Silvanus a Timoteus církvi Thessalonické v Bohu, Otci našem, a v Pánu Ježíši Kristu:</verse>
				<verse number="2">Milost vám a pokoj od Boha, Otce našeho, a od Pána našeho Ježíše Krista.</verse>
				<verse number="3">Děkovati máme Bohu vždycky z vás, bratři jak jest hodno, protože víra vaše náramně vzrůstá a vzájemná láska jednoho každého z vás se rozohňuje,</verse>
				<verse number="4">takže i my sé honosíme vámi v církvích Božích pro vaši vytrvalost a víru ve všech pronásledováních vašich a souženích, která snášíte;</verse>
				<verse number="5">jest to důkazem spravedlivého soudu Božího, abyste byli učiněni hodni království Božího, pro něž také trpíte:</verse>
				<verse number="6">neboť jest spravedlivo u Boha, aby těm, kteří vás sužují, odplatil soužením,</verse>
				<verse number="7">vám však, kteří jste souženi (aby odplatil) odpočinutím s námi (a to v den), kdy Pán Ježíš se zjeví s nebe s anděly moci své</verse>
				<verse number="8">v plameni ohnivém, aby potrestal ty, kteří neznají Boha a kteří neposlouchají evangelia Pána našeho Ježíše Krista;</verse>
				<verse number="9">a ti budou potrestáni záhubou věčnou (odloučeni) od tváře Páně a od slávy moci jeho,</verse>
				<verse number="10">v onen den (totiž), když přijde, aby byl oslaven ve svých svatých a podivným se ukázal ve všech věřících, neboť se uvěřilo našemu svědectví k vám.</verse>
				<verse number="11">Proto také se modlíme vždycky za vás, aby Bůh náš učinil vás hodny povolání svého a mocně naplnil veškerou zálibu v dobrém smýšlení i (všeliký) skutek víry,</verse>
				<verse number="12">aby jméno Pána našeho Ježíše Krista bylo oslaveno ve vás a vy v něm podle milosti Boha našeho a Pána Ježíše Krista.</verse>
			</chapter>
			<chapter number="2">
				<verse number="1">Prosíme však vás, bratři, v příčině příchodu Pána našeho Ježíše Krista a našeho spojení s ním,</verse>
				<verse number="2">abyste nedali honem se pomásti na mysli neb děsiti ani duchem (prorockým) ani slohem ani listem jako od nás poslaným, jakoby den Páně (již) nastával.</verse>
				<verse number="3">Nikdo vás nesveď nižádným způsobem, neboť (den Páně nenastane), leč prve přijde odpad a objeví se člověk hříchu, syn záhuby,</verse>
				<verse number="4">jenž se protivit a povýšovat bude proti všemu, co slove bohem aneb čemu se vzdává pocta božská, takže se posadí ve chrámě Božím a bude si počínati, jako by byl Bohem.</verse>
				<verse number="5">Nepamatujete se, že jsem vám to pravil jsa ještě u vás?</verse>
				<verse number="6">Také nyní víte, co (ho) zdržuje, aby se zjevil časem svým;</verse>
				<verse number="7">neboť skrytá bezbožnost (již) působí; jenom dokavad ten, jenž zdržuje, neustoupí s cesty.</verse>
				<verse number="8">A tehdy se objeví onen bezbožník, kteréhož Pán Ježíš zahubí dechem úst svých a zničí jasem příchodu svého;</verse>
				<verse number="9">jeho přítomnost bude podle působnosti satanovy s veškerou mocí a s divy a zázraky lživými,</verse>
				<verse number="10">a s veškerým podvodem nepravosti pro ty, kteří hynou, a to proto, že nepojali lásky k pravdě, aby byli spaseni.</verse>
				<verse number="11">Ano proto pošle jim Bůh působnost klamu, aby uvěřili lži,</verse>
				<verse number="12">by odsouzeni byli všichni ti, kteří neuvěřili pravdě, nýbrž zalíbili si v nepravosti.</verse>
				<verse number="13">My však máme děkovati Bohu vždycky z vás, bratří milovaní od Pána, že Bůh vás vyvolil od počátku ke spáse posvěcením ducha a věrou v pravdu:</verse>
				<verse number="14">k tomu také povolal vás skrze evangelium naše, abyste dosáhli slávy Pána našeho Ježíše Krista.</verse>
				<verse number="15">Nuže bratři, stůjte (pevně) a zachovávejte podané nauky, kterým jste se naučili ať skrze naši řeč, ať skrze náš list.</verse>
				<verse number="16">Sám pak Pán náš Ježíš Kristus a Bůh, Otec náš, který si nás zamiloval a v milosti nám dal útěchu věčnou i naději dobrou, potěš srdce vaše a utvrď (vás) v každém skutku i slově dobrém.</verse>
			</chapter>
			<chapter number="3">
				<verse number="1">Konečně, bratři, modlete se za nás, aby slovo Páně se rosšiřovalo a oslavilo, jako i u vás,</verse>
				<verse number="2">abychom byli osvobozeni od lidí nepravých a zlých, neboť není u všech víry.</verse>
				<verse number="3">Věrný pak jest Bůh, jenž vás utvrdí a ochrání od zlého.</verse>
				<verse number="4">Důvěřujeme však v Pánu o vás, že to, co vám přikazujeme, také konáte a konati budete.</verse>
				<verse number="5">Pán pak řídiž srdce vaše k lásce Boží a k trpělivosti (Ježíše) Krista.</verse>
				<verse number="6">Přikazujeme však vám, bratři, ve jménu Pána našeho Ježíše Krista, abyste se stranili každého bratra, který se chová nepořádně a ne podle naučení, které obdrželi od nás.</verse>
				<verse number="7">Sami zajisté víte, kterak máte nás následovati, neboť jsme nebyli nepořádni mezi vámi,</verse>
				<verse number="8">ani jsme nejedli chleba od nikoho darmo, nýbrž v práci a námaze, ve dne i v noci pracujíce, abychom neobtížili nikoho z vás,</verse>
				<verse number="9">ne že bychom neměli (k tomu) moci, nýbrž abychom se vám dali za příklad, byste nás následovali.</verse>
				<verse number="10">Vždyť i když jsme byli u vás, přikazovali jsme vám toto: Nechce-li kdo pracovati, ať nejí.</verse>
				<verse number="11">Slyšíme totiž, že někteří žijí mezi vámi nepořádně, nic nedělajíce, nýbrž všetečně si počínajíce.</verse>
				<verse number="12">Takovým přikazujeme a napomínáme v Pánu Ježíši Kristu, aby pokojně pracujíce, jedli chléb svůj.</verse>
				<verse number="13">Vy pak, bratři, neustávejte dobře činiti.</verse>
				<verse number="14">jestli však někdo neposlouchá slova našeho (daného) tímto listem, toho poznamenávejte a neobcujte s ním, aby byl zahanben,</verse>
				<verse number="15">avšak nemějte ho jako nepřítele, nýbrž kárejte ho jako bratra.</verse>
				<verse number="16">Sám pak Pán pokoje dej vám pokoj vždycky v každé příčině na každém místě. Pán (budiž) se všemi vámi.</verse>
				<verse number="17">Pozdravení, rukou mojí, Pavlovou. Toť znamení v každém listě (mém), tak píši.</verse>
				<verse number="18">Milost Pána našeho Ježíše Krista se všemi vámi. Amen.</verse>
			</chapter>
		</book>
		<book number="54">
			<chapter number="1">
				<verse number="1">Pavel, apoštol Ježíše Krista, podle příkazu Boha, spasitele našeho, a Krista Ježíše, naděje naší,</verse>
				<verse number="2">Timoteovi, milému synu svému ve víře: Milost, milosrdenství a pokoj od Boha Otce a Krista Ježíše, Pána našeho.</verse>
				<verse number="3">Jako jda do Macedonie jsem ti přimluvil, abys zůstal v Efesu, bys jistým lidem přikázal neučit jinak</verse>
				<verse number="4">a nezabývat se bájemi a nekonečnými rodokmeny, ježto působí spíše hádky, nežli vzdělání Boží (založené) ve víře (tak přimlouvám ti nyní toto):</verse>
				<verse number="5">Cílem kázání jest láska z čistého srdce a dobrého svědomí a víry nelíčené.</verse>
				<verse number="6">Od těchto věcí někteří pobloudivše obrátili se k prázdným tlachům,</verse>
				<verse number="7">chtíce býti učiteli zákona, ač nerozumějí ani tomu, co praví, ani tomu, co tvrdí.</verse>
				<verse number="8">Víme však, že zákon jest dobrý, užívá-li ho kdo náležitě</verse>
				<verse number="9">to věda, že zákon není dán pro spravedlivého, nýbrž pro nespravedlivé a nepoddajné, pro bezbožníky a hříšníky, pro nešlechetníky a poskvrněnce, otcovrahy a matkovrahy, pro vražedníky,</verse>
				<verse number="10">smilníky, pro ty, kteří smilní se stejným pohlavím, pro lidokupce, lháře, křivopřísežníky a co jiného ještě se příčí zdravému učení,</verse>
				<verse number="11">(které jest) podle evangelia o slávě blahoslaveného Boha, kterým já jsem byl pověřen.</verse>
				<verse number="12">Díky vzdávám tomu, jenž mě posilnil, Kristu Ježíši, Pánu našemu, že mě uznal za věrného, ustanoviv mě ke službě,</verse>
				<verse number="13">ač jsem byl dříve rouhačem a pronásledovatelem a násilníkem, ale došel jsem smilování Božího, poněvadž jsem to činil z nevědomosti v nevěře.</verse>
				<verse number="14">A rozhojnila se náramně milost Pána našeho s věrou a láskou, která jest v Kristu Ježíši.</verse>
				<verse number="15">Spolehlivé jest to slovo a hodné všeho přijetí, že (totiž) Kristus Ježíš přišel na ten svět spasit hříšníky, z nichžto první jsem já;</verse>
				<verse number="16">ale proto jsem došel smilování, aby Kristus Ježíš na mně (jako) prvním ukázal veškerou shovívavost svoji pro příklad těch, kteří v něho uvěří, aby dosáhli života věčného.</verse>
				<verse number="17">Králi pak věků, nesmrtelnému, neviditelnému, jedinému Bohu (budiž) čest a sláva na věky věků. Amen.</verse>
				<verse number="18">Toto kázání svěřuji tobě, synu Timotee, podle proroctví, která vedla k tobě, abys bojoval v nich boj dobrý,</verse>
				<verse number="19">maje víru a dobré svědomí, které někteří odvrhše od sebe stroskotali se ve víře;</verse>
				<verse number="20">k nim patří Hymeneus a Alexander, kteréž jsem vydal satanu, aby se naučili nerouhati se.</verse>
			</chapter>
			<chapter number="2">
				<verse number="1">Napomínám (tě) tedy předem, aby se konaly prosby, modlitby, přímluvy, děkování za všecky lidi,</verse>
				<verse number="2">za krále i za všecky, kteří jsou v důstojenství, abychom vedli život tichý a pokojný ve vší pobožnosti a počestnosti;</verse>
				<verse number="3">neboť to jest dobré a příjemné před Bohem, Spasitelem naším,</verse>
				<verse number="4">jenž chce, aby všichni lidé byli spaseni a přišli ku poznání pravdy.</verse>
				<verse number="5">Jeden zajisté jest Bůh, jeden též prostředník mezi Bohem a lidmi, člověk Kristus Ježíš,</verse>
				<verse number="6">jenž dal sebe sama ve výkupné za všecky, svědectví to časem svým,</verse>
				<verse number="7">ku kterémuž jsem byl ustanoven hlasatelem a apoštolem (mluvím pravdu, nelžu), učitelem pohanů ve víře a pravdě.</verse>
				<verse number="8">Chci tedy, aby muži se modlili na všelikém místě, pozvedajíce ruce čisté bez hněvu a svárlivosti;</verse>
				<verse number="9">taktéž i ženy, zdobíce se oděvem slušným se stydlivostí a cudností, nikoli vrkoči a zlatem, neb perlami neb rouchem drahým,</verse>
				<verse number="10">nýbrž, jak sluší na ženy, které se přiznávají ku pobožnosti, skrze dobré skutky.</verse>
				<verse number="11">Žena uč se v tichosti s veškerou poddaností;</verse>
				<verse number="12">vyučovati však ženě nedopouštím ani panovati nad mužem, nýbrž býti v tichosti.</verse>
				<verse number="13">Neboť Adam byl stvořen první, potom Eva,</verse>
				<verse number="14">a Adam nebyl oklamán, žena však byvši oklamána ocitla se v přestoupení.</verse>
				<verse number="15">Avšak bude spasena rozením dítek, setrvá-li ve víře a lásce a posvěcování se se zdrželivostí.</verse>
			</chapter>
			<chapter number="3">
				<verse number="1">Spolehlivé jest to slovo: Snaží-li se někdo o biskupství, díla dobrého si žádá.</verse>
				<verse number="2">Biskup tedy má býti bezúhonný, muž jedné manželky, střízlivý, obezřelý, vážný, pohostinný, způsobilý vyučovati,</verse>
				<verse number="3">ne pijan, ne rváč, nýbrž mírný, ne svárlivý, ne lakomý,</verse>
				<verse number="4">nýbrž takový, který dům svůj dobře spravuje, drže dítky v poslušnosti s veškerou počestností;</verse>
				<verse number="5">jestli však někdo nedovede spravovati dům svůj, kterak bude míti péči o církev Boží? -</verse>
				<verse number="6">ne novověrce, aby zpyšně neupadl v soud dáblův.</verse>
				<verse number="7">Musí však také míti dobré svědectví od těch, kteří jsou vně, aby neupadl v potupu a osidlo ďáblovo.</verse>
				<verse number="8">Jáhnové musí taktéž býti počestní a ne obojetni, ne mnoha vínu oddaní, ne mrzkého zisku chtiví,</verse>
				<verse number="9">držíce tajemství víry ve svědomí čistém.</verse>
				<verse number="10">Také tito buďtež nejprve vyzkoušeni, a potom ať spravuji úřad jáhenský, jsou-li bez úhony.</verse>
				<verse number="11">Ženy musí taktéž býti počestny, ne pomlouvačny, střízlivy, věrny ve všem.</verse>
				<verse number="12">jáhnové budtež muži jedné manželky, kteří dobře spravují své dítky i své domy.</verse>
				<verse number="13">Neboť ti, kteří dobře spravovali úřad jáhenský, zjednávají si dobrý stupeň a velikou zmužilost ve víře, která jest v Kristu Ježíši.</verse>
				<verse number="14">Toto píši ti v naději, že přijdu k tobě brzy,</verse>
				<verse number="15">zdržím-li se však, abys věděl, jak si máš počínati v domě Božím, kterým jest církev Boha živého, sloup to a základ pravdy.</verse>
				<verse number="16">A bez odporu veliké jest to tajemství pobožnosti: Ten, jenž se zjevil v těle, byl ospravedlněn v duchu, ukázal se andělům, byl hlásán mezi národy, uvěřen na světě, vzat ve slávě.</verse>
			</chapter>
			<chapter number="4">
				<verse number="1">Duch pak zřejmě praví, že v pozdějších časech někteří odpadnou od víry, přidržujíce se duchů svůdných a ďábelských nauk</verse>
				<verse number="2">(lidí takových), kteří v pokrytství mluví lež a jsou znamenáni na svém vlastním svědomí,</verse>
				<verse number="3">kteří brání ženiti se a přikazují zdržovati se pokrmů, které Bůh stvořil, aby jich s děkováním požívali věřící, ti totiž, kteří poznali pravdu.</verse>
				<verse number="4">Neboť všecko, co Bůh stvořil, jest dobré a nic zavržitelno, požívá-li se s děkováním;</verse>
				<verse number="5">ba ono se posvěcuje slovem Božím a modlitbou.</verse>
				<verse number="6">Toto-li předkládáš bratrům, budeš dobrým služebníkem Krista Ježíše, živen jsa slovy víry a dobrého učení, kterého jsi následoval.</verse>
				<verse number="7">Světských však a babských bájí se varuj, ale cvič se ke zbožnosti;</verse>
				<verse number="8">neboť tělesné cvičení jest užitečno k málu, zbožnost užitečná jest ke všemu, majíc zaslíbení života nynějšího i budoucího.</verse>
				<verse number="9">Spolehlivé je to slovo a hodno všeho přijetí.</verse>
				<verse number="10">Vždyť proto se lopotíme a necháváme se tupiti, poněvadž jsme složili naději svou v Boha živého, jenž jest spasitelem všech lidí, zvláště věřících.</verse>
				<verse number="11">Přikazuj věci tyto a uč jim.</verse>
				<verse number="12">Nikdo nepohrdej tvojí mladostí, nýbrž buď vzorem věřících ve slově, v obcování, v lásce, ve víře, v čistotě.</verse>
				<verse number="13">Dokavad nepřijdu, dbej předčítání povzbuzování, poučování.</verse>
				<verse number="14">Nezanedbávej milosti, která jest v tobě, která ti byla dána podle proroctví za vzkládání rukou duchovenstva.</verse>
				<verse number="15">O to se starej, v tom buď, aby prospěch tvůj byl zjevný všem.</verse>
				<verse number="16">Dej pozor na sebe i na poučování; trvej při tom, neboť to čině, spasíš i sám sebe i ty, kteří tě poslouchají.</verse>
			</chapter>
			<chapter number="5">
				<verse number="1">Na muže staršího se neosopuj, nýbrž přimlouvej mu jako otci, mladším jako bratrům,</verse>
				<verse number="2">ženám starším jako matkám, mladším jako sestrám ve vší čistotě.</verse>
				<verse number="3">Vdovy měj v úctě, ty (totiž), které jsou vskutku vdovami.</verse>
				<verse number="4">Má-li však která vdova dítky neb vnuky, ať oni se učí nejprve dům svůj chovati v úctě a odpláceti předkům, neboť to jest příjemné před Bohem.</verse>
				<verse number="5">Ta, která jest skutečně vdovou a osamělou, složila svou naději v Boha a trvá na prosbách a modlitbách dnem i nocí,</verse>
				<verse number="6">ta však, která žije v rozkoších, jest za živa mrtva.</verse>
				<verse number="7">A toto přikazuj, aby byly bez úhony.</verse>
				<verse number="8">Nestará-li se kdo o svoje a zvláště o domácí své, zapřel víru a jest horší nežli nevěřící.</verse>
				<verse number="9">Jako vdova budiž do seznamu zapsána ne méně nežli šedesátiletá, která byla manželkou jednoho muže</verse>
				<verse number="10">a má svědectví v dobrých skutcích, jestli dítky vychovala, jestli pocestné do domu přijímala, jestli věřícím nohy umývala, jestli souženým pomáhala, jestli o všeliký skutek dobrý se vynasnažovala.</verse>
				<verse number="11">Mladší vdovy však odmítej, neboť když zbujní proti Kristu, chtějí se vdávati,</verse>
				<verse number="12">uvalujíce tak na sebe soud, poněvadž první víru zrušily;</verse>
				<verse number="13">zárověň však učí se býti též lenivými, chodíce po domech, ale nejen býti lenivými, nýbrž i klevetnými a všetečnými, mluvíce co nesluší.</verse>
				<verse number="14">Chci tedy, aby mladší vdovy se vdávaly, dítky rodily, domácnost vedly, žádné příčiny nedávaly protivníkovi k tupení.</verse>
				<verse number="15">Vždyť některé se již obrátily zpět po satanovi.</verse>
				<verse number="16">Má-li některý věřící vdovy, podporuj je, a nebudiž obtěžována církev, aby mohla podporovati vdovy skutečné.</verse>
				<verse number="17">Duchovní, kteří dobře spravují svůj úřad, buďtež uznáváni za hodny dvojí cti, zvláště ti, kteří se lopotí v slově a učení.</verse>
				<verse number="18">Neboť Písmo praví: „Nezavážeš úst volu mlátícímu“ a „Hoden jest dělník mzdy své.“</verse>
				<verse number="19">Proti duchovnímu žaloby nepřijímej, leč na základě dvou nebo tří svědků.</verse>
				<verse number="20">Ty, kteří se prohřešují, kárej přede všemi, aby také ostatní měli bázeň.</verse>
				<verse number="21">Zapřísahám tě před Bohem a Kristem Ježíšem a vyvolenými anděly, abys těchto věci šetřil bez předsudků, nečině nic podle přízně.</verse>
				<verse number="22">Rukou nevzkládej ukvapeně na nikoho, ani neměj účastenství v hříších cizích. Sebe sama uchovávej čistým.</verse>
				<verse number="23">Nepij již (jen) vody, nýbrž požívej skrovně vína pro svůj žaludek a časté choroby své.</verse>
				<verse number="24">Hříchy některých lidí jsou zcela zjevny, předcházejíce soud, některých však také následují.</verse>
				<verse number="25">Podobně i skutky dobré (při některých) jsou zcela zjevny, a ty, s kterými to jest jinak, nemohou zůstati ve skrytě.</verse>
			</chapter>
			<chapter number="6">
				<verse number="1">Všichni, kdo jsou pode jhem jako otroci, pokládejte své pány za hodny veškeré úcty, aby jméno Páně a učení se netupilo.</verse>
				<verse number="2">Ti však, kteří za pány mají věřící, nepohrdejte jimi proto, že jsou bratry, nýbrž tím ochotněji služte jim, protože to jsou věříci a miláčci (Páně), kteří se vynasnažují dobře činiti. Tomu uč a to přimlouvej.</verse>
				<verse number="3">Učí-li někdo jinak a nedrží-li se zdravých slov Pána našeho Ježíše Krista a toho učení, které jest podle zbožnosti,</verse>
				<verse number="4">jest nadutý, ačkoli ničemu nerozumí, nýbrž stůně na sporné otázky a hádky o slova, ze kterých povstávají závist, sváry, utrhání, špatná podezření,</verse>
				<verse number="5">třenice lidí na mysli pokažených a pravdy zbavených, kteří se domnívají, že pobožnost jest pramenem zisku.</verse>
				<verse number="6">A vskutku velikým pramenem zisku jest pobožnost se spokojeností.</verse>
				<verse number="7">Nic jsme zajisté nepřinesli na ten svět; patrno, že také nic nemůžeme odnésti.</verse>
				<verse number="8">Majíce pak živobytí a oděv, spokojíme se s tím.</verse>
				<verse number="9">Kdo však chtějí bohatnouti, upadají v pokušení a v osidlo (ďáblovo) a v mnoho žádostí nerozumných i škodlivých, které vrhají lidi ve zkázu a záhubu.</verse>
				<verse number="10">Neboť kořenem všeho zla jest chtivost peněz, po nichž někteří bažíce zbloudili od víry a způsobili si mnoho bolestí.</verse>
				<verse number="11">Ty však, muži Boží, varuj se toho, usiluj však o spravedlnost, zbožnost, víru, lásku, trpělivost, tichost.</verse>
				<verse number="12">Bojuj dobrý boj víry, dosáhni života věčného, k němuž jsi byl povolán a učinil krásné vyznání před mnoha svědky.</verse>
				<verse number="13">Přikazuji ti před Bohem, jenž všechno obživuje, a před Kristem Ježíšem, jenž pod Pontiem Pilátem osvědčil krásné vyznání,</verse>
				<verse number="14">abys zachoval přikázání bez poskvrny, bez úhony až do příští Pána našeho Ježíše Krista,</verse>
				<verse number="15">kteréž svým časem ukáže blahoslavený a jediný mocnář, král nad králi a pán nad pány,</verse>
				<verse number="16">jenž jediný má nesmrtelnost a přebývá ve světle nepřístupném, jehož nikdo z lidí neviděl, ba ani viděti nemůže, jemuž čest a panování věčné. Amen.</verse>
				<verse number="17">Boháčům toho světa přikazuj, ať se nepyšní ani nevzkládají své naděje v nejisté bohatství, nýbrž v Boha (živého), jenž nám dává všecko bohatě ku požívání,</verse>
				<verse number="18">ať činí dobře a bohatnou v dobrých skutcích, ať jsou štědří a sdílní,</verse>
				<verse number="19">skládajíce si dobrý základ pro budoucnost, aby dosáhli života pravého.</verse>
				<verse number="20">Timotee, opatruj statek svěřený, chraň se světských řečí planých a sporů lichojmenné vědy,</verse>
				<verse number="21">ke kteréž někteří se přiznávajíce, zbloudili ve víře. Milost s tebou. Amen.</verse>
			</chapter>
		</book>
		<book number="55">
			<chapter number="1">
				<verse number="1">Pavel, apoštol Ježíše Krista skrze vůli Boží podle zaslíbení života, který jest v Kristu Ježíši,</verse>
				<verse number="2">Timoteovi, milému synu svému: Milost, milosrdenství, pokoj od Boha Otce a Krista Ježíše, Pána našeho.</verse>
				<verse number="3">Díky činím Bohu, jemuž sloužím od svých předků s čistým svědomím, jakož bez ustání vzpomínám na tebe ve svých modlitbách, dnem i nocí,</verse>
				<verse number="4">touže tebe uzříti, pamětliv jsa tvých slzí, abych byl naplněn radostí,</verse>
				<verse number="5">neboť jsem se rozpomenul na nelíčenou víru, (která jest) v tobě, která nejprve přebývala ve tvé bábě Loidě a v tvé matce Evnice, a jsem přesvědčen, že i v tobě (přebývá).</verse>
				<verse number="6">Z této příčiny připomínám ti, abys opět rozněcoval milost Boží, která jest v tobě vzkládáním rukou mých.</verse>
				<verse number="7">Vždyť Bůh nedal nám ducha bojácnosti, nýbrž ducha moci a lásky a střízlivosti.</verse>
				<verse number="8">Nestyď se tedy za svědectví o Pánu našem ani za mne, jeho vězně, nýbrž spolu trp pro evangelium podle moci Boží,</verse>
				<verse number="9">jenž nás vysvobodil a povolal (svým) povoláním svatým, ne podle našich skutků, nýbrž podle úradku svého a podle milosti, která nám byla dána v Kristu Ježíši před věčnými časy,</verse>
				<verse number="10">nyní však ve známost přišla příchodem Spasitele našeho Ježíše Krista, jenž zkaziv smrt, vyvedl na světlo život a neporušitelnost skrze evangelium,</verse>
				<verse number="11">pro kteréž já jsem byl ustanoven hlasatelem i apoštolem a učitelem (pohanů).</verse>
				<verse number="12">Z té příčiny také toto trpím; ale nestydím se (za to), neboť vím, komu jsem uvěřil, a jsem přesvědčen, že jest mocen zachovati vklad můj až do onoho dne.</verse>
				<verse number="13">Jako vzoru zdravých slov drž se těch, která jsi uslyšel ode mne, (zůstávaje) ve víře a lásce, které jsou v Kristu Ježíši.</verse>
				<verse number="14">Krásný statek ten opatruj skrze Ducha svatého, jenž přebývá v nás.</verse>
				<verse number="15">Víš o tom, že se odvrátili ode mne všichni, kteří jsou v Asii; patří k nim Fygelus a Hermogenes.</verse>
				<verse number="16">Dejž Pán milosrdenství domu Onesiforovu, neboť on mě často občerstvil a nestyděl se za mé okovy,</verse>
				<verse number="17">nýbrž přišed do Říma pilně mě hledal a nalezl.</verse>
				<verse number="18">Dej mu Pán, aby nalezl milosrdenství od Pána v onen den. A jak veliké služby konal v Efesu, ty víš lépe.</verse>
			</chapter>
			<chapter number="2">
				<verse number="1">Ty tedy, synu můj, posilňuj se v milosti, která jest v Kristu Ježíši,</verse>
				<verse number="2">a co jsi uslyšel ode mne před mnoha svědky, to svěřuj lidem věrným, kteří budou způsobilí také jiné učiti.</verse>
				<verse number="3">Spolu snášej utrpení jako dobrý bojovník Krista Ježíše.</verse>
				<verse number="4">Nikdo, jenž slouží ve vojště, nezaplétá se do záležitostí života, aby se zalíbil vojevůdci.</verse>
				<verse number="5">Vždyť ani ten, jenž zápasí o závod, nebývá ověnčen, leč zápasí náležitě.</verse>
				<verse number="6">Ten rolník, jenž se lopotí, má předem bráti užitek.</verse>
				<verse number="7">Rozuměj, co pravím. Dá ti zajisté Pán porozumění ve všem.</verse>
				<verse number="8">Pamatuj na Ježíše Krista, jenž jsa z potomstva Davidova, vstal z mrtvých podle evangelia mého, ve kterém snáším utrpení až do vazby jako zločinec;</verse>
				<verse number="9">avšak slovo Boží není přivázáno.</verse>
				<verse number="10">Proto všecko snáším pro vyvolence, aby také oni dosáhli té spásy, která jest v Kristu Ježíši, i se slávou věčnou.</verse>
				<verse number="11">Spolehlivé jest to slovo; neboť jestli jsme s ním zemřeli, budeme s ním i žíti;</verse>
				<verse number="12">jestli s ním trpíme, budeme s ním i kralovati; zapřeme-li ho, také on nás zapře;</verse>
				<verse number="13">jsme-li nevěrní, on zůstává věrným, neboť zapříti sám sebe nemůže.</verse>
				<verse number="14">Ty věci připomínej, zapřísahaje před Pánem. Neveď hádek; není to k ničemu užitečné, jen ke zkáze posluchačů.</verse>
				<verse number="15">Vynasnaž se pilně, aby ses představil Bohu osvědčena, jako pracovníka, který nemusí se styděti (za svou práci), který podává náležitě slovo pravdy.</verse>
				<verse number="16">Světských však řečí planých se varuj, neboť budou postupovati vždy k většímu stupni bezbožnosti</verse>
				<verse number="17">a slovo jejich bude míti pastvu jako rakovina; patří k nim Hymeneus a Filetus,</verse>
				<verse number="18">kteří pobloudili v příčině pravdy, říkajíce, že vzkříšení již se stalo, a podvracují víru některých.</verse>
				<verse number="19">Avšak pevný základ Boží stojí, maje tento nápis: „Pán poznal ty, kteří jsou jeho“ a „Odstup od nepravosti každý, kdo jmenuje jméno jeho.“</verse>
				<verse number="20">Ve velikém domě však nejsou toliko nádoby zlaté a stříbrné, nýbrž i dřevěné a hliněné, a jedny jsou ke cti, jiné k necti.</verse>
				<verse number="21">Očistí-li se tedy kdo řádně od těchto, bude nádobou ke cti, posvěcenou, užitečnou Pánu, připravenou ke každému skutku dobrému.</verse>
				<verse number="22">Jinošských žádostí se chraň, usiluj o spravedlnost, víru, lásku, pokoj s těmi, kteří vzývají Pána z čistého srdce.</verse>
				<verse number="23">Otázek pošetilých a nevzdělávájících se vystříhej věda, že plodí hádky;</verse>
				<verse number="24">služebník Páně však nemá se hádati, nýbrž býti přívětivý ke všem, způsobilý vyučovati, trpělivý,</verse>
				<verse number="25">jenž by s vlídností káral odpůrce (pravdy), zdali by snad Bůh dal jim někdy (milost) pokání ku poznání pravdy,</verse>
				<verse number="26">a oni (aby) vystřízlivěli z osidla ďáblova, byvše od něho zajati, aby konali jeho vůli.</verse>
			</chapter>
			<chapter number="3">
				<verse number="1">Toto pak věz, že v posledních dnech nastanou časy těžké.</verse>
				<verse number="2">Lidé totiž budou sobečtí, hrabiví, chlubní, pyšní, rouhaví, rodičů neposlušní, nevděční, bezbožní,</verse>
				<verse number="3">nelaskaví, nesmířliví, utrhační, nezdrželiví, neurvalí, dobrému nepřízniví,</verse>
				<verse number="4">zrádní, lehkomyslní, nadutí, více rozkoší nežli Boha milovní,</verse>
				<verse number="5">majíce sice tvářnost pobožnosti, moc její však zapřevše. A těch se varuj.</verse>
				<verse number="6">Neboť patří k nim ti, kteří se vluzují do domů a chytají ženštiny obtížené hříchy, puzené rozličnými chtíči,</verse>
				<verse number="7">které vždycky se učí a nikdy ku poznání pravdy přijíti nemohou.</verse>
				<verse number="8">jako však Jannes a Jambres protivili se Mojžíšovi, tak i tito protiví se pravdě, lidé to na mysli porušení, v příčině víry neosvědčení.</verse>
				<verse number="9">Ale nebudou postupovati dále, neboť jejich nesmyslnost bude zjevná všem, jako byla i oněch.</verse>
				<verse number="10">Ty jsi však následoval mého učení, způsobu života, úmyslu, mé víry, shovívavosti, lásky, trpělivosti,</verse>
				<verse number="11">mých pronásledování, utrpení, která se mi přihodila v Antiochii, v Ikonii, Lystře, pronásledování, jaká jsem vytrpěl, a ze všech vytrhl mě Pán.</verse>
				<verse number="12">Ale také všichni, kteří chtějí pobožně žíti v Kristu Ježíši, budou pronásledováni.</verse>
				<verse number="13">Špatní lidé však a podvodníci budou postupovati k horšímu bloudíce a v blud uvádějíce.</verse>
				<verse number="14">Ale ty zůstávej v tom, čemu ses naučil a o čem jsi se přesvědčil, neboť víš od koho jsi se naučil,</verse>
				<verse number="15">a znáš od dětinství Písma svatá, která tě mohou naučiti ke spáse věrou, (jež jest) v Kristu Ježíši.</verse>
				<verse number="16">Všecko Písmo od Boha vdechnuté jest (také) užitečno k učení, ke kárání, k napravování, k výchově ve spravedlnosti,</verse>
				<verse number="17">aby člověk Boží byl dokonalý, způsobilý ke každému skutku dobrému.</verse>
			</chapter>
			<chapter number="4">
				<verse number="1">Zapřísahám tě před Bohem a Kristem Ježíšem, jenž bude souditi živé i mrtvé, skrze příchod jeho a království jeho,</verse>
				<verse number="2">hlásej slovo, naléhej včas i nevčas, usvědčuj, přimlouvej, kárej, (a to) se vší trpělivostí a moudrostí učitelskou.</verse>
				<verse number="3">Neboť bude čas, kdy zdravého učení nesnesou, nýbrž nashromáždí si učitelů podle vlastních chtíčů, majíce šimráni v uších,</verse>
				<verse number="4">a (kdy) od pravdy sluch svůj odvrátí a obrátí se k bájím.</verse>
				<verse number="5">Ty však buď střízliv ve všem, snášej zlé, konej dílo evangelisty, naplň službu svou.</verse>
				<verse number="6">Neboť já již jsem vydáván v obět a čas mé smrti nastává.</verse>
				<verse number="7">Dobrý boj jsem bojoval, běh jsem dokonal, víru jsem zachoval;</verse>
				<verse number="8">pro budoucnost jest mi uložena koruna spravedlnosti, kterou mi dá v onen den Pán, spravedlivý soudce, ale nejen mně, nýbrž i všem těm, kteří milovali příchod jeho.</verse>
				<verse number="9">Pospěš, abys brzy přišel ke mně. Neboť Demas mě opustil, zamilovav tento svět, a odešel do Thessaloniky,</verse>
				<verse number="10">Krescens do Galatie, Titus do Dalmacie.</verse>
				<verse number="11">Lukáš jediný jest se mnou. Marka vezmi a přiveď s sebou, neboť jest mi užitečný k službě.</verse>
				<verse number="12">Tychika však jsem poslal do Efesu.</verse>
				<verse number="13">Plášť, který jsem nechal v Troadě u Karpa, přines s sebou, až přijdeš, též knihy a zvláště pergamen.</verse>
				<verse number="14">Kovář Alexander způsobil mi mnoho zlého. Odplatí mu Pán podle skutků jeho.</verse>
				<verse number="15">Před ním chraň se i ty, neboť velice se protivil slovům našim.</verse>
				<verse number="16">Při první mé obraně nikdo nebyl při mně, nýbrž všichni mě opustili; nebudiž jim to přičítáno.</verse>
				<verse number="17">Ale Pán byl při mně a posilnil mě, aby skrze mne hlásání se naplnilo a uslyšeli je všichni národové; i byl jsem vysvobozen z tlamy lví.</verse>
				<verse number="18">A Pán vysvobodí mě od všelikého díla zlého a zachová mě k nebeskému království svému. Jemu sláva na věky věkův. Amen.</verse>
				<verse number="19">Pozdrav Prisku a Akvilu i dům Onesiforův.</verse>
				<verse number="20">Erastus zůstal v Korintě, Trofima jsem nechal nemocného v Milétě.</verse>
				<verse number="21">Pospěš, abys přišel před zimou. Pozdravují tě Eubulus a Pudens a Linus a Klaudia i všichni bratři.</verse>
				<verse number="22">Pán Ježíš Kristus buď s duchem tvým. Milost s vámi. Amen.</verse>
			</chapter>
		</book>
		<book number="56">
			<chapter number="1">
				<verse number="1">Pavel, služebník Boží a apoštol Ježíše Krista pro víru vyvolenců Božích a (pro) poznání pravdy, která jest ke zbožnosti,</verse>
				<verse number="2">k naději v život věčný, který zaslíbil neklamný Bůh před věčnými časy, -</verse>
				<verse number="3">ale časem svým uvedl ve známost slovo své hlásáním, kterým já jsem byl pověřen podle příkazu Spasitele našeho, Boha, -</verse>
				<verse number="4">Titovi, pravému synu svému podle společné víry: Milost a pokoj od Boha Otce a Krista Ježíše, Spasitele našeho.</verse>
				<verse number="5">K tomu jsem tě nechal na Krétě, abys spravil nedostatky a ustanovil po městech duchovní, jak jsem ti byl nařídil,</verse>
				<verse number="6">totiž je-li kdo bez úhony, mužem jedné manželky a má dítky věřící, o nichž nejde pověst, že jsou nevázané neb nepoddajné.</verse>
				<verse number="7">Neboť biskup má býti bezúhonný jakožto správce Boží, ne samolibý, ne hněvivý, ne pijan, ne rváč, ne mrzkého zisku chtivý,</verse>
				<verse number="8">nýbrž pohostinný, dobra milovný, střízlivý, spravedlivý, zbožný, zdrželivý,</verse>
				<verse number="9">držící se spolehlivého slova, které jest podle učení, aby mohl i přimlouvati v učení zdravém i usvědčovati odpůrce.</verse>
				<verse number="10">Neboť jest mnoho i neposlušníků, tlachalů a podvodníků, zvláště takových, kteří jsou z obřízky;</verse>
				<verse number="11">ty dlužno umlčovati, neboť podvracují celé domy, učíce věcem nepříslušným pro mrzký zisk.</verse>
				<verse number="12">Pravilť jeden z nich, vlastní jejich prorok: „Kréťané jsou vždycky lháři, zlá zvěř, břicha lenivá“.</verse>
				<verse number="13">Svědectví to jest pravdivé. Proto je kárej přísně, aby byli zdraví ve víře,</verse>
				<verse number="14">nezabývajíce se židovskými bájemi a příkazy lidí, kteří se odvracejí od pravdy.</verse>
				<verse number="15">Všecko jest čisté čistým; poskvrněným však a nevěřícím nic není čisto, nýbrž poskvrněna jest i mysl i svědomí jejich.</verse>
				<verse number="16">Vyznávají, že Boha znají, skutky však ho zapírají, jsou ohavní a neposlušní a ke všelikému skutku dobrému nezpůsobilí.</verse>
			</chapter>
			<chapter number="2">
				<verse number="1">Ty však mluv, co se srovnává se zdravým učením:</verse>
				<verse number="2">starci ať jsou střízlivi, počestni, rozvážni, zdrávi ve víře, v lásce, v trpělivosti.</verse>
				<verse number="3">Stařenky taktéž ať jsou ve svém vnějšku slušny, ne pomlouvačny ani mnoha vínu oddány, učitelkami dobrého,</verse>
				<verse number="4">aby nabádaly mladé ženy, by své muže milovaly, své dítky v lásce měly,</verse>
				<verse number="5">byly rozvážny, čistotny, střízlivy, hospodárny, dobrotivy, svým mužům poddány, aby slovo Boží se nezlehčovalo.</verse>
				<verse number="6">Mladé muže taktéž napomínej, aby byli střízlivi.</verse>
				<verse number="7">Ve všem prokazuj sám sebe jako vzor dobrých skutků; (prokazuje) v učení neporušenost, vážnost,</verse>
				<verse number="8">slovo zdravé, bezúhonné, aby odpůrce se zastyděl, nemaje co zlého mluviti o nás.</verse>
				<verse number="9">Služebníky (napomínej), ať jsou svým pánům poddáni ve všem, příjemni, neodmlouvajíce,</verse>
				<verse number="10">neokrádajíce, nýbrž v každé příčině věrnost pravou osvědčujíce, aby ve všech věcech byli na ozdobu učení Boha, Spasitele našeho.</verse>
				<verse number="11">Ukázala se zajisté milost Boha, Spasitele našeho, všem lidem,</verse>
				<verse number="12">učíc nás, abychom odřeknouce se bezbožnosti a světských žádostí, střízlivě a spravedlivě a pobožně byli živi na tomto světě,</verse>
				<verse number="13">očekávajíce blahou naději a slavný příchod velikého Boha a Spasitele našeho Ježíše Krista,</verse>
				<verse number="14">jenž dal sebe sama za nás, aby nás vykoupil od všeliké nepravosti a očistil si lid příjemný, jenž by byl horlitelem dobrých skutků.</verse>
				<verse number="15">To mluv a přimlouvej a vytýkej s veškerým důrazem. Nikdo tebou nepohrdej.</verse>
			</chapter>
			<chapter number="3">
				<verse number="1">Připomínej jim, ať vrchnostem a mocnostem se podřizují, jich poslouchají, ke každému skutku dobrému hotovi jsou,</verse>
				<verse number="2">ať nikomu neutrhají, ať nejsou svárliví, nýbrž přívětiví, prokazujíce veškerou vlídnost ke všem lidem.</verse>
				<verse number="3">Neboť někdy byli jsme i my nerozumní, neposlušni, bludni, sloužíce rozličným chtíčům a rozkošem, žili jsme ve zlobě a závisti, jsouce opovržení hodni, nenávidíce se vespolek.</verse>
				<verse number="4">Když však se ukázala dobrota a lidumilnost Boha, Spasitele našeho,</verse>
				<verse number="5">(tu) nikoli ze skutků (učiněných) ve spravedlnosti, které bychom byli vykonali my, nýbrž podle svého milosrdenství (Bůh) spasil nás skrze koupel znovuzrození a obnovy Ducha svatého,</verse>
				<verse number="6">jehož vylil na nás hojně skrze Ježíše Krista, Spasitele našeho,</verse>
				<verse number="7">abychom byvše ospravedlněni milostí jeho stali se podle naděje dědici života věčného.</verse>
				<verse number="8">Spolehlivé jest to slovo, a chci, abys tyto věci potvrzoval, by se znažili v dobrých skutcích vynikati ti, kteří uvěřili Bohu. Ty věci jsou dobré a užitečné lidem.</verse>
				<verse number="9">Pošetilých však otázek a rodokmenů, a sporů a hádek o zákon se varuj, neboť jsou neužitečny a marny.</verse>
				<verse number="10">Člověka bludaře po jednom a druhém napomenutí se varuj,</verse>
				<verse number="11">věda že takový (člověk) jest převrácen a hřeší, sám sebe odsuzuje.</verse>
				<verse number="12">Až pošlu k tobě Artema neb Tychika, pospěš přijít ke mně do Nikopole; tam totiž umínil jsem si přezimovati.</verse>
				<verse number="13">Zákoníka Zenu a Apolla opatři pečlivě (na cestu), aby v ničem neměl nedostatku.</verse>
				<verse number="14">Avšak i našinci ať se učí v dobrých skutcích vynikati pro nutné potřeby, aby nebyli neužiteční.</verse>
				<verse number="15">Pozdravují tě všichni, kteří jsou se mnou: pozdravuj ty, kteří nás milují ve víře. Milost Boží budiž se všemi vámi. Amen.</verse>
			</chapter>
		</book>
		<book number="57">
			<chapter number="1">
				<verse number="1">Pavel, vězeň Krista Ježíše, a bratr Timoteus Filemonovi, miláčkovi a spolupracovníku svému,</verse>
				<verse number="2">též (milé) sestře Appii a spolubojovníku svému Archippovi a církvi v tvém domě;</verse>
				<verse number="3">Milost a pokoj od Boha, Otce našeho, a Pána Ježíše Krista.</verse>
				<verse number="4">Děkuji Bohu svému, vždycky vzpomínaje na tebe ve svých modlitbách,</verse>
				<verse number="5">ježto slyším o tvé lásce a víře, kterou máš v Pána Ježíše a ke všem věřícím,</verse>
				<verse number="6">aby účastenství víry tvé bylo účinné v poznání všelikého (díla) dobrého, které jest mezi vámi (vzhledem) ke Kristu Ježíši.</verse>
				<verse number="7">Neboť radost velikou jsem měl a potěchu z tvé lásky, že (totiž) srdce věřících občerstvilo se skrze tebe, bratře.</verse>
				<verse number="8">Proto ačkoli mám v Kristu Ježíši plnou svobodu přikazovat tobě, co náleží,</verse>
				<verse number="9">přece pro lásku raději prosím; jsa takový, jako Pavel stařec, nyní pak i vězeň (pro) Ježíše Krista,</verse>
				<verse number="10">prosím tě za svého syna, jehož jsem zplodil v okovech, za Onesima,</verse>
				<verse number="11">jenž někdy byl ti neužitečný, nyní však tobě i mne (jest) užitečný, jehož ti zase posílám.</verse>
				<verse number="12">Ty ho přijmi jako mé srdce.</verse>
				<verse number="13">Rád bych ho byl podržel u sebe, aby místo tebe posluhoval mi v okovech (které trpím) pro evangelium,</verse>
				<verse number="14">avšak bez tvého souhlasu nechtěl jsem nic učiniti, aby dobrý skutek tvůj nebyl jako z přinucení, nýbrž dobrovolný.</verse>
				<verse number="15">Snad proto odešel od tebe na krátký čas, abys ho obdržel na věky,</verse>
				<verse number="16">ne již jako otroka, nýbrž více než otroka, jako bratra milého, zvláště mně, a čím více tobě i v těle i v Pánu.</verse>
				<verse number="17">Máš-li mě tedy za účastníka, přijmi ho jako mne;</verse>
				<verse number="18">jestli ti v něčem ublížil aneb dluhuje, přičti to mně,</verse>
				<verse number="19">já Pavel píši to svojí rukou, já to zaplatím, ať nedím, tobě, neboť mi dluhuješ i sebe sama.</verse>
				<verse number="20">Ano, bratře, ať mám z tebe ten užitek v Pánu; občerstvi mé srdce v Kristu.</verse>
				<verse number="21">Důvěřuje v tvoji poslušnost, píši ti věda, že učiniš i nadto, co pravím.</verse>
				<verse number="22">Zároveň však připrav mi pohostinství, neboť doufám, že modlitbami vašimi budu vám darován.</verse>
				<verse number="23">Pozdravuje tě Epafras, můj spoluvězeň v Kristu Ježíši,</verse>
				<verse number="24">Marek, Aristarchus, Demas a Lukáš, moji to spolupracovníci.</verse>
				<verse number="25">Milost Pána našeho Ježíše Krista budiž s duchem vaším. Amen.</verse>
			</chapter>
		</book>
		<book number="58">
			<chapter number="1">
				<verse number="1">Druhdy Bůh na mnohokráte a mnoha způsoby mluvil k otcům (našim) skrze proroky, v těchto však dnech doby poslední mluvil k nám skrze Syna (svého),</verse>
				<verse number="2">kteréhož ustanovil dědicem všech věcí, skrze nějž i světy učinil,</verse>
				<verse number="3">kterýžto jsa výbleskem slávy a výrazem podstaty jeho a udržuje všecko mocným slovem svým, zasedl na pravici velebnosti na výsostech, když byl vykonal očistu od hříchů.</verse>
				<verse number="4">On stal se tím přednějším nad anděly, čím znamenitější jméno zdědil nežli oni.</verse>
				<verse number="5">Neboť kterému z andělů řekl kdy (Bůh): „Syn můj jsi ty, já dnes zplodil jsem tebe?“ A opět: „Já mu budu otcem, a on mi bude synem.“</verse>
				<verse number="6">Ale když opět uvede prvorozence (svého) na svět, řekne: „Klanějte se mu všichni andělé Boží.“</verse>
				<verse number="7">Též o andělích praví: „Jenž anděly své činíš větry a služebníky své žhoucím ohněm“</verse>
				<verse number="8">o Synu však: „Trůn Tvůj, o Bože, (trvá) navěky věkův; žezlem pravosti jest žezlo království tvého;</verse>
				<verse number="9">miluješ spravedlnost a nenávidíš nepravosti; proto pomaže tě, Bože, Bůh tvůj olejem radosti nad účastníky tvé.“</verse>
				<verse number="10">A opět: „Ty jsi, Hospodine, na počátku založil zemi a dílem rukou tvých jsou nebesa;</verse>
				<verse number="11">ona pominou, Ty však zůstaneš a všecka zvetšejí jako roucho,</verse>
				<verse number="12">i změníš je jako oděv a změněna budou. Ty však jsi (stále) tentýž, a léta tvá nepřestanou.“</verse>
				<verse number="13">A ke kterému z andělů řekl kdy: „Seď na pravici mé, dokavad nepoložím nepřátel tvých za podnoži noh tvých?“</verse>
				<verse number="14">Nejsou-liž oni všichni služební duchové, posíláni jsouce ke službě pro ty, kteří dědictvím obdrží spásu?</verse>
			</chapter>
			<chapter number="2">
				<verse number="1">Proto musíme tím snažněji dbáti toho, co jsme slyšeli, abychom snad někdy nepropadli;</verse>
				<verse number="2">neboť jestli slovo vyjádřené skrze anděly bylo pevné, takže každé přestoupení a neposlušenství vzalo náležitou odplatu,</verse>
				<verse number="3">kterak my unikneme, zanedbáme-li spásy tak veliké, která byvši s počátku hlásána skrze Pána, utvrzena jest mezi námi od těch, kteří ho slyšeli,</verse>
				<verse number="4">an Bůh spolu (s nimi) osvědčoval (ji) znamením a divy a různými zázraky i dary Ducha svatého podle vůle své.</verse>
				<verse number="5">Vždyť nikoliv andělům poddal Bůh svět budoucí, o kterém mluvíme.</verse>
				<verse number="6">Osvědčil však někde kdosi takto: „Co jest člověk, že jsi naň pamětliv, aneb syn člověka, že ho navštěvuješ?</verse>
				<verse number="7">Ponížil jsi ho nakrátko pod anděly, slávou a ctí jsi jej korunoval a ustanovil jsi jej nad díly rukou svých;</verse>
				<verse number="8">všecko jsi poddal pod nohy jeho.“ Tím totiž, že mu poddal všecko, neponechal ničeho, co by mu poddáno nebylo. Než ale, dosud nevidíme, že by mu bylo poddáno všecko;</verse>
				<verse number="9">avšak patříme na toho, jenž byl na krátko ponížen pod anděly, na Ježíše, který pro utrpení a smrt svou byl slávou a ctí korunován, (byv ponížen), aby z milosti Boží podstoupil smrt za všecky.</verse>
				<verse number="10">Slušelo se zajisté na toho, pro něhož jest všecko, a skrze nějž jest všecko, aby ustanoviv přivésti ke slávě mnoho synů, utrpením dokonal původce a vůdce spásy jejich.</verse>
				<verse number="11">Neboť ten, jež posvěcuje, a ti, kteří bývají posvěcováni, pocházejí všichni od jednoho; z té příčiny nestydí se nazývati je bratry</verse>
				<verse number="12">řka: „Zvěstovati budu jméno tvé bratrům svým; ve shromáždění budu tě velebiti;“ a opět: „Já budu doufati v něho;“</verse>
				<verse number="13">a opět: „Hle já i dítky (mé), které mi dal Bůh.“</verse>
				<verse number="14">Poněvadž tedy dítky byly účastny krve a těla, zúčastnil se jich podobně i on, aby smrtí zkazil toho, jenž měl moc nad smrtí, to jest ďábla,</verse>
				<verse number="15">a (aby) vysvobodil ty, kteří strachem před smrtí byli po celý žirot držení v porobě.</verse>
				<verse number="16">Vždyť nikde neujímá se andělů, nýbrž ujímá se potomstva Abrahamova.</verse>
				<verse number="17">Proto měl se ve všem připodobniti bratrům, aby byl milosrdným a věrným veleknězem v záležitostech u Boha ku smíření hříchů lidu.</verse>
				<verse number="18">Poněvadž totiž sám trpěl byv zkušen, může pomoci těm, kteří jsou zkoušeni.</verse>
			</chapter>
			<chapter number="3">
				<verse number="1">Proto bratří věřící, účastníci nebeského povolání,</verse>
				<verse number="2">pozorujte apoštola a velekněze našeho vyznání, Ježíše, kterýž jest věren tomu, jenž ho ustanovil, jakož i Mojžíš (byl věren) v celém domě jeho;</verse>
				<verse number="3">neboť on byl uznán za hodna tím větší slávy než Mojžíš, čím větší čest má stavitel než dům.</verse>
				<verse number="4">Každý totiž dům staví se od někoho, ten však, jenž postavil všecko, jest Bůh.</verse>
				<verse number="5">A Mojžíš byl sice věrný v celém domě jeho jako služebník k osvědčení toho, co se mělo hlásati,</verse>
				<verse number="6">Kristus však jako Syn nad domem svým; jeho domem jsme my, ačli důvěru a chloubu naděje zachováme pevně až do konce.</verse>
				<verse number="7">Proto, jak praví Duch svatý: Dnes-li uslyšíte hlas jeho,</verse>
				<verse number="8">nezatvrzujte srdce svého jako v Rozhořčení, jako v den Pokušení na poušti,</verse>
				<verse number="9">kde otcové vaši mě pokoušeli, zkoumali mě, ač viděli má díla</verse>
				<verse number="10">po čtyřicet roků. Proto jsem se rozhněval na pokolení toto a řekl jsem: „Ustavičně bloudí srdcem.“ Ale oni nedbali cest mých,</verse>
				<verse number="11">takže jsem přisáhl ve hněvu svém: „Nevejdou do mého odpočinutí“,</verse>
				<verse number="12">hleďte, bratři, aby snad nebylo v některém z vás zlého srdce nevěrného, takže by odpadlo od Boha živého,</verse>
				<verse number="13">nýbrž povzbuzujte se vespolek každého dne, pokud se říká „dnes“, aby se nezatvrdil některý z vás klamem hříchu.</verse>
				<verse number="14">Neboť jsme se stali účastníky Kristovými, ačli pevně zachováme počátek bytnosti až do konce,</verse>
				<verse number="15">pokud se říká: „Dnes-li uslyšíte hlas jeho, nezatvrzujte srdce svého, jako v Rozhořčení“.</verse>
				<verse number="16">Neboť někteří uslyševše, rozhořčili se, ale ne všichni ti, kteří vyšli z Egypta pod Mojžíšem.</verse>
				<verse number="17">Nuže, na koho hněval se po čtyřicet roků? Ne-li na ty, kteří zhřešili, jejichž těla zahynula na poušti?</verse>
				<verse number="18">A komu přisáhl, že nevejdou do jeho odpočinutí, leč těm, kteří byli nevěrní?</verse>
				<verse number="19">I vidíme, že nemohli vejíti pro nevěru.</verse>
			</chapter>
			<chapter number="4">
				<verse number="1">Bojme se tedy, aby snad někdo z vás přes to, že (ještě) zůstává zaslíbení o vejití do jeho odpočinutí, nebyl shledán, že ho nedošel.</verse>
				<verse number="2">Neboť i nám byla dána zvěst radostná jako jim, ale jim neprospělo slovo poslechnuté, poněvadž nebylo spojeno s věrou u těch, kteří je uslyšeli.</verse>
				<verse number="3">Vejdeme totiž do odpočinku ti, kteří jsme uvěřili, jakož byl pravil: Takže jsem přisáhl ve hněvu svém: „Nevejdou do mého odpočinutí“, a přece díla byla dokonaná od založení světa;</verse>
				<verse number="4">neboť kdesi řekl o sedmém dni takto: „I odpočinul Bůh sedmého dne ode všeho díla svého“,</verse>
				<verse number="5">a na tomto místě opět (dí): „Nevejdou do mého odpočinutí.“</verse>
				<verse number="6">Poněvadž tedy zůstává, aby někteří do něho vešli, a ti, jimž radostná zvěst byla dána dříve, nevešli pro nevěru,</verse>
				<verse number="7">stanoví opět jakýsi den, jakési dnes, pravě u Davida po čase tak dlouhém, jakož bylo řečeno: „Dnes-li uslyšíte hlas jeho, nezatvrzujte srdce svého.“</verse>
				<verse number="8">Neboť kdyby je byl Josue uvedl do odpočinutí, nebyl by potom mluvil o dni jiném.</verse>
				<verse number="9">Nuže, zůstává odpočinek lidu Božímu.</verse>
				<verse number="10">Neboť ten, jenž vejde do odpočinutí odpočine také od skutků svých, jako Bůh od svojich.</verse>
				<verse number="11">Snažme se tedy vejíti do odpočinutí toho, aby nepadl někdo ve stejném příkladě nevěry;</verse>
				<verse number="12">neboť živé jest slovo Boží a účinné a říznější nad každý meč dvojbřitký; proniká až do rozdělení duše a ducha, kloubův i morku, a rozeznává myšlenky a úmysly srdce.</verse>
				<verse number="13">A není žádného tvora neviditelného před ním, ale všecko jest holé a otevřeno před očima toho, před nímž nám (bude činiti) počet.</verse>
				<verse number="14">Majíce tedy velekněze velikého, který pronikl nebesa, Ježíše, Syna Božího, držme se té víry, kterou vyznáváme.</verse>
				<verse number="15">Vždyť nemáme velekněze, jenž by nemohl míti soucit s našimi slabostmi, nýbrž takového, který byl podobně (jako my) zkušen ve všem kromě hříchu.</verse>
				<verse number="16">Přistupujme tedy s důvěrou ke trůnu milosti, abychom došli milosrdenství a nalezli milost ku pomoci příhodné.</verse>
			</chapter>
			<chapter number="5">
				<verse number="1">Každý totiž velekněz, jsa brán z lidí, ustanovuje se pro lidi ve věcech, které se vztahují k Bohu, aby přinášel dary a oběti za hříchy,</verse>
				<verse number="2">(a to takový), který by mohl lítost míti nad nevědomými a bloudícími, jsa též sám obklíčen slabostí;</verse>
				<verse number="3">a proto má za hříchy obětovati jak za lid, tak za sebe.</verse>
				<verse number="4">A nikdo nebere té důstojnosti sobě sám, nýbrž jsa povolán od Boha, jakož i Aron.</verse>
				<verse number="5">Tak ani Kristus neosobil si sám důstojnosti velekněze, nýbrž (dal mu ji ten), jenž k němu pravil: „Syn můj jsi ty; já dnes zplodil jsem tebe“,</verse>
				<verse number="6">jakož i na jiném místě dí: „Ty jsi kněz navěky podle řádu Melchisedechova.“</verse>
				<verse number="7">On obětoval za času pozemského života svého s křikem silným a se slzami prosby a modlitby tomu, jenž mohl jej vysvoboditi ze smrti, a byl vyslyšen pro svou uctivost</verse>
				<verse number="8">a přes to, že byl Synem Božím, konal poslušnost tím, co vytrpěl,</verse>
				<verse number="9">a byv dokonán stal se příčinou věčné spásy všem, kteří ho poslouchají,</verse>
				<verse number="10">nazván byv od Boha veleknězem podle řádu Melchisedechova.</verse>
				<verse number="11">O tom jest nám mluviti mnoho, a to věci těžko vysvětlitelné, poněvadž jste se stali liknavými ku slyšení;</verse>
				<verse number="12">neboť majíce vzhledem k času býti učiteli, potřebujete opět, aby vás někdo poučoval o tom, které jsou první počátky učení o Bohu, a stali jste se potřební mléka a ne pokrmu tuhého.</verse>
				<verse number="13">Každý totiž, kdo požívá ještě mléka, je nezkušený ve slově spravedlnosti, neboť jest dítě; ale pro dokonalé jest pokrm tuhý, pro ty, kteří mají mysl návykem vycvičenou k tomu, aby rozeznávala dobré i zlé.</verse>
			</chapter>
			<chapter number="6">
				<verse number="1">Proto pominouce počáteční vyučování o Kristu, přistupme k věcem dokonalejším a neklaďme znova základu pokáním ze skutků mrtvých a věrou v Boha,</verse>
				<verse number="2">učením o křtech a vzkládání rukou, o zmrtvýchvstání a o soudě věčném.</verse>
				<verse number="3">A to učiníme, dopustí-li Bůh.</verse>
				<verse number="4">Neboť jest nemožno, aby ti, kteří jednou byvše osvíceni a okusivše daru nebeského, stali se účastni Ducha svatého</verse>
				<verse number="5">a okusili také dobrého slova Božího i sil věku budoucího</verse>
				<verse number="6">a (potom) padli, opět se obnovili ku pokání, (a to proto), poněvadž Syna Božího si znova křižují a v posměch vydávají.</verse>
				<verse number="7">Země zajisté, která pije dešť často na ni přicházející a plodí bylinu příhodnou těm, kteří ji vzdělávají, dostává požehnání od Boha;</verse>
				<verse number="8">vydává-li však trní a hloží, jest zavržitelna a kletbě blízká, a konec její jest spálení.</verse>
				<verse number="9">Nadějeme se však do vás, miláčkové, věcí lepších a blízkých spáse, ačkoliv tak mluvíme.</verse>
				<verse number="10">Neboť Bůh není nespravedliv, aby zapomenul na vaše jednání a na lásku, kterou jste ukázali k jménu jeho tím, že jste sloužili a sloužíte věřícím.</verse>
				<verse number="11">Přejeme si však toužebně, aby každý z vás jevil touž horlivost vzhledem k plné naději (naší) až do konce,</verse>
				<verse number="12">byste neochabli, nýbrž následovníky byli těch, kteří věrou a trpělivostí (dědictvím) docházejí zaslíbení.</verse>
				<verse number="13">Neboť Bůh čině zaslíbení Abrahamovi a nemaje nikoho většího, skrze něhož by přísahal, přisáhl skrze sebe sama</verse>
				<verse number="14">řka: „Jistě požehnám ti hojně a rozmnožím tě velice.“</verse>
				<verse number="15">A tak on trpělivě očekávaje, dosáhl zaslíbení.</verse>
				<verse number="16">Lidé totiž přísahají skrze většího (než jsou sami), a ukončením všech rozepří jejich, tak, aby věc byla utvrzena, jest přísaha.</verse>
				<verse number="17">Proto Bůh, chtěje tím více ukázati dědicům zaslíbení nezměnitelnost svého úradku, přičinil přísahu,</verse>
				<verse number="18">abychom dvěma věcmi nepohnutelnými, v nichž klamati Boha nelze, měli mocnou útěchu my, kteří jsme se utekli, abychom se chopili a drželi předložené naděje,</verse>
				<verse number="19">kterou máme jako kotvu duše bezpečnou i pevnou a vcházející do vnitřku opony,</verse>
				<verse number="20">kamž jako předchůdce pro nás vešel Ježíš, stav se veleknězem na věky podle řádu Melchisedechova.</verse>
			</chapter>
			<chapter number="7">
				<verse number="1">Tento Melchisedech totiž, král salemský, kněz Boha nejvyššího, jenž vyšed naproti Abrahamovi, když se vracel od porážky králů, jemu požehnal,</verse>
				<verse number="2">jemuž Abraham i desátky přidělil ze všeho, jenž v překladě jména svého slove předem král spravedlnosti, potom však i král Salemu, to jest král pokoje,</verse>
				<verse number="3">jenž jest bez otce, bez matky, bez rodokmenu, jenž nemá ani počátku dní ani konce života, avšak připodobněn jest Synu Božímu, zůstává knězem na věky.</verse>
				<verse number="4">Vizte tedy, jak veliký jest ten, jemuž i desátek dal Abraham z věcí předních, on, patriarcha.</verse>
				<verse number="5">A zajisté ti, kteří ze synů Leviových dostávají kněžství, mají příkaz, aby podle zákona brali desátky od lidu, to jest od svých bratrů, ačkoliv i oni vyšli z beder Abrahamových;</verse>
				<verse number="6">ale on, jehož rodokmen se neodvozuje od nich, obdržel desátek od Abrahama a a požehnal tomu, jenž měl zaslíbení.</verse>
				<verse number="7">Beze všeho odporu však to, co menší jest, žehná se od většího.</verse>
				<verse number="8">A tuto dostávají desátky lidé smrtelní, tam však ten, o němž se vydává svědectví, že žije.</verse>
				<verse number="9">A, ať tak dím, skrze Abrahama dal desátek i Levi, jenž desátky dostával;</verse>
				<verse number="10">neboť byl ještě v bedrách otcových, když mu vyšel naproti Melchisedech.</verse>
				<verse number="11">Působila-li se tedy dokonalost skrze kněžství levitské, (pod ním totiž lid obdržel zákon), k čemu ještě bylo potřebí, aby povstával jiný kněz podle řádu Melchisedechova a nejmenoval se podle řádu Aronova?</verse>
				<verse number="12">Vždyť mění-li se kněžství, mění se tím nutně i zákon.</verse>
				<verse number="13">Ten zajisté, o němž toto se praví, patří k jinému pokolení, z něhož nikdo nesloužil oltáři;</verse>
				<verse number="14">neboť jest zjevno, že Pán náš vyšel z judy, pokolení to, při němž Mojžíš nemluvil nic o kněžích.</verse>
				<verse number="15">A ještě více jest to zjevno, když podle podobnosti Melchisedechovy povstává kněz jiný,</verse>
				<verse number="16">který se jím stal nikoli podle zákona příkazu tělesného, nýbrž podle moci života neporušitelného;</verse>
				<verse number="17">neboť svědčí: „Ty jsi kněz navěky podle řádu Melchisedechova.“</verse>
				<verse number="18">A tak zrušuje se sice příkaz předešlý pro jeho bezmocnost a neužitečnost,</verse>
				<verse number="19">(neboť zákon nepřivedl k dokonalosti ničeho), ale uvádí se lepší naděje, skrze niž se přibližujeme k Bohu.</verse>
				<verse number="20">A pokud to jest nikoli bez přísahy (onino totiž stali se kněžími bez přísahy,</verse>
				<verse number="21">tento však s přísahou skrze toho, jenž k němu pravil: „Přisáhl Hospodin, a nebude toho želet: Ty jsi kněz navěky podle řádu Melchisedechova“),</verse>
				<verse number="22">potud Ježíš stal se rukojmím lepší úmluvy.</verse>
				<verse number="23">A oněch učiněno jest kněžími mnoho, poněvadž jim smrt bránila, aby nezůstávali,</verse>
				<verse number="24">tento však má kněžství nepomíjející, poněvadž zůstává na věky;</verse>
				<verse number="25">proto také může dokonale spasiti ty, kteří přistupují k Bohu skrze něho, jsa vždycky živ, aby za ně orodoval.</verse>
				<verse number="26">Takový zajisté příslušel nám velekněz, svatý, nevinný, neposkvrněný, oddělený od hříšníků a vyvýšenější nad nebesa,</verse>
				<verse number="27">jenž nemá potřebí každého dne, jako velekněží, konati oběti nejprve za hříchy svoje, potom (za hříchy) lidu; toto učinil najednou, obětovav sebe sama.</verse>
				<verse number="28">Neboť zákon ustanovuje za kněze lidi mající nedostatky, ale slovo přísahy pozákonní ustanovuje Syna na věky dokonalého.</verse>
			</chapter>
			<chapter number="8">
				<verse number="1">Hlavní však věcí při tom, o čem mluvíme, jest: Takového máme velekněze, který se posadil na pravici trůnu velebnosti v nebesích</verse>
				<verse number="2">jakožto bohoslužebník velesvatyně, a to svatostánku pravého, který postavil Hospodin a nikoli člověk.</verse>
				<verse number="3">Každý totiž velekněz ustanovuje se k tomu, aby obětoval dary a oběti; proto jest potřebí, aby také on měl něco, co by obětoval.</verse>
				<verse number="4">Kdyby tedy byl na zemi, ani by nebyl knězem, poněvadž tu jsou (kněží), kteří přinášejí podle zákona dary,</verse>
				<verse number="5">a ti slouží obrazu a nástinu velesvatyně nebeské, jakož bylo zjeveno Mojžíšovi, když měl vzdělati stánek. Praví totiž: „Hleď, ať uděláš všecko podle vzoru, který ti byl ukázán na hoře“.</verse>
				<verse number="6">Avšak on obdržel tím znamenitější službu kněžskou, čím i vznešenější úmluvy jest prostředníkem, která byla ustanovena na vznešenějších zaslíbeních.</verse>
				<verse number="7">Neboť kdyby ona první (úmluva) byla bez úhony, nehledalo by se místa pro druhou.</verse>
				<verse number="8">Vždyť čině jim výtku praví: „Hle, přijdou dnové, praví Hospodin, a dokonám nad domem israelským i nad domem judským úmluvu novou,</verse>
				<verse number="9">ne podle úmluvy, kterou jsem učinil s otci jejich v ten den, ve který jsem je vzal za ruku, abych je vyvedl ze země egyptské; neboť oni nezůstali v úmluvě mé, a já jsem je opustil, praví Hospodin.</verse>
				<verse number="10">Toto jest totiž úmluva, kterou učiním s domem israelským po oněch dnech, praví Hospodin: Dám své zákony v mysl jejich a napíši je v srdce jejich, a budu jim Bohem, a oni budou mi lidem.</verse>
				<verse number="11">A nikdo nebude poučovati svého spoluobčana a nikdo svého bratra říkaje: „Poznej Hospodina“, neboť všichni budou mě znáti od maličkého až do velikého z nich,</verse>
				<verse number="12">ježto budu milostiv nepravostem jejich a na hříchy jejich nebudu již vzpomínati.</verse>
				<verse number="13">Praví-li však (smlouvu) „novou“, prohlašuje první za zvetšelou; ale co vetší a stárne, jest blízko zániku.</verse>
			</chapter>
			<chapter number="9">
				<verse number="1">Měla sice i první (úmluva) příkazy bohoslužebné a svatyni pozemskou.</verse>
				<verse number="2">Byl totiž zřízen stánek přední, ve kterém byly svícen a stůl a předkladné chleby: ten slove svatyně.</verse>
				<verse number="3">A za druhou oponou byl stánek zvaný velesvatyně,</verse>
				<verse number="4">který obsahoval zlatou kadidelnici a archu úmluvy, obloženou odevšad zlatem; v té byla zlatá nádoba s mannou a hůl Aronova vypučelá a desky zákona;</verse>
				<verse number="5">nad ní pak byli cherubové slávy, zastiňujíce slitovnici; o těch věcech mluviti nyní dopodrobna není na místě.</verse>
				<verse number="6">Ale když věci takto jsou upraveny, do předního stánku vcházejí sice kněží vždycky, když konají úkony bohoslužebné,</verse>
				<verse number="7">do druhého však (vchází) jedině velekněz jednou v roce, (a to) ne bez krve, kterou obětuje za hříchy své i za hříchy lidu.</verse>
				<verse number="8">Tím Duch svatý naznačuje, že ještě není zjevná cesta do velesvatyně, pokud trvá stánek přední,</verse>
				<verse number="9">neboť ten jest obrazem doby předmessiášské, podle něhož se obětují dary a oběti, které nemohou ve svědomí zdokonaliti toho, kdo koná bohoslužbu, jsouce toliko přičiněny k pokrmům a nápojům</verse>
				<verse number="10">a rozličným umýváním jako příkazy tělesné až do doby nápravy.</verse>
				<verse number="11">Kristus však vystoupiv jako velekněz budoucích statků, skrze větší a dokonalejší stánek, ne rukama udělaný, to jest ne z tohoto tvorstva, ani</verse>
				<verse number="12">skrze krev kozlů neb telat, nýbrž skrze vlastní krev vešel jednou pro vždy do velesvatyně, zjednav vykoupení věčné.</verse>
				<verse number="13">Neboť jestli krev kozlů a býků a pokropení popelem z jalovice posvěcuje poskvrněné k čistotě tělesné,</verse>
				<verse number="14">čím spíše krev Kristova, jenž skrze Ducha věčného sama sebe obětoval jako obět bezúhonnou Bohu, očistí svědomí naše od mrtvých skutků, abychom sloužili Bohu živému.</verse>
				<verse number="15">A proto jest prostředníkem nové úmluvy (závěti), aby skrze smrt podstoupenou na vykoupení přestupů (spáchaných) pod první úmluvou obdrželi zaslíbené dědictví věčné ti, kteří jsou povoláni.</verse>
				<verse number="16">Neboť kde (jest) závěť, tam (jest) nutno, aby osvědčena byla smrt toho, kdo závěť učinil.</verse>
				<verse number="17">Závěť totiž jest pravomocna (teprve) při mrtvých; jinak nenabývá moci, pokud žije závětce.</verse>
				<verse number="18">Proto ani ta první úmluva (závěť) nebyla zasvěcena bez krve.</verse>
				<verse number="19">Neboť když Mojžíš ohlásil všemu lidu každé přikázání zákona, vzav krev telat a kozlů s vodou a vlnou šarlatovou a s yzopem, pokropil jak knihu samu, tak i veškeren lid</verse>
				<verse number="20">řka: „Toto jest krev úmluvy, kterou s vámi učinil Bůh.“</verse>
				<verse number="21">Také svatostánek a veškeré nářadí bohoslužebné pokropil krví podobně.“</verse>
				<verse number="22">A skoro všecko krví se očišťuje podle zákona a bez vylití krve není odpuštění.</verse>
				<verse number="23">Jest tedy nutno, aby obrazy věcí nebeských těmito se očišťovaly, věci nebeské však samy obětmi lepšími, nežli jsou tyto.</verse>
				<verse number="24">Neboť Kristus Ježíš nevešel do velesvatyně rukama udělané, která by byla napodobením (velesvatyně) pravé, nýbrž do samého nebe, aby se ukázal nyní před Bohem za nás,</verse>
				<verse number="25">nikoliv, aby se obětoval častokráte, jako velekněz vchází do velesvatyně každý rok s krví cizí,</verse>
				<verse number="26">sice jinak byl by musil trpěti častokráte od počátku světa; ale jednou na skonání věků se ukázal, aby shladil hříchy svojí obětí.</verse>
				<verse number="27">A jako jest uloženo lidem jednou umříti, a potom soud,</verse>
				<verse number="28">tak i Kristus byv obětován jednou, aby shladil hříchy mnohých, po druhé bez hříchu se ukáže těm, kteří ho čekají ke spáse.</verse>
			</chapter>
			<chapter number="10">
				<verse number="1">Poněvadž totiž zákon má (toliko) stín budoucích statků, a nikoli sám obraz těch věcí, nemůže nikdy týmiž obětmi každoročními, které přinášejí ustavičně, zdokonaliti ty, kteří přistupují,</verse>
				<verse number="2">sic jinak byly by přestaly se přínášeti, poněvadž by neměli již žádného vědomí hříchu ti, kteří konají službu (Boží), jsouce jednou očištěni.</verse>
				<verse number="3">Ale při nich činí se připomínka hříchů každoročně,</verse>
				<verse number="4">neboť jest nemožno, aby krev býků a kozlů shladila hříchy.</verse>
				<verse number="5">Proto vcházeje na svět praví: „Obětí (krvavých) ani darů jsi nechtěl, ale tělo připravil jsi mi;</verse>
				<verse number="6">oběti zápalné a záhříšné nelíbily se tobě.</verse>
				<verse number="7">Tu jsem řekl: Hle, přicházím, (jakož) v závitku knihy psáno jest o mně, abych vykonal vůli tvou, Bože.</verse>
				<verse number="8">Svrchu pravil: „Obětí krvavých ani darů ani obětí zápalných a záhříšných jsi nechtěl ani sobě nezalíbil“, a přece podávají se podle zákona;</verse>
				<verse number="9">potom však řekl: „Hle, přicházím, abych vykonal vůli tvou.“ (Tak) zrušuje ono první, aby ustanovil to druhé.</verse>
				<verse number="10">V této vůli jsme posvěceni obětováním těla Ježíše Krista jednou provždy.</verse>
				<verse number="11">A každý kněz tu stojí denně, konaje svoji službu a přinášeje častokráte tytéž oběti, jež nikdy nemohou shladiti hříchy;</verse>
				<verse number="12">tento však obětovav jednu obět za hříchy, posadil se navždy na pravici Boží,</verse>
				<verse number="13">od té chvíle očekávaje, až nepřátelé jeho budou položeni za podnoží noh jeho.</verse>
				<verse number="14">Neboť jednou obětí zdokonalil navždy ty, kteří se posvěcují.</verse>
				<verse number="15">Svědčí nám to však i Duch svatý; neboť když byl řekl:</verse>
				<verse number="16">„Toto jest úmluva, kterou učiním s nimi po oněch dnech,“ praví Hospodin, „dám své zákony do srdce jejich a napíši je v mysli jejich</verse>
				<verse number="17">a na hříchy a nepravosti jejich nebudu již vzpomínati.“</verse>
				<verse number="18">Kde však jest odpuštění hříchů, tam není již oběti záhříšné.</verse>
				<verse number="19">Majíce tedy, bratři, důvěru k vejití do velesvatyně v krvi Kristově,</verse>
				<verse number="20">které nám zasvětila jako cestu novou a živou (vedoucí) skrze oponu, to jest skrze tělo jeho,</verse>
				<verse number="21">a (majíce) kněze velikého nad domem Božím,</verse>
				<verse number="22">přistupujme s opravdovým srdcem v plné víře, skropeni jsouce na srdci od svědomí zlého a umyti na těle vodou čistou;</verse>
				<verse number="23">držme vyznání své naděje nezvratným, (neboť věrný je ten, jenž zaslíbil),</verse>
				<verse number="24">mějme pozor jedni na druhé, bychom se povzbudili k lásce a k dobrým skutkům,</verse>
				<verse number="25">a neopouštějme shromáždění svého, jakož někteří mají obyčej, nýbrž napomínejme, a to tím více, čím více spatřujeme, že den se blíží.</verse>
				<verse number="26">Neboť hřešlme-li dobrovolně dosáhše poznání pravdy, již nezůstává obět za hříchy,</verse>
				<verse number="27">nýbrž hrozné jakési očekávání soudu a žár ohně, který stráví protivníky.</verse>
				<verse number="28">Porušil-li kdo zákon Mojžíšův, bez milosrdenství na základě dvou nebo tří svědků propadá smrti,</verse>
				<verse number="29">čím horšího trestu hodným, zdá se vám, bude uznán ten, jenž by Syna Božího pošlapal a za poskvrněnou měl krev úmluvy, kterou byl posvěcen, a Ducha milosti by potupil?</verse>
				<verse number="30">Neboť známe toho, jenž řekl: „Má jest pomsta a já odplatím,“ a opět: „Souditi bude Pán lid svůj.“</verse>
				<verse number="31">Hrozné jest upadnouti v ruce Boha živého.</verse>
				<verse number="32">Rozpomínejte se na předešlé dny, ve kterých byvše osvíceni přestáli jste veliký boj utrpení,</verse>
				<verse number="33">jednak potupami a útisky staveni jsouce na odiv, jednak stavše se účastníky těch, jimž se takto vedlo.</verse>
				<verse number="34">Vždyť nejen jste se ukázali soucitní s vězni, nýbrž i s radostí jste snesli odebrání svého majetku vědouce, že máte statek lepší a to trvalý.</verse>
				<verse number="35">Neodmítejte tedy své důvěry, která má velikou odplatu.</verse>
				<verse number="36">Vytrvalosti zajisté jest vám potřebí, abyste vykonávajíce vůli Boží, obdrželi statek zaslíbený;</verse>
				<verse number="37">neboť ještě velmi maličko a přijde ten, jenž přijíti má a nebude meškati.</verse>
				<verse number="38">„Spravedlivý pak můj živ jest z víry,“ ale „straní-li se, nemá v něm zalíbení duše má.“</verse>
				<verse number="39">„My však nepatříme k těm, kteří se straní ke (své) záhubě, nýbrž k těm, kteří mají víru, aby získali život.</verse>
			</chapter>
			<chapter number="11">
				<verse number="1">Jest pak víra základem věcí, kterých doufáme, přesvědčeností o věcech neviditelných;</verse>
				<verse number="2">pro ni zajisté staří obdrželi (dobré) svědectví.</verse>
				<verse number="3">Věrou poznáváme, že vesmír je stvořen slovem Božím, aby z věcí neviditelných povstaly viditelné.</verse>
				<verse number="4">Věrou Abel přinesl Bohu lepší obět nežli Kain a pro ni obdržel svědectví, že jest spravedlivý, neboť Bůh sám vydal svědectví nad jeho dary, a skrze ni umřev ještě mluví.</verse>
				<verse number="5">Věrou Henoch byl vzat (se země), aby nezemřel; i nenalézali ho, poněvadž ho vzal Bůh; neboť prve, nežli byl vzat, měl svědectví, že se zalíbil Bohu.</verse>
				<verse number="6">Bez víry však nelze líbiti se Bohu, neboť ten, jenž přistupuje k Bohu, musí uvěřiti, že (Bůh) jest a odplacuje těm, kteří ho hledají.</verse>
				<verse number="7">Věrou Noe, dostav zjevení o tom, čeho ještě viděti nebylo, v bázni připravil koráb na záchranu domu svého, a tou odsoudil svět a stal se dědicem té spravedlnosti, která jest z víry.</verse>
				<verse number="8">Věrou uposlechl Abraham, když byl vyzýván, aby vyšel na místo, které měl dostati v dědictví; i vyšel nevěda, kam jde.</verse>
				<verse number="9">Věrou se ubytoval v zemi zaslíbené jako v cizí, přebývaje ve stanech s Isákem a Jakobem, spoludědici to téhož zaslíbení;</verse>
				<verse number="10">neboť očekával město pevně založené, jehož stavitelem a tvůrcem jest Bůh.</verse>
				<verse number="11">Věrou i Sára neplodná obdržela moc státi se matkou, a to mimo čas věku, neboť věřila, že věrný jest ten, jenž zaslíbil;</verse>
				<verse number="12">proto také z jednoho, a to umrtveného (muže) povstali (potomci) jako hvězdy nebeské co do množství a jako písek na břehu mořském, ten nesčíslný.</verse>
				<verse number="13">Ve víře zemřeli tito všichni, neobdrževše toho, co bylo zaslíbeno, nýbrž zdaleka (jen) to spatřivše a pozdravivše a vyznavše, že jsou příchozí a pohostinu na zemi.</verse>
				<verse number="14">Neboť ti, kteří takové věci mluví, dávají na jevo, že vlasti hledají.</verse>
				<verse number="15">A kdyby byli mínili onu, ze které vyšli, byli by měli vhodný čas navrátiti se;</verse>
				<verse number="16">ale oni si žádají (vlasti) lepší, to jest nebeské. Proto Bůh nestydí se za ně, slouti jejich Bohem, vždyť jim připravil město.</verse>
				<verse number="17">Věrou Abraham obětoval Isáka, jsa zkoušen, a obětoval to jednorozence, on, jenž byl obdržel zaslíbení,</verse>
				<verse number="18">k němuž bylo řečeno: V Isákovi bude ti nazváno potomstvo;</verse>
				<verse number="19">povážili, že Bůh jest mocen i z mrtvých vzkřísiti; proto ho obdržel i jako předobraz.</verse>
				<verse number="20">Věrou také vzhledem k věcem budoucím Isák požehnal Jakuba a Esaua.</verse>
				<verse number="21">Věrou Jakub umíraje požehnal každého syna Josefova a poklonil se k vrchu berly své.</verse>
				<verse number="22">Věrou Josef skonávaje zmínil se o vyjití synů israelských a učinil nařízení o svých kostech.</verse>
				<verse number="23">Věrou Mojžíš narodiv se byl ukryt po tři měsíce od svých rodičů, poněvadž viděli, že dítko jest krásné, a nebáli se rozkazu králova.</verse>
				<verse number="24">Věrou Mojžíš dospěv zřekl se, aby se nazýval synem dcery Faraonovy,</verse>
				<verse number="25">a zvolil si raději trpěti protivenství s lidem Božím, nežli míti dočasný požitek z hříchu,</verse>
				<verse number="26">pokládaje za větší bohatství pohanu Kristovu nežli poklady Egypťanů, neboť prohlédal k odplatě.</verse>
				<verse number="27">Věrou opustil Egypt neboje se hněvu králova, neboť jakoby takřka viděl toho, jenž jest neviditelný, nabyl síly.</verse>
				<verse number="28">Věrou slavil hod beránka a vylití krve, aby se jich nedotekl ten, jenž hubil prvorozence.</verse>
				<verse number="29">Věrou přešli Rudé moře jako po suché zemi, Egypťané však pokusivše se o to, byli pohlceni.</verse>
				<verse number="30">Věrou padly zdi Jericha, byvše obcházeny po sedm dní.</verse>
				<verse number="31">Věrou nevěstka Rahab nezahynula s nevěřícími, přijavši vyzvědače s pokojem.</verse>
				<verse number="32">A co mám ještě říci? Vždyť by mi nestačil čas, kdybych měl vypravovati o Gedeonovi, Barákovi, Samsonovi, Jeftovi, Davidovi, Samuelovi a prorocích,</verse>
				<verse number="33">kteří věrou přemohli království, vykonali spravedlnost, dosáhli věcí zaslíbených, zacpaly tlamy lvům,</verse>
				<verse number="34">uhasili prudkost ohně, unikli ostří meče, posilnili se ze slabosti, stali se hrdinami v boji, zahnali vojska cizích (národů).</verse>
				<verse number="35">Ženy obdržely vzkříšením své mrtvé. Jiní však byli nataženi (na mučidla) nepřijavše vysvobození, aby dosáhli lepšího vzkříšení;</verse>
				<verse number="36">jiní zakusili posměchy a bití, ano i okovy a žaláře;</verse>
				<verse number="37">byli kamenováni, rozřezáni, (mučením) zkušeni, mečem usmrceni; chodili v skopovicích, v kožích kozích, trpíce nedostatek, jsouce souženi a trápeni;</verse>
				<verse number="38">oni, jichž svět nebyl hoden, bloudili v pustinách a v horách a v jeskyních a v rozsedlinách zemských.</verse>
				<verse number="39">A ti všichni, ač (dobré) svědectví obdrželi pro svou víru, nedošli toho, co bylo zaslíbeno,</verse>
				<verse number="40">poněvadž Bůh předřídil pro nás něco lepšího, aby nepřišli k dokonalosti bez nás.</verse>
			</chapter>
			<chapter number="12">
				<verse number="1">Proto i my, majíce kolem sebe tak veliký oblak svědků, odložme veškeré břímě a hřích (nás) obstupující a běžme s vytrvalostí běh o závod nám předložený,</verse>
				<verse number="2">patříce na vůdce a dokonatele víry, na Ježíše, jenž pro radost sobě předloženou přestál kříž, nedbaje potupy, a posadil se na pravici trůnu Božího.</verse>
				<verse number="3">Pomyslete přec na toho, jenž takový odpor proti sobě snesl od hříšníků, abyste neustávali, ochabujíce na mysli.</verse>
				<verse number="4">Dosud jste neodporovali až do krve ve svém boji proti hříchu,</verse>
				<verse number="5">a zapomenuli jste na napomenutí, které k vám jako k synům mluví (pravíc): „Synu můj, nepovrhuj kázní Páně, ani neochabuj, když jsi kárán od něho,</verse>
				<verse number="6">neboť koho Pán miluje, toho kárá; šlehá však každého syna, kterého přijímá.“</verse>
				<verse number="7">V kázni vytrvávejte; Bůh se k vám chová jako k synům; neboť který jest syn, jehož by otec nekáral?</verse>
				<verse number="8">Jste-li však bez kázně, které stali se účastni všichni, jste cizoložňata a ne synové.</verse>
				<verse number="9">Mimo to otcové těla našeho kárali nás, a my jsme je ctili; nepoddáme liž se mnohem spíše Otci duchů, abychom žili?</verse>
				<verse number="10">Vždyť oni kárali nás pro málo dní podle zdání svého, tento však k tomu, co jest prospěšno, abychom se stali účastni svatosti jeho.</verse>
				<verse number="11">Každá kázeň pro přítomnost nezdá se býti radostnou, nýbrž smutnou, ale později vydává pokojné ovoce spravedlivosti těm, kteří skrze ni byli vycvičeni.</verse>
				<verse number="12">Proto pozdvihněte ochablé ruce a zemdlená kolena (svá)</verse>
				<verse number="13">a přímé si učiňte stezky pro nohy své, aby (úd) chromý se nevymknul, nýbrž uzdravil.</verse>
				<verse number="14">Usilujte o pokoj se všemi a o svatost, bez které nikdo nespatří Boha,</verse>
				<verse number="15">přihlížejíce k tomu, aby nikdo se nepřipravoval o milost Boží, aby nějaký kořen hořkosti vzrůstaje nepřekážel a mnozí skrze něj se neposkvrnili,</verse>
				<verse number="16">aby nikdo nebyl smilníkem neb poskvrněncem, jako Esau, jenž za jedno jídlo prodal své prvorozenství.</verse>
				<verse number="17">Neboť vězte, že byl odmítnut také potom, když požehnání zděditi chtěl; neboť nenalezl místa ke změně smýšlení, ač si jí žádal s pláčem.</verse>
				<verse number="18">Vždyť jste nepřistoupili k hoře hmotné a k ohni rozpálenému, ani k temnu a mrákotě a bouři,</verse>
				<verse number="19">ani ke zvuku trouby a k hlasu slov, kterýž kdo slyšeli, vyprosili si, aby k nim již nebylo mluveno slovo,</verse>
				<verse number="20">neboť nesnášeli příkazu, „byť i zvíře dotklo se hory, bude ukamenováno“,</verse>
				<verse number="21">a tak hrozný byl ten zjev, že Mojžíš řekl: „Ulekl jsem se a třesu se,“</verse>
				<verse number="22">nýbrž přistoupili jste k hoře Sionu a k městu Boha živého, k Jerusalemu nebeskému a k přemnoha tisícům andělů, shromáždění to slavnostnímu,</verse>
				<verse number="23">a k obci prvorozenců, zapsaných v nebesích, a k Bohu, soudci všechněch a k duchům spravedlivců dokonaných,</verse>
				<verse number="24">a ku prostředníku Nové úmluvy, k Ježíšovi, a ku krvi pokropení, která mluví lépe nežli Abel.</verse>
				<verse number="25">Hleďte, ať neodmítáte toho, jenž (tu) mluví; neboť jestli onino neunikli odmítnuvše toho, jenž mluvil na zemi, čím méně my, kteří se odvracíme od toho, jenž mluví s nebes,</verse>
				<verse number="26">jehož hlas tehdy otřásl zemí, nyní pak zaslíbil řka: ještě jednou (a) já otřesu nejen zemí, nýbrž i nebem.</verse>
				<verse number="27">Pravě „ještě jednou“, naznačuje proměnu toho, co se otřásá, jakožto věci, která byla učiněna (na čas), aby zůstalo to, co jest neotřesné.</verse>
				<verse number="28">Proto docházejíce království neotřesného, prokazujme vděčnost, kterou bychom sloužili Bohu způsobem milým s bázní a uctivostí.</verse>
				<verse number="29">Neboť náš Bůh jest oheň sžírající.</verse>
			</chapter>
			<chapter number="13">
				<verse number="1">Láska bratrská zůstávej mezi vámi.</verse>
				<verse number="2">Na hostinnost nezapomínejte, neboť skrze ni někteří nevědouce pohostili anděly.</verse>
				<verse number="3">Pamatujte na vězně jakožto spoluvězňové a na soužené jako ti, kteří sami bydlí v těle.</verse>
				<verse number="4">Manželství budiž ve všem počestné a lože neposkvrněné, neboť smilníky a cizoložníky souditi bude Bůh.</verse>
				<verse number="5">Život váš budiž bez lakomství a mějte dosti na tom, co máte, neboť On sám řekl: „Nezanechám tě ani neopustím“,</verse>
				<verse number="6">takže s důvěrou pravíme: „Hospodin jest mi spomocníkem, nebudu se báti (toho), co mi učiní člověk.“</verse>
				<verse number="7">Pamatujte na své představené, kteří k vám mluvili slovo Boží, patřte na konec života jejich a následujte jejich víru.</verse>
				<verse number="8">Ježíš Kristus (jest) týž včera i dnes i na věky.</verse>
				<verse number="9">Naukami různými a cizími sváděti se nedávejte; neboť dobré jest utvrzovati srdce milostí, ne pokrmy (obětními); ony neprospěly těm, kteří jich požívali.</verse>
				<verse number="10">Máme oltář, z něhož jísti nemají moci ti, kteří slouží stánku.</verse>
				<verse number="11">Neboť těla zvířat, jejichžto krev za hříchy se vnáší do velesvatyně skrze velekněze, spalují se vně ležení.</verse>
				<verse number="12">Proto vně brány trpěl i Ježíš, aby posvětil lid svou krví.</verse>
				<verse number="13">Nuže, vyjděme k němu vně ležení, nesouce jeho potupu;</verse>
				<verse number="14">neboť nemáme zde města zůstávajícího, nýbrž vyhledáváme toho budoucího.</verse>
				<verse number="15">Skrze něho tedy přinášejme Bohu vždycky obět chvály, to jest ovoce rtů velebících jméno jeho.</verse>
				<verse number="16">Na dobročinnost však a na sdílnost nezapomínejte, neboť v takovýchto obětech Bůh má zalíbení.</verse>
				<verse number="17">Poslouchejte svých představených a buďte jim poddáni, neboť oni bdí (nad vámi) jakožto ti, kteří vydají účet za duše vaše, aby to činili s radostí a ne se vzdechy; neboť toto by vám nebylo užitečno.</verse>
				<verse number="18">Modlete se za nás; neboť důvěřujeme, že máme dobré svědomí, chtíce ve všem dobře si počínati.</verse>
				<verse number="19">A tím více vás prosím, byste to učinili, abych tím dříve vám byl navrácen.</verse>
				<verse number="20">Bůh pak pokoje, jenž vzkřísil z mrtvých Pána našeho Ježíše Krista, velikého pastýře ovcí skrze krev úmluvy věčné,</verse>
				<verse number="21">uzpůsobiž vás v každém díle dobrém ke konání vůle jeho, čině ve vás, co se mu líbí, skrze Ježíše Krista, jemuž sláva na věky věků. Amen.</verse>
				<verse number="22">Prosím vás, bratři, snášejte trpělivě slovo napomenutí; vždyť také v krátkosti jsem vám psal.</verse>
				<verse number="23">Vězte, že náš bratr Timoteus jest propuštěn; s ním vás uvidím, přijde-li brzy.</verse>
				<verse number="24">Pozdravte všecky své představené a všecky věřící. Pozdravují vás bratři z Itálie.</verse>
				<verse number="25">Milost (budiž) se všemi vámi. Amen.</verse>
			</chapter>
		</book>
		<book number="59">
			<chapter number="1">
				<verse number="1">Jakub, služebník Boha a Pána (našeho) Ježíše Krista, (vzkazuje) pozdravení dvanácteru pokolení, která jsou v rozptýlení.</verse>
				<verse number="2">Za čirou radost to mějte, bratři moji, když upadnete v rozličná pokušení,</verse>
				<verse number="3">vědouce, že zkoušení vaší víry působí vytrvalost;</verse>
				<verse number="4">vytrvalost však buď v díle dokonalá, abyste byli dokonalí a celí, v ničem pozadu nezůstávajíce.</verse>
				<verse number="5">Postrádá-li někdo z vás moudrosti, žádej (jí) od Boha, jenž dává všem prostě a neomlouvá, a bude mu dáno.</verse>
				<verse number="6">Žádej však ve víře, nic nepochybuje; neboť kdo pochybuje, podobá se vlně mořské, která větrem se čeří a zmítá;</verse>
				<verse number="7">jen ať se nedomnívá člověk takový, že dostane něco od Pána,</verse>
				<verse number="8">muž to dvojí mysli, nestálý na všech cestách svých.</verse>
				<verse number="9">Chlub se pak bratr ponížený svojí vznešeností;</verse>
				<verse number="10">bohatec (ať se chlubí) svojí ponížeností, ježto pomine jako květ trávy.</verse>
				<verse number="11">Neboť slunce vzejde s žárem a usuší trávu, a květ její opadne a krása tvářnosti její zanikne; tak i bohatý uvadne na svých cestách.</verse>
				<verse number="12">Blahoslavený člověk, jenž vytrvá v pokušení, neboť když bude zkušen, obdrží korunu života, kterou Bůh zaslíbil těm, kteří ho miluji.</verse>
				<verse number="13">Nikdo jsa pokoušen neříkej: „Od Boha jsem pokoušen“, neboť Bůh nemůže býti pokoušen ke zlému, sám pak nepokouší nikoho.</verse>
				<verse number="14">Ale každý bývá pokoušen jsa lákán a vnaděn od své (vlastní) žádosti;</verse>
				<verse number="15">potom žádost počavši, rodí hřích; hřích pak byv dokonán, plodí smrt.</verse>
				<verse number="16">Nemylte se (tedy), milovaní bratři moji;</verse>
				<verse number="17">všecko dání dobré a každý dar dokonalý jest s hůry, sestupuje od Otce světel, u něhož není proměny, ani z obratu zastínění.</verse>
				<verse number="18">Dobrovolně (zajisté) zplodil nás slovem pravdy, abychom byli jakousi prvotinou tvorstva jeho.</verse>
				<verse number="19">Víte to, milovaní bratři moji. Budiž však každý člověk rychlý ke slyšení, ale zdlouhavý k mluvení, zdlouhavý ke hněvu,</verse>
				<verse number="20">neboť hněv člověka nekoná spravedlnosti Boží.</verse>
				<verse number="21">Proto odvrhnouce všecku nečistotu a všechen pozůstatek špatnosti, ujměte v tichosti vštípené slovo, které může spasiti duše vaše.</verse>
				<verse number="22">Buďte však činiteli slova a ne posluchači toliko, oklamávajíce sami sebe.</verse>
				<verse number="23">Neboť je-li někdo posluchačem slova, a ne činitelem, ten se podobá člověku, jenž patří na přirozenou tvářnost svou v zrcadle;</verse>
				<verse number="24">on totiž na sebe popatří a odejde, a hned zapomene, jaký byl.</verse>
				<verse number="25">Kdo však pohlédne v dokonalý zákon svobody a při něm vytrvá, nejsa posluchačem zapomínavým, nýbrž činitelem díla, ten bude blahoslavený ve svém konání.</verse>
				<verse number="26">Domnívá-li se pak někdo, že jest nábožný, ale nedrží na uzdě svého jazyka, nýbrž klame srdce své, toho nábožnost jest bez užitku.</verse>
				<verse number="27">Nábožnost čistá a neposkvrněná před Bohem a Otcem jest tato: Navštěvovati sirotky i vdovy v soužení jejich a zachovati se neposkvrněným od toho světa.</verse>
			</chapter>
			<chapter number="2">
				<verse number="1">Bratři, nemějte víry ve slávu Pána našeho Ježíše Krista (ve spojení) se strannictvím.</verse>
				<verse number="2">Neboť jestliže by vešel do vašeho shromáždění muž se zlatým prstenem v rouše nádherném a vešel by též chudák v rouše ošumělém,</verse>
				<verse number="3">a jestliže byste pohlédli na toho, jenž jest oblečen v roucho nádherné a řekli byste mu: „Ty posaď se pěkně tuto“, a chudákovi byste řekli: „Ty stůj tamo aneb se posaď u mého podnoží“,</verse>
				<verse number="4">zdaliž jste nepřišli v pochybnost sami u sebe a nestali se soudci s myšlenkami zlými?</verse>
				<verse number="5">Poslechněte, milovaní bratři moji. Nevyvolil Bůh chudých pro tento svět za bohatce ve víře a dědice království, které zaslíbil těm, kteří ho milují?</verse>
				<verse number="6">Ale vy jste zneuctili chudého. Nejsou-liž to boháči, kteří vás mocí utiskují, a opět oni, kteří vás tahají k soudům?</verse>
				<verse number="7">Nejsou to oni, jižto se rouhají krásnému jménu, které bylo vzýváno nad vámi?</verse>
				<verse number="8">jestli však plníte královský zákon (který zní) podle Písma: „Milovati budeš bližního svého jako sebe samého“, dobře činíte, ale</verse>
				<verse number="9">jšte-li stranničtí, děláte hřích a jste usvědčováni zákonem jakožto přestupnici.</verse>
				<verse number="10">Neboť kdo by celý zákon zachoval, prohřešil by se však v jednom, provinil se proti všem.</verse>
				<verse number="11">Vždyť ten, jenž řekl: „Nesesmilníš“, řekl také: „Nezabiješ“. Jestli tedy nesmilníš, ale zabíjíš, stal jsi se přestupníkem zákona.</verse>
				<verse number="12">Tak mluvte a tak čiňte jakožto ti, kteří budou souzeni podle zákona svobody.</verse>
				<verse number="13">Neboť soud (jest) bez milosrdenství tomu, kdo neučinil milosrdenství; milosrdenství však se honosí nad soud.</verse>
				<verse number="14">Co prospěje, bratři moji, praví-li kdo, že má víru, skutků však nemá? Může ho víra spasiti?</verse>
				<verse number="15">A kdyby bratr neb sestra byli nazí a měli nedostatek denní výživy,</verse>
				<verse number="16">někdo z vás pak by jim řekl: „Jděte v pokoji, ohřívejte se a nasycujte se,“ avšak nedali byste jim věcí tělu potřebných, co to prospěje?</verse>
				<verse number="17">Tak i víra, nemá-li skutků, jest mrtvá sama v sobě.</verse>
				<verse number="18">Ale někdo řekne: „Ty máš víru, a já mám skutky. Ukaž mi svou víru bez skutků, a já ti ukáži ze svých skutků víru svou.</verse>
				<verse number="19">Ty věříš, že jeden jest Bůh? Dobře činíš: i zlí duchové věří, ale třesou se.“</verse>
				<verse number="20">Chceš však seznati, člověče prázdný, že víra bez skutků jest mrtvá?</verse>
				<verse number="21">Zdaliž otec náš Abraham nebyl ospravedlněn ze skutků, přines jako obět syna svého Izáka na oltář?</verse>
				<verse number="22">Vidíš, že víra spolupůsobila se skutky jeho a že ze skutků víra se dokonala.</verse>
				<verse number="23">I naplnilo se Písmo řkoucí: „Uvěřil Abraham Bohu, a bylo mu to počteno ke spravedlnosti“ a „byl nazván přítelem Božím.“</verse>
				<verse number="24">Vidíte, že člověk bývá ospravedlňován ze skutků a ne z víry toliko?</verse>
				<verse number="25">A podobně i Rahab, nevěstka, nebyla-liž ospravedlněna ze skutků, přijavši posly a propustivši je cestou jinou?</verse>
				<verse number="26">Neboť jako tělo bez ducha jest mrtvé, tak jest i víra bez skutku mrtvá.</verse>
			</chapter>
			<chapter number="3">
				<verse number="1">Nebývejte mnoho učiteli, bratři moji, vědouce, že (tak) odnesete soud těžší,</verse>
				<verse number="2">neboť namnoze (beztak) klesáme všichni. Jestli kdo neklesá ve slově, jest to muž dokonalý, mocen držeti na uzdě také celé tělo.</verse>
				<verse number="3">Dáváme-li však koňům uzdy do huby, aby nám byli povolni, řídíme též celé tělo jejich.</verse>
				<verse number="4">Hle, i lodi, ačkoli jsou tak veliké a prudkými větry bývají hnány, řídí se přemalým veslem, kamkoli chce tlak toho, jenž je řídí;</verse>
				<verse number="5">tak i jazyk je sice úd malý, ale velikými věcmi se honosí. Hle, jak malý oheň jak veliký les zapálí!</verse>
				<verse number="6">Tak i jazyk jest ohněm; souhrnem nepravostí stává se mezi údy našimi jazyk, jenž poskvrňuje celé tělo a zapaluje běh života a jest rozpalován od pekla.</verse>
				<verse number="7">Neboť každá přirozenost zvířat a ptáků i plazů a zvěrů vodních zkrocuje se a zkrotila se přirozeností lidskou,</verse>
				<verse number="8">jazyka však žádný člověk nemůže zkrotiti; jest on zlem nepokojným, pln jedu smrtivého.</verse>
				<verse number="9">Jím velebíme Pána a Otce, a jím zlořečíme lidem, stvořeným podle obrazu Božího.</verse>
				<verse number="10">Z týchž úst vychází dobrořečení i zlořečení. Nemá se to tak díti, bratři moji.</verse>
				<verse number="11">Vydává-liž pramen týmž otvorem (vodu) sladkou i hořkou?</verse>
				<verse number="12">Může, bratři moji, fíkový strom nésti hrozny aneb vinný kmen fíky? Tak nemůže ani pramen slaný dávati vodu sladkou.</verse>
				<verse number="13">Kdo jest moudrý a rozumný mezi vámi? Ukaž na dobrém životě skutky své v tichosti (která náleží) moudrosti.</verse>
				<verse number="14">Máte-li však hořkou řevnivost a sobectví ve svém srdci, nechlubte se nelžete proti pravdě.</verse>
				<verse number="15">To není moudrost, přicházející shůry, nýbrž pozemská, smyslná, ďábelská,</verse>
				<verse number="16">neboť kde řevnivost a sobectví, tam rozbroj a všeliký skutek zlý.</verse>
				<verse number="17">Moudrost shůry však jest předem čistotná, potom pokojná, mírná, povolná, plná milosrdenství a dobrého ovoce, prostá pochybnosti, nepokrytecká.</verse>
				<verse number="18">Ovoce spravedlivosti pak rozsévá se v pokoji těm, kteří působí pokoj.</verse>
			</chapter>
			<chapter number="4">
				<verse number="1">Odkud (vznikají) boje a půtky mezi vámi? Ne-li odtud, od vašich chtíčů, které bojuji ve vašich údech?</verse>
				<verse number="2">Žádáte a nemáte; zabíjíte a závidíte, a nemůžete dosíci; potýkáte se a bojujete, a nemáte, poněvadž neprosíte;</verse>
				<verse number="3">prosíte, a nedostáváte, protože špatně prosíte, abyste (to) promarnili ve svých chtíčích.</verse>
				<verse number="4">Cizoložníci, nevíte-li, že přátelství s tímto světem jest nepřátelstvím s Bohem? Kdo tedy chce býti přítelem toho světa, stává se nepřítelem Božím.</verse>
				<verse number="5">Aneb-li se domníváte, že Písmo nadarmo praví: Řevnivě touží po duchu, jejž ubytoval v nás?</verse>
				<verse number="6">Větší však dává milost; proto praví: „Bůh se pyšným protiví, ale pokorným dává milost.“</verse>
				<verse number="7">Poddejte se tedy Bohu; odpírejte však dáblu, a on uteče od vás.</verse>
				<verse number="8">Přibližte se k Bohu, a (on) přiblíží se k vám. Očisťte ruce své, hříšníci, a posvěťte své srdce vy, kteří jste dvojí mysli.</verse>
				<verse number="9">Bědujte a kvilte a plačte; smích váš obrať se v nářek, a radost vaše v zármutek.</verse>
				<verse number="10">Pokořte se před Pánem, a povýší vás.</verse>
				<verse number="11">Neutrhujte jeden druhému, bratři. Kdo utrhá bratru aneb soudí bratra svého, utrhá zákonu a soudí zákon. Soudíš-li však zákon, nejsi činitelem zákona, nýbrž soudcem.</verse>
				<verse number="12">Jeden jest zákonodárce a soudce, jenž může zahubiti i spasiti; ty pak, kdo jsi, že soudíš bližního?</verse>
				<verse number="13">Nuže vy, kteří říkáte: Dnes nebo zítra půjdeme do toho města a pobudeme tam rok a budeme obchodovati a těžiti,</verse>
				<verse number="14">kteří přece nevíte, co bude zítra!</verse>
				<verse number="15">Neboť jaký jest život váš! Parou jest, která na krátko se ukazuje a potom mizí; místo abyste říkali: Bude-li Pán chtíti, i živi budeme, i to neb ono učiníme.</verse>
				<verse number="16">Vy však se chlubíte v pýše své. Každá chlouba taková jest zlá.</verse>
				<verse number="17">Kdo tedy zná činiti dobré, a nečiní, tomu jest to hříchem.</verse>
			</chapter>
			<chapter number="5">
				<verse number="1">Nuže, boháči, zaplačte s kvílením nad bídami svými, které na vás přijdou.</verse>
				<verse number="2">Bohatství vaše shnilo a roucha vaše prožrána jsou od molů.</verse>
				<verse number="3">Zlato a stříbro vaše zrezavělo a rez jejich bude na svědectví proti vám a stráví jako oheň tělo vaše. Nahromadili jste si poklady ve dnech posledních.</verse>
				<verse number="4">Hle, zadržená mzda dělníků, kteří požali pole vaše, křičí od vás, a volání těch, kteří žali, vešlo v uši Pána zástupů.</verse>
				<verse number="5">Hýřili jste na zemi a rozkošili; vykrmili jste srdce své v den zabíjení.</verse>
				<verse number="6">Odsoudili jste a zabili jste spravedlivého; nevzpírá se vám.</verse>
				<verse number="7">Nuže, bratři, vytrvejte trpělivě až do příchodu Páně. Hle, rolník očekává drahocenného plodu zemského, jsa trpěliv, až obdrží (plod) ranný i pozdní.</verse>
				<verse number="8">Trpěliví buďte i vy, posilňtě srdcí svých, neboť příchod Páně se přiblížil.</verse>
				<verse number="9">Nevzdychejte, bratři, jeden proti druhému, abyste nebyli souzeni. Hle, soudce stojí přede dveřmi.</verse>
				<verse number="10">Za příklad snášení zlého a trpělivosti vezměte si, bratři, proroky, kteří mluvili ve jménu Páně.</verse>
				<verse number="11">Hle, blahoslavíme ty, kteří vytrvali trpělivě; o trpělivosti Jobově jste uslyšeli a konec od Pána jste viděli, že totiž Pán jest velmi slitovný a milosrdný.</verse>
				<verse number="12">Přede všemi věcmi však, bratři moji, nepřisáhejte, ani nebem ani zemí ani kterou přísahou jinou, ale budiž řeč vaše „ano, ano“, a „ne, ne“, abyste neupadli pod soud.</verse>
				<verse number="13">Strádá-li někdo z vás, modli se; je-li někdo mysli dobré, pěj chválu.</verse>
				<verse number="14">Stůně-li kdo z vás, povolej k sobě kněží církve, a (ti) ať se modlí nad ním, mažíce ho olejem ve jménu Páně,</verse>
				<verse number="15">a modlitba víry uzdraví nemocného, a polehčí mu Pán, a je-li v hříších, budou mu odpuštěny.</verse>
				<verse number="16">Vyznávejte se tedy jedni druhým z hříchů svých a modlete se za sebe vespolek, abyste byli uzdraveni; mnoho může modlitba spravedlivého usilovná,</verse>
				<verse number="17">Eliáš byl člověk podrobený utrpením jako my, a prosil modlitbou, aby nepršelo na zemi; i nepršelo po tři roky a šest měsíců.</verse>
				<verse number="18">A opět se modlil; i vydalo nebe déšť a země dala úrodu svou.</verse>
				<verse number="19">Bratři moji, jestliže by kdo mezi vámi zbloudil od pravdy a někdo by ho obrátil,</verse>
				<verse number="20">věz, že kdo odvrátí hříšníka od bludné cesty jeho, vysvobodí duši jeho od smrti a přikryje množství hříchů.</verse>
			</chapter>
		</book>
		<book number="60">
			<chapter number="1">
				<verse number="1">Petr, apoštol Ježíše Krista, vyvoleným poutníkům, rozptýleným po Pontu, Galatii, Kappadocii, Asii a Bithynii,</verse>
				<verse number="2">(vyvoleným) podle předvedení Boha Otce v posvěcení Duchem ku poslušenství a skropení krví Ježíše Krista: Milost vám a pokoj buď rozmnožen!</verse>
				<verse number="3">Veleben budiž Bůh a Otec Pána našeho Ježíše Krista, jenž podle velikého milosrdenství svého nás znovuzrodil k živé naději z mrtvýchvstáním Ježíše Krista,</verse>
				<verse number="4">k dědictví neporušitelnému a neposkvrněnému a nevadnoucímu, uchovanému v nebesích pro vás,</verse>
				<verse number="5">kteří jste mocí Boží chráněni skrze víru ke spáse připravené (k tomu), aby se zjevila v čase posledním,</verse>
				<verse number="6">ve kterém budete plesati, nyní na krátko, třeba-li, se zarmoutivše v rozličných pokušeních,</verse>
				<verse number="7">aby zkoušení vaší víry, (jsouc) dražší nad zlato, které (ač pomíjející jest, přece) ohněm se zkušuje, bylo shledáno k (vaší) chvále a slávě a cti při zjevení se Ježíše Krista;</verse>
				<verse number="8">jej milujete, ač jste ho neviděli; v něho věříte, ač naň nyní nepatříte, věříce pak budete plesati radostí nevýslovnou a oslavenou,</verse>
				<verse number="9">poněvadž dosáhnete cíle své víry, (totiž) spásy duše.</verse>
				<verse number="10">O spáse té zkoumali a zpytovali proroci, kteří prorokovali o milosti pro vás (určené),</verse>
				<verse number="11">zpytujíce, na který neb jaký čas ukazoval Duch Kristův v nich (mluvící), předpovídaje o Kristových utrpeních a potomních oslavách;</verse>
				<verse number="12">jim bylo zjeveno, že nikoli sobě, nýbrž vám přisluhovali těmi věcmi, které vám byly nyní zvěstovány skrze ty, kteří vám kázali evangelium v Duchu svatém s nebe poslaném, a do nichž nahlédnouti andělé touží.</verse>
				<verse number="13">Proto podpásajice si bedra mysli své a jsouce střízliví, dokonale obraťte naději svou na tu milost, která se vám podá při zjevení se Ježíše Krista;</verse>
				<verse number="14">jako dítky poslušné nepřizpůsobujte se již dřívějším chtíčům (které jste měli) ve své nevědomosti,</verse>
				<verse number="15">nýbrž podle toho Svatého, jenž vás povolal, buďte i vy svatí ve všem obcování svém,</verse>
				<verse number="16">ježto psáno jest: „Svatí buďte, neboť já svatý jsem“.</verse>
				<verse number="17">A jestli jako otce vzýváte toho, jenž soudí nestranně podle skutků jednoho každého, v bázni žijte po čas (pozemského) pobytu svého,</verse>
				<verse number="18">vědouce, že nikoli porušitelnými věcmi, zlatem neb stříbrem, jste byli vykoupeni ze svého nicotného života, přijatého podáním otcovským,</verse>
				<verse number="19">nýbrž drahou krví Krista jakožto Beránka neúhonného a neposkvrněného,</verse>
				<verse number="20">jenž byl předvěděn před ustanovením světa, zjevil se však v době poslední pro vás,</verse>
				<verse number="21">kteří skrze něho věříte v Boha, jenž ho vzkřísil z mrtvých a dal mu slávu, takže víra vaše jest také nadějí v Boha.</verse>
				<verse number="22">Očisťte duše své poslušností pravdy k nepokryté lásce bratrské a milujte se vespolek upřímně ze srdce čistého,</verse>
				<verse number="23">vždyť jste znovuzrozeni nikoli ze semene porušitelného, nýbrž neporušitelného, slovem Božím živým, a to zůstávajícím (na věky),</verse>
				<verse number="24">neboť „všeliké tělo jest jako tráva a všeliká sláva jeho jako květ travní; tráva uschne, a květ její opadne,</verse>
				<verse number="25">ale slovo Páně zůstává na věky“. A to je to slovo, které vám bylo hlásáno v evangeliu.</verse>
			</chapter>
			<chapter number="2">
				<verse number="1">Odložíce tedy veškerou zlobu a všecku lesť i pokrytství, a závist a všecko utrhání,</verse>
				<verse number="2">jakožto dítky novorozené požadujte mléka duchovního, čistého, abyste jím vyrostli ke spáse,</verse>
				<verse number="3">ježto jste okusili, jak dobrotivý jest Pán.</verse>
				<verse number="4">K němu přistupujíce, kameni to živému, jenž byl od lidí zavržen, od Boha však vyvolen a poctěn,</verse>
				<verse number="5">také sami jako kameny živé se (na něm) vzděláváte v dům duchovní, v kněžstvo svaté, abyste podávali duchovní oběti příjemné Bohu skrze Ježíše Krista.</verse>
				<verse number="6">Proto v Písmě stojí: „Hle, já položím na Sionu kámen úhelný, vyvolený, ctěný, a kdo v něj uvěří, nebude zahanben“.</verse>
				<verse number="7">Vám tedy, kdo věříte, jest ctí, těm však, kteří nevěří, jest „kamenem, který stavitelé zavrhli; právě ten stal se kamenem úhelným,</verse>
				<verse number="8">a (to) kamenem nárazu a skalou pádu“; oni narážejí, slovu nevěříce; k tomu též jsou ustanoveni.</verse>
				<verse number="9">Vy však jste rodem vyvoleným, královským kněžstvem, národem svatým, lidem vlastnickým, abyste zvěstovali vznešené vlastnosti toho, jenž z temnosti vás povolal ku podivnému světlu svému,</verse>
				<verse number="10">kteří jste někdy byli ne lidem, nyní však jste lidem Božím, kteří jste (někdy) byli bez milosrdenství, nyní však jste milosrdenství došli.</verse>
				<verse number="11">Miláčkové, napomínám vás, abyste jakožto cizinci a poutníci zdržovali se tělesných žádostí, ježto ony bojují proti duši;</verse>
				<verse number="12">veďte život dobrý mezi pohany, aby v tom, v čem vám nyní utrhají jako zločincům, pro dobré skutky vaše, pozorujíce je, velebili Boha v den navštívení.</verse>
				<verse number="13">Poddáni buďte všelikému zřízení lidskému pro Boha, buďto králi jako (pánu) nejvyššímu,</verse>
				<verse number="14">aneb vladařům jakožto těm, kteří jsou posláni od něho ku potrestání zločinců a k pochvale dobrých;</verse>
				<verse number="15">neboť tak jest vůle Boží, abyste dobře činíce umlčovali nevědomost lidí nerozumných;</verse>
				<verse number="16">jako svobodní, a ne jako lidé, kteří svobodu mají za zástěru zloby, nýbrž jako služebníci Boží.</verse>
				<verse number="17">Všecky ctěte, bratrstvo milujte. Boha se bojte, krále v uctivosti mějte.</verse>
				<verse number="18">Služebníci, poddáni buďte ve vší bázni pánům, nejen dobrým a mírným, nýbrž i zlým.</verse>
				<verse number="19">To zajisté jest milost, jestli někdo ze svědomitosti k Bohu snáší útrapy, trpě nespravedlivě.</verse>
				<verse number="20">Neboť jaká jest to sláva, jestliže prohřešujíce se rány snášíte? Ale jestli dobře činíce trpíte a (to) snášíte, to jest milost u Boha.</verse>
				<verse number="21">Neboť k tomu jste povoláni, ježto i Kristus trpěl za vás, zůstavuje vám příklad, abyste následovali šlépějí jeho.</verse>
				<verse number="22">On hříchu neučinil, aniž se nalezla lesť v ústech jeho;</verse>
				<verse number="23">když mu spílali, nespílal v odvetu; když trpěl, nehrozil, nýbrž odevzdával (se) tomu, jenž soudí spravedlivě.</verse>
				<verse number="24">On vznesl naše hříchy sám na svém těle na dřevo, abychom odumrouce hříchům, žili spravedlnosti; jeho zsinalostí byli jste uzdraveni.</verse>
				<verse number="25">Neboť byli jste jako ovce bloudící, ale nyní jste se obrátili ku pastýři a biskupu duší svých.</verse>
			</chapter>
			<chapter number="3">
				<verse number="1">Podobně ženy buďtež poddány svým mužům, aby i nevěří-li někteří slovu, životem svých manželek byli beze slova získáni,</verse>
				<verse number="2">zpozorujíce čistý život váš v bázni.</verse>
				<verse number="3">jejich ozdoba nebudiž vnější, (způsobená) splétáním vlasů a obkládáním se zlatem neb oblékáním si roucha,</verse>
				<verse number="4">nýbrž člověk skrytý, srdce, (oděný) neporušitelností ducha mírného a tichého, jenž jest drahocenný před Bohem.</verse>
				<verse number="5">Neboť tak někdy i svaté ženy doufající v Boha se zdobily, podřizujíce se mužům svým,</verse>
				<verse number="6">jako Sára poslouchala Abrahama, nazývajíc ho pánem, jejížto dítkami jste se staly, pokud dobře činíte a se nebojíte žádného postrachu.</verse>
				<verse number="7">Podobně muži, žijte rozumně se svými ženami jakožto s pohlavím slabším, prokazujíce jim vážnost jakožto spoludědičkám milosti života, aby modlitby vaše neměly překážky.</verse>
				<verse number="8">Konečně všichni buďte jednomyslní, soucitní, bratrů milovní, milosrdní, pokorní;</verse>
				<verse number="9">neodplacujte zlým za zlé, ani spíláním za spílání, nýbrž naopak žehnejte, ježto jste povoláni k tomu, abyste požehnání obdrželi dědictvím.</verse>
				<verse number="10">Neboť kdo chce milovati život a viděti dobré dny, zdržuj jazyk svůj od zlého a rty své od toho, aby nemluvily lstivě;</verse>
				<verse number="11">odvrať se od zlého a čiň dobré; hledej pokoje a sháněj se po něm,</verse>
				<verse number="12">neboť oči Páně (jsou obráceny) na spravedlivé a uši jeho ke prosbám jejich, ale hněv Páně proti těm, kteří činí zlé.</verse>
				<verse number="13">A kdo jest, jenž by vám uškodil, budete-li horliteli o dobré?</verse>
				<verse number="14">Ano byste i trpěli pro spravedlnost, jste blahoslaveni. Postrachu jejich však se nebojte ani nelekejte;</verse>
				<verse number="15">ale Krista Pána oslavujte ve svých srdcích, jsouce vždy hotovi k obraně proti každému, kdo žádá od vás počet z naděje vaší,</verse>
				<verse number="16">avšak s tichostí a bázní, majíce svědomí dobré, aby ti, kteří tupí dobrý váš život v Kristu, zahanbeni byli v tom, v čem vám utrhají (jako zločincům).</verse>
				<verse number="17">Neboť lépe jest, abyste (bude-li to chtíti vůle Boží) trpěli dobře činíce, nežli zlé činíce.</verse>
				<verse number="18">Vždyť i Kristus zemřel jednou za hříchy naše, spravedlivý za nespravedlivé, aby nás přivedl k Bohu, byv usmrcen sice podle těla, ale obživen podle ducha.</verse>
				<verse number="19">V něm přišed hlásal také těm duchům, kteří byli ve vězení;</verse>
				<verse number="20">ti někdy byli nevěřící, když božská shovívavost čekala ve dnech Noemových za stavby korábu, ve kterém bylo zachráněno několik, to jest osm osob, skrze vodu,</verse>
				<verse number="21">podobně jako i vás nyní protiobrazně zachraňuje křest, jenž není odložením nečistoty tělesné, nýbrž vyžádáním dobrého svědomí na Bohu, (a to) skrze vzkříšení Ježíše Krista,</verse>
				<verse number="22">jenž jest na pravici Boží; on (pohltiv smrt, abychom se stali dědici života věčného) přišel do nebe, kde jsou mu poddáni andělé i mocnosti a síly.</verse>
			</chapter>
			<chapter number="4">
				<verse number="1">Poněvadž tedy Kristus za nás vytrpěl podle těla, ozbrojte se i vy touž myšlenkou; neboť kdo vytrpěl podle těla, upustil od hříchů,</verse>
				<verse number="2">tak aby zbývající čas v těle již nežil chtíčům lidským, nýbrž vůli Boží.</verse>
				<verse number="3">Dosti jest zajisté na tom, že jste v čase minulém vykonali vůli pohanů, vedše život v chlípnostech, v chtíčích, v pijanství, obžerství, opilství a v ohavném modlářství.</verse>
				<verse number="4">Proto se diví rouhajíce se, že s nimi neběháte k témuž výlevu hýřivosti.</verse>
				<verse number="5">Oni vydají počet tomu, jenž jest pohotově soudit živé i mrtvé,</verse>
				<verse number="6">neboť k tomu (konci) byla i mrtvým přinesena blahá zvěst, aby sice odsouzeni byli jako lidé podle těla, žili však jako Bůh podle ducha.</verse>
				<verse number="7">Všemu se přiblížil konec. Proto buďte opatrní a bděte na modlitbách.</verse>
				<verse number="8">Především mějte vytrvalou lásku k sobě vespolek, neboť láska přikrývá množství hříchů;</verse>
				<verse number="9">(buďte) pohostinští jedni k druhým bez reptání,</verse>
				<verse number="10">Posluhujte si vespolek každý podle milosti, kterou obdržel, jako dobří správcové rozličné milosti Boží;</verse>
				<verse number="11">mluví-li kdo, (mluv) jako slova Boží; přisluhuje-li kdo, (přisluhuj) jako z moci, kterou Bůh uděluje, aby ve všem byl oslaven Bůh skrze Ježíše Krista, jemuž jest sláva a vláda na věky věků, amen.</verse>
				<verse number="12">Miláčkové, nedivte se tomu soužení, které na vás přichází ke zkušení, jakoby se vám přiházelo něco nového,</verse>
				<verse number="13">nýbrž majíce účast v utrpeních Kristových, radujte se, abyste také při zjevu slávy jeho se zaradovali s plesáním.</verse>
				<verse number="14">Jste-li tupeni pro jméno Kristovo, blahoslaveni jste, neboť duch slávy a moci a (tedy) Duch Boží spočívá na vás.</verse>
				<verse number="15">Nikdo totiž netrp jako vrah neb zloděj neb zločinec, ani jako člověk, jenž se vměšuje do věcí cizích;</verse>
				<verse number="16">trpí-li však kdo jako křesťan, nestyď se, nýbrž (spíše) oslavuj Boha v tom jméně,</verse>
				<verse number="17">neboť jest čas, aby se počal soud od domu Božího; jestli však nejprve od nás, jaký bude konec těch, kteří nevěří evangeliu Božímu?</verse>
				<verse number="18">A jestli spravedlivý stěží se zachraňuje, kde se ocitne bezbožník a hříšník?</verse>
				<verse number="19">Protož i ti, kteří trpí podle vůle Boží, poroučejte své duše věrnému Stvořiteli dobrými skutky.</verse>
			</chapter>
			<chapter number="5">
				<verse number="1">Starších tedy, kteří jsou mezi vámi, napomínám já spolustarší a svědek utrpení Kristových a (proto i) účastník budoucí té slávy, která se zjeví:</verse>
				<verse number="2">Paste stádce Boží, které jest u vás, přihlížejíce k němu nikoli z přinucení, nýbrž dobrovolně podle vůle Boží, ani s mrzkou ziskuchtivostí, nýbrž ochotně,</verse>
				<verse number="3">ani jako lidé, kteří vládnou pánovitě nad úděly, nýbrž jako ti, kteří jsou vzory stádci;</verse>
				<verse number="4">a když se ukáže arcipastýř, obdržíte nevadnoucí korunu slávy.</verse>
				<verse number="5">Podobně vy, mladší, buďte poddáni starším. Všichni však oblecte se v pokoru, neboť Bůh se pyšným protiví, ale pokorným dává milost.</verse>
				<verse number="6">Pokořte se tedy pod mocnou ruku Boží, aby vás povýšil v čas navštívení,</verse>
				<verse number="7">složíce veškerou svou starost na něj, neboť on má péči o vás.</verse>
				<verse number="8">Střízliví buďte a bděte, neboť protivník váš ďábel obchází jako lev řvoucí hledaje, koho by pohltil.</verse>
				<verse number="9">Jemu odpírejte silni ve víře, vědouce, že totéž utrpení děje se bratrstvu vašemu na světě.</verse>
				<verse number="10">Bůh pak všeliké milosti, jenž vás povolal k věčné slávě své v Kristu Ježíši, po krátkém utrpení sám vás zdokonalí, utvrdí a upevní.</verse>
				<verse number="11">Jemu (buď) sláva a panování na věky věků, amen!</verse>
				<verse number="12">Po Silvánovi, bratru to věrném, jakož soudím, psal jsem vám krátce, abych (vás) napomenul a (vám) osvědčil, že to jest pravá milost Boží, ve které stojíte.</verse>
				<verse number="13">Pozdravuje vás spoluvyvolená obec, která jest v Babylóně, a Marek, můj syn.</verse>
				<verse number="14">Pozdravte se vespolek políbením svatým. Milost vám všem, kteří jste v Kristu Ježíši. Amen.</verse>
			</chapter>
		</book>
		<book number="61">
			<chapter number="1">
				<verse number="1">Šimon Petr, služebník a apoštol Ježíše Krista, těm, kteří s námi dosáhli téže víry drahocenné skrze spravedlnost Boha našeho a Spasitele Ježíše Krista:</verse>
				<verse number="2">Milost vám a pokoj buď rozmnožen v poznání Boha a Ježíše Krista, Pána našeho.</verse>
				<verse number="3">Vždyť přece všecko, co (náleží) k životu a zbožnosti, jeho božská moc nám darovala skrze poznání toho, jenž nás povolal vlastní slávou a silou,</verse>
				<verse number="4">kterými nám dal převeliké a drahocenné dary zaslíbené, abyste se stali skrze ně účastni božské přirozenosti, uniknouce té zkáze, která jest ve světě skrze zlou žádostivost.</verse>
				<verse number="5">A právě proto vynaložíce veškerou píli přičiňte ve své víře účinnost, v účinnosti poznání,</verse>
				<verse number="6">v poznání sebevládu, v sebevládě trpělivost, v trpělivosti zbožnost,</verse>
				<verse number="7">ve zbožnosti lásku bratrskou, v lásce bratrské lásku.</verse>
				<verse number="8">Neboť jestli tyto věci u vás jsou a se rozhojňují, neudělají vás nečinnými ani neplodnými pro poznání Pána našeho Ježíše Krista.</verse>
				<verse number="9">Při kom totiž těchto věcí není, jest slepý, krátkozraký, ježto zapomněl na očistění od starých hříchů svých.</verse>
				<verse number="10">Proto bratři, vynasnažte se tím více, abyste dobrými skutky upevnili své povolání a vyvolení, neboť činíce to, nikdy nepadnete.</verse>
				<verse number="11">Takto zajisté poskytne se vám bohatě vchod do věčného království Pána našeho a Spasitele, Ježíše Krista.</verse>
				<verse number="12">Proto hodlám stále vám připomínati ty věci, ačkoli je znáte a jste utvrzeni v té pravdě, kterou jste přijali.</verse>
				<verse number="13">Mám však za povinnost, pokud jsem v tomto stánku, povzbuzovati vás připomínáním,</verse>
				<verse number="14">věda, že rychle přijde odložení stánku mého, jakož i Pán náš, Ježíš Kristus, mi oznámil.</verse>
				<verse number="15">I vynasnažím se, abyste také po mé smrti v každé době měli (možnost) na ty věci se rozpomínati.</verse>
				<verse number="16">Neboť příchod a moc Pána našeho, Ježíše Krista, oznámili jsme vám, nikoli vymudrovaných bájí následovavše, nýbrž byvše nazírateli na jeho velebnost.</verse>
				<verse number="17">Obdržel zajisté od Boha Otce čest i slávu, když se stal k němu takovýto hlas od velikolepé slávy: „Tento jest Syn můj milý, v němž jsem si zalíbil. (Jeho poslouchejte.“)</verse>
				<verse number="18">A tento hlas s nebe přišlý my jsme uslyšeli, když jsme byli s ním na hoře svaté.</verse>
				<verse number="19">Také máme pevnější slovo prorocké, a vy dobře činíte, dbáte-li ho jako svíce svítící na místě temném, až den rozbřeskne a dennice vzejde v srdcích vašich,</verse>
				<verse number="20">to předem majíce na vědomí, že žádné proroctví Písma nespočívá na výkladě vlastním;</verse>
				<verse number="21">neboť nikoli z vůle lidské stalo se kdy proroctví, nýbrž Duchem svatým nadchnuti mluvili svatí lidé Boží.</verse>
			</chapter>
			<chapter number="2">
				<verse number="1">Byli však i nepraví proroci v lidu (israelském), jakož i mezi vámi budou nepraví učitelé, kteří uvedou sekty záhubné, popírajíce i toho Pána, jenž je vykoupil, a (tak) přivedou na sebe rychlou záhubu.</verse>
				<verse number="2">A mnozí budou následovati jejich prostopášnosti; a pro ně cesta pravdy bude se tupiti.</verse>
				<verse number="3">V lakotě pak budou těžiti z vás řečmi na podvod vymyšlenými; pro ně soud od dávna nezahálí a záhuba jejich nedřímá.</verse>
				<verse number="4">Neboť jestli Bůh prohřešivších se andělů neušetřil, nýbrž strhnuv je do pekla vydal (k mučení) vazbám temnosti, aby byli chováni k soudu,</verse>
				<verse number="5">a (jestli) starého světa neušetřil, nýbrž (jen) Noema, hlasatele pravdy, zachoval sama osmého, když byl uvedl potopu na svět bezbožníků,</verse>
				<verse number="6">a (jestli) města Sodomu a Gomorru obrátiv v popel odsoudil ke zkáze, vystaviv je za předobraz bezbožníků budoucích,</verse>
				<verse number="7">a vysvobodil spravedlivého Lota, těžce trpícího chlípným životem nešlechetníků, -</verse>
				<verse number="8">neboť spravedlivec ten přebývaje mezi nimi, zrakem i sluchem trápil den ode dne duši svou nad šlechetnými skutky (jejich).</verse>
				<verse number="9">Umíť Pán nábožné z pokušení vytrhovati, nespravedlivé pak v trestu ke dni soudu uchovávati,</verse>
				<verse number="10">zvláště však ty, kteří za tělem chodí v žádosti poskvrny a pohrdají panstvem; smělci ti samolibí nebojí se tupiti mocnosti, a přece (ani) andělé,</verse>
				<verse number="11">ač silou i mocí jsou větší, nevynášejí proti nim u Pána soudu potupného.</verse>
				<verse number="12">Tito však jako nerozumná zvířata, která jsou určena jakožto bytosti smyslné k lovu a záhubě, tupíce to, čeho neznají, také zahynou záhubou jejich</verse>
				<verse number="13">a vezmou (tak) odplatu nepravosti; za rozkoš mají hýření dne, jakožto skvrny a ohavy hýří na svých podvodech hodujíce s vámi;</verse>
				<verse number="14">oči mají plny cizoložnice a neukojny v hříchu, lákajíce k sobě duše neutvrzené; srdce mají vycvičené v lakomosti; kletbě propadlí jsou,</verse>
				<verse number="15">ježto opustivše cestu přímou zbloudili, následovavše cestu Balaama, syna Bosorova, jenž si zamiloval mzdu nepravosti,</verse>
				<verse number="16">obdržel však pokárání pro svůj přečin; hovádko němé, promluvivši hlasem lidským, zabránilo nesmyslnosti prorokově.</verse>
				<verse number="17">Jsou to studnice bezvodné, mlhové mraky hnané vichřicí, jimž mrákota temnosti jest uchována;</verse>
				<verse number="18">neboť vedouce naduté řeči marnosti, svádějí v žádostech těla chlípnostmi ty, kteří sotva unikají (lidem) žijícím v poblouzení;</verse>
				<verse number="19">slibují jim svobodu, ač sami jsou otroky zkázy, neboť od koho kdo jest přemožen, toho stal se i otrokem.</verse>
				<verse number="20">Jestli totiž unikše poskvrnám toho světa v poznání Pána našeho a Spasitele Ježíše Krista, dávají se těmito opět zaplésti a přemoci, staly se jim poslední věci horšími nežli (byly) první.</verse>
				<verse number="21">Lépe zajisté bylo by jim, aby nebyli poznali cesty spravedlnosti, nežli aby poznavše ji odvrátili se od svatého příkazu, který jim byl podán.</verse>
				<verse number="22">Přihodilo se jim to, co praví přísloví pravdivé: „Pes vrátil se ke svému vývratku“ a „Svině se vykoupala do kaliště bláta“.</verse>
			</chapter>
			<chapter number="3">
				<verse number="1">Toto jest již druhý list, miláčkové, který vám píši, povzbuzuje v nich připomínáním čistou mysl vaši,</verse>
				<verse number="2">abyste byli pamětlivi slov předpověděných od svatých proroků i příkazu svých apoštolů (daného} od Pána a Spasitele,</verse>
				<verse number="3">to předem majíce na vědomí, že v posledku dnů přijdou s posměchem posměvači, kteří podle vlastních chtíčů budou žíti</verse>
				<verse number="4">a říkati: Kde jest zaslíbený příchod jeho? Vždyť od té doby, kdy otcové zesnuli, všecko zůstává tak od počátku stvoření?</verse>
				<verse number="5">Zapomínají zajisté úmyslně na to, že nebesa byla od dávna i země, povstavše z vody a skrze vodu slovem Božím,</verse>
				<verse number="6">skrze něž tehdejší svět byv vodou potopen zahynul,</verse>
				<verse number="7">a že nynější nebesa i země týmž slovem Božím jsou uloženy, pro oheň jsouce uchovávány ke dni soudu a záhuby lidí bezbožných.</verse>
				<verse number="8">Na toto jedno však nezapomínejte, miláčkové, že jeden den u Pána jest jako tisíc roků a tisíc roků jako den jeden.</verse>
				<verse number="9">Pán nezdržuje zaslíbení (svého), jakož někteří to mají za zdržování, nýbrž shovívá pro vás nechtěje, aby kteří zahynuli, nýbrž aby všichni se obrátili ku pokání.</verse>
				<verse number="10">Přijde však den Páně jako zloděj, a v něm nebesa s velikým hukotem pominou, základy pak žárem se rozpustí a země i díla, která jsou na ní, shoří.</verse>
				<verse number="11">Poněvadž tedy to všecko se rozpustí, jakými máte býti ve svatém obcování a v bohabojnosti,</verse>
				<verse number="12">očekávajíce a uspěšujíce příchod dne Páně, pro který nebesa ohněm se rozpustí a základy žárem se roztaví!</verse>
				<verse number="13">Nová však nebesa a novou zemi očekáváme podle zaslíbení jeho, ve kterých spravedlnost přebývá.</verse>
				<verse number="14">Proto, miláčkové, očekávajíce těch věcí vynasnažte se, abyste neposkvrněni a neúhonni byli nalezeni před ním v pokoji,</verse>
				<verse number="15">a shovívavost Pána našeho pokládejte za spásu, jakož i milovaný náš bratr Pavel napsal vám podle moudrosti jemu dané,</verse>
				<verse number="16">(podobně) jako (psal) také ve všech listech svých, když v nich mluvil o těchto věcech; (ovšem) některé věci jsou v nich těžko srozumitelné, kteréž lidé nevědomí a neutvrzení překrucují, tak jako i ostatní Písma, ke své vlastní záhubě.</verse>
				<verse number="17">Vy tedy, miláčkové, vědouce to napřed, chraňte se, abyste dajíce se strhnouti bludem bezbožníků, nevypadli ze své pevnosti.</verse>
				<verse number="18">Rosťte však v milosti a v poznání Pána našeho a Spasitele, Ježíše Krista. Jemu sláva i nyní i na den věčnosti. Amen.</verse>
			</chapter>
		</book>
		<book number="62">
			<chapter number="1">
				<verse number="1">Co bylo od počátku, co jsme slyšeli, co jsme viděli svýma očima, co jsme prohlédli a ruce naše ohmataly, o Slově života -</verse>
				<verse number="2">a Život se zjevil, a my jsme viděli a svědčíme a zvěstujeme vám Život věčný, kterýž byl u Otce a zjevil se nám, -</verse>
				<verse number="3">co jsme viděli a slyšeli, zvěstujeme také vám, abyste i vy měli společenství s námi; ale naše společenství jest také s Otcem a Synem jeho, Ježíšem Kristem.</verse>
				<verse number="4">A toto vám píšeme, (abyste se radovali a) aby radost vaše byla úplná.</verse>
				<verse number="5">A toto jest ta zvěst, kterou jsme slyšeli od něho a vám zvěstujeme, že Bůh je světlo a tmy v něm není žádné.</verse>
				<verse number="6">Řekneme-li, že máme s ním společenství a chodíme-li (při tom) ve tmě, lžeme a nečiníme pravdy.</verse>
				<verse number="7">Chodíme-li však ve světle, jako jest ve světle On, máme společenství vespolek, a krev Ježíše Krista, Syna jeho, očišťuje nás od všelikého hříchu.</verse>
				<verse number="8">Řekneme-li, že hříchu nemáme, sami sebe klameme, a pravdy v nás není.</verse>
				<verse number="9">Jestli vyznáváme hříchy své, (Bůh) jest věrný a spravedlivý, aby odpustil nám hříchy naše a očistil nás od všeliké nepravosti.</verse>
				<verse number="10">Řekneme-li, že jsme nezhřešili, činíme jej lhářem, a slova jeho v nás není.</verse>
			</chapter>
			<chapter number="2">
				<verse number="1">Dítky moje, toto vám plši, abyste nezhřešili. A zhřeší-li někdo, máme přímluvce u Otce, (totiž) Ježíše Krista, spravedlivého,</verse>
				<verse number="2">a on jest obětí smírnou za hříchy naše, ale nejen za hříchy naše, nýbrž i (za hříchy) celého světa.</verse>
				<verse number="3">A po tom poznáváme, že jsme ho poznali, zachováváme-li přikázání jeho.</verse>
				<verse number="4">Kdo praví, že ho zná, a přikázání jeho nezachovává, jest lhář, a v tom pravdy není;</verse>
				<verse number="5">kdo však zachovává slovo jeho, v tom jest opravdu láska k Bohu dokonalá. Po tom poznáváme, že jsme v něm.</verse>
				<verse number="6">Kdo praví, že v něm zůstává, má též sám žíti, jako žil On.</verse>
				<verse number="7">Miláčkové, nikoli nové přikázání píši vám, nýbrž přikázání staré, které jste měli od počátku: starým přikázáním jest to slovo, které jste uslyšeli.</verse>
				<verse number="8">Jinak zase píši vám přikázání nové, což jest pravdivé vzhledem k němu i vzhledem k vám, neboť tma pomíjí, a světlo pravé již svítí.</verse>
				<verse number="9">Kdo praví, že jest ve světle, a bratra svého nenávidí, jest ve tmě až dosavad.</verse>
				<verse number="10">Kdo miluje bratra svého, zůstává ve světle, a pohoršení v něm není.</verse>
				<verse number="11">Kdo však nenávidí bratra svého, jest ve tmě a chodí ve tmě a neví, kam jde, neboť tma oslepila oči jeho.</verse>
				<verse number="12">Píši vám, dítky, poněvadž hříchy se vám odpustily pro jméno jeho;</verse>
				<verse number="13">píši vám, otcové, poněvadž jste poznali toho, jenž jest od počátku; píši vám, mladíci, poněvadž jste přemohli zloboha.</verse>
				<verse number="14">Psal jsem vám, dítky, poněvadž jste poznali Otce; psal jsem vám, otcové, poněvadž jste poznali toho, jenž jest od počátku; psal jsem, mladící, poněvadž jste silní a slovo Boží zůstává ve vás a přemohli jste zloboha.</verse>
				<verse number="15">Nemilujte (toho) světa ani těch věcí, které jsou ve světě. Miluje-li kdo svět, není v něm lásky Otcovy,</verse>
				<verse number="16">neboť všecko, co jest ve světě, žádost těla a žádost očí a pýcha života, není z Otce, nýbrž jest to ze světa.</verse>
				<verse number="17">A svět pomíjí i žádost jeho; kdo však činí vůli Boží, zůstává na věky.</verse>
				<verse number="18">Dítky, jest hodina poslední, a jakož jste uslyšeli, že antikrist přijde, tak nyní (vskutku) antikristů mnoho povstalo; z toho poznáváme, že jest hodina poslední.</verse>
				<verse number="19">Z nás vyšli, ale nebyli z nás, neboť kdyby byli bývali z nás, byli by zůstali s námi; avšak (stalo se to), aby se na nich ukázalo, že nejsou všichni z nás.</verse>
				<verse number="20">Ale vy máte pomazání od Světce a znáte všecko.</verse>
				<verse number="21">Nepsal jsem proto, že byste pravdy neznali, nýbrž že ji znáte a (víte), že žádná lež není z pravdy.</verse>
				<verse number="22">Kdo jest lhář, ne li ten, kdo popírá, že Ježíš jest Kristem? To jest antikrist, kdo popírá Otce a Syna.</verse>
				<verse number="23">Kdokoli popírá Syna, nemá ani Otce; kdo vyznává Syna, má také Otce.</verse>
				<verse number="24">A vy - co jste uslyšeli od počátku, zůstaň ve vás; zůstane-li ve vás, co jste uslyšeli od počátku, zůstanete také vy v Synu i v Otci.</verse>
				<verse number="25">A toto je to zaslíbení, které On nám zaslíbil, život věčný.</verse>
				<verse number="26">Toto jsem vám napsal o těch, kteří vás svádějí.</verse>
				<verse number="27">A vy, - to pomazání, které jste dostali od něho, zůstává ve vás, a (proto) nepotřebujete, aby vás kdo učil, nýbrž jako to pomazání jeho vás poučuje o všem, tak jest to také pravda a není to lež; a jako vás poučilo, (tak) zůstávejte v něm.</verse>
				<verse number="28">A nyní, dítky, zůstávejte v něm, abychom, když se zjeví, měli důvěru a nebyli zahanbeni od něho při jeho příchodě.</verse>
				<verse number="29">Víte-li, že jest spravedlivý, vězte, že každý, kdo činí spravedlnost, z něho jest zrozen.</verse>
			</chapter>
			<chapter number="3">
				<verse number="1">Vizte, jakou lásku Otec nám prokázal, abychom dítkami Božími sluli; a (my) jsme jimi. Proto svět nás nezná, ježto nepoznal jeho.</verse>
				<verse number="2">Miláčkové, nyní jsme dítkami Božími, a ještě se neukázalo, co budeme. Víme (však), že když se to ukáže, budeme podobni jemu, neboť budeme ho viděti tak, jak jest.</verse>
				<verse number="3">A každý, kdo má tuto naději v něho, posvěcuje se, jakož i On jest svatý.</verse>
				<verse number="4">Každý, kdo činí hřích, činí také nezákonnost, a hřích jest nezákonnost.</verse>
				<verse number="5">A víte, že On se zjevil, aby sňal hříchy naše, a hříchu v něm není.</verse>
				<verse number="6">Žádný, kdo v něm zůstává, nehřeší, a žádný, kdo hřeší, neuzřel ho aniž ho poznal.</verse>
				<verse number="7">Dítky, nikdo vás nesváděj. Kdo činí spravedlnost, jest spravedlivý, jakož i On je spravedlivý;</verse>
				<verse number="8">kdo činí hřich, jest z ďábla, neboť ďábel hřeší od počátku. K tomu se ukázal Syn Boží, aby zkazil díla ďáblova.</verse>
				<verse number="9">Žádný, kdo se zrodil z Boha, nečiní hříchu, neboť símě jeho zůstává v něm; a on nemůže hřešiti, poněvadž z Boha se zrodil.</verse>
				<verse number="10">Po té věci jsou zjevny dítky Boží a dítky ďáblovy. Žádný, kdo nečiní spravedlnosti, není z Boha, taktéž kdo nemiluje bratra svého,</verse>
				<verse number="11">neboť to jest ta zvěst, kterou jste uslyšeli od počátku, abychom se milovali vespolek,</verse>
				<verse number="12">ne jako Kain, jenž byl ze zloboha a zabil bratra svého. A proč ho zabil? Poněvadž skutky jeho byly zlé, (skutky) pak bratra jeho spravedlivé.</verse>
				<verse number="13">Nedivte se, bratři, jestliže svět vás nenávidí.</verse>
				<verse number="14">My víme, že jsme přešli ze smrti do života, neboť milujeme bratry; kdo nemiluje, zůstává ve smrti.</verse>
				<verse number="15">Každý, kdo nenávidí bratra svého, jest vražedník; a víte, že žádný vražedník nemá života věčného v sobě zůstávajícího.</verse>
				<verse number="16">Z toho jsme poznali lásku (Boží), že On položil svůj život za nás; také my máme za bratry život položiti.</verse>
				<verse number="17">Kdo však má statek toho světa a vidí bratra svého, an trpí nouzi, a zavře před ním srdce své, kterak láska Boží zůstává v něm?</verse>
				<verse number="18">Dítky, nemilujme slovem, ani jazykem, nýbrž skutkem a v pravdě.</verse>
				<verse number="19">A po tom poznáme, že jsme z pravdy a (tím) upokojíme srdce své před ním,</verse>
				<verse number="20">ať srdce naše obviňuje nás z čehokoli, neboť Bůh jest větší nežli srdce naše, a ví všecko.</verse>
				<verse number="21">Miláčkové, neobviňuje-li nás srdce naše, máme důvěru k Bohu</verse>
				<verse number="22">a začkoli budeme prositi, obdržíme od něho, ježto zachováváme přikázání jeho a činíme, co mu jest milé.</verse>
				<verse number="23">A toto jest přikázání jeho, abychom věřili jménu Syna jeho, Ježíše Krista, a milovali se vespolek, jakož nám dal přikázání.</verse>
				<verse number="24">A kdo zachová přikázání jeho, zůstává v něm; a z toho poznáváme, že v nás zůstává, z Ducha, kterého nám dal.</verse>
			</chapter>
			<chapter number="4">
				<verse number="1">Miláčkové, nevěřte duchu každému, nýbrž zkoumejte duchy, jsou-li z Boha, neboť mnoho nepravých proroků vyšlo na svět.</verse>
				<verse number="2">Po tomto poznávejte Ducha Božího: Všeliký duch, jenž vyznává Ježíše Krista přišlého v těle, jest z Boha,</verse>
				<verse number="3">a žádný duch, jenž nevyznává Ježíše, z Boha není, a to jest (duch) antikristův, o němž jste slyšeli, že přijde, a nyní jest již na světě.</verse>
				<verse number="4">Vy jste z Boha, dítky, a přemohli jste je, neboť větší je ten, jenž jest ve vás, nežli ten, jenž jest ve světě.</verse>
				<verse number="5">Oni jsou ze světa; proto mluví ze světa, a svět je poslouchá.</verse>
				<verse number="6">My jsme z Boha; kdo zná Boha, slyší nás; kdo není z Boha, neslyší nás. Z toho poznáváme Ducha pravdy a ducha bludu.</verse>
				<verse number="7">Miláčkové, milujme se vespolek, neboť láska jest z Boha, a každý kdo miluje, z Boha se zrodil a zná Boha.</verse>
				<verse number="8">Kdo nemiluje, nepoznal Boha, neboť Bůh jest láska.</verse>
				<verse number="9">V tom se ukázala na nás láska Boží, že Bůh poslal Syna svého jednorozeného na svět, abychom byli živi skrze něho.</verse>
				<verse number="10">V tom jest láska, ne že bychom my byli milovali Boha, nýbrž že On (prve) miloval nás a poslal Syna svého jako obět smírnou za hříchy naše.</verse>
				<verse number="11">Miláčkové, jestliže takto Bůh nás miloval, i my máme milovati se vespolek.</verse>
				<verse number="12">Boha nikdo nikdy neviděl. Milujeme-li se vespolek, Bůh v nás zůstává a láska k němu jest v nás dokonalá.</verse>
				<verse number="13">Z toho poznáváme, že v něm zůstáváme a on v nás, že nám dal z Ducha svého.</verse>
				<verse number="14">A my jsme viděli a svědčíme, že Otec poslal Syna svého jako Spasitele světa.</verse>
				<verse number="15">Kdokoli vyznává, že Ježíš jest Syn Boží, Bůh zůstává v něm a on v Bohu.</verse>
				<verse number="16">A my jsme poznali a uvěřili v lásku, kterou Bůh má k nám. Bůh jest láska, a kdo zůstává v lásce, zůstává v Bohu a Bůh v něm.</verse>
				<verse number="17">Vtom jest dokonalá naše láska (k Bohu), abychom měli důvěru v den soudný, ježto tak jako jest On, jsme i my na tomto světě.</verse>
				<verse number="18">Bázně není v lásce, nýbrž láska dokonalá ven vyhání bázeň, neboť bázeň má trápení; kdo však se bojí, není dokonalý v lásce.</verse>
				<verse number="19">My tedy milujme Boha, neboť on první miloval nás.</verse>
				<verse number="20">Řekne-li někdo „Miluji Boha“ a nenávidí-li bratra svého, jest lhář; neboť kdo nemiluje bratra svého, kterého vidí, kterak může milovati Boha, jehož nevidí?</verse>
				<verse number="21">A toto přikázání máme od Boha, aby ten, kdo miluje Boha, miloval též bratra svého.</verse>
			</chapter>
			<chapter number="5">
				<verse number="1">Každý, kdo věří, že Ježíš jest Kristus, z Boha se zrodil, a každý, kdo miluje roditele, miluje i toho, kdo se z něho zrodil.</verse>
				<verse number="2">Po tom poznáváme, že milujeme dítky Boží, když milujeme Boha a konáme přikázání jeho.</verse>
				<verse number="3">Neboť to jest láska k Bohu, abychom zachovávali přikázání jeho; a přikázání jeho nejsou těžká,</verse>
				<verse number="4">neboť všecko, co se zrodilo z Boha, přemáhá svět, a to jest vítězství, které přemáhá svět, víra naše.</verse>
				<verse number="5">Kdo jest však, jenž přemáhá svět, leč ten, kdo věří, že Ježíš jest Syn Boží?</verse>
				<verse number="6">To je ten, jenž přišel skrze vodu a krev, Ježíš Kristus; ne pouze vodou, nýbrž vodou a krví. Také Duch jest to, jenž vydává svědectví, neboť Duch jest pravda.</verse>
				<verse number="7">Jsou zajisté tři, kteří vydávají svědectví na nebi, Otec, Slovo a Duch svatý; a tito tři jedno jsou;</verse>
				<verse number="8">a tři jsou, kteří vydávají svědectví na zemi, Duch a voda a krev, a tito tři v jedno jsou.</verse>
				<verse number="9">Přijímáme-li svědectví lidské, svědectví Boží jest větší, neboť toto jest svědectví Boží, že vydal svědectví o Synu svém.</verse>
				<verse number="10">Kdo věří v Syna Božího, má svědectví Boží v sobě; kdo nevěří Bohu, učinil ho lhářem, neboť neuvěřil ve svědectví, které Bůh vydal o Synu svém.</verse>
				<verse number="11">A toto je to svědectví: že Bůh nám dal život věčný, a tento život jest v Synu jeho.</verse>
				<verse number="12">Kdo má Syna, má život; kdo nemá Syna (Božího), nemá života.</verse>
				<verse number="13">Toto jsem vám napsal, abyste věděli, že máte život věčný, (vám), kteří věříte ve jméno Syna Božího.</verse>
				<verse number="14">A v tom záleží důvěra, kterou máme k němu, že nás slyší, prosíme-li zač podle vůle jeho.</verse>
				<verse number="15">A víme-li, že nás slyší, začkoli prosíme, víme, že máme ty věci, kterých jsme na něm žádali.</verse>
				<verse number="16">Vidí-li kdo bratra svého, an hřeší nikoli k smrti, bude prositi, a dá mu život, tomu totiž, kdo nehřeší k smrti. Jest hřích k smrti; za ten, nepravím, aby kdo prosil.</verse>
				<verse number="17">Každá nepravost jest hříchem, ale jest hřích, který není k smrti.</verse>
				<verse number="18">Víme, že nikdo, jenž jest zrozen z Boha, nehřeší, nýbrž kdo zrodil z Boha, zachovává se, a zloboh ho nezachvacuje.</verse>
				<verse number="19">Víme, že jsme z Boha, a celý svět leží ve zlobohu.</verse>
				<verse number="20">A víme, že Syn Boží přišel a dal nám mysl, abychom poznali pravého Boha; a my jsme v pravém (Bohu), v jeho Synu, Ježíši Kristu; to jest pravý Bůh a život věčný.</verse>
				<verse number="21">Dítky, uchovejte se od model. Amen.</verse>
			</chapter>
		</book>
		<book number="63">
			<chapter number="1">
				<verse number="1">(Já) starší vyvolené paní a dítkám jejím, které já miluji vpravdě a nejen já, nýbrž i všichni ti, kteří poznali pravdu,</verse>
				<verse number="2">(a to) pro pravdu, která v nás zůstává a na věky s námi bude:</verse>
				<verse number="3">Budiž s vámi milost, milosrdenství a pokoj od Boha Otce a od Ježíše Krista, Syna Otcova, v pravdě a lásce.</verse>
				<verse number="4">Zaradoval jsem se velice, že jsem shledal mezi dítkami tvými takové, kteří žijí v pravdě, jakož jsme dostali přikázání od Otce.</verse>
				<verse number="5">A nyní, prosím tě, paní, ne jako bych ti psal přikázání nové, nýbrž to, které jsme měli od počátku, abychom se milovali vespolek.</verse>
				<verse number="6">A toto jest láska, abychom žili podle přikázání jeho. Toto je to přikázání, jak jste je slyšeli od počátku, abyste žili v ní.</verse>
				<verse number="7">Neboť mnoho svůdců vyšlo na svět, kteří nevyznávají Ježíše Krista přišlého v těle; to jsou svůdci a antikristové.</verse>
				<verse number="8">Mějte se na pozoru, abyste neztratili toho, čeho jste se dopracovali, nýbrž abyste dostali odplatu plnou.</verse>
				<verse number="9">Nikdo, jenž přestupuje a nezůstává v učení Kristově, nemá Boha; kdo zůstává v učení, ten má Otce i Syna.</verse>
				<verse number="10">Přichází-li kdo k vám a nepřináší-li tohoto učení, nepřijímejte ho do domu, ani ho nepozdravujte.</verse>
				<verse number="11">Neboť kdo ho pozdravuje, zúčastňuje se v jeho skutcích zlých.</verse>
				<verse number="12">Ačkoli mám mnoho psáti vám, nechci (to učiniti) papírem a inkoustem, nýbrž doufám, že k vám přijdu a ústy k ústům mluviti budu, aby radost vaše byla úplná.</verse>
				<verse number="13">Pozdravují tě dítky tvé sestry vyvolené.</verse>
			</chapter>
		</book>
		<book number="64">
			<chapter number="1">
				<verse number="1">(Já) starší milému Gaiovi, kteréhož miluji v pravdě.</verse>
				<verse number="2">Miláčku, modlím se, abys měl se dobře v každé příčině a byl zdráv, jako se má dobře duše tvá.</verse>
				<verse number="3">Zaradoval jsem se velice, když bratři přicházeli a vydávali svědectví o tvé pravdě, kterak ty v pravdě žiješ.</verse>
				<verse number="4">Větší radosti nemám nad to, abych slyšel, že moje dítky žijí v pravdě.</verse>
				<verse number="5">Miláčku, věrně činíš, cokoli děláš pro bratry, a to přespolní.</verse>
				<verse number="6">Oni vydali svědectví o tvé lásce před církví, a ty dobře učiníš, doprovodíš-li je tak, jakož jest důstojno Boha,</verse>
				<verse number="7">neboť pro jeho jméno vyšli nepřijímajíce ničeho od pohanů;</verse>
				<verse number="8">máme tedy my přijímati takové, abychom byli (jejich) spolupracovníky pro pravdu.</verse>
				<verse number="9">Byl bych psal církvi, ale Diotrefes, jenž ctižádostivě panuje nad nimi, nás nepřijímá.</verse>
				<verse number="10">Proto, přijdu-li, připomenu (mu) jeho skutky, které činí tlachaje špatnými slovy proti nám, a nepřestávaje na tom, nejen sám bratrů nepřijímá, nýbrž brání i těm, kteří chtějí (je přijmouti), a z církve je vylučuje.</verse>
				<verse number="11">Miláčku, nenásleduj zlého, nýbrž toho, co dobré jest. Kdo činí dobře, z Boha jest, kdo činí zle, neviděl Boha.</verse>
				<verse number="12">Demetriovi vydává se svědectví ode všech i od pravdy samé; ale i my vydáváme (mu) svědectví, a víš, že svědectví naše jest pravdivé.</verse>
				<verse number="13">Mnoho bych měl ti psáti, ale nechci ti psáti inkoustem a pérem.</verse>
				<verse number="14">doufám však, že brzy tě uvidím a budeme mluviti ústy k ústům.</verse>
				<verse number="15">Pokoj tobě. Pozdravují tě přátelé. Pozdravuj přátele zejména.</verse>
			</chapter>
		</book>
		<book number="65">
			<chapter number="1">
				<verse number="1">Juda, služebník Ježíše Krista, bratr Jakubův, povolancům v Bohu Otci milovaným a Kristu Ježíši zachovaným:</verse>
				<verse number="2">Milosrdenství a pokoj i láska buďtež vám rozmnoženy.</verse>
				<verse number="3">Miláčkové, vynakládaje veškerou píli vám psáti o společné spáse naší, mám za nutné písemné vás napomenouti, abyste bojovali za víru jednou (pro vždy) věřícím podanou.</verse>
				<verse number="4">Neboť se vloudili jacísi lidé, kteří dávno jsou napřed naznačeni k tomu soudu, bezbožníci to, kteří milost Boha našeho zaměňují za prostopášnost a zapírají jediného vládce a Pána našeho Ježíše Krista.</verse>
				<verse number="5">Připomenouti však chci vám, kteří (to) všecko jednou (pro vždy) víte, že Ježíš vysvobodiv lid z Egypta, po druhé zahubil ty, kteří neuvěřili,</verse>
				<verse number="6">a že anděly, kteří neuchovali svého knížectví, nýbrž opustili své obydlí, k soudu velikého dne uchoval věčnými vazbami pod temností,</verse>
				<verse number="7">jakož i Sodoma a Gomorra i města okolní, která podobným způsobem smilnila a za jiným tělem odešla, leží před námi jako příklad (výstražný), trpíce trest ohně věčného.</verse>
				<verse number="8">Podobně zajisté i tito ve svém snění tělo poskvrňují, panstvem pohrdají, mocnosti tupí.</verse>
				<verse number="9">Když archanděl Michael maje spor s ďáblem přel se s ním o tělo Mojžíšovo, neosmělil se vynésti soudu potupného, nýbrž řekl: „Přikaž tobě Bůh“,</verse>
				<verse number="10">tito však tupí, čeho neznají, a co způsobem přirozeným jako nerozumná zvířata znají, v tom berou zkázu.</verse>
				<verse number="11">Běda jim, že se dali cestou Kainovou a za plat se vrhli do bludu Balaamova a zahynuli zpurností Koreovou!</verse>
				<verse number="12">Jsou to skvrny při vašich hodech lásky, ježto spolu hodují bez bázně sami sebe pasouce, mraky bezvodné větry (sem i tam) přeháněné, stromy v podzimu, bez plodů, dvakrát umrlé, z kořen vyvrácené;</verse>
				<verse number="13">bouřlivé vlny mořské, které vypěnují své hanebnosti; hvězdy bludné, jimž mrákota temnosti uchována jest na věky.</verse>
				<verse number="14">Předpověděl však také o nich sedmý (patriarcha) od Adama, Henoch, řka: „Hle, pán přichází se svátými tisíci svými,</verse>
				<verse number="15">aby vykonal soud nade všemi a potrestal všecky bezbožníky za všecky skutky jejich bezbožné, které páchali bezbožně, i za všecky příkré řeči, které mluvili proti němu bezbožní hříšníci.“</verse>
				<verse number="16">Jsou to reptalové (se svým osudem) nespokojeni, ačkoli žijí podle svých žádostí, a ústa jejich mluví věci naduté ač (jinak) pochlebují pro zisk.</verse>
				<verse number="17">Vy však, miláčkové, pamatujte na slova předpověděná od apoštolů Pána našeho Ježíše Krista, že vám pravili:</verse>
				<verse number="18">V posledku času přijdou posměvači, kteří budou žiti podle svých chtíčů v bezbožnostech.</verse>
				<verse number="19">jsou to ti, kteří činí roztržky, (lidé) živočišní, Ducha nemající.</verse>
				<verse number="20">Vy však, miláčkové, vzdělávejte se na přesvaté víře své, modlete se v Duchu svatém,</verse>
				<verse number="21">zachovejte se v lásce Boží, očekávajíce milosrdenství Pána našeho Ježíše Krista k životu věčnému.</verse>
				<verse number="22">A jedny usvědčujte v pochybnostech,</verse>
				<verse number="23">jiné zachraňujte vytrhujíce je z ohně, nad jinými se slitovávejte v bázni, majíce v ošklivosti i šat tělem poskvrněný.</verse>
				<verse number="24">Tomu pak, jenž mocen zachovati vás bez poklesku a postaviti před svoji velebnost neposkvrněny s plesáním (při příchodě Pána našeho Ježíše Krista),</verse>
				<verse number="25">jedinému Bohu, spasiteli našemu, skrze Ježíše Krista, Pána našeho (jest) sláva, velebnost, vláda a moc přede vším věkem i nyní i na všecky věky. Amen.</verse>
			</chapter>
		</book>
		<book number="66">
			<chapter number="1">
				<verse number="1">Zjevení Ježíše Krista, které mu dal Bůh, aby ukázal služebníkům svým, co musí státi se v brzku; a on naznačil to skrze anděla svého, poslav ho služebníku svému Janovi,</verse>
				<verse number="2">a ten osvědčuje jakožto slovo Boží a svědectví Ježíše Krista všecko, co byl viděl.</verse>
				<verse number="3">Blahoslavený, kdo čte a kdo poslouchají slova proroctví toho a zachovávají, co v něm jest napsáno, neboť čas jest blízko.</verse>
				<verse number="4">Jan sedmi církvím v Asii: Milost vám a pokoj od toho, jenž jest a jenž byl a jenž přijde, a od sedmi duchů, kteří jsou před trůnem jeho,</verse>
				<verse number="5">a od Ježíše Krista, jenž jest svědek věrný, prvorozenec mrtvých a kníže králů pozemských, jenž nás miluje a nás obmyl od hříchů našich krví svou</verse>
				<verse number="6">a učinil nás královstvím, kněžími Bohu a Otci svému; jemu sláva i vláda na věky věků. Amen.</verse>
				<verse number="7">Hle, přichází s oblaky a uzří ho každé oko i ti, kteří ho zbodli a budou kvíliti nad ním všecka pokolení země, amen (ano).</verse>
				<verse number="8">Já jsem alfa a omega (počátek a konec), praví Pán Bůh, ten, jenž jest a jenž byl a jenž přijde, (jenž jest) všemohoucí.</verse>
				<verse number="9">Já Jan, váš bratr a spoluúčastník v soužení a v kralování a v trpělivosti Ježíše Krista, byl jsem na ostrově jménem Patmu pro slovo Boží a pro svědectví o Ježíšovi.</verse>
				<verse number="10">Přišel jsem u vytržení ducha v den Páně a uslyšel jsem za sebou hlas veliký jako (hlas) trouby,</verse>
				<verse number="11">jenž pravil: Co vidíš, napiš do knihy a pošli sedmi církvím (v Asii), do Efesu a do Smyrny a do Pergamu a do Tyatiry a do Sard a do Filadelfie a do Laodicee.</verse>
				<verse number="12">I obrátil jsem se, abych se díval po hlase, který se mnou mluvil, a když jsem se obrátil, uzřel jsem sedm svícnů zlatých</verse>
				<verse number="13">a uprostřed svícnů kohosi, jenž byl podoben Synu člověka, oblečen v řízu a opásán na prsou pásem zlatým;</verse>
				<verse number="14">hlava a vlasy jeho byly bílé jako vlna bílá (a) jako sníh, a oči jeho jako plamen ohně;</verse>
				<verse number="15">a nohy jeho podobny žhavému kovu, jako v rozpálené peci, a hlas jeho (byl mohutný) jako hukot veliké vody.</verse>
				<verse number="16">A měl ve své pravici sedm hvězd, a z úst jeho vycházel meč dvojbřitký, a obličej jeho byl jako když slunce svítí ve své síle.</verse>
				<verse number="17">A když jsem ho uviděl, padl jsem k nohám jeho jako mrtvý. I položil pravici svou na mne a řekl: Neboj se, já jsem první a poslední</verse>
				<verse number="18">a živý; a byl jsem mrtev a hle, jsem živ na věky věků, a mám klíče od smrti a od místa zemřelých.</verse>
				<verse number="19">Napiš tedy, co jsi viděl a co jest a co se stane potom,</verse>
				<verse number="20">tajemství sedmi hvězd, které jsi viděl na mé pravici, a sedmi svícnů zlatých; sedm hvězd jsou andělé sedmi církví a sedm svícnů jest sedm církví.</verse>
			</chapter>
			<chapter number="2">
				<verse number="1">Andělu církve efeské napiš: Toto praví ten, jenž drží sedm hvězd ve své pravici, jenž chodí uprostřed sedmi svícnů zlatých:</verse>
				<verse number="2">Znám skutky tvé i práci a trpělivost tvou a to, že nemůžeš snésti zlých a zkusil jsi těch, kteří praví, že jsou apoštoly, nejsouce jimi, a shledal jsi je jako lháře,</verse>
				<verse number="3">a že máš trpělivost a snášel jsi pro jméno mé, a neustal jsi.</verse>
				<verse number="4">Ale mám proti tobě, žes opustil lásku první.</verse>
				<verse number="5">Pomni tedy, odkud jsi vypadl, a čiň pokání a konej skutky první, ne-li, přijdu na tebe a pohnu svícnem tvým s místa jeho, jestli neučiníš pokání.</verse>
				<verse number="6">Ale to máš, že nenávidíš skutků Mikulášovců, které také já nenávidím.</verse>
				<verse number="7">Kdo má ucho, poslyš, co Duch praví církvím: Tomu, kdo zvítězí, dám jísti se stromu života, který jest v ráji Boha mého.</verse>
				<verse number="8">A andělu církve smyrenské napiš: Toto praví ten, jenž jest první a poslední, jenž byl mrtev a ožil:</verse>
				<verse number="9">Znám tvé soužení a tvou chudobu, (ale jsi bohat) i rouhání se strany těch, kteří praví, že jsou židé, ale nejsou jimi, nýbrž lidem satanovým.</verse>
				<verse number="10">Nic se neboj toho, co budeš trpěti. Hle, ďábel uvrhne některé z vás do vězení, abyste byli zkušeni, a budete míti soužení po deset dní. Buď věrný až do smrti, a dám ti korunu života.</verse>
				<verse number="11">Kdo má ucho, poslyš, co Duch praví církvím: Kdo zvítězí, neutrpí škody od smrti druhé.</verse>
				<verse number="12">A andělu církve pergamské napiš: Toto praví ten, jenž má meč dvojbřitký:</verse>
				<verse number="13">Vím, kde bydlíš, tam kde jest trůn satanův, a držíš se jména mého a nezapřel jsi víry mé ani ve dnech, ve kterých (žil) Anlipas, svědek můj věrný, jenž byl usmrcen u vás, kde satan přebývá.</verse>
				<verse number="14">Ale mám proti tobě (něco) málo, (totiž) že tam máš některé, kteří se drží učení Balaamova, jenž učil Balaka udělati pohoršení před syny israelskými, aby jedli (věci obětované modlám) a smilnili;</verse>
				<verse number="15">tak máš i ty některé, kteří se drží učení Mikulášovců podobně.</verse>
				<verse number="16">Učiň tedy pokání; ne-li, přijdu na tebe brzy a budu bojovati s nimi mečem úst svých.</verse>
				<verse number="17">Kdo má ucho, poslyš, co Duch praví církvím: Tomu, kdo zvítězí, dám mannu skrytou a dám mu kamének bílý a na kaménku napsané jméno nové, jehož nikdo nezná leč ten, kdo jej přijímá.</verse>
				<verse number="18">A andělu církve tyatirské napiš: Toto praví Syn Boží, jenž má oči jako plamen ohně, a nohy jeho jsou podobny kovu žhavému;</verse>
				<verse number="19">Znám tvé skutky, i tvou lásku a víru a službu a trpělivost i to, že posledních skutků tvých jest více nežli prvních.</verse>
				<verse number="20">Ale mám proti tobě, že necháváš ženu Jesabelu, která se vydává za prorokyni, a ona učí a svádí mé služebníky, aby smilnili a jedli věci obětované modlám.</verse>
				<verse number="21">A dal jsem jí čas, aby učinila pokání, ale nechce se káti ze smilství svého.</verse>
				<verse number="22">Hle, uvrhnu ji na lože a ty, kteří s ní cizoloží, v soužení veliké, neučiní-li pokání ze svých skutků;</verse>
				<verse number="23">a dítky její usmrtím, a všecky církve seznají, že já jsem ten, jenž zpytuje ledví a srdce, a dám vám každému podle skutků vašich.</verse>
				<verse number="24">Vám pak pravím, těm ostatním v Tyatiře, kteří nemají toho učení, kteří nepoznali, jak říkají, hlubokostí satanových: Nevložím na vás jiného břemene;</verse>
				<verse number="25">ale toho, které máte, se držte, dokavad nepřijdu.</verse>
				<verse number="26">A kdo zvítězí a bude zachovávati skutky mé až do konce, tomu dám moc nad pohany,</verse>
				<verse number="27">a bude je spravovati berlou železnou a jako nádobu hrnčířskou je roztříští,</verse>
				<verse number="28">jakož i já jsem přijal od Otce svého, a dám mu hvězdu jitřní.</verse>
				<verse number="29">Kdo má ucho, poslyš, co Duch praví církvím.</verse>
			</chapter>
			<chapter number="3">
				<verse number="1">A andělu církve sardské napiš: Toto praví ten, jenž má sedm duchů Božích a sedm hvězd: Znám tvé skutky, že máš jméno, jakobys žil, a jsi mrtev.</verse>
				<verse number="2">Probuď se a utvrď ostatek, jenž jest na umření; neboť neshledávám skutků tvých dovršenými před Bohem svým.</verse>
				<verse number="3">Proto pomni, kterak jsi přijal a uslyšel, a zachovávej to a učiň pokání. Nebudeš-li tedy bdíti, přijdu na tebe jako zloděj a nezvíš, kterou hodinu přijdu na tebe.</verse>
				<verse number="4">Avšak máš v Sardech několik (málo) jmen, která neposkvrnila roucha svého; a (ti) budou choditi se mnou v rouše bílém, neboť jsou (toho) hodni.</verse>
				<verse number="5">Kdo zvítězí takto, bude oblečen v roucho bílé a nevymaži jména jeho z knihy života a vyznám jméno jeho před Otcem svým i před anděly jeho.</verse>
				<verse number="6">Kdo má ucho, poslyš, co Duch praví církvím.</verse>
				<verse number="7">A andělu církve filadelfijské napiš: Toto praví ten svatý, ten opravdový, jenž má klíč Davidův, jenž otvírá, a nikdo nezavře, zavírá, a nikdo neotevře:</verse>
				<verse number="8">Znám tvé skutky; hle, dal jsem před tebou dveře otevřené, kterých nikdo nemůže zavříti, neboť malou máš moc a přece zachoval jsi slovo mé a nezapřel jsi jména mého.</verse>
				<verse number="9">Hle, dám ti některé z lidu satanova, z těch, kteří praví, že jsou židé, a nejsou jimi, nýbrž lžou; hle, učiním, aby přišli a poklonili se před nohama tvýma, a poznají, že já jsem zamiloval tebe.</verse>
				<verse number="10">Poněvadž jsi zachoval slovo trpělivosti mé, i já tě zachovám od hodiny pokušení, která přijde na celý okrsek zemský, aby zkusila obyvatele země.</verse>
				<verse number="11">Hle, přijdu brzy; drž, co máš, aby nikdo nevzal tvé koruny.</verse>
				<verse number="12">Kdo zvítězí, toho učiním sloupem v chrámě Boha mého a ven nevyjde již. A napíši na něj jméno města Boha svého, nového to Jerusalema, který sestupuje s nebe od Boha mého, i jméno mé nové.</verse>
				<verse number="13">Kdo má ucho, poslyš, co Duch praví církvím.</verse>
				<verse number="14">A andělu církve laodicejské napiš: Toto praví Amen, svědek věrný a opravdový, počátek tvorstva Božího:</verse>
				<verse number="15">Znám tvé skutky, že nejsi ani studený, ani horký. Ó bys byl studený aneb horký;</verse>
				<verse number="16">takto však, poněvadž jsi vlažný, a nejsi ani horký, ani studený, vyvrhnu tě z úst svých,</verse>
				<verse number="17">neboť pravíš: Jsem bohat, ano zbohatnul jsem a ničeho nepotřebuji; a nevíš, že jsi nešťastník a ubožák, chudý a slepý a nahý;</verse>
				<verse number="18">radím ti koupit si ode mne zlato ohněm zkušené, abys zbohatnul, a roucha bílá, abys oblekl se a neukázala se hanba tvé nahoty, a masť oční ku pomazání očí svých, abys viděl.</verse>
				<verse number="19">Já kárám a trestám ty, které miluji; buď tedy horlivý a učiň pokání.</verse>
				<verse number="20">Hle, stojím u dveří a tluku; jestliže kdo uslyší hlas můj a dveře (mi) otevře, vejdu k němu a budu večeřeti s ním a on se mnou.</verse>
				<verse number="21">Kdo zvítězí, tomu dám seděti s sebou na trůně mém, jakož i já jsem zvítězil a posadil jsem se s Otcem svým na trůně jeho.</verse>
				<verse number="22">Kdo má ucho, poslyš, co Duch praví církvím.</verse>
			</chapter>
			<chapter number="4">
				<verse number="1">Potom jsem uviděl, a hle, dveře otevřeny v nebi, a hlas první, který jsem byl uslyšel, an mluví se mnou jako hlas trouby, pravil: Vystup sem a ukáži tobě, co musí se státi potom.</verse>
				<verse number="2">A hned přišel jsem u vytržení mysli. A hle, trůn stál v nebi, a na trůně někdo seděl.</verse>
				<verse number="3">A ten, jenž seděl, byl podoben na pohled jaspisu a sardisu, a duha byla kolem trůnu podobná na pohled smaragdu.</verse>
				<verse number="4">A kolem trůnu byly dvacet čtyři trůny a na těch trůnech (viděl jsem) dvacet čtyři starce, ani sedí oblečeni v roucha bílá a mají koruny zlaté na hlavách svých.</verse>
				<verse number="5">A z trůnu vycházely blesky a hřmění, a hromobití, a sedm lamp hořelo před trůnem; jest to sedm duchů Božích.</verse>
				<verse number="6">A před trůnem (bylo) jako moře sklenné, podobné křišťálu a uprostřed trůnu i kolem trůnu čtvero živočichů plných očí z předu i v zadu.</verse>
				<verse number="7">A živočich první (byl) podoben lvu a druhý živočich podoben teleti a třetí živočich měl tvářnost jako lidskou a čtvrtý živočich byl podoben orlu letícímu.</verse>
				<verse number="8">A ti čtyři živočichové měli každý šest křídel a vně kolem i uvnitř byli plni očí a bez ustání dnem i nocí řikali: Svatý, svatý, svatý Pán Bůh všemohoucí, jenž byl a jenž jest a jenž přijde.</verse>
				<verse number="9">A když ti živočichové vzdávali slávu a čest a díky tomu, jenž seděl na trůně a jenž žije na věky věků,</verse>
				<verse number="10">dvacet čtyři starci padali před tím, jenž seděl na trůně a klaněli se tomu, jenž žije na věky věků, a skládali koruny své před trůnem říkajíce:</verse>
				<verse number="11">„Hoden jsi, Pane a Bože náš, přijmouti slávu a čest i moc, neboť ty jsi stvořil všecky věci a z vůle tvé byly a stvořeny jsou.“</verse>
			</chapter>
			<chapter number="5">
				<verse number="1">I uviděl jsem na pravici toho, jenž seděl na trůně, knihu popsanou uvnitř i vně a zapečetěnou sedmi pečeťmi.</verse>
				<verse number="2">A uzřel jsem anděla silného, an provolává hlasem velikým: Kdo jest hoden otevřítí knihu a rozlámati její pečeti?</verse>
				<verse number="3">A nikdo ani na nebi ani na zemi ani pod zemí nemohl knihu otevříti ani do ní nahlédnouti.</verse>
				<verse number="4">I plakal jsem velice, že nikdo nebyl shledán hodným, aby knihu otevřel, ani aby se díval do ní.</verse>
				<verse number="5">Ale jeden ze starců mi řekl: Neplač, hle zvítězil lev z pokolení Judova, kořen Davidův, aby otevřel knihu i sedm pečetí jejích.</verse>
				<verse number="6">I spatřil jsem uprostřed mezi trůnem a čtyřmi živočichy a mezi starci Beránka, an stojí jako zabitý, maje sedm rohů a sedm očí, to jest sedm duchů Božích poslaných na všecku zemi.</verse>
				<verse number="7">I přišel a vzal knihu z pravice toho, jenž seděl na trůně.</verse>
				<verse number="8">A když vzal tu knihu, čtyři živočichové a dvacet čtyři starci padli před Beránkem, majíce každý citeru a misky zlaté, plné věcí vonných (jsou to modlitby svatých)</verse>
				<verse number="9">a zpívali píseň novou říkajíce: Hoden jsi, (Pane), vzíti knihu a otevříti pečeti její, neboť jsi byl zabit a vykoupil jsi krví svou pro Boha (lidi) z každého pokolení a jazyka a lidu i národa</verse>
				<verse number="10">a učinil jsi je Bohu našemu královstvím a kněžími, a budou kralovati na zemi.</verse>
				<verse number="11">I uviděl jsem a uslyšel hlas mnoha andělů kolem trůnu a živočichů a starců; počet jejich byl tisíce tisíců;</verse>
				<verse number="12">a ti volali hlasem velikým: Hoden jest Beránek, ten, jenž byl zabit, aby vzal moc a bohatství a moudrost i sílu a čest a slávu i chválu.</verse>
				<verse number="13">A veškeré tvorstvo, které jest na nebi i na zemi a pod zemí i na moři, a co jest v nich, všecky jsem uslyšel praviti: Tomu, jenž sedí na trůně, a Beránkovi chvála a čest i sláva a moc na věky věků.</verse>
				<verse number="14">A čtyři živočichové pravili: Amen. A (dvacet čtyři) starci padli (na svou tvář) a klaněli se (tomu, jenž žije na věky věků).</verse>
			</chapter>
			<chapter number="6">
				<verse number="1">I uviděl jsem, když Beránek otevřel první ze sedmi pečetí, a uslyšel jsem jednoho ze čtyř živočichů, an praví jako hlasem hromovým: Pojď (a viz).</verse>
				<verse number="2">I uviděl jsem, a hle, kůň bílý, a ten, jenž seděl na něm, měl luk, a byla mu dána koruna, a vyšel vítězně, aby zvítězil.</verse>
				<verse number="3">A když otevřel pečeť druhou, uslyšel jsem druhého živočicha, an praví: Pojď a viz.</verse>
				<verse number="4">I vyšel jiný kůň, červený, a tomu, jenž seděl na něm, bylo dáno, aby odňal pokoj se země, a aby (lidé) zabíjeli se vespolek; a byl mu dán meč veliký.</verse>
				<verse number="5">A když otevřel pečet třetí, uslyšel jsem třetího živočicha, an praví: Pojď a viz. I uviděl jsem, a hle kůň černý, a ten, jenž seděl na něm, měl váhy ve své ruce.</verse>
				<verse number="6">A uslyšel jsem jako hlas uprostřed čtyř živočichů, an praví: Mírka pšenice za denár a tři mírky ječmene za denár, ale vínu a oleji neuškoď.</verse>
				<verse number="7">A když otevřel pečeť čtvrtou, uslyšel jsem hlas čtvrtého živočicha, an praví: Pojď a viz.</verse>
				<verse number="8">I viděl jsem, hle kůň plavý, a jméno toho, jenž seděl na něm, bylo smrt, a místo zemřelých šlo s ním, a byla mu dána moc nad čtvrtinou země, aby (ji) usmrtil mečem a hladem i smrtí a šelmami zemskými.</verse>
				<verse number="9">A když otevřel pečeť pátou, uzřel jsem pod oltářem duše těch, kteří byli zabiti pro slovo Boží a pro svědectví, které měli.</verse>
				<verse number="10">I zvolali hlasem velikým řkouce: Až dokavad, Pane, svatý a opravdový, nesoudíš a nemstíš krve naší nad dobyvateli země?</verse>
				<verse number="11">I bylo jim dáno každému roucho bílé a řeklo se jim, aby odpočinuli ještě čas krátký, až se naplní (co do počtu) spoluslužebníci a bratři jejich, kteří mají býti usmrceni, jako i oni.</verse>
				<verse number="12">A uviděl jsem, když otevřel pečeť šestou; a hle zemětřesení veliké nastalo, slunce zčernalo jako šat žíněný a měsíc stal se celý jako krev,</verse>
				<verse number="13">a hvězdy nebeské spadly na zemi, jako strom fíkový shazuje nedozralky své, když se klátí větrem velikým,</verse>
				<verse number="14">a nebe uniklo jako kniha svinutá a každá hora i každý ostrov se pohnuly s místa svého.</verse>
				<verse number="15">A králové pozemští a velmoži a tisícníci i boháči a siláci a každý nevolník i svobodník ukryli se v jeskyních a ve skalách horských</verse>
				<verse number="16">a pravili k horám a skalám: Padněte na nás a ukryjte nás před tím, jenž sedí na trůně, a před hněvem Beránkovým,</verse>
				<verse number="17">neboť přišel den ten veliký hněvu jejich, a kdo bude moci ostáti?</verse>
			</chapter>
			<chapter number="7">
				<verse number="1">Potom jsem uviděl čtyři anděly, ani stojí na čtyřech úhlech země a drží čtyři větry zemské, aby nevály na zem ani na moře ani na který strom.</verse>
				<verse number="2">A uviděl jsem jiného anděla, an vystupuje od východu slunce maje pečeť Boha živého, a ten zvolal hlasem velikým ke čtyřem andělům, jimž bylo dáno škoditi zemi a moři,</verse>
				<verse number="3">řka: Neškoďte zemi ani moři, ani stromům, dokavad nepoznamenáme služebníků Boha našeho na čelech jejich.</verse>
				<verse number="4">I uslyšel jsem počet znamenaných, sto čtyřicet čtyři tisíce znamenaných, ze všeho pokolení synů israelských:</verse>
				<verse number="5">z pokolení Judova dvanáct tisíc znamenaných, z pokolení Rubenova dvanáct tisíc, z pokolení Gadova dvanáct tisíc,</verse>
				<verse number="6">z pokolení Aserova dvanáct tisíc, z pokolení Neftalimova dvanáct tisíc, z pokolení Manassesova dvanáct tisíc,</verse>
				<verse number="7">z pokolení Simeonova dvanáct tisíc, z pokolení Leviova dvanáct tisíc, z pokolení Isacharova dvanáct tisíc,</verse>
				<verse number="8">z pokolení Zabulonova dvanáct tisíc, z pokolení Josefova dvanáct tisíc, z pokolení Benjaminova dvanáct tisíc znamenaných.</verse>
				<verse number="9">Potom jsem uviděl zástup veliký, jehož spočítati nikdo nemohl, ze všech národů a pokolení a kmenů i jazyků, ani stojí před trůnem a před Beránkem oděni v roucha bílá a mají palmy v rukou svých;</verse>
				<verse number="10">a volali hlasem velikým řkouce: Spása Bohu našemu, jenž sedí na trůně, a Beránkovi.</verse>
				<verse number="11">A všichni andělé stáli kolem trůnu a starců a čtyř živočichů; i padli před trůnem na své tváře a klaněli se Bohu</verse>
				<verse number="12">řkouce: Amen, chvála, moudrost, sláva, dík a čest i moc a síla Bohu našemu na věky věků, amen.</verse>
				<verse number="13">I promluvil jeden ze starců a řekl ke mně; kdo jsou a odkud přišli tito, kteří jsou oblečeni v roucha bílá?</verse>
				<verse number="14">A řekl jsem jemu: Pane můj, ty to víš. I řekl mi: To jsou ti, kteří přišli z velikého soužení a umyli roucha svá a zbílili je v krvi Beránkově.</verse>
				<verse number="15">Proto jsou před trůnem Božím a slouží mu dnem i nocí v chrámě jeho, a ten, jenž sedí na trůně, bude přebývati nad nimi.</verse>
				<verse number="16">Nebudou již lačněti ani žízněti, a nebude bíti na ně slunce aniž jaké horko,</verse>
				<verse number="17">neboť Beránek, který jest uprostřed trůnu, bude je pásti a dovede je ku prameni vod živých, a Bůh setře všelikou slzu s očí jejich.</verse>
			</chapter>
			<chapter number="8">
				<verse number="1">A když otevřel pečeť sedmou, nastalo ticho v nebi as půl hodiny.</verse>
				<verse number="2">I uviděl jsem těch sedm andělů, kteří stojí před Bohem, a bylo jim dáno sedm trub.</verse>
				<verse number="3">A jiný anděl přišel a postavil se k oltáři s kaditelnicí zlatou; a bylo mu dáno mnoho věcí vonných, aby je dal k modlitbám všech věřících na oltář zlatý, který jest před trůnem Božím.</verse>
				<verse number="4">I vystoupil dým věcí vonných k modlitbám věřících z ruky andělovy před Boha.</verse>
				<verse number="5">A tu anděl vzal kaditelnici a naplniv ji ohněm s oltáře svrhl (jej) na zem; i nastalo hřímání a hromobití a blýskání a zemětření veliké.</verse>
				<verse number="6">A těch sedm andělů, kteří měli sedm trub, připravili se, aby zatroubili.</verse>
				<verse number="7">I zatroubil anděl první, a nastalo krupobití a oheň smíšený s krví, a bylo (to) vrženo na zem, a třetina země shořela, a třetina stromů shořela, a všecka tráva zelená shořela.</verse>
				<verse number="8">I zatroubil druhý anděl a (něco) jako hora veliká, ohněm planoucí, bylo vrženo do moře, a třetina moře obrátila se v krev,</verse>
				<verse number="9">i zemřela třetina tvorstva, které žilo v moři, a třetina lodí vzala zkázu.</verse>
				<verse number="10">A třetí anděl zatroubil; i spadla s nebe hvězda veliká hoříc jako pochodeň, a padla na třetinu řek a na prameny vod.</verse>
				<verse number="11">A jméno hvězdy té slove Peluněk. I stala se třetina vod peluňkem, a mnoho lidí zemřelo od vod, neboť zhořkly.</verse>
				<verse number="12">A čtvrtý anděl zatroubil; i byla udeřena třetina slunce a třetina měsíce a třetina hvězd, aby třetina jich se zatměla a třetina dne nesvítila a podobně i noci.</verse>
				<verse number="13">A uviděl i uslyšel jsem jednoho orla, an praví hlasem velikým: Běda, běda, běda obyvatelům země pro ostatní hlasy trubní tří andělů, kteří mají troubiti.</verse>
			</chapter>
			<chapter number="9">
				<verse number="1">I zatroubil anděl pátý; a uviděl jsem hvězdu, která spadla s nebe na zem, a té byl dán klíč od jícnu propasti.</verse>
				<verse number="2">I otevřela jícen propasti, a tu vystoupil kouř z jícnu jako kouř peci veliké, a zatmělo se slunce i povětří dýmem jícnovým.</verse>
				<verse number="3">A z kouře vyšly na zem kobylky a těm byla dána moc, jak ji mají štírové zemští,</verse>
				<verse number="4">a bylo jim řečeno, aby neškodily trávě zemské ani žádné zeleni ani žádnému stromu, leč toliko lidem, kteří nemají znamení Božího na svém čele.</verse>
				<verse number="5">A bylo jim dáno, aby jich nezabíjely, nýbrž aby je trápily po pět měsíců; i bylo trápení jejich jako trápení od štíra, když uštkne člověka.</verse>
				<verse number="6">A v těch dnech lidé budou hledati smrti a nenaleznou jí, a budou si přáti umříti, ale smrt uteče od nich.</verse>
				<verse number="7">A co do podoby kobylky ty podobaly se koňům připraveným k válce, a na hlavách jejich byly jako koruny podobné zlatu a obličeje jejich jako obličeje lidské,</verse>
				<verse number="8">a měly žíně jako vlasy ženské, a zuby jejich byly jako lví,</verse>
				<verse number="9">a měly pancíře jako pancíře železné, a šramot křídel jejich byl jako šramot vozů s mnoha koňmi běžícími do války.</verse>
				<verse number="10">A měly ocasy podobné štírům, též žihadla, a v ocasech jejich byla moc jejich škoditi lidem po pět měsíců.</verse>
				<verse number="11">Králem nad sebou měly anděla propasti, jemuž jméno bylo po hebrejsku Abaddon, po řecku Apollyon.</verse>
				<verse number="12">Bída jedna pominula, a hle, ještě dvě bídy přijdou potom.</verse>
				<verse number="13">I zatroubil anděl šestý; a uslyšel jsem jeden hlas ze čtyř rohů oltáře zlatého, který jest před Bohem,</verse>
				<verse number="14">an praví k andělu šestému, jenž měl troubu: Odvaž ty čtyři anděly, kteří jsou přivázáni při veliké řece Eufratu.</verse>
				<verse number="15">I byli odvázáni ti čtyři andělé, kteří byli připraveni na hodinu a den a měsíc a rok, aby usmrtili třetinu lidí.</verse>
				<verse number="16">A počet vojsk jízdných byl dvě stě millionů; uslyšel jsem počet jejich.</verse>
				<verse number="17">A takto jsem uviděl koně u vidění a ty, kteří na nich seděli: měli panciře ohnivé a hyacintové a žluté jako síra, a hlavy koňů byly jako lví, a z úst jejich vycházel oheň a kouř a síra.</verse>
				<verse number="18">Těmito třemi ranami byla zabita třetina lidí, ohněm a kouřem a sírou, které vycházely z úst jejich.</verse>
				<verse number="19">Neboť moc koňů jest v jejich ústech a v jejich ocasech; jejich ocasy jsou totiž podobny hadům majíce hlavy, a těmi škodí.</verse>
				<verse number="20">Ale ostatní lidé, kteří nebyli zabiti těmito ranami, neučinili pokání ze skutků rukou svých, aby se neklaněli duchům zlým a modlám zlatým a stříbrným a měděným a kameným a dřevěným, které nemohou ani viděti ani slyšeti ani choditi,</verse>
				<verse number="21">a neučinili pokání ze svých vražd ani ze svých čárů ani ze smilství svého ani ze svých krádeží.</verse>
			</chapter>
			<chapter number="10">
				<verse number="1">I uzřel jsem jiného anděla silného, an sestupuje s nebe přioděn oblakem, a duha byla na hlavě jeho, a obličej jeho byl jako slunce, a nohy jeho jako sloupy ohnivé.</verse>
				<verse number="2">V ruce měl knížku otevřenou. I postavil pravou nohu na moře, levou pak na zem</verse>
				<verse number="3">a zvolal hlasem velikým, jako když lev řve; a když byl zvolal, sedm hromů promluvilo hlasy svými.</verse>
				<verse number="4">A když těch sedm hromů domluvilo, chtěl jsem psáti, ale uslyšel jsem hlas s nebe, an praví: Zapečeť to, co sedm hromů mluvilo, a nepiš toho:</verse>
				<verse number="5">A ten anděl, jehož jsem byl uzřel státi na moři i na zemi, pozvedl pravou ruku svou k nebi</verse>
				<verse number="6">a přisáhl při tom, jenž živ jest na věky věkův a jenž stvořil nebe i to, co jest v něm, a zemi i to, co jest na ní, a moře i to, co jest v něm: Již nebude času,</verse>
				<verse number="7">nýbrž ve dnech hlasu anděla sedmého, když zatroubí, dokoná se tajemství Boží, jakož byl zvěstoval služebníkům svým, prorokům.</verse>
				<verse number="8">A ten hlas, který jsem byl uslyšel s nebe, opět mluvil se mnou a pravil: Jdi a vezmi knížku, která jest otevřena v ruce anděla stojícího na moři i na zemi.</verse>
				<verse number="9">I odešel jsem k andělu a řekl jsem mu, aby mi dal knížku; a on mi řekl: Vezmi a pozři ji; a učiní hořko v břiše tvém, ale v ústech tvých bude sladko jako med.</verse>
				<verse number="10">I vzal jsem knížku z ruky andělovy a pozřel jsem ji; a bylo sladko v ústech mých jako med, ale když jsem ji snědl, bylo mi hořko v břiše mém.</verse>
				<verse number="11">I řekl mi: Musíš opět prorokovati proti národům a kmenům a jazykům i mnoha králům.</verse>
			</chapter>
			<chapter number="11">
				<verse number="1">I byla mi dána třtina podobná holi a řeklo se mi: Vstaň a změř chrám Boží i oltář a ty, kteří se v něm klanějí,</verse>
				<verse number="2">ale vnější předsíň chrámovou vyjmi a neměř jí, neboť byla dána pohanům, a budou šlapati po městě svatém čtyřicet dva měsíce.</verse>
				<verse number="3">A dám dvěma svědkům svým (dar prorocký) a budou prorokovati tisíc dvě stě šedesát dnů oblečeni v žínice.</verse>
				<verse number="4">To jsou ty dvě olivy a ty dva svícny, které stojí před Pánem země.</verse>
				<verse number="5">A chce-li jim kdo ublížiti, oheň vyjde z úst jejich a stráví nepřátele jejich; ano, chce-li jim kdo ublížiti, takto musí býti usmrcen.</verse>
				<verse number="6">Tito mají moc zavříti nebe, aby dešť nepadal po dni proroctví jejich, a mají moc nad vodami obraceti je v krev a bíti zemi všelikou ranou, kolikrátkoli by chtěli.</verse>
				<verse number="7">A když dokonají svědectví své, zdvihne válku proti nim šelma, která vystupuje z propasti, a přemůže je a usmrtí je.</verse>
				<verse number="8">A těla jejich budou ležeti na ulicích velikého města, které duchovné slove Sodoma a Egypt, kde i Pán jejich byl ukřižován.</verse>
				<verse number="9">I budou patřiti na těla jejich (lidé) z kmenů a pokolení a jazyků i národů po tři a půl dne a nenechají pochovati těla jejich do hrobu.</verse>
				<verse number="10">A obyvatelé země budou se radovati nad nimi a veselili se a posílati si dary navzájem, poněvadž ti dva proroci trápili obyvatele země.</verse>
				<verse number="11">Ale po třech a půl dni duch životní od Boha vešel do nich; i postavili se na nohy své, a bázeň veliká padla na ty, kteří je viděli.</verse>
				<verse number="12">A uslyšeli hlas veliký s nebe, an k nim praví: Vstupte sem. I vystoupili na nebe v oblace, a spatřili je nepřátelé jejich.</verse>
				<verse number="13">A v tu hodinu nastalo zemětřesení veliké; i padl desátý díl města a sedm tisíc lidí bylo usmrceno v tom zemětřesení, ale ostatní se zalekli a vzdali čest Bohu nebeskému.</verse>
				<verse number="14">Bída druhá pominula, a hle, bída třetí přijde brzy.</verse>
				<verse number="15">I zatroubil anděl sedmý; a hlasy mohutné ozvaly se v nebi řkouce: Království toho světa dostalo se Hospodinu našemu a Pomazanému jeho, a bude kralovati na věky věků (amen).</verse>
				<verse number="16">A ti dvacet čtyři starci, kteří před Bohem sedí na trůnech svých, padli na své tváře a poklonili se Bohu řkouce:</verse>
				<verse number="17">„Děkujeme tobě, pane Bože všemohoucí, jenž jsi a jenž jsi byl, že jsi ujal moc svou velikou a vystoupil jako král.</verse>
				<verse number="18">Rozhněvaliť se pohané, a přišel hněv tvůj i čas soudu mrtvých, abys dal odplatu služebníkům svým, prorokům a světcům, i těm, kteří ctí jméno tvoje, malým a velikým, a abys zkazil ty, kteří kazí zemi.“</verse>
				<verse number="19">I otevřel se chrám Boží na nebi, a ukázala se archa úmluvy jeho ve chrámě jeho, a nastalo blýskání a hřímání a hromobití a krupobití veliké.</verse>
			</chapter>
			<chapter number="12">
				<verse number="1">I ukázalo se veliké znamení v nebi: Žena oděná sluncem a měsíc pod nohama jejíma, a na hlavě její koruna z dvanácti hvězd.</verse>
				<verse number="2">A jsouc těhotná křičela v bolestech a mukách porodních.</verse>
				<verse number="3">I ukázalo se jiné znamení v nebi; hle, drak veliký, rudý, se sedmi hlavami a deseti rohy, a na hlavách jeho sedm korun,</verse>
				<verse number="4">a ocas jeho stáhl (za sebou) třetinu hvězd nebeských a hodil je na zemi. A drak ten stál před ženou mající poroditi, aby pohltil dítko její, jak by je porodila.</verse>
				<verse number="5">I porodila syna, (dítko) pohlaví mužského, jenž měl spravovati všecky národy berlou železnou, a to dítko její bylo vzato k Bohu a k trůnu jeho.</verse>
				<verse number="6">A žena utekla na poušť, kde měla místo připravené od Boha, aby ji tam živili po tisíc dvě stě šedesát dnů.</verse>
				<verse number="7">I nastal boj (veliký) v nebi. Michael a andělé jeho bojovali s drakem. A bojoval drak i andělé jeho,</verse>
				<verse number="8">ale nepřemohli, ani se nenalezlo již místo jejich v nebi.</verse>
				<verse number="9">I byl svržen drak ten veliký, had ten starý, jenž slove ďáblem a satanem, jenž svádí celý okrsek (zemský); byl svržen na zem, a andělé jeho byli svrženi s ním.</verse>
				<verse number="10">A uslyšel jsem hlas veliký v nebi, an praví: Nyní stala se spása a síla a království Boha našeho i moc Pomazaného jeho, neboť byl svržen žalobník bratrů našich, jenž žaloval na ně před Bohem naším dnem i nocí,</verse>
				<verse number="11">a oni zvítězili nad ním pro krev Beránkovu a pro slovo svědectví svého a nemilovali života svého až k smrti.</verse>
				<verse number="12">Proto veselte se, nebesa, a kdo v nich přebýváte. Běda zemi a moři, neboť ďábel sestoupil k vám se zlostí velikou, věda, že má času málo.</verse>
				<verse number="13">A když drak viděl, že jest svržen na zem, pronásledoval ženu, která porodila (dítko) pohlaví mužského.</verse>
				<verse number="14">Ale ženě byla dána dvě křídla orla toho velikého, aby letěla na poušť na místo své, kde jest živena po čas a po časy a po půl času vzdálí od hada.</verse>
				<verse number="15">I vychrlil had ze své tlamy po ženě vodu jako proud, aby ji utopil.</verse>
				<verse number="16">Ale země přispěla ženě; otevřela ústa svá a pohltila proud, který byl drak vychrlil ze své tlamy.</verse>
				<verse number="17">I rozzlobil se drak na ženu a odešel, aby bojoval s ostatními z pokolení jejího, kteří zachovávají přikázání Boží a mají svědectví Ježíšovo.</verse>
				<verse number="18">A postavil se na písku mořském.</verse>
			</chapter>
			<chapter number="13">
				<verse number="1">I uviděl jsem z moře vystupovati šelmu, která měla sedm hlav a deset rohů, a na rozích jejích (bylo) deset korun a na hlavách jejích jména rouhavá.</verse>
				<verse number="2">A ta šelma, kterou jsem viděl, byla podobna levhartovi, a nohy její (byly) jako (nohy) medvědí a její tlama jako (tlama) lví. I dal jí drak svou sílu i trůn svůj i moc velikou.</verse>
				<verse number="3">A jednu z jejích hlav (jsem viděl) jako zbitou na smrt, ale smrtná rána její byla zahojena. I podivila se celá země za šelmou,</verse>
				<verse number="4">a poklonili se draku, jenž dal tu moc šelmě, také poklonili se šelmě řkouce: Kdo jest podoben šelmě a kdo může s ní bojovati?</verse>
				<verse number="5">A byla jí dána ústa, aby mluvila věci veliké a rouhání, a byla jí dána moc působiti po čtyřicet dva měsíce.</verse>
				<verse number="6">I otevřela ústa svá k rouhání se Bohu, aby se rouhala jménu jeho a stánku jeho i těm, kteří přebývají v nebi.</verse>
				<verse number="7">A bylo jí dáno vésti válku se světci a přemoci je, a byla jí dána moc nad každým pokolením a kmenem i jazykem a národem.</verse>
				<verse number="8">I klaněli se jí všichni obyvatelé země, jichž jména nejsou napsána v životné knize Beránka, toho zabitého, od počátku světa.</verse>
				<verse number="9">Má-li kdo ucho, poslyš:</verse>
				<verse number="10">Odvede-li kdo do zajetí, do zajetí půjde; zabije-li kdo mečem, musí mečem býti zabit. Tu jest (na místě) trpělivost a víra svatých.</verse>
				<verse number="11">A uviděl jsem jinou šelmu, ana vystupuje ze země; měla dva rohy podobné beránkovým a mluvila jako drak.</verse>
				<verse number="12">Veškerou moc šelmy první prováděla před tváři její a měla zemi i obyvatele její k tomu, aby se klaněli šelmě prvé, jejíž rána smrtná se zahojila.</verse>
				<verse number="13">I činila divy veliké, takže způsobila, aby i oheň s nebe sestoupil na zem před lidmi.</verse>
				<verse number="14">A sváděla ty, kteří přebývají na zemi, skrze divy, které bylo jí dáno činiti před šelmou říkajíc obyvatelům země, aby učinili obraz té šelmy, která má ránu od meče a ožila.</verse>
				<verse number="15">A bylo jí dáno uděliti ducha obrazu té šelmy, aby obraz šelmy také mluvil a způsobil, by zabiti byli všichni, kteří by se neklaněli obrazu šelmy.</verse>
				<verse number="16">I působila k tomu, aby všichni, malí i velicí, bohatí i chudí, svobodníci i nevolníci učinili si znamení na pravé ruce své neb na čele svém,</verse>
				<verse number="17">a aby nikdo nemohl koupiti neb prodati, leč kdo by měl znamení, buď jméno šelmy neb číslo jména jeho.</verse>
				<verse number="18">Tu jest moudrost (na místě). Kdo má rozum, sečti číslo šelmy, neboť jest to číslo člověka, a číslo jeho jest šest set šedesát šest.</verse>
			</chapter>
			<chapter number="14">
				<verse number="1">I uviděl jsem, a hle, Beránek stál na hoře Sionu a s ním sto čtyřicet čtyři tisíce těch, kteří měli jméno jeho i jméno Otce jeho napsáno na čelech svých.</verse>
				<verse number="2">A uslyšel jsem hlas s nebe jako hukot mnoha vod a jako rachot velikého hromu, a ten hlas, který jsem uslyšel, byl jako (hlas) citerních pěvců, kteří hrají na své citery.</verse>
				<verse number="3">I zpívali (jako) píseň novou před trůnem a před čtyřmi živočichy a před starci, a nikdo nemohl se naučiti té písni, leč oni sto čtyřicet čtyři tisíce, kteří jsou vykoupeni ze země.</verse>
				<verse number="4">To jsou ti, kteří se neposkvrnili s ženami, neboť jsou panici; ti jsou to, kteří následují Beránka, kamkoli jde. Oni byli koupeni z lidí jako prvotiny pro Boha a pro Beránka</verse>
				<verse number="5">a v ústech jejich lež se nenalezla, neboť jsou bez poskvrny.</verse>
				<verse number="6">A uviděl jsem jiného anděla, an letí uprostřed nebe a má evangelium věčné, aby je zvěstoval obyvatelům země, a to každému národu i pokolení a jazyku i kmenu,</verse>
				<verse number="7">volaje hlasem velikým: Bojte se Boha a vzdejte mu čest, neboť přišla hodina soudu jeho, a pokloňte se tomu, jenž stvořil nebe i zemi a moře i prameny vod.</verse>
				<verse number="8">A jiný anděl, druhý, následoval řka: Padl, padl Babylon ten veliký, jenž hněvným vínem smilství svého napájel všecky národy.</verse>
				<verse number="9">A jiný anděl, třetí, následoval po nich volaje hlasem velikým: Bude-li kdo klaněti se šelmě a obrazu jejímu a přijme-li znamení na čelo své neb na ruku svou,</verse>
				<verse number="10">bude také píti z vína hněvu Božího, které bude smíšeno čisté v kalichu prchlivosti jeho, a bude trápen ohněm a sírou před anděly svatými a před Beránkem.</verse>
				<verse number="11">A dým trápení jejich bude vystupovati na věky věků, a nebudou míti odpočinku ve dne ani v noci ti, kteří se klaněli šelmě a obrazu jejímu a kteří přijmou znamení jména jejího.</verse>
				<verse number="12">Tu jest (na místě) trpělivost věřících, kteří zachovávají přikázání Boží a víru Ježíšovu.</verse>
				<verse number="13">I uslyšel jsem hlas s nebe, an praví (ke mně): Napiš: Blahoslavení mrtví, kteří v Pánu umírají, od té chvíle. Ano, praví Duch, ať odpočinou od svých námah, neboť skutky jejich jdou s nimi.</verse>
				<verse number="14">A uviděl jsem, a hle, oblak bělosvětlý, a na oblaku seděl někdo, jenž byl podoben Synu člověka; měl na hlavě korunu zlatou a ve své ruce srp ostrý.</verse>
				<verse number="15">A jiný anděl vyšel z chrámu volaje hlasem velikým na toho, jenž seděl na oblaku: Pusť srp svůj a žni, neboť přišla hodina, aby se žalo, poněvadž uschla žeň pozemská.</verse>
				<verse number="16">I pustil ten, jenž seděl na oblaku, srp svůj na zem, a země byla požata.</verse>
				<verse number="17">A jiný anděl vyšel z chrámu nebeského a měl také srp ostrý.</verse>
				<verse number="18">A jiný anděl vyšel z oltáře maje moc nad ohněm, a zvolal hlasem velikým na toho, jenž měl srp ostrý: Pusť srp svůj ostrý a seber hrozny vinice pozemské, neboť uzrály bobule její.</verse>
				<verse number="19">I pustil anděl srp svůj na zem a obral vinici pozemskou a vrhl do velikého lisu hněvu Božího.</verse>
				<verse number="20">A ten lis byl stlačen vně města, a vyšla krev z lisu až po uzdy koní za tisíc šest set honů.</verse>
			</chapter>
			<chapter number="15">
				<verse number="1">A uviděl jsem jiné znamení v nebi, veliké a podivné, sedm andělů s posledními sedmi ranami; v nich totiž byl dokonán hněv Boží.</verse>
				<verse number="2">A uviděl jsem jako moře sklenné, smíšené s ohněm, a ty, kteří zvítězili nad šelmou a jejím obrazem i nad číslem jména jejího, ani stojí při moři sklenném s citerami Božími</verse>
				<verse number="3">a zpívají píseň Mojžíše, služebníka Božího, a píseň Beránkovu řkouce: Veliké a podivné jsou skutky tvé, Pane Bože všemohoucí; spravedlivé a pravé jsou cesty tvoje, králi národů.</verse>
				<verse number="4">Kdo nebude se báti tebe, Pane, a nebude velebiti jména tvého? Neboť ty jediný jsi svatý, vždyť všichni národové přijdou a pokloní se před tebou, poněvadž soudy tvoje přišly na jevo.</verse>
				<verse number="5">A potom jsem uviděl, i otevřel se chrám stánku svědectví v nebi,</verse>
				<verse number="6">a sedm andělů vyšlo z chrámů se sedmi ranami, oblečeni v čisté roucho lněné, běloskvoucí a přepásáni na prsou pásy zlatými.</verse>
				<verse number="7">A jeden ze čtyř živočichů dal sedmi andělům sedm misek zlatých, plných hněvu Boha živého na věky věkův.</verse>
				<verse number="8">I naplnil se chrám dýmem od velebnosti Boží a od moci jeho, a nikdo nemohl vejíti do chrámu, dokavad se nevykonalo sedm ran těch sedmi andělů.</verse>
			</chapter>
			<chapter number="16">
				<verse number="1">I uslyšel jsem hlas veliký z chrámu, an praví sedmi andělům: jděte a vylijte sedm misek hněvu Božího na zem.</verse>
				<verse number="2">I odešel první a vylil misku svou na zem, a povstaly vředy kruté a bolestivé na lidech, kteří měli znamení šelmy, a na těch, kteří se klaněli obrazu jejímu.</verse>
				<verse number="3">A druhý anděl vylil svou misku na moře; i nastala krev jako mrtvého, a pomřela všecka bytost živá v moři.</verse>
				<verse number="4">A třetí anděl vylil svou misku na řeky a na prameny vod; i povstala krev.</verse>
				<verse number="5">A uslyšel jsem anděla vod, an praví: Spravedlivý jsi, Pane, jenž jsi a jenž jsi byl, svatý, že jsi to usoudil,</verse>
				<verse number="6">neboť prolili krev věřících i proroků, a dal jsi jim píti krev. Hodni jsou toho.</verse>
				<verse number="7">A uslyšel jsem oltář, an praví: Ano, Pane Bože všemohoucí, pravé jsou a spravedlivé soudy tvé.</verse>
				<verse number="8">A čtvrtý anděl vylil svou misku na slunce; i bylo mu dáno rozpáliti lidi ohněm,</verse>
				<verse number="9">a lidé byli rozpáleni vedrem velikým; i rouhali se jménu Boha, jenž má moc nad těmito ranami, a neučinili pokání, aby mu vzdali chválu.</verse>
				<verse number="10">A pátý anděl vylil svou misku na trůn šelmy; i zatmělo se království její, a (lidé) se kousali na svých jazycích pro bolest</verse>
				<verse number="11">a rouhali se Bohu nebeskému pro své bolesti a pro své vředy, ale nečinili pokání ze svých skutků.</verse>
				<verse number="12">A šestý anděl vylil svou misku na velikou tu řeku Eufrat; i vyschla voda její, aby se připravila cesta králům od východu slunce.</verse>
				<verse number="13">A viděl jsem z úst drakových a z úst šelmy a z úst nepravého proroka vycházeti tři duchy nečisté jako žáby.</verse>
				<verse number="14">Jsou to totiž duchové zloduchů, kteří činí divy; oni vycházejí na krále celého okrsku zemského, aby je shromáždili k válce v den veliký Boha všemohoucího. —</verse>
				<verse number="15">Hle, přicházím jako zloděj; blahoslavený jest, kdo bdí a zachovává roucha svá, aby nechodil nahý, a aby neviděli hanby jeho. —</verse>
				<verse number="16">I shromáždil je na místo, které po hebrejsku slove Harmagedon.</verse>
				<verse number="17">A sedmý anděl vylil svou misku na vzduch; i vyšel hlas veliký z chrámu od trůnu a pravil: Stalo se.</verse>
				<verse number="18">A nastalo blýskání a hřímání a hromobití; i zemětřesení stalo se veliké, jakého nebylo nikdy, co lidé byli na zemi; takové zemětřesení, tak veliké.</verse>
				<verse number="19">A roztrhlo se město to veliké ve tři části, a města pohanská padla, a Babylon ten veliký přišel na paměť před Bohem, aby mu dal kalich vína prchlivého hněvu svého.</verse>
				<verse number="20">A všeliký ostrov utekl, a hory nebyly nalezeny.</verse>
				<verse number="21">Také kroupy veliké jako centy padaly s nebe na lidí, a lidé rouhali se Bohu pro ránu krupobití, neboť jest to rána velmi veliká.</verse>
			</chapter>
			<chapter number="17">
				<verse number="1">I přišel jeden z těch sedmi andělů, kteří měli sedm misek, a mluvil se mnou řka: Pojď, ukážu ti soud nad nevěstkou tou velikou, která sedí na mnoha vodách,</verse>
				<verse number="2">s kterou králové pozemští smilnili a jejíž vínem smilným opojili se obyvatelé země.</verse>
				<verse number="3">A dovedl mě v duchu na poušť. I uzřel jsem ženu, ana sedí na šelmě šarlatové, plné jmen rouhavých, se sedmi hlavami a deseti rohy.</verse>
				<verse number="4">A ta žena byla oděna nachem a šarlatem a ozdobena zlatem a drahokamem i perlami, majíc ve své ruce kalich zlatý, plný ohavnosti a nečistoty svého smilství</verse>
				<verse number="5">a na čele svém napsané jméno: „Tajemství; Babylon ten veliký, matka smilství a ohavností zemských.“</verse>
				<verse number="6">A uviděl jsem tu ženu, ana jest opojena krví věřících a krví mučedníků Ježíšových. I podivil jsem se velice spatřiv ji.</verse>
				<verse number="7">A anděl mi řekl: Proč se divíš? Já ti povím tajemství té ženy i té šelmy, která ji nese, která má sedm hlav a deset rohů.</verse>
				<verse number="8">Šelma, kterou jsi uzřel, byla a není, a ona vystoupí z propasti a půjde v záhubu. I budou se diviti obyvatelé země, jichžto jména nejsou napsána v knize života od ustanovení světa, když uzří šelmu, že byla a není (a opět tu bude).</verse>
				<verse number="9">Tu jest na místě rozum, který má moudrost. Sedm hlav jest sedm hor, na nichž žena sedí,</verse>
				<verse number="10">a sedm králů jest to; pět jich padlo, jeden jest nyní a jiný ještě nepřišel, a když přijde, musí zůstati (jen) malou chvíli.</verse>
				<verse number="11">A tou šelmou, která byla a není, jest i ten osmý; on jest také z těch sedmi a jde v záhubu.</verse>
				<verse number="12">A deset rohů, které jsi viděl, jest deset králů, kteří království dosud neujali, ale jako králové obdrží moc se šelmou na jednu hodinu.</verse>
				<verse number="13">Ti mají jednu mysl a dávají sílu a moc svou šelmě.</verse>
				<verse number="14">Ti budou bojovati s Beránkem, ale Beránek je přemůže, neboť on jest pán nad pány a král nad králi, a s ním jsou ti, kteří jsou povoláni a vyvoleni a věrni.</verse>
				<verse number="15">I řekl mi: Vody, které jsi viděl, kde nevěstka sedí, jsou (kmenové a) zástupové a národové a jazykové.</verse>
				<verse number="16">A těch deset rohů které jsi viděl, i šelma, ti budou nenáviděti nevěstku, i zpustoší ji a svléknou do naha a budou jísti maso její a spálí ji ohněm,</verse>
				<verse number="17">neboť Bůh dal v srdce jejich, aby učinili úradek jeho a aby dali království své šelmě, dokavad by se nedokonala slova Boží.</verse>
				<verse number="18">A ta žena, kterou jsi viděl, město jest to veliké, které má království nad králi země.</verse>
			</chapter>
			<chapter number="18">
				<verse number="1">Potom jsem uviděl jiného anděla, an sestupuje s nebe a má moc velikou, a země se osvítila od slávy jeho.</verse>
				<verse number="2">I vykřikl hlasem velikým řka: Padl, padl Babylon, ten veliký, a stal se obydlím duchů zlých a vězením všelikého ducha nečistého, i vazbou všeho ptactva nečistého a odporného,</verse>
				<verse number="3">neboť z hněvňého vína smilství jeho pili všichni národové, a králové zemští smilnili s ním, a kupci zemští zbohatli z mohutného rozkošnictví jeho.</verse>
				<verse number="4">A uslyšel jsem jiný hlas s nebe, an praví: Vyjděte z něho, lide můj, abyste se nezúčastnili v hříších jeho a nedostali z ran jeho,</verse>
				<verse number="5">neboť hříchy jeho dostihly až k nebi a Bůh se rozpomenul na nepravosti jeho.</verse>
				<verse number="6">Odplaťte mu, jakož i on činil, a dejte (mu) dvojnásobně podle skutků jeho; v kalich, ve který naléval, nalejte mu dvojnásobně.</verse>
				<verse number="7">Kolik se oslavoval a rozkošil, tolik mu dejte muk a zármutku. Poněvadž praví ve svém srdci: „Sedím jako královna a vdovou nejsem a zármutku neuzřím“,</verse>
				<verse number="8">proto v jeden den přijdou rány jeho, smrt a zármutek i hlad, a bude spálen ohněm, neboť silný jest Pán Bůh, jenž ho bude souditi.</verse>
				<verse number="9">I budou plakati a kvíliti nad ním králové pozemští, kteří s ním smilnili a rozkošili, když uzří dým požáru jeho,</verse>
				<verse number="10">stojíce z dáli pro strach před mukami jeho a říkajíce: Běda, běda, město to veliké, Babylone, město to silné, že v jedné hodině přišel soud tvůj.</verse>
				<verse number="11">Také kupci pozemští budou plakali a se rmoutiti nad ním, poněvadž zboží jejich nikdo již nebude kupovati,</verse>
				<verse number="12">zboží zlata a stříbra a drahokamů a perel i kmentu a nachu a hedvábí a šarlatu, i všelikého dřeva thujového a všelikého nářadí ze slonové kosti a všelikého nářadí ze dřeva drahého i z mědi a železa a mramoru,</verse>
				<verse number="13">též skořice a amomu a věci vonných a masti a kadidla, i vína a oleje, běle a pšenice, skotů a ovec, koní a vozů i otroků a duší lidských;</verse>
				<verse number="14">také ovoce, po kterém toužila duše tvá, odešlo od tebe, a všecko, co jest cenné a skvostné, ztratilo se pro tebe a již nikdy se to nenalezne.</verse>
				<verse number="15">Kupci těchto věcí, kteří z něho zbohatli, zdaleka budou státi pro strach před jeho mukami, plačíce a truchlíce</verse>
				<verse number="16">a říkajíce: Běda, běda, město to veliké, které bylo oděno kmentem i nachem a šarlatem a ozdobeno zlatem i drahým kamením a perlami,</verse>
				<verse number="17">neboť v jedné hodině zpustošilo se tak veliké bohatství! A každý kormidelník a každý plavec pobřežní i lodníci a všichni, kteří pracuji na moři, postavili se zdaleka</verse>
				<verse number="18">a vykřikli vidouce kouř požáru jeho a pravili: Které (město) jest podobno tomuto městu velikému?</verse>
				<verse number="19">I posypali prachem hlavu svou a vykřikli plačíce a kvílíce a řkouce: Běda, běda, město to veliké, ve kterém všichni, kdo měli lodi na moři, zbohatli z jeho bohatství, neboť v jediné hodině bylo zpustošeno!</verse>
				<verse number="20">Raduj se nad ním nebe a světci i apoštolé a proroci, neboť Bůh vykonal soud za vás nad ním.</verse>
				<verse number="21">I zdvihl jeden silný anděl kámen jako žernov veliký a vrhl jej do moře řka: Takto s prudkostí bude vržen Babylon, město to veliké, a nebude již nalezen.</verse>
				<verse number="22">A hlas pěvců citerních a zpěváků i pištců a trubačů neuslyší se již v tobě, a žádný řemeslník kteréhokoli řemesla nenalezne se již v tobě, a zvuk mlýna neuslyší se již v tobě,</verse>
				<verse number="23">a světlo lampy nezasvítí již v tobě, a hlas ženichův a nevěstin neuslyší se již v tobě, neboť kupci tvoji byli velmoži pozemští, neboť tvými kouzly byli svedeni všichni národové.</verse>
				<verse number="24">A nalezla se v něm krev proroků a světců a všech těch, kteří byli usmrceni na zemi.</verse>
			</chapter>
			<chapter number="19">
				<verse number="1">Potom jsem uslyšel jako veliký hlas mnoha zástupů v nebi, ani praví: Alleluja, spása a sláva i moc jest Boha našeho,</verse>
				<verse number="2">neboť pravé jsou a spravedlivé soudy jeho, ježto vykonal soud nad nevěstkou tou velikou, která pokazila zemi smilstvím svým, a pomstil krev služebníků svých z rukou jejích.</verse>
				<verse number="3">A opět řekli: „Alleluja,“ A dým její vystupuje na věky věků.</verse>
				<verse number="4">I padli dvacet čtyři starci a čtyři živočichové a poklonili se Bohu, jenž seděl na trůně, říkajíce: Amen, alleluja.</verse>
				<verse number="5">A vyšel hlas s trůnu, jenž pravil: Chvalte Boha našeho všichni služebníci jeho a kdo se ho bojíte, malí i velicí.</verse>
				<verse number="6">I uslyšel jsem jako hlas zástupu četného a jako hukot veliké vody a jako hřmění silného hromobití, které pravilo: Alelluja, neboť ujal království Pán Bůh náš všemohoucí.</verse>
				<verse number="7">Radujme se a plesejme a vzdejme mu chválu, neboť přišla svatba Beránkova a nevěsta jeho se připravila.</verse>
				<verse number="8">A bylo jí dáno, aby se oblékla v jemné plátno běloskvoucí, čisté. Jemným plátnem totiž jsou spravedlivé skutky světců.</verse>
				<verse number="9">I řekl mi: Napiš: Blahoslavení jsou ti, kteří jsou povoláni k svatební hostině Beránkově. A řekl mi: To jsou pravdivá slova Boží.</verse>
				<verse number="10">I padl jsem k nohám jeho, abych se mu poklonil. Ale (on) mi řekl: Hleď ať toho nečiníš; jsem spoluslužebník tvůj i bratří tvých, kteří mají svědectví o Ježíšovi. Bohu se klaněj. Svědectví o Ježíšovi totiž jest duch prorocký.</verse>
				<verse number="11">A uviděl jsem nebe otevřené, a hle, kůň bílý a ten, jenž na něm sedí, slove Věrný a Pravdivý a se spravedlností soudí a bojuje.</verse>
				<verse number="12">Oči jeho jako plamen ohně a na hlavě jeho mnoho věnců: má jméno napsané, jehož nikdo nezná, leč on sám,</verse>
				<verse number="13">a jest oděn v roucho krví zbarvené; jméno jeho zove se Slovo Boží.</verse>
				<verse number="14">A vojska nebeská jela za ním na bílých koních, oblečena v jemné plátno, bílé, čisté.</verse>
				<verse number="15">A z úst jeho vychází meč (na obě strany) ostrý, aby jím bil pohany. A on bude je spravovati berlou železnou a on tlačí lis vína prchlivého hněvu Boha všemohoucího.</verse>
				<verse number="16">Na rouchu, a to na bedru svém, má napsáno: Král nad králi a pán nad pány.</verse>
				<verse number="17">A uviděl jsem jednoho anděla, an stojí ve slunci, a ten vykřikl hlasem velikým řka všem ptákům, kteří lítali uprostřed na nebi: Pojďte, shromažďte se k veliké hostině Boží,</verse>
				<verse number="18">abyste pojedli těla králů, těla tisícníků a těla siláků, těla koní a těch, kteří na nich sedí, a těla všech, svobodníků i nevolníků, malých i velikých.</verse>
				<verse number="19">A uviděl jsem šelmu a krále pozemské i vojska jejich shromážděná, aby vedla válku s tím, jenž seděl na koni, a s vojskem jeho.</verse>
				<verse number="20">I byla jata šelma a s ní ten prorok nepravý, jenž byl činil před ní divy, kterými svedl ty, kteří přijali znamení šelmy a kteří se klaněli obrazu jejímu; ti oba byli vrženi za živa do jezera ohnivého, hořícího sírou.</verse>
				<verse number="21">A ostatní byli zabiti mečem, vyšlým z úst toho, jenž seděl na koni; a všichni ptáci nasytili se těly jejich.</verse>
			</chapter>
			<chapter number="20">
				<verse number="1">A uviděl jsem anděla, an sestupuje s nebe, maje klíč od propasti a řetěz veliký v ruce své.</verse>
				<verse number="2">I uchopil draka, hada starého, jenžto jest ďábel a satan, a svázav ho na tisíc roků,</verse>
				<verse number="3">uvrhl jej do propasti a zavřel i zapečetil nad ním, aby nesváděl již národů, dokavad by se nenaplnilo tisíc roků. Potom musí býti rozvázán na krátký čas.</verse>
				<verse number="4">A uviděl jsem trůny; i posadili se na nich, a byl jim dán soud, též duše těch, kteří byli sťati pro svědectví Ježíšovo a pro slovo Boží, i těch, kteří se neklaněli šelmě ani obrazu jejímu, ani nepřijali znamení na čelo neb na ruku svou; a (ti) žili a kralovali s Kristem po tisíc roků.</verse>
				<verse number="5">Ostatní mrtví neožili, dokavad by se nenaplnilo tisíc roků. To jest vzkříšení první.</verse>
				<verse number="6">Blahoslavený a svatý je ten, kdo má účast ve vzkříšení prvním; nad nimi smrt druhá moci nemá, nýbrž budou kněžími Božími a Kristovými a budou s ním kralovati po tisíc roků.</verse>
				<verse number="7">A když se naplní těch tisíc roků, satan bude puštěn ze své vazby; i vyjde, aby sváděl národy, kteří jsou na čtyřech úhlech země, Goga to a Magoga, a aby shromáždil je k válce; počet jejich (jest) jako písek mořský.</verse>
				<verse number="8">A vyšli na šíř země a obklíčili tábor světců a město milé.</verse>
				<verse number="9">I sestoupil oheň od Boha s nebe a strávil je,</verse>
				<verse number="10">a ďábel, jenž je sváděl, byl vržen do jezera ohnivého a sirnatého, kde jest i šelma a prorok nepravý, a budou trápeni ve dne i v noci na věky věků.</verse>
				<verse number="11">Také jsem uviděl trůn veliký, bílý, a toho, jenž na něm seděl; před jeho obličejem utekla země i nebe a nenalezlo se pro ně místo.</verse>
				<verse number="12">A uzřel jsem mrtvé, veliké i malé, ani stoji před trůnem; i otevřely se knihy, též jiná kniha byla otevřena, to jest (kniha) života, a mrtví byli souzeni z toho, co bylo napsáno v knihách, podle skutků svých.</verse>
				<verse number="13">Moře totiž vydalo mrtvé, kteří byli v něm, a smrt i místo zemřelých vydaly (své) mrtvé, kteří byli v nich, a (ti) byli souzeni každý podle skutků svých.</verse>
				<verse number="14">A smrt i místo zemřelých byly uvrženy do jezera ohnivého. To jest smrt druhá, jezero ohnivé.</verse>
				<verse number="15">A kdo nebyl nalezen zapsán v knize života, byl uvržen do jezera ohnivého.</verse>
			</chapter>
			<chapter number="21">
				<verse number="1">A uviděl jsem nové nebe a novou zemi, neboť první nebe a první země pominuly, a moře již není.</verse>
				<verse number="2">Také jsem uviděl město svaté, Jerusalem nový, an sestupuje s nebe od Boha jsa připraven jako nevěsta ozdobená pro muže svého.</verse>
				<verse number="3">A uslyšel jsem hlas veliký s nebe, an praví: Hle stánek Boží s lidmi a přebývati bude s nimi, a oni budou jeho lidem, a on, Bůh, s nimi bude jejich Bohem;</verse>
				<verse number="4">a (Bůh) setře všelikou slzu s očí jejich, a smrti nebude již; ani zármutku, ani křiku, ani bolesti nebude již, neboť první věci pominuly.</verse>
				<verse number="5">I řekl ten, jenž seděl na trůně: Hle, obnovuji všecko. A řekl mi: Napiš (to), neboť tato slova jsou spolehlivá a pravdivá.</verse>
				<verse number="6">A řekl mi: Stalo se. Já jsem alfa a omega, počátek a konec. Já dám žíznivému z pramene vody živé zadarmo.</verse>
				<verse number="7">Kdo zvítězí, obdrží to, a (já) budu mu Bohem, a on bude mi synem.</verse>
				<verse number="8">Bázlivci však a nevěrci a ohavníci a vrazi i smilníci a čarodějníci a modláři a všichni lháři budou míti díl v jezeře hořícím ohněm a sírou; to je smrt druhá.</verse>
				<verse number="9">I přišel jeden z těch sedmi andělů, kteří měli sedm misek plných sedmi ran posledních, a mluvil se mnou řka: Pojď, ukáži ti nevěstu, manželku Beránkovu.</verse>
				<verse number="10">I odvedl mě v duchu na horu velikou a vysokou, a ukázal mi město svaté, Jerusalem, ano sestupuje s nebe od Boha,</verse>
				<verse number="11">majíc velebnost božskou. Lesk jeho byl podoben kameni nejdražšímu, jako kameni jaspisovému, jasnému jako křišťál.</verse>
				<verse number="12">Mělo hradbu velikou a vysokou s dvanácti branami a na branách dvanáct andělů a jména napsaná, totiž jména dvanácti pokolení synů israelských;</verse>
				<verse number="13">od východu tři brány, od severu tři brány, od jihu tři brány, a od západu tři brány.</verse>
				<verse number="14">A hradba městská měla dvanáct základů a na nich dvanácte jmen dvanácti apoštolů Beránkových.</verse>
				<verse number="15">A ten jenž mluvil se mnou, měl jakožto míru třtinu zlatou, aby změřil město i brány a hradby jeho.</verse>
				<verse number="16">jest pak to město položeno ve čtverhranu, a délka jeho jest tak veliká jako šířka. I změřil město třtinou na dvanáct tisíc honů, a délka i šířka a výška jeho jsou stejné.</verse>
				<verse number="17">Také změřil hradbu jeho stočtyřicetčtyři lokty; míra to lidská, které užil anděl.</verse>
				<verse number="18">Stavba hradby jeho byla z jaspisu, město pak samo bylo čisté zlato, podobné čistému sklu.</verse>
				<verse number="19">Základy hradby městské byly ozdobeny všelikým drahokamem; základ první byl z jaspisu, druhý ze safíru, třetí z chalcedonu, čtvrtý ze smaragdu,</verse>
				<verse number="20">pátý ze sardonyxu, šestý ze sardisu, sedmý z chrysolitu, osmý z berylu, devátý z topasu, desátý z chrysoprasu, jedenáctý z hyacintu, dvanáctý z ametystu.</verse>
				<verse number="21">A dvanáct bran (bylo) dvanáct perel; jedna každá brána byla z jedné perly, a náměstí města bylo čisté zlato jako průhledné sklo.</verse>
				<verse number="22">Chrámu jsem v něm neviděl, neboť Pán Bůh všemohoucí jest chrámem jeho, a Beránek.</verse>
				<verse number="23">A to město nepotřebuje slunce ani měsíce, aby mu svítily, neboť velebnost Boží je osvítila, a svící jeho jest Beránek.</verse>
				<verse number="24">I budou choditi národové ve světle jeho a králové země přinesou slávu a čest svou do něho.</verse>
				<verse number="25">A brány jeho nebudou se zavírati za dne, neboť noci tam nebude;</verse>
				<verse number="26">a přinesou do něho slávu a čest národů.</verse>
				<verse number="27">A nevejde do něho nic poskvrněného, ani kdo páše ohavnost a lež, leč jen ti, kteří jsou napsáni v Beránkové knize života.</verse>
			</chapter>
			<chapter number="22">
				<verse number="1">I ukázal mi proud vody životné, běloskvoucí jako křišťál, který vycházel z trůnu Božího a Beránkova.</verse>
				<verse number="2">Uprostřed náměstí jeho a po obou stranách proudu byl strom života, který přinášel dvanáctero plodů, vydávaje každého měsíce plod svůj, a listí stromu toho (slouží) k vyléčení národů.</verse>
				<verse number="3">A nebude již kletby žádné; ale trůn Boží a Beránkův bude v něm, a služebníci jeho budou mu sloužiti a</verse>
				<verse number="4">budou patřiti na jeho tvář, a jméno jeho bude na čelech jejich.</verse>
				<verse number="5">A noci nebude již, ani nebudou potřebovati světla svíčkového a světla slunečného, neboť Pán Bůh je bude osvěcovati a budou kralovati na věky věkův.</verse>
				<verse number="6">I řekl mi: Tato slova jsou (zcela) spolehlivá a pravdivá, a Pán Bůh duchů prorockých poslal anděla svého, aby ukázal služebníkům jeho, co se má státi v brzku.</verse>
				<verse number="7">A hle, přijdu brzy. Blahoslavený, kdo ostříhá prorockých slov knihy této.</verse>
				<verse number="8">A já, Jan, jsem ten, jenž jsem slyšel a viděl tyto věci. A když jsem je uslyšel a uviděl, padl jsem, abych se poklonil před nohama anděla, jenž mi to ukázal.</verse>
				<verse number="9">Ale (on) řekl mi: Hleď, ať toho nečiníš; jsem spoluslužebník tvůj i bratří tvých proroků a těch, kteří ostříhají slov knihy této. Bohu se klaněj.</verse>
				<verse number="10">I řekl mi: Nezapečeťuj prorockých slov knihy této, neboť čas blízko jest.</verse>
				<verse number="11">Kdo škodí, uškoď ještě; kdo jest poskvrněn, poskvrň se ještě a kdo jest spravedlivý, ospravedlniž se ještě, kdo svatý, posvěť se ještě.</verse>
				<verse number="12">Hle, přijdu brzy a odplata moje se mnou, abych odplatil každému podle skutků jeho.</verse>
				<verse number="13">Já jsem alfa a omega, první a poslední, počátek a konec.</verse>
				<verse number="14">Blahoslavení, kdo umývají roucha svá (v krvi Beránkově), aby měli právo ke stromu života a vešli branami do města.</verse>
				<verse number="15">Vně budou psi a čarodějníci a smilníci a vrahové i modláři a každý, kdo miluje a činí lež.</verse>
				<verse number="16">Já, Ježíš, poslal jsem anděla svého, abych vám osvědčil věci tyto v církvích, já jsem kořen a rod Davidův, hvězda jasná a jitřní.</verse>
				<verse number="17">A duch i nevěsta praví: Přijď. A kdo slyší, řekni: Přijď. A kdo žízní, přijdiž, a kdo chce, naber vody životné zadarmo.</verse>
				<verse number="18">Osvědčuji pak já každému, kdo slyší prorocká slova knihy této: Jestliže by někdo přidal k těmto věcem, Bůh přidá na něho ran napsaných v knize této;</verse>
				<verse number="19">a jestliže by kdo odňal od slov knihy proroctví tohoto, Bůh odejme díl jeho od stromu života a z města svatého, z toho, co napsáno jest v knize této.</verse>
				<verse number="20">Ten, jenž osvědčuje tyto věci, praví: Ano, přijdu brzy. Amen, přijď Pane Ježíši.</verse>
				<verse number="21">Milost Pána našeho Ježíše Krista (buď) se všemi vámi. Amen.</verse>
			</chapter>
		</book>
	</testament>
</bible>
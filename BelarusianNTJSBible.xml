<?xml version="1.0" encoding="UTF-8"?>
<bible translation="Belarusian Bible Maley (© 1931, 1948; у 1985, 1991 унесены праўкі)" status="Public Domain: Лукаш Дзекуць-Малей, Антон Луцкевіч" link="https://biblia.by/dz-maley/60/2/#2">
	<testament name="New">
		<book number="40">
			<chapter number="1">
				<verse number="1">Кніга радаводу Ісуса Хрыста, cына Давідавага, сына Аўраамавага.</verse>
				<verse number="2">Аўраам спарадзіў Ісаака; Ісаак спарадзіў Якава; Якаў спарадзіў Юду і братоў яго;</verse>
				<verse number="3">Юда спарадзіў Фарэса і Зару ад Фамары; Фарэс спарадзіў Эсрома; Эсром спарадзіў Арама;</verse>
				<verse number="4">Арам спарадзіў Амінадава; Амінадаў спарадзіў Наасона; Наасон спарадзіў Салмона;</verse>
				<verse number="5">Салмон спарадзіў Ваоза ад Рахавы; Ваоз спарадзіў Авіда ад Руфі;</verse>
				<verse number="6">Авід спарадзіў Ясея; Ясей спарадзіў Давіда цара; Давід цар спарадзіў Салямона ад Ур’явай;</verse>
				<verse number="7">Салямон спарадзіў Раваама; Раваам спарадзіў Авію; Авія спарадзіў Асу;</verse>
				<verse number="8">Аса спарадзіў Ясафата; Ясафат спарадзіў Ярама; Ярам спарадзіў Озію;</verse>
				<verse number="9">Озія спарадзіў Яфама; Яфам спарадзіў Ахаза; Ахаз спарадзіў Язэкію;</verse>
				<verse number="10">Язэкія спарадзіў Манасію; Манасія спарадзіў Амона; Амон спарадзіў Іосію;</verse>
				<verse number="11">Іосія спарадзіў Якіма; Якім спарадзіў Яхоньню ды братоў яго, перад перасяленьнем у Вавілон.</verse>
				<verse number="12">Пасьля-ж перасяленьня ў Вавілон Яхоньня спарадзіў Саляфііла; Саляфііл спарадзіў Зарававэля;</verse>
				<verse number="13">Зарававэль спарадзіў Авіуда; Авіуд спарадзіў Эліакіма; Эліакім спарадзіў Азора;</verse>
				<verse number="14">Азор спарадзіў Садока; Садок спарадзіў Ахіма; Ахім спарадзіў Эліуда;</verse>
				<verse number="15">Эліуд спарадзіў Элеазара; Элеазар спарадзіў Матфана; Матфан спарадзіў Якава;</verse>
				<verse number="16">Якаў спарадзіў Язэпа, мужа Марыі, ад каторай нарадзіўся Ісус, называны Хрыстос.</verse>
				<verse number="17">Гэтак усіх радоў ад Аўраама да Давіда чатырнаццаць радоў; і ад Давіда да перасяленьня ў Вавілон чатырнаццаць радоў; і ад перасяленьня ў Вавілон да Хрыста чатырнаццаць радоў.</verse>
				<verse number="18">Ражство Ісуса Хрыста было вось як: па заручынах маткі Яго Марыі з Язэпам, раней іхняга вясельля, выявілася, што яна цяжарная ад Духа Сьвятога.</verse>
				<verse number="19">Язэп жа, муж яе, будучы праведным і ня хочучы агаласіць яе, хацеў тайком адпусьціць яе.</verse>
				<verse number="20">Але, калі ён падумаў гэтае, вось Ангел Гасподні зьявіўся яму ўва сьне і сказаў: Язэп, сын Давідаў! Ня бойся прыняць Марыю, жонку тваю, бо зарадзіўшаеся ў ёй ёсьць ад Духа Сьвятога;</verse>
				<verse number="21">вось жа народзіць Сына, і дасі Яму імя Ісус, бо Ён спасе людзей Сваіх ад грахоў іх.</verse>
				<verse number="22">А ўсё гэтае здарылася, каб збылося сказанае Госпадам праз прарока, які кажа:</verse>
				<verse number="23">вось Дзяўчына прыйме ў нутро і народзіць Сына; і дадуць Яму імя Эмануіл, гэта значыць: з намі Бог. (Ісая 7:1)</verse>
				<verse number="24">Устаўшы зо-сну, Язэп зрабіў, як загадаў яму Ангел Гасподні, і прыняў жонку сваю,</verse>
				<verse number="25">і ня ведаў яе, ажно нарадзіла Сына свайго першароднага, і ён даў Яму імя: Ісус.</verse>
			</chapter>
			<chapter number="2">
				<verse number="1">Калі-ж Ісус нарадзіўся ў Віфляеме Юдэйскім у дні цара Ірада, прыйшлі ў Ерузалім магі з усходу і кажуць:</verse>
				<verse number="2">Дзе народжаны Цар Юдэйскі? бо мы бачылі зорку Яго на ўсходзе і прыйшлі пакланіцца Яму.</verse>
				<verse number="3">Пачуўшы гэтае, Ірад цар занепакоіўся і ўвесь Ерузалім з ім.</verse>
				<verse number="4">I, сабраўшы ўсіх архірэяў і кніжнікаў народных, пытаўся у іх: дзе належа нарадзіцца Хрысту?</verse>
				<verse number="5">Яны-ж сказалі яму: у Віфляеме Юдэйскім, бо гэтак напісана праз прарока:</verse>
				<verse number="6">I ты, Віфляем, зямля Юдзіна, нічым ня меншы за ваяводзтвы Юдавы, бо з цябе выйдзе Правадыр, Каторы ўпасе народ Мой Ізраільскі. (Міх 5:2)</verse>
				<verse number="7">Тады Ірад, тайком прыклікаўшы магаў, выведаў ад іх час зьяўленьня зоркі.</verse>
				<verse number="8">I, паслаўшы іх у Віфляем, сказаў: пайдзеце, добра разьведайце пра Дзіцятка і, калі знойдзеце, паведаміце мяне, каб і мне пайсьці пакланіцца Яму.</verse>
				<verse number="9">Яны, выслухаўшы цара, пайшлі. I вось зорка, якую бачылі яны на ўсходзе, ішла перад імі, пакуль нарэшце прыйшоўшы не супынілася над месцам, дзе было Дзіця.</verse>
				<verse number="10">Угледзіўшы-ж зорку, яны ўзрадаваліся вялікаю радасьцяй.</verse>
				<verse number="11">І, увайшоўшы ў дом, убачылі Дзіцятка з Марыяй, маткаю Яго, і ўпаўшы пакланіліся Яму; і, адчыніўшы скарбы сваі, прынясьлі Яму падарункі: золата, ладан і сьмірну.</verse>
				<verse number="12">I, меўшы ў Сьне наказ ад Бога не варочацца да Ірада, іншым шляхам адыйшлі ў старану сваю.</verse>
				<verse number="13">Калі-ж яны адыйшлі, вось, Ангел Гасподні зьяўляецце ў сьне Язэпу і кажа: устань, вазьмі Дзіця і матку Яго і бяжы ў Эгіпет і будзь там, дакуль не скажу табе; бо Ірад хоча шукаць Дзіцятка, каб загубіць Яго.</verse>
				<verse number="14">Ён устаў уначы, узяў Дзіцятка й матку Яго і пайшоў у Эгіпет.</verse>
				<verse number="15">I там быў да сьмерці Ірада, каб збылося сказанае Госпадам праз прарока, які кажа: з Эгіпту паклікаў Я сына Майго. (Осія 11:1)</verse>
				<verse number="16">Тады Ірад, угледзіўшы, што магі з яго пасьмяяліся, вельмі разгневаўся і паслаў выбіць усіх дзяцей у Віфляеме і ўсіх ваколіцах яго, ад двох гадоў і малодшых, водле часу, які выведаў ад магаў.</verse>
				<verse number="17">Тады збылося сказанае праз прарока Ерамію, каторы кажа:</verse>
				<verse number="18">Голас у Раме чутны, плач і рыданьне і лямант вялікі; Рахіль плача па дзецях сваіх і ня хоча ўцешыцца, бо іх няма. (Ерам 31:15)</verse>
				<verse number="19">Па сьмерці-ж Ірада, вось Ангел Гасподні ў сьне зьяўляецца Язэпу ў Эгіпце</verse>
				<verse number="20">і кажа: устань, вазьмі Дзіцятка і матку Яго і йдзі ў зямлю Ізраіляву, бо памёрлі шукаўшыя душы Дзіцяці.</verse>
				<verse number="21">к Ён устаў, узяў Дзіцятка і матку Яго і прыйшоў у зямлю Ізраіляву.</verse>
				<verse number="22">А пачуўшы, што ў Юдэі пануе Архелай замест Ірада, бацькі свайго, пабаяўся туды йсьці; але, папярэджаны ад Бога ў сьне, пайшоў у межы Галілейскія.</verse>
				<verse number="23">I, прыйшоўшы, асеў у месьце, званым Назарэт, каб споўнілася сказанае праз прарокаў, што Ён Назарэем назавецца. (Суд. 13:5)</verse>
			</chapter>
			<chapter number="3">
				<verse number="1">У тыя дні прыходзіць Іоан Хрысьціцель, навучаючы ў пустыні Юдэйскай</verse>
				<verse number="2">і кажучы: пакайцеея, бо наблізілася царства нябеснае.</verse>
				<verse number="3">Бо ён той, пра якога сказаў прарок Ісая: голас гукаючага ў пустыні: гатуйце дарогу Госпаду, простымі рабеце сьцежкі Яму. (Ісая 40:3)</verse>
				<verse number="4">Сам жа Іоан меў адзеньне з вярблюдавага валосься і скураны пояс на паясьніцы сваёй, а ядою яго была шаранча і дзікі мёд.</verse>
				<verse number="5">Тады Ерузалім ды ўся Юдэя і ўсе ваколіцы Іорданскія выходзілі да яго</verse>
				<verse number="6">і хрысьціліся ў яго ў Іордане, спавядаючыся з грахоў сваіх.</verse>
				<verse number="7">Убачыўшы-ж многа фарысэяў і садукеяў, якія ішлі да яго хрысьціцца, сказаў ім: плод яхіднавы! Хто навучыў вас уцякаць ад будучага гневу?</verse>
				<verse number="8">Учыніце-ж плады, дастойныя пакаяньня,</verse>
				<verse number="9">і ня думайце гаварыць у думках сваіх: бацька ў нас Аўраам; бо кажу вам, што Бог можа з каменьняў гэтых падняць дзяцей Аўрааму.</verse>
				<verse number="10">Ужо й сякера ля караня дзярэў ляжыць: кожнае дрэва, якое не дае плоду, ссякаюць і кідаюць у агонь.</verse>
				<verse number="11">Я хрышчу вас у вадзе ў пакаяньне, але той, што йдзе за мною, дужэйшы за мяне, я ня варт нясьці вобуй Яго. Ён будзе хрысьціць вас у Духу Сьвятым і ў вагні.</verse>
				<verse number="12">Лапата Яго ў руцэ Яго, і Ён ачысьціць гумно сваё і зьбярэ пшаніцу сваю ў сьвіран, а салому спаліць агнём неўгасаючым.</verse>
				<verse number="13">Тады прыходзіць Ісус з Галілеі на Іордан да Іоана хрысьціцца ў яго.</verse>
				<verse number="14">Іоан жа ўстрымліваў Яго, кажучы: мне трэба хрысьціцца ў Цябе, а Ты прыходзіш да мяне.</verse>
				<verse number="15">Але Ісус сказаў яму ў адказ: пакінь цяпер; бо гэтак нам належыць выпаўніць усякую праўду. Тады Іоан дапускае Яго.</verse>
				<verse number="16">I, ахрысьціўшыся, Ісус зараз жа выйшаў з вады, і вось расчыніліся Яму нябёсы, і ўгледзіў Іоан Духа Божага, Каторы зыходзіў, як галуб, і спускаўся на Яго.</verse>
				<verse number="17">I вось голас з неба гаворачы: Гэты ёсьць Сын Мой улюблены, якому спагадаю.</verse>
			</chapter>
			<chapter number="4">
				<verse number="1">Тады Ісус заведзены быў Духам у пустыню дзеля спакусы ад нячыстага.</verse>
				<verse number="2">I, прапасьціўшы сорак дзён ды сорак ночаў, нарэшце захацеў есьці.</verse>
				<verse number="3">I прыступіўся да Яго спакусьнік і сказаў: калі Ты Сын Божы, скажы, каб каменьні гэтыя зрабіліся хлебамі.</verse>
				<verse number="4">Ён жа адказаў яму: напісана: ня хлебам адным жыць будзе чалавек, але ўсякім словам, выходзячым з вуснаў Божых. (Другазак 8:3)</verse>
				<verse number="5">Потым бярэ Яго д’ябал у сьвятое места і стаўляе на крыле храму</verse>
				<verse number="6">ды кажа Яму: калі Ты Сын Божы, кінься ўніз, бо напісана: Ангелам Сваім накажа пра Цябе, і на руках панясуць Цябе, каб не спаткнуўся аб камень нагою Тваею. (Пс. 90:11-12)</verse>
				<verse number="7">Ісус сказаў яму: ізноў жа напісана: не спакушай Госпада Бога твайго. (Другазак. 6:16)</verse>
				<verse number="8">Ізноў бярэ Яго нячысты на вельмі высокую гару і паказвае Яму ўсе царствы сьвету і славу іх.</verse>
				<verse number="9">I кажа Яму: усё гэтае дам Табе, калі ўпаўшы паклонішся мне.</verse>
				<verse number="10">Тады Ісус кажа яму: адыйдзі ад Мяне, шатан; бо напісана: Госпаду Богу твайму кланяйся і Яму аднаму служы. (Другазак 6:13)</verse>
				<verse number="11">Тады пакідае Яго д’ябал; і вось Ангелы прыступіліся і служылі Яму.</verse>
				<verse number="12">Дачуўшыся-ж, што Іоан у вязьніцы, Ісус адыйшоў у Галілею.</verse>
				<verse number="13">I, пакінуўшы Назарэт, прыйшоў і асеў у Капэрнауме прыморскім, у местах Завулонавых і Нэфалімавых,</verse>
				<verse number="14">каб збылося сказанае праз прарока Ісаю, які кажа: зямля Завулонава і зямля Нэфалімава, на дарозе прыморскай за Іорданам, Галілея паганская,</verse>
				<verse number="15">***</verse>
				<verse number="16">народ, седзячы ў цемры, угледзіў сьвятло вялікае, і тым, што сядзелі ў краіне й ценю сьмерці, зазьзяла сьвятло. (Ісая 9:1-2)</verse>
				<verse number="17">3 таго часу Ісус пачаў абвяшчаць і казаць: п акайцеся, бо наблізілася царства нябеснае.</verse>
				<verse number="18">Праходзячы-ж недалёка мора Галілейскага, Ён убачыў двух братоў, Сымона, называнага Пятром, і Андрэя, брата яго, закідаючых сеткі ў мора, бо яны былі рыбаловы,</verse>
				<verse number="19">і кажа ім: ідзеце за Мною, і Я зраблю вас лаўцамі чалавекаў.</verse>
				<verse number="20">I яны зараз жа, пакінуўшы сеці, пайшлі за Ім.</verse>
				<verse number="21">Ідучы стуль далей, убачыў Ён другіх двух братоў, Якава Завядзеявага і Яна, брата яго, у чаўне з Завядзеем, бацькам іх, праўлючых сеці свае, і паклікаў іх.</verse>
				<verse number="22">I яны зараз жа, пакінуўшы човен і бацьку свайго, пайшлі за Ім.</verse>
				<verse number="23">I хадзіў Ісус па ўсёй Галілеі, навучаючы ў школах іх і абвяшчаючы Эвангельле царства ды лечучы ўсякую хворасьць і ўсякую немач у людзей.</verse>
				<verse number="24">I прайшлі аб Ім чуткі па ўсёй Сырыі, і прыводзілі да Яго ўсіх нядужых, з рознымі хворасьцямі й прыпадкамі, і апанаваных нячыстым, і люнатыкаў, і спараліжаваных, і Ён іх аздараўляў.</verse>
				<verse number="25">I йшло за Ім множства народу з Галілеі і Дзесяціградзьдзя і Ерузаліму і Юдэі і з таго боку Іордану.</verse>
			</chapter>
			<chapter number="5">
				<verse number="1">Убачыўшы грамады народу, Ён узышоў на гару, і, калі сеў, прыступілі да Яго вучні Яго.</verse>
				<verse number="2">I Ён, расчыніўшы вусны Свае, навучаў іх кажучы:</verse>
				<verse number="3">Шчасьлівыя ўбогія духам, бо іх ёсьць Царства Нябеснае.</verse>
				<verse number="4">Шчасьлівыя плачучыя, бо яны ўцешацца.</verse>
				<verse number="5">Шчасьлівыя ціхія, бо яны ўнасьледуюць зямлю.</verse>
				<verse number="6">Шчасьлівыя галодныя і прагнучыя праўды, бо яны насыцяцца.</verse>
				<verse number="7">Шчасьлівыя міласьцівыя, бо яны будуць памілаваны.</verse>
				<verse number="8">Шчасьлівыя чыстыя сэрцам, бо яны Бога ўбачаць.</verse>
				<verse number="9">Шчасьлівыя міратворцы, бо яны сынамі Божымі будуць названы.</verse>
				<verse number="10">Шчасьлівыя, каго гоняць за праўду, бо іх ёсьць Царства Нябеснае.</verse>
				<verse number="11">Шчасьлівыя вы, калі будуць зьдзекавацца над вамі і перасьледаваць вас і ўсяляк несправядліва абгаварываць вас за Мяне.</verse>
				<verse number="12">Радуйцеся і цешцеся, бо вялікая нагарода вашая на небе; так гналі і прарокаў, якія былі раней за вас.</verse>
				<verse number="13">Вы соль зямлі; калі-ж соль згубіць сілу, то чым зробіш яе салонаю? Яна ўжо ні на вошта не надаецца, хіба толькі выкінуць яе вон на патаптаньне людзям.</verse>
				<verse number="14">Вы сьвятло сьвету. Ня можа места схавацца, стоячы на версе гары.</verse>
				<verse number="15">I, засьвяціўшы сьвечку, не стаўляюць яе пад судзінай, але на ліхтары, і сьвеціць усім, хто ёсьць у доме.</verse>
				<verse number="16">Гэтак няхай сьвятло вашае сьвеціць перад людзьмі, каб яны бачылі вашыя добрыя дзеяньні і уславілі Айца вашага, што ў нябёсах.</verse>
				<verse number="17">Ня думайце, што Я прыйшоў парушыць закон ці прарокаў; не парушыць прыйшоў Я, але выпаўніць.</verse>
				<verse number="18">Бо запраўды кажу вам: пакуль не праміне неба й зямля, ніводная йота ці рыса не праміне з закону, пакуль ня выпаўніцца ўсё.</verse>
				<verse number="19">Вось жа, хто парушыць адну з гэтых найменшых запаведзяў і навучыць таго людзей, той найменшым названы будзе ў Царстве Нябесным; а хто выпаўніць і навучыць, той вялікім названы будзе ў Царстве Нябесным.</verse>
				<verse number="20">Бо кажу вам, калі сьвятасьць ваша не перавысіць сьвятасьці кніжнікаў і фарысэяў, то вы ня ўвойдзеце ў Царства Нябеснае.</verse>
				<verse number="21">Вы чулі, што сказана старадаўным: не забівай; хто-ж заб’е, падлягае суду. (Выхад 20:13)</verse>
				<verse number="22">А Я кажу вам, што ўсякі, хто гневаецца на брата свайго дарэмна, падлягае суду; а хто скажа брату свайму: рака, падлягае сынэдрыону, а хто скажа шалёны, падлягае гееньне агнявой.</verse>
				<verse number="23">I калі ты прынясеш ахвяру тваю на ахвярнік і там прыпомніш, што брат твой мае штось проці цябе,</verse>
				<verse number="24">пакінь там ахвяру перад ахвярнікам і пайдзі перш пагадзіся з братам тваім, а тады ўжо прыйдзі і прынясі ахвяру тваю.</verse>
				<verse number="25">Гадзіся з супраціўнікам тваім хутчэй, пакуль ты яшчэ ў дарозе з ім, каб супраціўнік не аддаў цябе судзьдзі, а судзьдзя не аддаў бы цябе слузе, і ня ўкінулі-б цябе ў цямніцу.</verse>
				<verse number="26">Запраўды кажу табе: ты ня выйдзеш адтуль, пакуль не аддасі апошняга кадранта.</verse>
				<verse number="27">Вы чулі, што сказана старадаўным: ня блудзі. (Выхад 20:14)</verse>
				<verse number="28">А Я кажу вам, што ўсякі, хто глядзіць на жанчыну з блуднымі думкамі, ужо блудзіць з ёю ў сэрцы сваім.</verse>
				<verse number="29">Калі-ж правае вока тваё спакушае цябе, вырві яго і кінь ад сябе, бо ляпей табе, каб загінуў адзін член цела твайго, чымся ўсё цела тваё будзе ўкінена ў геенну.</verse>
				<verse number="30">I калі правая рука твая спакушае цябе, адсякі яе і кінь ад сябе, бо ляпей табе, каб загінуў адзін з членаў тваіх, чымся ўсё цела тваё будзе ўкінена ў геенну.</verse>
				<verse number="31">Сказана таксама, што, калі хто разлучаецца з жонкаю сваёю, няхай дасьць ёй развод. (Другазак. 24:1)</verse>
				<verse number="32">А Я кажу вам: хто разлучаецца з жонкаю сваёю апрача віны блуду, той робіць яе распусьніцаю.</verse>
				<verse number="33">Яшчэ чулі вы, што сказана старадаўным: не ламай прысягі, але спаўняй перад Богам прысягі твае. (Левіт. 19:12 Другазак. 23:21)</verse>
				<verse number="34">А Я кажу вам: не прысягай саўсім: ні небам, бо яно пасад Божы;</verse>
				<verse number="35">ні зямлёю, бо яна падножжа ног Яго, ні Ерузалімам, бо ён места вялікага Цара;</verse>
				<verse number="36">ні галавою сваеёй не прысягай, бо ня можаш ніводнага воласа зрабіць белым ці чорным.</verse>
				<verse number="37">Але няхай будзе слова вашае: але, але; не, не; а што больш таго, тое ад злога.</verse>
				<verse number="38">Вы чулі, што сказана: вока за вока і зуб за зуб. (Выхад 21:24)</verse>
				<verse number="39">А Я кажу вам: не праціўцеся злому, але, хто ўдэрыць цябе ў правую шчаку, павярні да яго і другую,</verse>
				<verse number="40">і хто захоча судзіцца з табою і ўзяць у цябе сарочку, аддай яму й вопратку;</verse>
				<verse number="41">і хто прымусіць цябе ісьці з ім мілю, ідзі з ім дзьве.</verse>
				<verse number="42">Просячаму ў цябе дай і ня ўхіляйся ад таго, хто хоча ў цябе пазычыць.</verse>
				<verse number="43">Вы чулі, што сказана: любі блізкага твайго і ненавідзь ворага твайго. (Левіт. 19, 17—18)</verse>
				<verse number="44">А Я кажу вам: любеце ворагаў вашых, слаўце праклінаючых вас, рабеце дабро ненавідзячым вас і малецеся за крыўдзячых вас і перасьледуючых вас,</verse>
				<verse number="45">каб сталіся сынамі Айца вашага, што ў нябёсах, бо Ён загадвае сонцу свайму ўсхадзіць над добрымі і благімі і пасылае дождж на справядлівых і несправядлівых.</verse>
				<verse number="46">Бо, калі вы будзеце любіць любячых вас, якая вам нагарода? Ці-ж ня тое самае робяць і мытнікі?</verse>
				<verse number="47">I калі вы вітаеце толькі братоў вашых, што асаблівае робіце? Ці-ж ня гэтак робяць і пагане?</verse>
				<verse number="48">Будзьце-ж беззаганнымі, як беззаганны Ацец ваш, што ў нябёсах.</verse>
			</chapter>
			<chapter number="6">
				<verse number="1">Глядзеце, не давайце міласьціны вашае перад людзьмі з тым, каб яны бачылі вас, бо тады ня будзе вам нагароды ад Айца вашага, што ў Нябёсах.</verse>
				<verse number="2">Дык вось, калі даеш міласьціну, ня трубі перад сабою, як робяць крывадушнікі ў школах і на вуліцах, каб выхвалялі іх людзі. Запраўды кажу вам: яны ўжо дастаюць нагароду.</verse>
				<verse number="3">У цябе-ж, калі ты дорыш, няхай левая рука твая ня ведае, што робіць правая,</verse>
				<verse number="4">каб міласьціна твая была ўтоена, і Ацец твой, які бачыць утоенае, нагародзіць цябе яўна.</verse>
				<verse number="5">I калі молішся, ня будзь, як крывадушнікі, якія любяць у школах і на вуглах вуліцаў прыстоіваць молячыся, каб паказацца перад людзьмі. Запраўды кажу вам, што яны ўжо дастаюць нагароду сваю.</verse>
				<verse number="6">Ты-ж, калі молішся, увайдзі ў камору тваю і, зачыніўшыся, памаліся Айцу Твайму, які Сам утайне, і Ацец твой, відзячы ўтоенае, нагародзіць цябе яўна.</verse>
				<verse number="7">А молячыся не гавары лішняга, як пагане, бо яны думаюць, што ў многаслоўі сваім будуць пачуты.</verse>
				<verse number="8">Ня будзьце падобны да іх, бо ведае Ацец ваш, у чым вы маеце патрэбу, раней, чым папросіце ў Яго.</verse>
				<verse number="9">Маліцеся-ж вось гэтак: Ойча наш, каторы ёсьць у нябёсах! няхай сьвяціцца імя Тваё;</verse>
				<verse number="10">Няхай прыйдзе Царства Тваё; няхай будзе воля Твая, як у небе, так і на зямлі.</verse>
				<verse number="11">Хлеб наш штодзенны дай нам сягоньня.</verse>
				<verse number="12">I даруй нам даўгі нашыя, як і мы даровуем даўжніком нашым;</verse>
				<verse number="13">і ня ўводзь нас у спакушэньне, але захавай нас ад злога. Бо Тваё ёсьць Царства і сіла і слава навекі. Амін.</verse>
				<verse number="14">Бо, калі вы даровуеце людзям правіннасьці іх, то і вам даруе Ацец ваш, што ў нябёсах;</verse>
				<verse number="15">а калі ня будзеце дароўваць людзям правіннасьцяў іх, то і Ацец ваш не даруе вам вашых правіннасьцяў.</verse>
				<verse number="16">Гэтак сама, калі посьціце, ня будзьце панурымі, быццам крывадушнікі; бо яны зьмяняюць сваё аблічча, каб паказацца перад людзьмі, што посьцяць. Запраўды кажу вам, што яны ўжо атрымоўваюць нагароду сваю.</verse>
				<verse number="17">А ты, калі посьціш, памаж галаву тваю і ўмый аблічча тваё,</verse>
				<verse number="18">каб не перад людзьмі казацца посьцячым, але перад Айцом тваім, што ўтоены, і Ацец твой, бачучы ўтоенае, нагародзіць цябе яўна.</verse>
				<verse number="19">Ня зьбірайце сабе скарбаў на зямлі, дзе моль і іржа нішчыць, і дзе зладзеі падкапываюцца і крадуць;</verse>
				<verse number="20">але зьбірайце сабе скарбы на небе, дзе ні моль, ні іржа ня нішчыць, і дзе зладзеі не падкапываюцца і не крадуць.</verse>
				<verse number="21">Бо дзе скарб ваш, там будзе й сэрца вашае.</verse>
				<verse number="22">Сьветачам цела ёсьць вока. Вось жа, калі вока тваё будзе яснае, то ўсё цела тваё будзе прасьветленае.</verse>
				<verse number="23">Калі-ж вока тваё будзе нягоднае, то ўсё цела тваё будзе ў цемры. I вось, калі сьвятло, што ў табе, ёсьць цемра, дык якая-ж цемра сама?</verse>
				<verse number="24">Ніхто ня можа служыць двом паном; бо ці першага будзе ненавідзець, а другога любіць, ці першаму пачне спрыяць, а аб другога нядбаць. Ня можаце служыць Богу і маммоне.</verse>
				<verse number="25">Вось чаму й кажу вам: ня турбуйцеся дзеля душы вашае, што вам есьці і што піць, ні дзеля цела вашага, у вошта адзецца. Ці-ж душа ня больш за ежу, і цела за адзежу?</verse>
				<verse number="26">Паглядзеце на птушак нябесных, што ня сеюць, ня жнуць і ня зьбіраюць да сьвірнаў, і Ацец ваш Нябесны корміць іх; хіба-ж вы ня лепшыя за іх?</verse>
				<verse number="27">Дый хто з вас сваёй турботай можа дадаць сабе росту хоць на адзін локаць?</verse>
				<verse number="28">I аб адзеньне чаго турбуецеся? Паглядзеце на палявыя лілеі, як яны растуць: не працуюць, не прадуць;</verse>
				<verse number="29">а Я кажу вам, што й Салямон у-ва ўсёй славе сваёй не адзяваўся так, як кожная з іх.</verse>
				<verse number="30">Калі-ж траву палявую, якая сягоньня ёсьць, а заўтра будзе ўкінена ў печ, Бог гэтак адзявае, дык ці не балей таго вас, малаверныя?</verse>
				<verse number="31">Дык вось, ня турбуйцеся й не кажэце: што нам есьць? ці: што піць? ці: ў вошта адзецца?</verse>
				<verse number="32">Бо ўсяго гэтага шукаюць пагане, дый Ацец ваш нябесны ведае, што ўсё гэтае вам патрэбна.</verse>
				<verse number="33">Шукайце-ж перш царства Божага і праўды Яго, а тое ўсё прыложыцца вам.</verse>
				<verse number="34">Дык ня турбуйцеся аб заўтрашні дзень, бо заўтрашні дзень сам будзе турбавацца аб сваё. Годзе для кожнага дня свайго ліха.</verse>
			</chapter>
			<chapter number="7">
				<verse number="1">Ня судзіце, каб ня былі асуджаны.</verse>
				<verse number="2">Бо якім судом судзіце, такім будзеце суджаны; і якою меркаю мераеце, гэткаю і вам адмераюць.</verse>
				<verse number="3">I што ты глядзіш на сучок у воку брата твайго, а палена ў сваім воку не адчуваеш?</verse>
				<verse number="4">Ці як скажаш брату свайму: дай, я выму сучок з вока твайго, а вось у тваім воку палена?</verse>
				<verse number="5">Крывадушнік! Дастань перш палена з вока твайго і тады ўгледзіш, як дастаць сучок з вока брата твайго.</verse>
				<verse number="6">Не давайце сьвятога сабакам і ня кідайце пэрлаў сваіх перад сьвіньнямі, каб не патапталі іх нагамі сваімі і, адвярнуўшыся, не разарвалі вас.</verse>
				<verse number="7">Прасеце, і будзе вам дадзена; шукайце і знойдзеце; стукайцеся, і адчыняць вам.</verse>
				<verse number="8">Бо кожны, хто просіць, дастае, і хто шукае, знаходзіць, і хто стукаенца, таму адчыняць.</verse>
				<verse number="9">Ці ёсьць між вамі чалавек, у якога сын калі папросіць хлеба, ён даў бы яму камень?</verse>
				<verse number="10">I калі папросіць рыбы, даў бы яму зьмяю?</verse>
				<verse number="11">Дык, калі вы, будучы благімі, умееце даваць добрае дзецям вашым, тым балей Ацец ваш, што ў Нябёсах, дасьць добрае просячым у Яго.</verse>
				<verse number="12">Вось жа ўсё, што хочаце, каб вам рабілі людзі, дык тое рабеце і вы ім; бо гэта закон і прарокі.</verse>
				<verse number="13">Уваходзьце праз цесныя вароты, бо шырокі вароты і вольны той шлях, што вядуць да загубы, і шмат хто йдзе імі;</verse>
				<verse number="14">бо цесны вароты і вузкі той шлях, што вядуць у жыцьцё, і вельмі мала хто знаходзіць іх.</verse>
				<verse number="15">Сьцеражэцеся ілжывых прарокаў, якія прыходзяць да вас у авечай скуры, а ў сярэдзіне яны ваўкі драпежныя.</verse>
				<verse number="16">Па пладох іх пазнаеце іх. Ці зьбіраюць з цярноўніка вінаград, або з асоту фігі?.</verse>
				<verse number="17">Гэтак усякае добрае дрэва дае і плады добрыя, а благое дрэва дае і плады благія.</verse>
				<verse number="18">Ня можа дрэва добрае даваць благіх пладоў, ні благое дрэва даваць добрых пладоў.</verse>
				<verse number="19">Усякае дрэва, што не даець добрага плоду, ссякаюць і кідаюць у агонь.</verse>
				<verse number="20">Дык па пладох іх пазнаеце іх.</verse>
				<verse number="21">Ня ўсякі, хто кажа Мне: Госпадзе! Госпадзе!, увойдзе ў царства Нябеснае, а той, хто выпаўняе волю Айца Майго, што ў Нябёсах.</verse>
				<verse number="22">Многія скажуць Мне ў той дзень: Госпадзе, Госпадзе! Ці не Тваім іменьнем мы прарочылі? і ці не Тваім іменьнем выганялі дэманаў і ці не Тваім іменьнем многія цуды чынілі?</verse>
				<verse number="23">I тады скажу ім: Я ніколі ня ведаў вас; адыйдзецеся ад Мяне, вы, што чыніце беззаконьне.</verse>
				<verse number="24">Вось жа кожнага, хто слухае словы Мае гэтыя і выпаўняе іх, прыраўную да чалавека мудрага, які пабудаваў дом свой на камені.</verse>
				<verse number="25">I пайшоў дождж, і разьліліся рэкі, і падулі вятры і паімчаліся на дом той; і ён ня ўпаў, бо быў пастаўлены на камені.</verse>
				<verse number="26">А ўсякі, хто слухае словы Мае і не выпаўняе іх, падобны да чалавека неразумнага, які пабудаваў дом свой на пяску.</verse>
				<verse number="27">I пайшоў дождж, і разьліліся рэкі, і падулі вятры і наляглі на дом той, і ён заваліўся, і была вялікая руіна яго.</verse>
				<verse number="28">I, калі Ісус скончыў гэтыя словы, народ дзівіўся з Яго вучэньня,</verse>
				<verse number="29">бо Ён вучыў, як той, хто мае ўладу, ды ня так, як кніжнікі й фарысэі.</verse>
			</chapter>
			<chapter number="8">
				<verse number="1">Калі-ж Ён зыйшоў з гары, за Ім пайшло вялікае множства народу.</verse>
				<verse number="2">I вось, падыйшоў пракажоны і, кланяючыся Яму, сказаў: Госпадзе! калі хочаш, можаш мяне ачысьціць.</verse>
				<verse number="3">I, працягнуўшы руку, Ісус дакрануўся да яго і сказаў: хачу, будзь чысты.</verse>
				<verse number="4">I ён ураз жа ачысьціўся ад праказы. I кажа яму Ісус: глядзі, нікому не кажы, але пайдзі пакажыся сьвяшчэніку і прынясі дар, які павялеу Майсей дзеля сьведчаньня ім.</verse>
				<verse number="5">Калі-ж увайшоў Ісус у Капэрнаум, падыйшоў да Яго з просьбаю сотнік, кажучы:</verse>
				<verse number="6">Госпадзе! хлопец мой ляжыць дома спараліжаваны і страшэнна мучыцца.</verse>
				<verse number="7">Ісус кажа яму: Я прыйду і вылячу яго.</verse>
				<verse number="8">Сотнік жа ў адказ сказаў: Госпадзе! Я ня варт, каб ты ўвайшоў да мяне пад страху, але скажы адно толькі слова, і паздаравее хлопец мой.</verse>
				<verse number="9">Бо і сам я паднявольны чалавек, дый маю пад сабою жаўнераў, і кажу аднаму: пайдзі, і ідзе; і другому: прыйдзі, і прыходзіць; і рабу майму: зрабі тое, і зробіць.</verse>
				<verse number="10">Пачуўшы гэтае, Ісус зьдзівіўся і сказаў тым, што йшлі за Ім: запраўды кажу вам: і ў Ізраілю Я не знайшоў гэткае веры.</verse>
				<verse number="11">Кажу-ж вам, што многія прыйдуць з усходу і захаду і засядуць за стол з Аўраамам і Ісаакам і Якавам у Царстве Нябесным;</verse>
				<verse number="12">а сыны царства будуць укінены ў цемру вонкавую; там будзе плач і скрыгот зубоў.</verse>
				<verse number="13">I сказаў Ісус сотніку: ідзі, і, як ты паверыў, няхай так табе будзе. I паздаравеў хлопец яго ў тую-ж гадзіну.</verse>
				<verse number="14">I, прыйшоўшы ў дом Пётры, Ісус угледзіў цешчу яго ляжучы ў гарачцы.</verse>
				<verse number="15">I дакрануўся да рукі яе, і гарачка пакінула яе, і яна ўстала і служыла ім.</verse>
				<verse number="16">Калі-ж надыйшоў вечар, да Яго прывялі шмат людзей, апанаваных злым духам, і Ён выгнаў духаў словам і вярнуў усім хворым здароўе,</verse>
				<verse number="17">каб збылося сказанае праз прарока Ісаю, які кажа: Ён узяў на Сябе нашыя нядужасьці і вылячыў хваробы нашыя. (Іеая 53:4)</verse>
				<verse number="18">Убачыўшы-ж навокал сябе множства народу, Ісус вялеў вучням Сваім адплыць на той бок.</verse>
				<verse number="19">Тады адзін кніжнік, падыйшоўшы, сказаў Яму: Вучыцель, я пайду за Табою, куды-б Ты ні пайшоў.</verse>
				<verse number="20">I кажа яму Ісус: лісы маюць норы і птушкі нябесныя гнёзды, а Сын Чалавечы ня мае дзе скланіць галаву.</verse>
				<verse number="21">«Другі-ж спасярод вучняў сказаў Яму: Госпадзе! дазволь мне пайсьці і пахаваць бацьку майго.</verse>
				<verse number="22">Ісус жа сказаў яму: ідзі за Мною і пакінь мёртвым хаваць сваіх нябожчыкаў.</verse>
				<verse number="23">I, калі ўвайшоў Ён у човен, за Ім пайшлі вучні Яго.</verse>
				<verse number="24">I вось, узьнялося вялікае ўзрушэньне на моры, ажно хвалі пачалі заліваць човен, а Ён спаў.</verse>
				<verse number="25">Тады, прыступіўшыся да Яго, разбудзілі Яго вучні Яго і сказалі: Госпадзе! ратуй нас: гінем!</verse>
				<verse number="26">I кажа ім: чаго вы баіцёся, малаверы? Потым, устаўшы, загадаў вятром і мору, і зрабілася вялікая ціша.</verse>
				<verse number="27">А людзі дзівіліся й гаварылі: хто гэта, што й вятры і мора слухаюцца Яго?</verse>
				<verse number="28">I, калі Ён прыбыў на той бераг у зямлю Гергісінскую, насустрэчу Яму выйшлі з магілы двое апанаваных чартом, страшэнна злыя, так што ніхто не адважаўся праходзіць тэй дарогай.</verse>
				<verse number="29">I вось яны закрычэлі, кажучы: што нам і Табе, Ісусе, Сыну Божы? Ці прыйшоў Ты сюды перад часам мучыць нас?</verse>
				<verse number="30">Непадалёк жа ад іх пасьвіўся вялікі гурт сьвіней.</verse>
				<verse number="31">I дэманы прасілі Яго, кажучы: калі нас выганяеш, то пашлі нас у гурт сьвіней.</verse>
				<verse number="32">I Ён сказаў ім: ідзіце. I тыя, выйшаўшы, увайшлі ў гурт сьвінячы. I вось увесь гурт сьвіней кінуўся з кручы ў мора і пагіб у вадзе.</verse>
				<verse number="33">Пастухі-ж уцяклі і, прыйшоўшы ў места, расказалі аб усім і аб тых, што ў іх сядзеў нячысты.</verse>
				<verse number="34">I вось, усё места выйшла насустрэчу Ісусу і, убачыўшы Яго, прасілі, каб адыйшоў ад межаў іх.</verse>
			</chapter>
			<chapter number="9">
				<verse number="1">I, увайшоўшы ў човен, Ён перанлыў назад і прыйшоў у сваё места.</verse>
				<verse number="2">I вось, прынесьлі да Яго спараліжаванага, ляжучы на пасьцелі. I, бачучы веру іх, Ісус сказаў спараліжаванаму: мацуйся, дзіця! адпускаюцца табе грахі тваі.</verse>
				<verse number="3">Ды вось некаторыя з кніжнікаў сказалі самы ў сабе: Ён блюзьніць.</verse>
				<verse number="4">Ісус жа, бачучы думкі іх, сказаў: на што благое ў сэрцах вашых?</verse>
				<verse number="5">Бо што лягчэй сказаць: адпускаюцца табе грахі, ці сказаць: устань ды хадзі?</verse>
				<verse number="6">Але, каб вы ведалі, што Сын Чалавечы мае ўладу на зямлі адпускаць грахі (кажа тады спараліжаванаму), устань, вазьмі пасьцель тваю і йдзі ў дом твой.</verse>
				<verse number="7">I, устаўшы, узяў пасьцель сваю ды пайшоў у дом свой.</verse>
				<verse number="8">Народ жа, бачыўшы гэтае, дзівіўся і славіў Бога, даўшага такую ўладу людзям.</verse>
				<verse number="9">I, праходзячы адтуль, Ісус убачыў чалавека, седзячы ля мытніцы, званага Мацьвеем, і кажа яму: ідзі сьледам за Мною. I, устаўшы, ён пайшоў за Ім.</verse>
				<verse number="10">I сталася, як Ісус сядзеў за сталом у доме, дык вось многа мытнікаў і грэшнікаў прыйшлі і паселі за стол з Ім і вучнямі Яго.</verse>
				<verse number="11">I, убачыўшы тое, фарысэі сказалі вучням Яго: чаму Вучыцель ваш есьць і п’ець з мытнікамі і грэшнікамі?</verse>
				<verse number="12">Ісус жа, начуўшы гэтае, сказаў Ім: не здаровым патрэбен лекар, а хворым.</verse>
				<verse number="13">Пайдзеце, наўчыцеся, што значыць: міласьці хачу, а ня жэртвы, бо Я прыйшоў не справядлівых, але грэшнікаў клікаць да пакаяньня. (Осія 6:6)</verse>
				<verse number="14">Тады прыходзяць да Яго вучні Іоанавы і кажуць: чаму мы і фарысэі посьцім шмат, а Тваі вучні ня посьцяць?</verse>
				<verse number="15">I сказаў ім Ісус: ці-ж могуць сумаваць сыны вясельнага дому, пакуль з імі жаніх? Але настануць дні, калі забяруць ад іх жаніха, і тады будуць пасьціць.</verse>
				<verse number="16">I ніхто старое вопраткі ня лапіць новаю латкаю, бо новапрышытае аддзярэцца, і дзіра будзе яшчэ большая.</verse>
				<verse number="17">I ня ўліваюць віна маладога ў старыя мяхі, бо разрываюцца мяхі, і віно выцякае, і мяхі гінуць; але віно маладое ўліваюць у новыя мяхі, і захоўваецца тое і другое.</verse>
				<verse number="18">Калі Ён гутарыў з імі гэтак, падыйшоў да Яго нейкі начальнік і, пакланіўшыся Яму, кажа: дачка мая толькі што сканала, але прыйдзі, узлажы на яе руку Тваю, і яна ажыве.</verse>
				<verse number="19">I, устаўшы, пайшоў за ім Ісус і вучні Яго.</verse>
				<verse number="20">I вось, жанчына, якая дванаццаць гадоў хварэла на крывацечу, падыйшла ззаду і дакранулася да краю вопраткі Яго,</verse>
				<verse number="21">бо яна думала сабе: як толькі дакрануся да вопраткі Яго, паздаравею.</verse>
				<verse number="22">Ісус жа, аглянуўшыся і ўгледзіўшы яе, кажа: мацуйся, дачка! вера твая выратавала цябе. I жанчына гэная з тае пары паздаравела.</verse>
				<verse number="23">I тады прыйшоў Ісус у дом начальніка і, угледзіўшы жалейнікаў і ўзварушаных людзей,</verse>
				<verse number="24">сказаў ім: разыдзецеся; бо ня ўмерла дзяўчатка, але сьпіць. I сьмяяліся з Яго.</verse>
				<verse number="25">Калі-ж людзей вывелі, Ён, увайшоўшы, узяў яе за руку, і дзяўчатка ўстала.</verse>
				<verse number="26">I разыйшлася чутка аб тым на ўсёй гэнай зямлі.</verse>
				<verse number="27">Калі Ісус ішоў адтуль, за Ім пайшлі два сьляпыя і клікалі Яго, кажучы: памілуй нас, Ісус, Сын Давідаў.</verse>
				<verse number="28">Калі-ж Ён прыйшоў у дом, сьляпыя прыступіліся да Яго. I кажа ім Ісус: ці верыце вы, што Я магу гэтае зраоіць? Яны адказваюць: але, Госпадзе!</verse>
				<verse number="29">Тады Ён дакрануўся да вачэй іх і сказаў: няхай паводле веры вашае станецца вам.</verse>
				<verse number="30">I расчыніліся вочы іх. I Ісус пагразіў ім: глядзіце, каб ніхто ня ведаў.</verse>
				<verse number="31">А яны, выйшаўшы, абвясьцілі аб Ім па ўсёй гэнай зямлі.</verse>
				<verse number="32">Калі-ж тыя выходзілі, то прывялі да Яго чалавека нямога, апанаванага нячыстым.</verse>
				<verse number="33">І, калі дэман быў выгнаны, нямы загаварыў, і народ дзівіўся, кажучы: ніколі не здаралася гэткае ў Ізраілю.</verse>
				<verse number="34">А фарысэі гаварылі: імем князя дэманаў выганяе Ён злых духаў.</verse>
				<verse number="35">I хадзіў Ісус па ўсіх местах і вёсках, навучаючы па школах і абвяшчаючы Эвангельле Царства і зьнімаючы ўсякую хворасьць і ўсякую немач у людзей.</verse>
				<verse number="36">Гледзячы на грамады народу, Ён пашкадаваў іх, што былі змогшыся і расьцярушаныя, быццам авечкі без пастуха.</verse>
				<verse number="37">Тады кажа вучням Сваім: жніво багатае, ды работнікаў мала.</verse>
				<verse number="38">Дык прасеце Гаспадара жніва, каб выслаў работнікаў на жніво сваё.</verse>
			</chapter>
			<chapter number="10">
				<verse number="1">I, паклікаўшы дванаццаць вучняў Сваіх, Ён даў ім уладу над нячыстымі духамі, каб выганяць іх і лячыць усякую хворасьць і ўсякую немач.</verse>
				<verse number="2">А дванаццацёх апосталаў іменьні вось якія: першы Сымон, называны Пятром, і Андрэй, брат яго, Якаў Завядзеяў і Іоан, брат яго,</verse>
				<verse number="3">Філіп і Баўтрамей, Хама і Мацьвей мытнік, Якаў Алфеяў і Ляўвей, празваны Фадзеем,</verse>
				<verse number="4">Сымон Кананіт і Юда Іскарыёт, які і здрадзіў Яго.</verse>
				<verse number="5">Гэтых дванаццацёх паслаў Ісус і наказваў ім, гаворачы: на шлях паганаў ня ўзыходзьце і ў места Самарыйскае не ўваходзьце;</verse>
				<verse number="6">але ідзеце найбалей да загінуўшых авец дому Ізраілявага.</verse>
				<verse number="7">А ходзячы абвяшчайце, кажучы, што наблізілася Царства Нябеснае.</verse>
				<verse number="8">Хворых аздараўляйце, пракажоных ачышчайце, памёршых уваскрашайце, злых духоў выганяйце. Дарма дасталі, дарма давайце.</verse>
				<verse number="9">Не бярэце з сабою ні золата, ні серабра, ні медзі ў поясы сваі,</verse>
				<verse number="10">ні торбы на дарогу, ні дзьвёх адзежын, ні абутку, ні кія. Бо работнік варт стравы сваёй.</verse>
				<verse number="11">У якое-б места ці сяло ні прыйшлі вы, даведавайцеся, хто ў ім дастойны, і там аставайцеся, пакуль ня выйдзеце.</verse>
				<verse number="12">А, уваходзячы ў дом, вітайце яго, кажучы: мір дому гэтаму.</verse>
				<verse number="13">I, калі дом будзе дастойны, мір ваш зыйдзе на яго; а калі ня будзе дастойны, то мір ваш да вас вернецца.</verse>
				<verse number="14">А калі хто ня прыйме вас і ня будзе слухаць слоў вашых, то, выходзячы з дому ці з места таго, атрасеце пыл з ног вашых.</verse>
				<verse number="15">Запраўды кажу вам: лепш будзе зямлі Садомскай і Гаморскай у дзень суда, чымся месту таму.</verse>
				<verse number="16">Вось Я пасылаю вас, як авец сярод ваўкоў; дык будзьце мудрыя, як зьмеі, і простыя, як галубы.</verse>
				<verse number="17">Сьцеражэцеся людзей: бо яны будуць аддаваць вас у суд і ў школах сваіх будуць біць вас.</verse>
				<verse number="18">I павядуць вас да валадароў і цароў за Мяне, дзеля сьведчаньня перад імі й паганамі.</verse>
				<verse number="19">Калі-ж будуць выдаваць вас, ня дбайце аб тое, як і што вам гаварыць, бо вам у той час будзе дадзена, што сказаць.</verse>
				<verse number="20">Бо ня вы будзеце гаварыць, але Дух Айца вашага будзе гаварыць у вас.</verse>
				<verse number="21">Выдаваціме брат брата і бацька сына на сьмерць; і паўстануць дзеці на бацькоў і пазабіваюць іх;</verse>
				<verse number="22">і будуць вас ненавідзець за імя Маё, але, хто выцярпіць да канца, спасён будзе.</verse>
				<verse number="23">Калі-ж будуць выганяць вас з аднаго места, уцякайце ў другое, бо запраўды кажу вам: не абойдзеце йшчэ местаў Ізраілявых, як прыйдзе Сын Чалавечы.</verse>
				<verse number="24">Вучань ня вышэй за вучыцеля свайго, і слуга ня вышэй за гаспадара свайго.</verse>
				<verse number="25">Годзе для вучня, каб ён быў, як вучыцель яго, і для слугі, каб ён быў, як гаспадар яго. Калі гаспадара дому назвалі вэльзэвулам, тым балей хатніх ягоных.</verse>
				<verse number="26">Дык ня бойцеся-ж іх: бо няма нічога ўкрытага, каб ня выявілася, ні патайнога, што ня сталася-б вядомым.</verse>
				<verse number="27">Што кажу вам у цемнаце, гаварэце пры сьвятле; і што навуха чуеце, абвяшчайце са стрэхаў.</verse>
				<verse number="28">I ня бойцеся тых, што забіваюць цела, а душы ня могуць забіць; а бойцеся больш таго, хто можа і душу, і цела загубіць у гееньне.</verse>
				<verse number="29">Ці ж ня два вераб’і прадаюцца за ассары? I ніводзін з іх не ўпадзе на зямлю бяз волі Айца вашага.</verse>
				<verse number="30">У вас жа і валасы на галаве палічаны.</verse>
				<verse number="31">Ня бойцеся-ж: вы лепшыя за многіх вераб’ёў.</verse>
				<verse number="32">Вось жа ўсякага, хто Мяне прызнаваціме перад людзьмі, таго й Я прызнаю перад Айцом Маім, што ў нябёсах.</verse>
				<verse number="33">А хто адрачэцца ад Мяне перад людзьмі, ад таго й Я адракуся перад Айцом Маім, што ў нябёсах.</verse>
				<verse number="34">Ня думайце, што Я прыйшоў прынесьці мір на зямлю; ня мір прыйшоў Я прынесьці, але меч.</verse>
				<verse number="35">Бо Я прыйшоў разлучыць чалавека з бацькам яго і дачку з маткаю яе і нявестку з сьвякроўю яе.</verse>
				<verse number="36">I ворагі чалавеку хатнія яго.</verse>
				<verse number="37">Хто любіць бацьку ці матку балей за Мяне, ня варт Мяне; і хто любіць сына ці дачку балей за Мяне, ня варт Мяне.</verse>
				<verse number="38">I хто не бярэ крыжа свайго і ня йдзе за Мною, той ня варт Мяне.</verse>
				<verse number="39">Хто зьберажэ душу сваю, загубіць яе; а хто загубіць душу сваю дзеля Мяне, зьберажэ яе.</verse>
				<verse number="40">Хто прыймае вас, прыймае Мяне, а хто прыймае Мяне, прыймае Паслаўшага Мяне.</verse>
				<verse number="41">Хто прыймае прарока ў імя прарока, дастае нагароду прарока; і хто прыймае справядлівага ў імя справядлівага, дастае нагароду справядлівага.</verse>
				<verse number="42">I хто напоіць аднаго з малых гэтых толькі чарай сьцюдзёнай вады ў імя вучня, запраўды кажу вам, ня страціць нагароды свае.</verse>
			</chapter>
			<chapter number="11">
				<verse number="1">I сталася: як скончыў Ісус навучаць дванаццацёх вучняў Сваіх, пайшоў адтуль вучыць і абвяшчаць у местах іх.</verse>
				<verse number="2">Іоан жа, пачуўшы ў вязьніцы аб дзеяньнях Хрыстовых, паслаў двух вучняў сваіх</verse>
				<verse number="3">сказаць Яму: ці Ты Той, што павінен прыйсьці, ці чакаць нам другога?</verse>
				<verse number="4">I сказаў ім Ісус у адказ: пайдзеце, абвясьціце Іоану, што чуеце і бачыце.</verse>
				<verse number="5">Сьляпыя відзяць, кульгавыя ходзяць, пракажоныя ачышчаюцца і глухія чуюць, памёршыя ўваскрасаюць і ўбогія абвяшчаюць Эвангельле.</verse>
				<verse number="6">I шчасьлівы, хто не спакусіцца праз мяне.</verse>
				<verse number="7">Калі-ж тыя пайшлі, Ісус пачаў гаварыць народу пра Іоана: чаго глядзець хадзілі вы ў пустыню? ці трысьціну, што ад ветру хістаецца?</verse>
				<verse number="8">Што-ж убачыць хадзілі вы? можа чалавека, адзетага ў мяккія адзежы? Вось тыя, што адзяюцца ў мяккія адзежы, знаходяцца ў царскіх харомах.</verse>
				<verse number="9">Што-ж убачыць хадзілі вы? прарока? Запраўды кажу вам: і больш за прарока.</verse>
				<verse number="10">Бо ён той, пра якога напісана: вось Я пасылаю Ангела Майго перад абліччам Тваім, які прыгатуе шлях Твой перад Табою. (Малах 3:1)</verse>
				<verse number="11">Запраўды кажу вам: з роджаных жанчынамі не паўставаў вялікшы за Іоана Хрысьціцеля; але найменшы ў царстве нябесным вялікшы за яго.</verse>
				<verse number="12">Ад дзён Іоана Хрысьціцеля дагэтуль царства нябеснае сілаю дасягаецца, і гвалтаўнікі захопліваюць яго.</verse>
				<verse number="13">Бо ўсе прарокі й закон прарочылі да Іоана.</verse>
				<verse number="14">I, калі хочаце прыняць, ён ёсьць Ільля, якому належыць прыйсьці.</verse>
				<verse number="15">Хто мае вушы чуць, няхай чуе.</verse>
				<verse number="16">Але каму ўпадоблю род гэты? Ён падобен да хлапчанятаў, што сядзяць на рынку і, зварачаючыся да сваіх сяброў,</verse>
				<verse number="17">кажуць: мы йгралі вам на жалейцы, і вы не скакалі; мы галасілі, і вы ня плакалі.</verse>
				<verse number="18">Бо прыйшоў Іоан, які ня есьць, ня п’е; і кажуць: у ім злы дух.</verse>
				<verse number="19">Прыйшоў Сын Чалавечы, які есьць і п’е; і кажуць: вось чалавек, які любіць есьць і піць віно, сябра мытнікаў і грэшнікаў. I апраўдана мудрасьць дзяцьмі яе.</verse>
				<verse number="20">Тады пачаў Ён дакараць месты, у якіх найбалей выявілася моц Яго, за тое, што яны не пакаяліся.</verse>
				<verse number="21">Гора табе, Харазін! гора табе, Віфсаіда! Бо калі-б у Тыры й Сыдоне выявілася моц, што выяўлена ў вас, то даўно б яны ў валасяніцы і ў попелі пакаяліся.</verse>
				<verse number="22">Але кажу вам: Тыру й Сыдону лягчэй будзе ў дзень судны, чымся вам.</verse>
				<verse number="23">I ты, Капэрнаум, што ажно да неба ўзьнёсся, ажно да пекла ўпадзеш, бо, калі-б у Садоме выявілася моц, выяўленая ў табе, то ён ператрываў бы па сёньняшні дзень.</verse>
				<verse number="24">Дык жа кажу вам, што зямлі Садомскай лягчэй будзе ў дзень судны, чымся табе.</verse>
				<verse number="25">I, адказываючы, у той час Ісус сказаў: слаўлю Цябе, Ацец, Госпад неба й зямлі, што ты ўтаіў гэтае ад мудрых і разумных і выявіў тое дзецям</verse>
				<verse number="26">Так, Ацец, бо гэткая была Твая добрая воля.</verse>
				<verse number="27">Усё Мне перадана Айцом Маім, і ніхто ня знае Сына апрача Айца; і Айца ня знае ніхто апрача Сына і каму Сын хоча адкрыць.</verse>
				<verse number="28">Прыйдзеце да Мяне ўсе працуючыя і абцяжоныя, і Я супакою вас.</verse>
				<verse number="29">Вазьмеце ярмо Маё на сябе і наўчыцеся ад Мяне: бо Я ціхі і лагоднага сэрца, і знойдзеце супакой душам вашым.</verse>
				<verse number="30">Бо ярмо Мае любае і цяжар Мой лёгкі.</verse>
			</chapter>
			<chapter number="12">
				<verse number="1">У той час праходзіў Ісус у суботу засеянымі палямі; вучні Яго пачулі голад ды пачалі зрываць калосьсе і есьці.</verse>
				<verse number="2">Фарысэі-ж, угледзіўшы гэтае, сказалі Яму: вось вучні Тваі робяць, чаго ня гожа рабіць у суботу.</verse>
				<verse number="3">Ён жа сказаў ім: ці-ж вы ня чыталі, што зрабіў Давід, калі захацеў есьці сам і быўшыя з ім?</verse>
				<verse number="4">Як ён увайшоў у дом Божы і еў хлябы ахвярныя, якіх не належала есьці ні яму, ні быўшым з ім, а толькі адным сьвяшчэнікам?</verse>
				<verse number="5">Яшчэ ці-ж ня чыталі вы ў законе, што ў суботы сьвяшчэнікі ў царкве парушаюць суботу, аднак бязьвінныя?</verse>
				<verse number="6">Кажу-ж вам, што тут ёсьць вялікшы за царкву.</verse>
				<verse number="7">Калі-б вы разумелі, што значыць: міласьці хачу, а ня жэртвы, то не асудзілі-б бязьвінных. (Осія 6:6)</verse>
				<verse number="8">Бо Сын Чалавечы ёсьць гаспадар і суботы.</verse>
				<verse number="9">I, адыйшоўшы адтуль, увайшоў Ён у школу іх.</verse>
				<verse number="10">I вось там быў чалавек сухарукі. I спыталіся у Ісуса, каб абвінаваціць Яго: ці гожа аздараўляць у суботу?</verse>
				<verse number="11">Ён жа сказаў ім: хто з вас, маючы адну аўцу, калі яна ў суботу ўпадзе ў яму, ня возьме яе і ня выцягне?</verse>
				<verse number="12">На колькі-ж лепшы чалавек за аўцу? Значыць, можна ў суботу рабіць дабро.</verse>
				<verse number="13">Тады кажа гэнаму чалавеку: выцягні руку тваю! I той выцягнуў: і сталася яна здаровая, як другая.</verse>
				<verse number="14">Фарысэі-ж, выйшаўшы, змаўляліся проці Яго, як бы загубіць Яго. Але Ісус, ведаючы, пайшоў адтуль.</verse>
				<verse number="15">I пайшло сьледам за Ім множства народу, і Ён аздараўляў іх усіх.</verse>
				<verse number="16">I забараніў ім выяўляць Яго,</verse>
				<verse number="17">каб збылося сказанае праз прарока Ісаю, які кажа:</verse>
				<verse number="18">Вось юнак Мой, Якога Я выбраў, Улюблены Мой, Якому спагадае душа Мая. Узлажу Дух Мой на Яго, і абвесьціць народам суд.</verse>
				<verse number="19">Ня будзе сварыцца, ані загалосіць, і ніхто не пачуе на вуліцах голасу Яго.</verse>
				<verse number="20">Трысьціны надломанай не пераломіць і лёну тлеючага не загасіць, пакуль ня дасьць суду перамогі.</verse>
				<verse number="21">I ў імя Яго будуць спадзявацца народы. (Ісая 42:1-4)</verse>
				<verse number="22">Тады прывялі да Яго апанаванага злым духам сьляпога й нямога, і аздаравіў яго, так што сьляпы й нямы стаў гаварыць і бачыць.</verse>
				<verse number="23">I дзівіўся ўвесь народ і гаварыў: ці ня гэта сын Давідаў?</verse>
				<verse number="24">Фарысэі-ж, пачуўшы гэтае, сказалі: Ён выганяе злых духаў ня йначай, як сілаю Вэльзэвула, князя злых духаў.</verse>
				<verse number="25">Але Ісус, ведаючы думкі іх, сказаў ім: усякае царства, разьдзяліўшыся само ў сабе, апусьцее; і ўсякае места, ці дом, разьдзяліўшыся сам у сабе, ня ўстоіць.</verse>
				<verse number="26">I калі злы дух злога духа выганяе, то ён разьдзяліўся сам у сабе: як можа ўстайць царства яго?</verse>
				<verse number="27">I, калі Я сілаю Вэльзэвула выганяю нячыстых духаў, то чыею сілаю сыны вашыя выганяюць? Вось чаму яны будуць вам судзьдзямі.</verse>
				<verse number="28">А калі Я Духам Божым выганяю нячыстых, то, значыцца, прыйшло да вас царства Божае.</verse>
				<verse number="29">Або як можа хто ўвайсьці ў дом асілка і абрабаваць рэчы яго, калі раней ня зьвяжа асілка і тады абрабуе дом яго.</verse>
				<verse number="30">Хто не са Мною, той проці Мяне; і хто ня зьбірае са Мною, той марна траціць.</verse>
				<verse number="31">Дзеля гэтага кажу вам: усякі грэх і ганьбаваньне даруюцца чалавекам, а ганьбаваньне Духа не даруецца чалавекам.</verse>
				<verse number="32">Калі хто скажа слова на Сына Чалавечага, даруецца яму; калі-ж хто скажа на Духа Сьвятога, не даруецца яму ні ў гэтым веку, ні ў будучым.</verse>
				<verse number="33">Або прызнайце дрэва добрым і плод яго добрым, або прызнайце дрэва благім і плод яго благім, бо дрэва пазнаецца паводле плоду.</verse>
				<verse number="34">Родзе гадавы! як вы можаце гаварыць добрае, калі вы благія? бо ад паўнаты сэрца гавораць вусны.</verse>
				<verse number="35">Добры чалавек з добрага скарбу сэрца выносіць добрае, а благі чалавек з благога скарбу выносіць благое.</verse>
				<verse number="36">Кажу-ж вам, што за ўсякае пустое слова, якое скажуць людзі, дадуць яны адказ у дзень суду.</verse>
				<verse number="37">Бо паводле слоў сваіх будзеш апраўданы і наводле слоў сваіх будзеш засуджаны.</verse>
				<verse number="38">Тады некаторыя з кніжнікаў і фарысэяў сказалі: Вучыцель! хацелася-б нам ад Цябе знак бачыць.</verse>
				<verse number="39">Ён жа сказаў ім у адказ: род лукавы й чужаложны шукае знакоў, і знакі ня будуць дадзены яму, апрача знаку Іоны прарока.</verse>
				<verse number="40">Бо, як Іона быў у чэраве кіта тры дні і тры ночы, так і Сын Чалавечы будзе ў сэрцы зямлі тры дні і тры ночы.</verse>
				<verse number="41">Мужы Ніневійскія ўстануць на суд з родам гэтым і засудзяць яго, бо яны пакаяліся ад навукі Іоны; і вось тут больш, чым Іона.</verse>
				<verse number="42">Царыца паўднёвая паўстане на суд з родам гэтым і засудзіць яго, бо яна прыходзіла з краю зямлі паслухаць мудрасьці Салямонавай; і вось тут больш, чым Салямон.</verse>
				<verse number="43">Калі нячысты дух выйдзе з чалавека, то блукаецца на бязводзьдзі, шукаючы супакою, і не знаходзіць.</verse>
				<verse number="44">Тады кажа: вярнуся ў дом мой, адкуль я выйшаў. I, прыйшоўшы, знаходзіць яго незанятым, вымеценым і прыбраным.</verse>
				<verse number="45">Тады йдзе й бярэ з сабою сем другіх духаў, горшых за яго, і, увайшоўшы, жывуць там; і для чалавека таго апошняе бывае горш першага. Так будзе і з гэтым родам благім.</verse>
				<verse number="46">Калі-ж Ён яшчэ гаварыў да народу, вось маці Яго і браты Яго стаялі вонках, хочучы гаварыць з Ім.</verse>
				<verse number="47">I нехта сказаў Яму: вось маці Твая і браты Тваі стаяць вонках, хочучы гаварыць з Табою.</verse>
				<verse number="48">Ён жа сказаў у адказ гаварыўшаму: хто маці Мая? хто браты Маі?</verse>
				<verse number="49">I, паказаўшы рукою Сваею на вучняў Сваіх, сказаў: вось маці Мая і браты Мае;</verse>
				<verse number="50">бо хто будзе выпаўняць волю Айца Майго, што ў нябёсах, той Мне брат і сястра і маці.</verse>
			</chapter>
			<chapter number="13">
				<verse number="1">У той жа дзень, выйшаўшы з дому, Ісус сеў ля мора.</verse>
				<verse number="2">I зыйшлося да Яго множства народу, так што Ён увайшоў у човен і сеў, а ўвесь народ стаяў на беразе.</verse>
				<verse number="3">I гаварыў ім многа прыповесьцямі, кажучы: вось выйшаў сейбіт сеяць.</verse>
				<verse number="4">I, калі ён сеяў, іншае ўпала пры дарозе; і наляцелі птушкі і паклявалі гэнае.</verse>
				<verse number="5">Іншае ўпала на месца камяністае, дзе ня шмат было зямлі; і зараз узыйшло, бо зямля была ня глыбока.</verse>
				<verse number="6">Калі-ж узыйшло сонца, павяла і, ня меўшы караня, засохла.</verse>
				<verse number="7">Іншае ўпала ў цярніну, і вырасла цярніна і заглушыла гэнае.</verse>
				<verse number="8">Іншае ўпала на добрую зямлю і дало плод: адно ў сто разоў, а другое ў шэсьцьдзесят, іншае-ж у трыццаць.</verse>
				<verse number="9">Хто мае вушы, каб чуць, няхай чуе!</verse>
				<verse number="10">I, прыступіўшыся, вучні сказалі Яму: дзеля чаго гаворыш ім прыповесьцямі?</verse>
				<verse number="11">Ён сказаў ім у адказ: дзеля таго, што вам дадзена ведаць тайны царства Нябеснага, а ім ня дадзена.</verse>
				<verse number="12">Бо, хто мае, таму дадзена будзе і пабольшае, а хто ня мае, у таго адымецца й тое, што мае.</verse>
				<verse number="13">Дзеля таго гавару ім прыповесьцямі, што яны гледзячы ня бачаць і слухаючы ня чуюць і не разумеюць.</verse>
				<verse number="14">I збываецца над імі прароцтва Ісаі, якое кажа: слыхам слухаць будзеце і не зразумееце, і вачыма глядзець будзеце і ня ўгледзіце.</verse>
				<verse number="15">Бо агрубела сэрца людзёў гэтых, і вушамі з натугаю чуюць і вочы свае заплюшчылі, каб ня ўгледзіць вачыма й не пачуць вушыма і не зразумець сэрцам, ды каб не навярнуліся, каб Я аздаравіў іх. (Ісая 6:9-10)</verse>
				<verse number="16">Вашыя-ж шчасьлівыя вочы, што бачаць, і вушы вашыя, што чуюць.</verse>
				<verse number="17">Бо запраўды кажу вам, што многія прарокі і праведнікі хацелі бачыць, што вы бачыце, і ня бачылі, і чуць, што вы чуеце, і ня чулі.</verse>
				<verse number="18">Вы-ж выслухайце значэньне прыповесьці пра сейбіта.</verse>
				<verse number="19">Да ўсякага, хто слухае слова аб царстве і не разумее, прыходзіць благі і крадзе пасеянае ў сэрцы яго; вось каго азначае насеянае пры дарозе.</verse>
				<verse number="20">А пасеянае на камяністых мясцох азначае таго, хто чуе слова і зараз жа з радасьцяй прыймае яго;</verse>
				<verse number="21">але ня мае ў сабе караня і нясталы: калі надыходзіць бяда ці перасьледаваньне слова, зараз адступаецца.</verse>
				<verse number="22">А пасеянае ў цярніне азначае таго, хто чуе слова, але клопаты веку гэтага і павабнасьць багацьця заглушаюць слова, і стаецца яно бясплодным.</verse>
				<verse number="23">Пасеянае-ж на добрай зямлі азначае таго, хто чуе слова і разумее: гэткі дасьць плод, — і адзін дае сто, іншы шэсьцьдзесят, а іншы трыццаць.</verse>
				<verse number="24">Другую прыповесьць даў Ён ім, кажучы: царства Нябеснае падобнае да чалавека, што пасеяў добрае семя на полі сваім.</verse>
				<verse number="25">Калі-ж людзі спалі, прыйшоў вораг яго і пасеяў між пшаніцаю кукалю і пайшоў.</verse>
				<verse number="26">Калі-ж збажына ўзыйшла і дала плод, тады паказаўся кукаль.</verse>
				<verse number="27">Прыйшоўшы-ж слугі гаспадара дому сказалі яму: пане, хіба благое насеньне сеяў ты на полі тваім? скуль у ім кукаль?</verse>
				<verse number="28">Ён жа сказаў ім: вораг зрабіў гэтае. А слугі сказалі яму: хочаш, мы пойдзем выпалаць яго?</verse>
				<verse number="29">Але ён сказаў: не; каб, выбіраючы кукаль, вы не павырывалі разам і пшаніцы.</verse>
				<verse number="30">Пакіньце расьці разам тое і другое да жніва; і ў час жніва я скажу жанцам: зьбярэце перш кукаль і зьвяжэце яго ў пучкі, каб спаліць; а пшаніцу зьбярэце ў гумно маё.</verse>
				<verse number="31">Другую прыповесьць даў Ён ім, кажучы: Царства Нябеснае падобна да зярняці гарчычнага, якое чалавек узяў і пасеяў на полі сваім.</verse>
				<verse number="32">Яно меншае за ўсякае семя, але, калі вырасьце, бывае больш за ўсе расьліны і становіцца дрэвам, так што прылятаюць птушкі нябесныя і хаваюцца ў вецьці яго.</verse>
				<verse number="33">Іншую прыповесьць сказаў Ён ім: Царства Нябеснае падобна да рашчыны, якую жанчына ўзяўшы палажыла ў тры меры мукі, дакуль ня скісла ўсё.</verse>
				<verse number="34">Усё гэтае Ісус гаварыў народу прыповесьцямі і бяз прыповесьці не гаварыў ім,</verse>
				<verse number="35">каб збылося сказанае праз прарока, каторы кажа: адчыню? ў прыповесьцях вусны Мае; выкажу ўтоенае ад стварэньня сьвету. (Псал. 77:2)</verse>
				<verse number="36">Тады Ісус, адпусьціўшы народ, увайшоў у дом. I прыступіліся да Яго вучні Яго і сказалі: растлумач нам прыповесьць аб кукалі на полі.</verse>
				<verse number="37">Ён жа сказаў ім у адказ: сейбіт добрага насеньня ёсьць Сын Чалавечы.</verse>
				<verse number="38">Поле ёсьць сьвет, добрае насеньне — гэта сыны царства, а кукаль — сыны благога;</verse>
				<verse number="39">вораг, што пасеяў іх, ёсьць злы дух; жніво ёсьць сканчэньне сьвету, а жанцы — Ангелы.</verse>
				<verse number="40">Вось жа, як зьбіраюць кукаль, агнём паляць; так будзе пры сканчэньні сьвету гэтага.</verse>
				<verse number="41">Пашле Сын Чалавечы Ангелаў сваіх, і зьбяруць з царства яго ўсё, што спакушае, і ўсіх, хто робіць беззаконьне.</verse>
				<verse number="42">I ўкінуць іх у печ вагністую: там будзе плач і скрыгатаньне зубоў.</verse>
				<verse number="43">Тады праведнікі зазьяюць, як сонца, у царстве Айца іх. Хто мае вушы чуць, няхай чуе.</verse>
				<verse number="44">Яшчэ падобна царства Нябеснае да скарбу, схаванага ў полі, які знайшоўшы чалавек прытаіў і ў радасьці ад гэтага йдзе і прадае ўсё, што мае, і купляе гэнае поле.</verse>
				<verse number="45">Яшчэ падобна царства Нябеснае да купца, які шукае добрых пэрлаў</verse>
				<verse number="46">і, знайшоўшы адну дарагую пэрлу, пайшоў і прадаў усё, што меў, і купіў яе.</verse>
				<verse number="47">Яшчэ падобна царства Нябеснае да неваду, закіненага ў мора, што набірае ўсякага роду рыбы;</verse>
				<verse number="48">калі ён напоўніўся, яго выцягнулі на бераг і, сеўшы, добрае сабралі ў судзіны, а благое выкінулі вон.</verse>
				<verse number="49">Так будзе пры сканчэньпі сьвету: зыйдуць Ангелы і выдзеляць благіх спасярод праведных</verse>
				<verse number="50">і ўкінуць іх у печ вагністую; там будзе плач і скрыгатаньне зубоў.</verse>
				<verse number="51">I спытаўся ў іх Ісус: ці зразумелі вы ўсё гэтае? Яны кажуць: так, Госпадзе!</verse>
				<verse number="52">Ён жа сказаў ім: вось чаму ўсякі кніжнік, навучаны аб царстве Нябесным, падобны да гаспадара, што выносіць з скарбніцы сваёй новае і старое.</verse>
				<verse number="53">I сталася, калі скончыў Ісус прыповесьці гэтыя, пайшоў адтуль</verse>
				<verse number="54">і, прыйшоўшы на бацькаўшчыну сваю, вучыў іх у школе іх, так што яны дзівіліся і гаварылі: скуль у Яго гэткая мудрасьць і моц?</verse>
				<verse number="55">Ці ня цесьляў Ён сын? Ці не Ягоная маці завецца Марыя і браты Ягоныя Якаў і Іосій і Сымон і Юда?</verse>
				<verse number="56">I сёстры Ягоныя ці-ж ня ўсе між намі? Скуль жа ў Яго ўсё гэтае?</verse>
				<verse number="57">I спакушаліся дзеля Яго. Ісус жа сказаў ім: ня бывае прарока без пашаны, хіба толькі на бацькаўшчыне яго і ў доме ягоным.</verse>
				<verse number="58">I ня ўчыніў там многіх цудаў дзеля няверыя іх.</verse>
			</chapter>
			<chapter number="14">
				<verse number="1">У той час Ірад тэтрарх пачуў чуткі пра Ісуса</verse>
				<verse number="2">і сказаў слугам сваім: гэта Іоан Хрысьціцель; ён уваскрос з мёртвых, і дзеля гэтага цуды дзеюцца праз яго.</verse>
				<verse number="3">Бо Ірад, захапіўшы Іоана, зьвязаў яго і пасадзіў у вязьніцу за Ірадзіяду, жонку Філіпа, брата свайго.</verse>
				<verse number="4">Бо Іоан казаў яму: ня гожа табе мець яе.</verse>
				<verse number="5">I хацеў забіць яго, але баяўся народу: бо яго мелі за прарока.</verse>
				<verse number="6">У дзень жа нарадзін Ірада дачка Ірадзіяды скакала пасярод іх і дагадзіла Іраду.</verse>
				<verse number="7">Дзеля гэтага ён пакляўся ёй даць, чаго-б ні папрасіла.</verse>
				<verse number="8">Яна-ж, падвучаная маткай сваёй, сказала: дай мне тут на талерцы галаву Іоана Хрысьціцеля.</verse>
				<verse number="9">I засумаваў цар, але з увагі на прысягу і на супачываўшых побач з ім сказаў даць.</verse>
				<verse number="10">I паслаў адсячы галаву Іоану ў вязьніцы.</verse>
				<verse number="11">І прынесьлі галаву яго на талерцы і далі дзяўчыне, а яна занесла матцы сваёй.</verse>
				<verse number="12">Вучні-ж яго, прыйшоўшы, узялі цела яго й пахавалі яго; і пайшлі паведаміць Ісуса.</verse>
				<verse number="13">I, пачуўшы, Ісус паплыў стуль на чаўне ў пустыннае месца адзін; і народ, пачуўшы тое, пайшоў за Ім з местаў пехатою.</verse>
				<verse number="14">I, выйшаўшы, Ісус угледзіў множства людзей і пашкадаваў іх і аздаравіў нядужых.</verse>
				<verse number="15">Калі-ж настаў вечар, прыступіліся да Яго вучні Ягоныя і сказалі: пустыня тутака, дый час ужо позны; пусьці народ, каб яны пайшлі ў сёлы і купілі сабе ежы.</verse>
				<verse number="16">Але Ісус сказаў ім: ня трэба ім ісьці: вы дайце ім есьці.</verse>
				<verse number="17">Яны-ж кажуць Яму: у нас тут толькі пяць хлябоў і дзьве рыбы.</verse>
				<verse number="18">Ён сказаў: прынясеце іх Мне сюды.</verse>
				<verse number="19">I сказаў народу супачыць на траве і, узяўшы пяць, хлябоў і дзьве рыбы, глянуў на неба, пабагаславіў і, паламаўшы, даў хлеб вучням, а вучні народу.</verse>
				<verse number="20">I елі ўсе і насыціліся; і назьбіралі астаткаў дванаццаць карабоў поўных.</verse>
				<verse number="21">А еўшых было каля пяці тысячаў душ, апрача жанчын і дзяцей.</verse>
				<verse number="22">I тады-ж загадаў Ісус вучням Сваім увайсьці ў човен і плысьці перш за Яго на другі бок, пакуль Ён адпусьціць народ.</verse>
				<verse number="23">I, адпусьціўшы народ, Ён узыйшоў на гару памаліцца насамоце; і ўвечары астаўся там Адзін.</verse>
				<verse number="24">А човен ужо быў пасярэдзіне мора, і яго кідалі хвалі, бо вецер быў праціўны.</verse>
				<verse number="25">У чацьвёртую-ж старожу ночы пайшоў да іх Ісус, ідучы па моры.</verse>
				<verse number="26">I вучні, угледзіўшы Яго, ідучы па моры, спалохаліся і гаварылі: гэта здань. I ад страху закрычэлі.</verse>
				<verse number="27">Але Ісус ураз загаварыў з імі і сказаў: бадрыцеся; гэта Я; ня бойцеся.</verse>
				<verse number="28">Пётр сказаў Яму ў адказ: Госпадзе! Калі гэта Ты, скажы мне йсьці да Цябе па вадзе.</verse>
				<verse number="29">Ён жа сказаў: ідзі. I, выйшаўшы з чаўна, Пётр пайшоў па вадзе, каб падыйсьці да Ісуса.</verse>
				<verse number="30">Але, бачачы моцны вецер, спужаўся і, пачаўшы тануць, закрычэў: Госпадзе, спасі мяне!</verse>
				<verse number="31">Ісус ураз жа працягнуў руку, падтрымаў яго і кажа яму: малаверны! Чаму ты сумляваўся?</verse>
				<verse number="32">I, калі ўвайшлі яны ў човен, вецер заціх.</verse>
				<verse number="33">А быўшыя ў чаўне падыйшлі, пакланіліся Яму і сказалі: запраўды, Ты Сын Божы!</verse>
				<verse number="34">I, пераплыўшы, прыйшлі ў зямлю Генісарэцкую.</verse>
				<verse number="35">I людзі тамтэйшыя, пазнаўшы Яго, паслалі ў-ва ўсю ваколіцу тую і прынесьлі да Яго ўсіх хворых.</verse>
				<verse number="36">I прасілі Яго, каб толькі дакрануцца да краю вопраткі Яго; і, каторыя дакрануліся, паздаравелі.</verse>
			</chapter>
			<chapter number="15">
				<verse number="1">Тады прыходзяць да Ісуса Ерузалімскія кніжнікі й фарысэі ды кажуць:</verse>
				<verse number="2">Чаму вучні Тваі ня пілнуюцца пераказанага ад старэйшых? Бо ня ўмываюць рук сваіх, калі ядуць хлеб.</verse>
				<verse number="3">Ён жа сказаў ім у адказ: чаму і вы ня пілнуецеся прыказаньня Божага дзеля пераказу вашага?</verse>
				<verse number="4">Бо Бог загадаў: шануй бацьку твайго і матку; і — хто зьняважае бацьку ці матку, няхай сьмерцяй памрэ. (Вых. 20:12; 21:16)</verse>
				<verse number="5">А вы кажаце: калі хто скажа бацьку або матцы: дар, які-б ні быў ад мяне, будзе табе ў карысьць,</verse>
				<verse number="6">той можа й не шанаваць бацьку або матку сваю. I адкінулі вы прыказаньне Божае дзеля пераказу вашага.</verse>
				<verse number="7">Крывадушныя! Добра прарочыў аб вас Ісая, кажучы:</verse>
				<verse number="8">Людзі гэныя блізкія да Мяне вуснамі сваімі і шануюць Мяне языком; сэрца-ж іх далёка ад Мяне.</verse>
				<verse number="9">Але дарэмна пакланяюцца Мне, навучаючы навук і запаведзяў чалавечых. (Ісая 29:13)</verse>
				<verse number="10">I, прыклікаўшы народ, сказаў ім: слухайце і разумейце:</verse>
				<verse number="11">Ня тое, што ўваходзіць у вусны, апаганівае чалавека; але тое, што выходзіць із вуснаў, тое апаганівае чалавека.</verse>
				<verse number="12">Тады вучні Яго, прыступіўшыся, сказалі Яму: ці ведаеш, што фарысэі, пачуўшы слова гэтае, згоршыліся?</verse>
				<verse number="13">Ён жа сказаў у адказ: усякая расьліна, якую насадзіў не Ацец Мой Нябесны, будзе выкаранена.</verse>
				<verse number="14">Пакіньце іх; яны сьляпыя правадыры сьляпых; а калі сьляпы вядзе сьляпога, то абодва ўваляцца ў яму.</verse>
				<verse number="15">Пётр жа, адказваючы, сказаў Яму: растлумач нам прыповесьць гэту.</verse>
				<verse number="16">Ісус сказаў: няўжо-ж і вы яшчэ не разумееце?</verse>
				<verse number="17">Ці-ж яшчэ не разумееце, што ўсё, уваходзячы ў вусны, праходзіць у жывот і выкідаецца вон?</verse>
				<verse number="18">А выходзячае з вуснаў — з сэрца выходзіць; гэта апаганівае чалавека:</verse>
				<verse number="19">бо з сэрца выходзяць благія думкі, забойствы, чужаложства, блуд, кражы, фальшывае сьведчаньне, ганьбаваньне:</verse>
				<verse number="20">гэта апаганівае чалавека. А есьці непамытымі рукамі — гэта не апаганівае чалавека.</verse>
				<verse number="21">I, выйшаўшы адтуль, Ісус пайшоў у землі Тырскія і Сыдонскія.</verse>
				<verse number="22">I вось жанчына хананэйская, выйшаўшы з тых ваколіц, крычэла Яму, кажучы: зьмілуйся нада мною, Госпадзе, сын Давідаў! дачку маю цяжка мучыць нячысты!</verse>
				<verse number="23">Але Ён не адказаваў ёй ні слова. I вучні Яго, прыступіўшыся, прасілі Яго: адпусьці яе, бо яна крычыць за намі.</verse>
				<verse number="24">Ён жа сказаў у адказ: Я пасланы толькі да гінучых авец дому Ізраілявага.</verse>
				<verse number="25">А яна, прыйшоўшы, кланялася Яму і гаварыла: Госпадзе! памажы мне.</verse>
				<verse number="26">Ён жа сказаў у адказ: ня добра ўзяць хлеб ад дзяцей і кінуць сабакам.</verse>
				<verse number="27">Яна сказала: так, Госпадзе! Але й сабакі ядуць крошкі, якія падаюць з стала гаспадароў іх.</verse>
				<verse number="28">Тады Ісус сказаў ёй у адказ: о, жанчына! вялікая вера твая; няхай станецца табе, як жадаеш. I паздаравела дачка яе ў тую гадзіну.</verse>
				<verse number="29">Перайшоўшы адтуль, прыйшоў Ісус да мора Галілейскага і, узыйшоўшы на гару, сеў там.</verse>
				<verse number="30">I прыступілася да Яго множства народу, маючы з сабою кульгавых, сьляпых, нямых, калек і многа іншых, і пакідалі іх да ног Ісусавых; і Ён аздараўляў іх.</verse>
				<verse number="31">Дык народ дзіваваўся, бачучы нямых гаворачы, калекіх здаровымі, кульгавых ходзячы і сьляпых відзячы, і славіў Бога Ізраілявага.</verse>
				<verse number="32">Ісус жа, прыклікаўшы вучняў сваіх, сказаў ім: шкада Мне людзей, што ўжо тры дні знаходзяцца пры Мне, і нечага ім есьці; адпусьціць жа іх ня еўшымі не хачу, каб не аслабелі ў дарозе.</verse>
				<verse number="33">I кажуць Яму вучні Яго: скуль нам у пустыні ўзяць гэтулькі хлеба, каб накарміць такую грамаду?</verse>
				<verse number="34">Кажа ім Ісус: колькі ў вас хлябоў? Яны-ж сказалі: сем і крыху рыбак.</verse>
				<verse number="35">Тады сказаў народу супачыць на зямлі.</verse>
				<verse number="36">I, узяўшы сем хлябоў і рыбы ды аддаўшы хвалу, паламаў і даў вучням Сваім, а вучні народу.</verse>
				<verse number="37">I елі ўсе і наеліся; і набралі астаткаў сем карабоў поўных.</verse>
				<verse number="38">А еўшых было чатыры тысячы душ, апрача жанчын і дзяцей.</verse>
				<verse number="39">I, адпусьціўшы народ, і Ён увайшоў у човен і прыбыў у межы Магдальскія.</verse>
			</chapter>
			<chapter number="16">
				<verse number="1">I прыступіліся фарысэі і садукеі і, спакушаючы Яго, прасілі паказаць ім знак з неба,</verse>
				<verse number="2">Ён жа сказаў ім у адказ: увечары вы кажаце: будзе пагода, бо неба чырвана.</verse>
				<verse number="3">А ўраньні: сяньня непагадзь, бо неба пахмурнае. Крывадушныя! аблічча неба распазнаць умееце, а знакоў часу ня можаце?</verse>
				<verse number="4">Род нягодны й чужаложны знакоў шукае, і знакі ня будуць дадзены яму, апрача знаку Іоны прарока. I, пакінуўшы іх, адыйшоў.</verse>
				<verse number="5">Перабраўшыся на той бок, вучні Яго забыліся ўзяць хлеба.</verse>
				<verse number="6">Ісус сказаў ім: глядзеце, сьцеражыцеся кісьлі фарысэйскай і садукейскай.</verse>
				<verse number="7">Яны-ж разважалі ў сабе і гаварылі: бо хлябоў мы не ўзялі.</verse>
				<verse number="8">Ведаючы-ж тое, Ісус сказаў ім: чаму разважаеце ў сабе, малаверныя: бо хлябоў не ўзялі?</verse>
				<verse number="9">Ці яшчэ не разумееце і ня помніце аб пяцёх хлябох на пяць тысячаў душ? і колькі карабоў вы набралі?</verse>
				<verse number="10">Ані аб сямёх хлябох на чатыры тысячы, і колькі карабоў вы набралі?</verse>
				<verse number="11">Як не разумееце, што не аб хлебе сказаў Я вам: сьцеражыцеся кісьлі фарысэйскай і садукейскай?</verse>
				<verse number="12">Тады яны зразумелі, што Ён гаварыў ім сьцерагчыся ня кісьлі хлебнае, але навукі фарысэйскае і судукейскае.</verse>
				<verse number="13">Прыйшоўшы-ж у землі Кесарыі Філіпавай, Ісус пытаўся ў вучняў Сваіх: за каго людзі лічаць Мяне, Сына Чалавечага?</verse>
				<verse number="14">Яны сказалі: адны за Іоана Хрысьціцеля, другія за Ільлю, а іншыя за Ерамію, ці за аднаго з прарокаў.</verse>
				<verse number="15">Ён кажа ім: а вы за каго Мяне ўважаеце?</verse>
				<verse number="16">Сымон жа Пётр адказваючы сказаў: Ты Хрыстос, Сын Бога Жывога.</verse>
				<verse number="17">Тады Ісус сказаў яму ў адказ: шчасьлівы ты, Сымон, сын Іонін; бо ня цела і кроў адкрылі табе гэтае, але Ацец Мой, што ў Нябёсах.</verse>
				<verse number="18">I Я кажу табе: ты — скала, і на гэтай скале Я збудую Царкву Маю?, і вароты пякельныя не перамогуць яе.</verse>
				<verse number="19">I дам табе ключы Царства Нябеснага; і што зьвяжаш на зямлі, тое будзе зьвязана на небе; і што разьвяжаш на зямлі, тое будзе разьвязана на небе.</verse>
				<verse number="20">Тады загадаў Ісус вучням Сваім, каб нікому не казалі, што Ён ёсьць Ісус Хрыстос.</verse>
				<verse number="21">3 таго часу Ісус пачаў адкрываць вучням Сваім, што Ён мусіць ісьці ў Ерузалім і шмат перацярпець ад старэйшын ды архірэяў і кніжнікаў, ды быць забітым і на трэці дзень уваскрэснуць.</verse>
				<verse number="22">I, узяўшы Яго, Пётр пачаў карыць Яго: пашкадуй Сябе, Госпадзе! Няхай ня станецца гэтага з Табою!</verse>
				<verse number="23">Ён жа, зьвярнуўшыся, сказаў Пятру: адыйдзі ад Мяне, шатан! ты Мне спакуса; бо думаеш не аб тым, што Божае, але што чалавечае.</verse>
				<verse number="24">Тады Ісус сказаў вучням Сваім: калі хто хоча ісьці за Мною, адракіся ад сябе і вазьмі крыж свой і сьледуй за Мною.</verse>
				<verse number="25">Бо хто хоча душу сваю ўсьцерагчы, той згубіць яе, а хто згубіць душу сваю дзеля Мяне, той знойдзе яе.</verse>
				<verse number="26">Якая-ж бо карысьць чалавеку, калі ён здабудзе ўвесь сьвет, а душы сваёй пашкодзіць? Дый які выкуп дасьць чалавек за душу сваю?</verse>
				<verse number="27">Бо прыйдзе Сын Чалавечы ў славе Айца Свайго з Ангеламі Сваімі; і тады аддасьць кожнаму водле дзеяньняў яго.</verse>
				<verse number="28">Запраўды кажу вам: ёсьць некаторыя з стаячых тут, якія не спазнаюць сьмерці, пакуль ня ўбачаць Сына Чалавечага, як прыйдзе ў царстве Сваім.</verse>
			</chapter>
			<chapter number="17">
				<verse number="1">А цераз шэсьць дзён бярэць Ісус Пятра, Якава і Іоана, брата яго, і вядзе іх на гару высокую адных.</verse>
				<verse number="2">I перамяніўся перад імі: і зазьяла аблічча Яго, як сонца, адзежа-ж Яго сталася белая, як сьвятло.</verse>
				<verse number="3">I вось зьявіліся ім Майсей і Ільля, размаўляючы з Ім.</verse>
				<verse number="4">I, азваўшыся, Пётр сказаў Ісусу: Госпадзе! добра нам тут быць; калі хочаш, зробім тут тры палаткі: Табе адну, і Майсею адну, і адну Ільлі.</verse>
				<verse number="5">Калі-ж ён яшчэ гаварыў гэтае, сьветлая хмара ацяніла іх; і вось голас із хмары гаворачы: Гэты ёсьць Сын Мой Улюблены, якому спагадаю; Яго слухайце.</verse>
				<verse number="6">I, пачуўшы, вучні ўпалі на аблічча сваё і дужа перапужаліся.</verse>
				<verse number="7">Але Ісус, падыйшоўшы, дакрануўся да іх і сказаў: устаньце і ня бойцеся!</verse>
				<verse number="8">Падняўшы-ж вочы свае, яны нікога ня ўгледзелі апрача аднаго Ісуса.</verse>
				<verse number="9">I, калі зыходзілі яны з гары, Ісус загадаў ім, кажучы: н ікому не кажыце пра гэтае відзеньне, дакуль Сын Чалавечы не ўваскрэсьне з мёртвых.</verse>
				<verse number="10">I спыталіся ў Яго вучні Яго: як жа кніжнікі кажуць, што Ільля мусіць прыйсьці раней?</verse>
				<verse number="11">Ісус сказаў ім у адказ: Ільля прыйдзе раней і падгатуе ўсё.</verse>
				<verse number="12">Я-ж кажу вам, што Ільля ўжо прыйшоў, ды не пазналі яго, а ўчынілі проці яго, што хацелі; так і Сын Чалавечы пацерпіць ад іх.</verse>
				<verse number="13">Тады вучні зразумелі, што Ён гаварыў ім пра Іоана Хрысьціцеля.</verse>
				<verse number="14">Калі-ж яны прыйшлі да народу, то падыйшоў да Яго чалавек і, сукланіўшы перад ім калені,</verse>
				<verse number="15">сказаў: Госпадзе! зьлітуйся над сынам маім, які ў маладзік шалее і цяжка мучыцца; бо часта кідаецца ў вагонь і часта ў ваду.</verse>
				<verse number="16">Я прыводзіў яго да вучняў Тваіх, і яны не маглі аздаравіць яго.</verse>
				<verse number="17">Ісус жа, адказваючы, сказаў: о род, няверны і распусны! дакуль буду з вамі? дакуль буду цярпець вас? прывядзіце яго да Мяне сюды.</verse>
				<verse number="18">I крыкнуў на яго Ісус; і шатан выйшаў з яго; і юнак паздаравеў у тую-ж гадзіну.</verse>
				<verse number="19">Тады вучні, прыступіўшыся да Ісуса насамоце, сказалі: чаму мы не маглі выгнаць яго?</verse>
				<verse number="20">Ісус жа сказаў ім: праз няверу вашую: бо запраўды кажу вам: калі вы будзеце мець веру, як гарчычнае зерне, і скажаце гарэ гэтай: перайдзі адгэтуль туды, дык яна пяройдзе; і нішто ня будзе немагчыма для вас.</verse>
				<verse number="21">Гэты-ж род выганяецца толькі малітваю і постам.</verse>
				<verse number="22">У час быцьця іх у Галілеі Ісус сказаў ім: Сын Чалавечы выданы будзе ў рукі чалавечыя;</verse>
				<verse number="23">і заб’юць Яго, і на трэці дзень уваскрэсьне. I яны дужа засмуціліся.</verse>
				<verse number="24">Калі-ж прыйшлі яны ў Капэрнаум, то падыйшлі да Пятра зьбіральнікі даніны і сказалі: Ці ня дасьць складчыны ваш Вучыцель?</verse>
				<verse number="25">Ён кажа: так. I, калі увайшоў у дом, то Ісус папярэдзіў яго, кажучы: як табе здаецца, Сымон? цары зямныя з каго бяруць даніну ці падаткі? ці з сваіх сыноў, ці з чужых?</verse>
				<verse number="26">Пётр кажа Яму: з чужых. Ісус сказаў яму: значыць, сыны вольныя;</verse>
				<verse number="27">але, каб нам не спакусіць іх, пайдзі на мора, кінь вуду і першую рыбу, якая пападзецца, вазьмі; і, расчыніўшы рот, знойдзеш стацір; вазьмі яго і аддай ім за Мяне і за сябе.</verse>
			</chapter>
			<chapter number="18">
				<verse number="1">У той час вучні прыступіліся да Ісуса, кажучы: хто большы ў царстве нябесным?</verse>
				<verse number="2">Ісус, прыклікаўшы дзіцятка, паставіў яго пасярод іх і сказаў:</verse>
				<verse number="3">Запраўды кажу вам: калі не навернецеся і ня будзеце, як дзеці, ня ўвойдзеце ў Царства Нябеснае.</verse>
				<verse number="4">Дык вось, хто ўмаліцца, як гэтае дзіцятка, той і большы ў Царстве Нябесным.</verse>
				<verse number="5">I хто прыйме адно гэткае дзіцятка ў імя Маё, той Мяне прыймае.</verse>
				<verse number="6">А хто спакусіць аднаго з малых гэтых, веруючых у Мяне, таму лепей было-б, калі-б павесілі Яму млынавы камень на шыю і ўтапілі яго ў глыбіні марской.</verse>
				<verse number="7">Гора сьвету ад спакусаў: бо спакусы мусяць прыйсьці; але гора таму чалавеку, праз якога спакуса прыходзіць.</verse>
				<verse number="8">Калі-ж рука твая ці нага твая спакушае цябе, адсякі іх і кінь ад сябе: ляпей табе ўвайсьці ў жыцьцё бяз рукі ці без нагі, чым з дзьвема рукамі і з дзьвема нагамі быць укіненым у вагонь вечны.</verse>
				<verse number="9">I калі вока тваё спакушае цябе, вырві яго і кінь ад сябе: ляпей табе аднавокім увайсьці ў жыцьцё, чымся з дзьвема вачыма быць укіненым у геенну вогненую.</verse>
				<verse number="10">Глядзіце, не пагарджайце ні адным з малых гэтых, бо кажу вам, што Ангелы іх на небе заўсёды бачаць аблічча Айца Майго нябеснага.</verse>
				<verse number="11">Бо Сын Чалавечы прыйшоў спасаць загінуўшае.</verse>
				<verse number="12">Як вам здаецца? Калі-б у каго было сто авец, і адна з іх заблудзілася, то ці не пакіне ён дзевяцьдзесят дзевяць у гарах і ці ня пойдзе шукаць заблудзіўшуюся?</verse>
				<verse number="13">I, калі станецца, што знойдзе яе, то запраўды кажу вам: ён цешыцца з яе балей, чымся з дзевяцьдзесяцёх дзевяцёх няблудзіўшых.</verse>
				<verse number="14">Гэтак няма волі Айца вашага Нябеснага, каб загінуў адзін з малых гэтых.</verse>
				<verse number="15">Калі-ж саграшыць проці цябе брат твой, пайдзі й дакары яго між табою і ім адным; калі паслухаецца цябе, то ты здабыў брата твайго.</verse>
				<verse number="16">Калі-ж не паслухаецца, вазьмі з сабою яшчэ аднаго ці двох, каб вуснамі двох ці трох сьведак змацавалася ўсякае слова.</verse>
				<verse number="17">Калі-ж не паслухаецца, скажы царкве, а калі і царквы не паслухаецца, то няхай будзе ён табе, як паганін і мытнік.</verse>
				<verse number="18">Запраўды кажу вам: што вы зьвяжаце на зямлі, тое будзе зьвязана на небе, і што разьвяжаце на зямлі, тое будзе разьвязана на небе.</verse>
				<verse number="19">Запраўды таксама кажу вам, што, калі-б двое з вас на зямлі згодна аб кожную рэч прасілі, дык станецца ім ад Айца Майго, што ў Нябёсах.</verse>
				<verse number="20">Бо, дзе двое ці трое зыйшліся ў імя Маё, там Я сярод іх.</verse>
				<verse number="21">Тады Пётр прыступіўся да Яго і сказаў: Госпадзе! колькі разоў дароўваць брату майму, калі ён саграшыць супраць мяне? Да сямёх разоў?</verse>
				<verse number="22">Ісус кажа яму: не кажу табе: да сямёх, але да сямёх разоў па семдзесят.</verse>
				<verse number="23">Вось чаму Царства Нябеснае падобна да цара, які захацеў разрахавацца з слугамі сваімі.</verse>
				<verse number="24">Калі пачаў ён рахавацца, прывялі да яго аднаго, што вінен быў яму дзесяць тысячаў талентаў.</verse>
				<verse number="25">А як ня меў чым заплаціць, то валадар яго загадаў прадаць яго, і жонку, і дзяцей, і ўсё, што ён меў, і заплаціць.</verse>
				<verse number="26">Тады слуга той паваліўся і маліў яго, кажучы: валадару! пацярпі мне, і ўсё табе заплачу.</verse>
				<verse number="27">Валадар, зьлітаваўшыся над гэным слугою, пусьціў яго і дараваў яму доўг.</verse>
				<verse number="28">Слуга-ж гэны, выйшаўшы, знайшоў аднаго з сяброў сваіх, які вінен быў яму сто дынараў, і, схапіўшы яго, душыў, кажучы: аддай мне, што вінен.</verse>
				<verse number="29">Тады сябра яго ўпаў да ног яго ды маліў яго, кажучы: пацярпі мне, і ўсё вярну табе.</verse>
				<verse number="30">Але той на захацеў, а пайшоў і пасадзіў яго ў вязьніцу, пакуль не аддасьць доўгу.</verse>
				<verse number="31">Сябры яго, бачачы стаўшаеся, вельмі засмуціліся і, прыйшоўшы, расказалі валадару свайму ўсё, што сталася.</verse>
				<verse number="32">Тады валадар яго паклікаў яго ды кажа: нягодны нявольніку! Увесь твой доўг я дараваў табе, калі ты папрасіў мяне;</verse>
				<verse number="33">ці-ж не належала й табе зьмілавацца над сябрам тваім, як і я зьмілаваўся над табою?</verse>
				<verse number="34">I, разгневаўшыся, валадар ягоны аддасьць яго катам, пакуль ня верне яму ўсяго доўгу.</verse>
				<verse number="35">Так і Ацец Мой Нябесны зробіць вам, калі кожны з вас ад сэрца свайго не даруе брату свайму праступкаў ягоных.</verse>
			</chapter>
			<chapter number="19">
				<verse number="1">I, сталася, калі Ісус скончыў словы гэтыя, то выйшаў з Галілеі і прыйшоў у межы Юдэйскія на той бок Іордану.</verse>
				<verse number="2">За Ім пайшло множства людзёў; і Ён аздаравіў іх там.</verse>
				<verse number="3">I прыступіліся да Яго фарысэі і, спакушаючы Яго, казалі Яму: ці за ўсякую віну можна чалавеку развадзіцца з жонкаю сваёю?</verse>
				<verse number="4">Ён сказаў ім у адказ: ці ня чыталі вы, што Той, Хто стварыў ад пачатку мужчыну й жанчыну, стварыў іх такімі? (Быт. 1:27)</verse>
				<verse number="5">I сказаў: дзеля гэтага пакінець чалавек бацьку й матку і прыстане да жонкі сваёй; і будуць двое адным целам. (Быт. 2:24)</verse>
				<verse number="6">Дык яны ўжо ня двое, але адно цела. Вось жа, што Бог злучыў, таго чалавек няхай не разлучае.</verse>
				<verse number="7">Яны кажуць Яму: як жа Майсей казаў даваць разводны ліст і развадзіцца з ёю? (Другазак. 24:1 і наст.)</verse>
				<verse number="8">Ён кажа ім: Майсей дзеля жорсткасьці сэрца вашага дазволіў вам развадзіцца з жонкамі вашымі, а спачатку ня было гэтак.</verse>
				<verse number="9">Але Я кажу вам: хто разьвядзецца з жонкаю не за блудлівасьць і ажэніцца з другою, той блудзіць; і хто ажэніцца з разьведзенаю, блудзіць.</verse>
				<verse number="10">Кажуць Яму вучні Яго: калі гэткі абавязак чалавека да жонкі, то лепей не жаніцца.</verse>
				<verse number="11">Ён жа сказаў ім: ня ўсе разумеюць словы гэтыя, але каму дадзена.</verse>
				<verse number="12">Бо ёсьць скапцы, што з матчынага жывата гэткімі нарадзіліся; і ёсьць скапцы, што выпакладаны людзьмі; і ёсьць скапцы, якія зрабілі самы сябе скапцамі дзеля царства нябеснага. Хто можа паняць, няхай пайме.</verse>
				<verse number="13">Тады прыведзены былі да Яго дзеці, каб Ён узлажыў на іх рукі й памаліўся; вучні-ж забаранялі ім.</verse>
				<verse number="14">Але Ісус сказаў: пусьціце дзяцей і не перашкаджайце ім прыходзіць да Мяне; бо гэткіх ёсьць Царства Нябеснае.</verse>
				<verse number="15">I, узлажыўшы на іх рукі, пайшоў стуль.</verse>
				<verse number="16">I вось нехта, падыйшоўшы, сказаў Яму: Настаўнік добры! што зрабіць мне добрага, каб мець жыцьцё вечнае?</verse>
				<verse number="17">Ён жа сказаў яму: чаму ты называеш Мяне добрым? Ніхто ня добры, апрача аднаго толькі Бога. Калі-ж хочаш увайсьці ў жыцьцё, выпаўняй прыказаньні.</verse>
				<verse number="18">Кажа яму: якія? Ісус жа сказаў: не забівай; ня блудзі; не крадзі; ня сьведчы ілжыва;</verse>
				<verse number="19">шануй бацьку і матку; і: любі бліжняга твайго, як самога сябе. (Вых. 20:13—16, 12 Лев. 19:18 Другазак. 5, 17—20:16)</verse>
				<verse number="20">Юнак кажа Яму: усё гэтае захаваў я ад юнацтва майго; чаго яшчэ мне нестае?</verse>
				<verse number="21">Ісус сказаў яму: калі хочаш быць беззаганным, пайдзі, прадай маемасьць тваю і раздай бедным; і будзеш мець скарб на небе; і прыходзь ды йдзі за Мною.</verse>
				<verse number="22">Пачуўшы слова гэтае, юнак адыйшоўся з сумам, бо ў яго было вялікае багацьце.</verse>
				<verse number="23">Ісус жа сказаў вучням Сваім: запраўды кажу вам, што трудна багатаму ўвайсьці ў Царства Нябеснае.</verse>
				<verse number="24">I яшчэ кажу вам: лягчэй вярблюду прайсьці скрозь іголчына вуха, чымся багатаму ўвайсьці ў царства Божае.</verse>
				<verse number="25">Пачуўшы гэтае, вучні Яго дужа дзіваваліся і сказалі: дык хто-ж можа спасьціся?</verse>
				<verse number="26">А Ісус, глянуўшы, сказаў ім: у людзей гэтае немагчыма, у Бога-ж усё магчыма.</verse>
				<verse number="27">Тады Пётр, адказваючы, сказаў Яму: вось, мы пакінулі ўсё і пайшлі за Табою; што-ж будзе нам?</verse>
				<verse number="28">Ісус жа сказаў ім: Запраўды кажу вам, што ў новым жыцьці вы, пасьледаваўшыя за Мною, калі Сын Чалавечы сядзе на пасадзе славы Свае, сядзеце такжа на дванаццацёх пасадах судзіць дванаццаць родаў Ізраілявых.</verse>
				<verse number="29">I кожын, хто пакінуў дом, ці братоў, ці сёстраў, ці бацьку, ці матку, ці жонку, ці дзяцей, ці землі дзеля іменьня Майго, атрымае ў сто разоў больш і ўнасьледуе жыцьцё вечнае.</verse>
				<verse number="30">Многія-ж першыя будуць апошнімі, і апошнія першымі.</verse>
			</chapter>
			<chapter number="20">
				<verse number="1">Бо Царства Нябеснае падобна да чалавека — гаспадара дому, які выйшаў вельмі рана наняць работнікаў у вінаграднік свой.</verse>
				<verse number="2">I, умовіўшыся з работнікамі па дынару за дзень, паслаў іх у вінаграднік свой.</verse>
				<verse number="3">Выйшаўшы-ж каля трэцяе гадзіны, ён угледзіў другіх, стоячы на рынку бяз дзела.</verse>
				<verse number="4">I сказаў ім: ідзіце і вы ў вінаграднік мой і, што будзе належацца, дам вам. Яны пайшлі.</verse>
				<verse number="5">Зноў выйшаўшы каля шостае і дзевятае гадзіны, зрабіў тое-ж.</verse>
				<verse number="6">Нарэшце, выйшаўшы каля адзінаццатае гадзіны, ён знайшоў другіх, стоячы без работы, і кажа ім: чаму вы стаіцё тут цэлы дзень бяз дзела?</verse>
				<verse number="7">Яны кажуць яму: ніхто нас не наняў. Ён кажа ім: ідзіце й вы ў вінаграднік мой і, што будзе належацца, дастанеце.</verse>
				<verse number="8">Калі-ж надыйшоў вечар, кажа гаспадар вінаградніку эканому свайму: пакліч работнікаў і аддай ім плату, пачаўшы з апошніх да першых.</verse>
				<verse number="9">I тыя, што прыйшлі каля адзінаццатае гадзіны, дасталі па дынару.</verse>
				<verse number="10">Прыйшоўшыя-ж першымі, думалі, што яны дастануць больш, але й яны дасталі па дынару.</verse>
				<verse number="11">I, узяўшы, пачалі наракаць на гаспадара дому і казалі:</verse>
				<verse number="12">Гэтыя апошнія рабілі адну гадзіну, і ты зраўняў іх з намі, перанёсшымі цяжар дня і сьпеку.</verse>
				<verse number="13">Ён жа ў адказ сказаў аднаму з іх: сябра! я ня крыўджу цябе; ці-ж не за дынар ты ўмовіўся са мною?</verse>
				<verse number="14">Вазьмі сваё і пайдзі; я-ж хачу даць гэтаму апошняму тое-ж, што і табе.</verse>
				<verse number="15">Ці-ж я ня волен у сваім рабіць, што хачу? Ці вока тваё злоснае, што я добры?</verse>
				<verse number="16">Гэтак будуць апошнія першымі, і першыя апошнімі; бо многа закліканых, але мала выбраных.</verse>
				<verse number="17">I, уваходзячы ў Ерузалім, Ісус дарогаю адклікаў дванаццаць вучняў асобна і сказаў ім:</verse>
				<verse number="18">Вось мы ўваходзім у Ерузалім, і Сын Чалавечы выданы будзе архірэям і кніжнікам, і засудзяць Яго на сьмерць;</verse>
				<verse number="19">і выдадуць Яго паганам на зьдзек і біцьцё і ўкрыжаваньне; і на трэці дзень уваскрэсьне.</verse>
				<verse number="20">Тады прыступілася да Яго маці сыноў Завядзеявых з сынамі сваімі, кланяючыся і нечага просячы ў Яго.</verse>
				<verse number="21">Ён жа сказаў ёй: чаго ты хочаш? Яна кажа Яму: скажы, каб гэтыя два сыны маі селі ў Цябе адзін з правага боку, а другі з левага ў царстве Тваім.</verse>
				<verse number="22">Ісус сказаў у адказ: ня ведаеце, чаго просіце. Ці можаце піць чару, якую Я буду піць, ці хрысьціцца хрышчэньнем, якім Я хрышчуся? Яны кажуць Яму: можам.</verse>
				<verse number="23">I кажа ім: чару Маю будзеце піць і хрышчэньнем, якім Я хрышчуся, будзеце хрысьціцца, але сесьці ў Мяне з правага боку і з левага не магу даць вам, але каму прыгатавана Айцом Маім.</verse>
				<verse number="24">Пачуўшы гэтае, дзесяць вучняў абурыліся на двох братоў,</verse>
				<verse number="25">Ісус жа, паклікаўшы іх, сказаў: вы ведаеце, што князі народаў валадаюць імі і вяльможы пануюць над імі;</verse>
				<verse number="26">але між вамі няхай ня будзе гэтак; а хто хоча між вамі быць большым, няхай будзе вам слугою;</verse>
				<verse number="27">і хто хоча між вамі быць першым, няхай будзе вам слугою,</verse>
				<verse number="28">бо Сын Чалавечы не дзеля таго прыйшоў, каб Яму служылі, але каб паслужыць і аддаць душу Сваю дзеля выкупу многіх.</verse>
				<verse number="29">I, калі выходзілі яны з Ерыхону, за Ім сьледам ішло множства народу.</verse>
				<verse number="30">I вось, два сьляпыя, сядзеўшыя ля дарогі, пачуўшы, што Ісус ідзе міма, пачалі крычэць: зьмілуйся над намі, Госпадзе, сыне Давідаў!</verse>
				<verse number="31">Народ жа крычэў на іх, каб маўчалі; але яны яшчэ мацней сталі крычэць: зьмілуйся над намі, Госпадзе, сыне Давідаў!</verse>
				<verse number="32">Ісус, супыніўшыся, прыклікаў іх і сказаў: чаго вы хочаце ад Мяне?</verse>
				<verse number="33">Яны кажуць Яму: Госпадзе! каб адчыніліся вочы нашыя.</verse>
				<verse number="34">Ісус жа, зьлітаваўшыся, дакрануўся да вачэй іх; і ўраз-жа сталі бачыць вочы іх, і яны пайшлі за Ім.</verse>
			</chapter>
			<chapter number="21">
				<verse number="1">І, калі падыходзілі да Ерузаліму і прыйшлі да Віффагіі ля гары Аліўнай, тады Ісус паслаў двох вучняў, сказаўшы ім:</verse>
				<verse number="2">ідзеце ў сяло, якое проста перад вамі, і зараз жа знойдзеце асьліцу прывязаную і асьлятка з ёю; адвязаўшы, прывядзеце да Мяне.</verse>
				<verse number="3">I калі-б хто сказаў вам нешта, адказвайце, што яны патрэбны Госпаду: і зараз пашле іх.</verse>
				<verse number="4">I ўсё гэтае сталася, каб збылося сказанае праз прарока, які кажа:</verse>
				<verse number="5">Скажэце дачцэ Сыонавай: вось Цар твой ідзе да цябе ціхі, седзячы на асьліцы і асьляці, сыне пад’ярэмнай. (Ісая 62:11 Захар. 9:9)</verse>
				<verse number="6">Вучні пайшлі і зрабілі так, як загадаў ім Ісус.</verse>
				<verse number="7">Прывялі асьліцу і асьлятка і ўзлажылі на іх адзежы свае, і Ён сеў паверх іх.</verse>
				<verse number="8">Множства-ж народу пасьцілалі свае адзежыны на дарозе, а другія рэзалі галіны з дрэваў і пасьцілалі на дарозе.</verse>
				<verse number="9">А народ наперадзе і за Ім ідучы клікаў: осанна сыну Давідаваму! Багаслаўлен ідучы ў імя Гасподняе! Осанна ў вышніх!</verse>
				<verse number="10">I, калі ўвайшоў Ён у Ерузалім, усё места прыйшло ў рух ды гаварыла: хто гэта?</verse>
				<verse number="11">Народужа гаварыў: гэта Ісус, прарок з Назарэту Галілейскага.</verse>
				<verse number="12">I ўвайшоў Ісус у сьвятыню Божую, і выгнаў усіх прадаючых і купляючых у сьвятыні, і абярнуў сталы мяняльнікаў і ўслоны прадаўцоў галубоў.</verse>
				<verse number="13">I казаў ім: напісана: дом Мой домам малітвы назьвецца, а вы зрабілі яго прытонам для разбойнікаў. (Ісая 56:7 Ерам. 7:11)</verse>
				<verse number="14">I падыйшлі да Яго ў сьвятыні сьляпыя й кульгавыя, і Ён аздаравіў іх.</verse>
				<verse number="15">Архірэі-ж і кніжнікі, бачачы цуды, якія Ён учыніў, і дзяцей, клікаючых у сьвятыні і гаворачых: Осанна сыну Давідаваму! — абурыліся</verse>
				<verse number="16">і сказалі Яму: ці чуеш, што яны кажуць? Ісус жа кажа ім: Так! ці-ж вы ніколі ня чыталі: з вуснаў дзетак і сасункоў Ты ўчыніў хвалу? (Псал. 8:3)</verse>
				<verse number="17">I, пакінуўшы іх, выйшаў з места да Віфаніі і правеў там ноч.</verse>
				<verse number="18">А нараніцы, варочаючыся да места, захацеў есьці.</verse>
				<verse number="19">I, угледзіўшы пры дарозе смакоўніцу, падыйшоў да яе і, нічога не знайшоўшы на ёй, апрача аднаго лісьця, кажа да яе: няхай жа ня будзе на табе ўперад плоду давеку. I смакоўніца ўраз жа засохла.</verse>
				<verse number="20">Угледзіўшы гэтае, вучні дзіваваліся і гаварылі: як гэта той-жа час засохла смакоўніца?</verse>
				<verse number="21">Ісус жа, адказваючы, сказаў ім: Запраўды кажу вам: калі-б вы мелі веру і не сумляваліся, ня толькі зробіце тое, што з смакоўніцаю, але калі і гарэ гэтай скажаце: узьніміся і кінься ў мора, — станецца.</verse>
				<verse number="22">I ўсё, чаго будзеце прасіць у малітве з вераю, дастанеце.</verse>
				<verse number="23">I, калі прыйшоў Ён у сьвятыню і навучаў, прыступіліся да Яго архірэі і старэйшыя з народу і сказалі: якою ўладаю Ты гэтае чыніш? I хто Табе даў гэткую ўладу?</verse>
				<verse number="24">Ісус сказаў ім у адказ: спытаюся і Я ў вас адно: калі аб гэтым скажаце Мне, то й Я вам скажу, якою ўладаю гэнае чыню.</verse>
				<verse number="25">Хрышчэньне Іоанавае скуль было? з неба, ці ад людзёў? Яны-ж разважалі між сабою: калі скажам: з неба, то Ён скажа нам: чаму-ж вы не паверылі яму?</verse>
				<verse number="26">А калі сказаць: ад людзёў, — баімося народу; бо ўсе лічаць Іоана за прарока.</verse>
				<verse number="27">I, адказваючы, сказалі Ісусу: ня ведаем. I Ён сказаў ім: і Я вам не скажу, якою ўладаю гэтае роблю.</verse>
				<verse number="28">А як вам здаецца? У аднаго чалавека былі два сыны; і ён, падыйшоўшы да першага, сказаў: сын, пайдзі сяньня рабіць у вінаградніку маім.</verse>
				<verse number="29">Але той сказаў у адказ: не хачу; а пасьля, пакаяўшыся, пайшоў.</verse>
				<verse number="30">I, падыйшоўшы да другога, ён сказаў тое-ж. Гэты сказаў у адказ: іду, гаспадар; —і не пайшоў.</verse>
				<verse number="31">Каторы з двох выпаўніў волю айца? Кажуць Яму: першы. Ісус кажа ім: запраўды кажу вам, што мытнікі і блудніцы ідуць у царства Божае наперадзе вас.</verse>
				<verse number="32">Бо прыйшоў да вас Іоан шляхам праўды; і вы не паверылі ям, у, а мытнікі і блудніцы паверылі яму; вы-ж, і бачыўшы гэтае, не пакаяліся пасьля, каб паверыць яму.</verse>
				<verse number="33">Выслухайце другую прыновесьць: быў нейкі гаспадар дому, каторы насадзіў вінаграднік, агарадзіў яго агарожаю, выкапаў у ім сажалку, пабудаваў вежу і, аддаўшы яго вінаградарам, адыйшоў.</verse>
				<verse number="34">Калі-ж наблізіўся час пладоў, ён паслаў сваіх слуг да вінаградараў — узяць свае плады.</verse>
				<verse number="35">Вінаградары, схапіўшы слуг яго, аднаго зьбілі, другога, забілі, а іншага пабілі каменьмі.</verse>
				<verse number="36">Зноў паслаў ён другіх слуг, больш чым раней; і з імі зрабілі таксама.</verse>
				<verse number="37">Уканцы паслаў ён да іх свайго сына, кажучы: пасаромяцца сына майго.</verse>
				<verse number="38">Але вінаградары, угледзіўшы сына, сказалі адзін аднаму: гэта наступнік; пойдзем, заб’ем яго і заўладаем спадчынаю ягонай.</verse>
				<verse number="39">I, схапіўшы яго, вывелі вон з вінаградніку і забілі.</verse>
				<verse number="40">Калі-ж прыйдзе гаспадар вінаградніку, што зробіць ён з гэтымі вінаградарамі?</verse>
				<verse number="41">Кажуць Яму: злыдняў гэтых аддасьць ліхой сьмерці, а вінаграднік дасьць другім вінаградарам, каторыя будуць аддаваць яму плады ў свой час.</verse>
				<verse number="42">Ісус кажа ім: няўжо-ж вы ніколі ня чыталі ў Пісаньні: камень, які адкінулі будаўнічыя, той самы стаўся галавою вугла; гэта сталася ад Госпада, і ў вачох нашых дзіва. (Псал 117:22-23)</verse>
				<verse number="43">Дзеля гэтага кажу вам, што адымецца ў вас Царства Божае і дадзена будзе народу, які творыць плады яго.</verse>
				<verse number="44">I той, хто ўпадзе на гэты камень, разаб’ецца; а на каго ён упадзе, таго раздавіць.</verse>
				<verse number="45">I, пачуўшы прыповесьці Яго, архірэі і фарысэі зразумелі, што гаворыць аб іх.</verse>
				<verse number="46">I стараліся спаймаць Яго; але ўбаяліся народу, бо Яго лічылі за прарока.</verse>
			</chapter>
			<chapter number="22">
				<verse number="1">Ісус, адказваючы далей, казаў прыповесьцямі:</verse>
				<verse number="2">Царства Нябеснае падобна да чалавека цара, каторы справіў вясельле для сына свайго.</verse>
				<verse number="3">I паслаў слуг сваіх клікаць запрошаных на вясельле; і не хацелі прыйсьці.</verse>
				<verse number="4">Зноў паслаў другіх слуг, сказаўшы: скажэце запрошаным: вось я прыгатаваў абед мой, валы мае і, што ўкормлена, зарэзаны, ды ўсё гатова; прыходзьце на вясельле.</verse>
				<verse number="5">Але яны, не зважаючы на тое, пайшлі — хто на поле сваё, а хто да свайго гандлю.</verse>
				<verse number="6">Другія-ж, схапіўшы слуг яго, назьдзекаваліся і забілі іх.</verse>
				<verse number="7">Пачуўшы аб гэтым, цар узлаваўся і паслаў войскі свае вынішчыць забойцаў гэных і спаліць места іхняе.</verse>
				<verse number="8">Тады кажа ён слугам сваім: вясельле гатова; але закліканыя ня былі дастойны.</verse>
				<verse number="9">Дык пайдзеце на росстані і ўсіх, каго сустрэнеце, клічце на вясельле.</verse>
				<verse number="10">I слугі тыя, выйшаўшы на дарогі, сабралі ўсіх, каго толькі знайшлі: і благіх, і добрых; і на вясельлі было поўна гасьцей.</verse>
				<verse number="11">Цар, увайшоўшы паглядзець банкетуючых, убачыў там чалавека, адзетага не ў вясельную вопратку,</verse>
				<verse number="12">і кажа яму: дружа, як ты ўвайшоў сюды не ў вясельнай вопратцы? Той жа маўчаў.</verse>
				<verse number="13">Тады сказаў цар слугам: зьвяжэце яму рукі й ногі, вазьмеце яго і ўкіньце ў цемру вонкавую; там будзе плач і скрыгот зубоў,</verse>
				<verse number="14">Бо многа запрошаных, але мала выбраных.</verse>
				<verse number="15">Тады фарысэі пайшлі і радзіліся, як бы ўлавіць Яго на словах.</verse>
				<verse number="16">I пасылаюць да Яго вучняў сваіх з ірадзіянамі, кажучы: Вучыцель! мы ведаем, што Ты справядлівы і аб шляху Божым справядліва навучаеш, дый ня дбаеш ні аб кога, бо не глядзіш ні на якое аблічча.</verse>
				<verse number="17">Дык скажы-ж нам: як Табе здаецца? Ці гожа даваць падатак цару, ці не?</verse>
				<verse number="18">Але Ісус, бачучы злосную хітрасьць іх, сказаў: што спакушаеце Мяне, крывадушныя?</verse>
				<verse number="19">Пакажэце Мне манэту, якою плоціцца падатак. Яны прынесьлі Яму дынар.</verse>
				<verse number="20">I кажа ім: чыё гэта выабражэньне і надпіс?</verse>
				<verse number="21">Кажуць Яму: царавы. Тады кажа ім: дык аддайце царава цару, а Божае Богу.</verse>
				<verse number="22">Пачуўшы гэта, яны зьдзівіліся і, пакінуўшы Яго, пайшлі.</verse>
				<verse number="23">У той дзень прыступіліся да Яго саддукеі, каторыя кажуць, што няма ўваскрасеньня, і спыталіся ў Яго:</verse>
				<verse number="24">Вучыцель! Майсей сказаў: калі хто памрэ, ня маючы дзяцей, то брат яго няхай возьме за сябе жонку яго і адновіць насеньне брату свайму. (Другазак 25:5)</verse>
				<verse number="25">Было вось у нас сем братоў; першы, ажаніўшыся, памёр і, ня маючы дзяцей, пакінуў жонку сваю брату свайму.</verse>
				<verse number="26">Таксама і другі, і трэці, аж да сёмага.</verse>
				<verse number="27">Пасьля-ж усіх памёрла і жонка.</verse>
				<verse number="28">Дык у час уваскрасеньня каму з сямех будзе яна жонкаю? Бо ўсе мелі яе.</verse>
				<verse number="29">Ісус сказаў ім у адказ: памылйецеся, ня ведаючы Пісаньня, ні сілы Божае.</verse>
				<verse number="30">Бо пры ўваскрасеньні ані жэняцца, ані йдуць замуж, але прабываюць як ангелы Божыя на небе.</verse>
				<verse number="31">А аб ускрасеньні памершых ці ня чыталі вы сказанага вам Богам, які гавора:</verse>
				<verse number="32">Я Бог Аўраама, і Бог Ізаака, і Бог Якава! Бог ня ёсьць Бог памёршых, але жывых. (Вых. 3:6)</verse>
				<verse number="33">I, чуючы, народ дзівіўся з навукі Яго.</verse>
				<verse number="34">А фарысэі, пачуўшы, што Ён прымусіў саддукеяў змоўкнуць, сабраліся разам.</verse>
				<verse number="35">I адзін з іх, законьнік, спакушаючы Яго, спытаўся, кажучы:</verse>
				<verse number="36">Вучыцель! якое найбольшае прыказаньне ў законе?</verse>
				<verse number="37">Ісус сказаў яму: палюбі Госпада Бога твайго ўсім сэрцам тваім, і ўсею душою тваёю, і ўсім разуменьнем тваім. (Другазак. 6:5)</verse>
				<verse number="38">Гэта ёсьць першае і найбольшае прыказаньне.</verse>
				<verse number="39">Другое-ж — падобнае яму: палюбі бліжняга твайго, як самога сябе. (Лев. 19:8)</verse>
				<verse number="40">На гэтых двох прыказаньнях грунтуецца ўвесь закон і прарокі.</verse>
				<verse number="41">Калі-ж сабраліся фарысэі, Ісус спытаўся ў іх:</verse>
				<verse number="42">Што вы думаеце пра Хрыста? Чый Ён сын? Кажуць Яму: Давідаў.</verse>
				<verse number="43">Кажа ім: як жа Давід у духу заве Яго Госпадам, калі кажа:</verse>
				<verse number="44">Сказаў Госпад Госпаду майму: сядзі праваруч Мяне, дакуль пакладу ворагаў Тваіх да падножжа ног Тваіх. (Псал. 109:1)</verse>
				<verse number="45">Дык калі Давід заве Яго Госпадам, як жа Ён сын ягоны?</verse>
				<verse number="46">I ніхто ня мог адказаць Яму ні слова; і з таго дня ніхто ўжо не адважаўся задаваць Яму пытаньні.</verse>
			</chapter>
			<chapter number="23">
				<verse number="1">Тады Ісус прамовіў да народу і вучняў Сваіх</verse>
				<verse number="2">і сказаў: на Майсеявым пасадзе паселі кніжнікі і фарысэі.</verse>
				<verse number="3">Дык усё, чаго скажуць вам дзяржацца, дзяржыцеся й рабеце, але не рабеце паводле ўчынкаў іх, бо яны гавораць і ня робяць.</verse>
				<verse number="4">Бо вяжуць ёрмы цяжкія і непасільныя і ўскладаюць на плечы людзям; а самы ня хочуць і пальцам крануць іх.</verse>
				<verse number="5">Усе-ж учынкі свае яны робяць дзеля таго, каб бачылі іх людзі; пашыраюць філяктэрыі свае і павялічаюць полы вопраткі сваей,</verse>
				<verse number="6">ды любяць першыя месцы на банкетах і першыя лавы ў сынагогах,</verse>
				<verse number="7">і вітаньні на рынку, і каб людзі называлі іх: вучыцель, вучыцель!</verse>
				<verse number="8">А вы не называйцеся вучыцелямі: бо адзін у вас Вучыцель — Хрыстос; усе-ж вы браты.</verse>
				<verse number="9">I айцом сабе не называйце нікога на зямлі, бо адзін у вас Ацец, Каторы на нябёсах.</verse>
				<verse number="10">I не называйцеся настаўнікамі; бо адзін у вас Настаўнік — Хрыстос.</verse>
				<verse number="11">Большы з вас няхай будзе вам за слугу.</verse>
				<verse number="12">Бо хто ўзвышае сябе, той паніжаны будзе, а хто паніжае сябе, той будзе ўзвышаны.</verse>
				<verse number="13">Гора вам, кніжнікі й фарысэі-крывадушнікі, што зачыняеце Царства Нябеснае перад людзьмі; бо самы не ўваходзіце і тых, што хочуць увайсьці, не дапускаеце.</verse>
				<verse number="14">Гора вам, кніжнікі й фарысэі-крывадушнікі, што зьядаеце дамы ўдоў і няшчыра доўга моліцеся; за гэта дастанеце цяжэйшы прысуд.</verse>
				<verse number="15">Гора вам, кніжнікі й фарысэі-крывадушнікі, што абходзіце мора й сушу, каб навярнуць хоць аднаго; і, калі гэта здарыцца, робіце яго сынам геенны, удвая горшым за вас.</verse>
				<verse number="16">Гора вам, правадыры сьляпыя, якія кажаце: калі хто прысягае царквою, гэта нічога, а калі хто прысягае золатам царквы, дык вінаваты.</verse>
				<verse number="17">Неразумныя і сьляпыя! што балей? Золата, ці царква, асьвячаючая золата?</verse>
				<verse number="18">I калі хто прысягне жэртвенікам, гэта нічога, а калі хто прысягне жэртваю, што на ім, то вінаваты.</verse>
				<verse number="19">Неразумныя і сьляпыя! што балей? Жэртва, ці жэртвенік, што асьвячае жэртву?</verse>
				<verse number="20">Дык той, хто прысягае жэртвенікам, прысягае і ім, і ўсім, што на ім.</verse>
				<verse number="21">I хто прысягае царквою, прысягае ёю і жывучымі у ёй.</verse>
				<verse number="22">I хто прысягае небам, прысягае пасадам Божым і Седзячым на ім.</verse>
				<verse number="23">Гора вам, кніжнікі й фарысэі-крывадушнікі, што даецё дзесяціну з мяты, аніжу і кміну, ды пакінулі найважнейшае ў законе: суд і міласьць і веру; гэтае трэба было рабіць, дый гэнага не пакідаць.</verse>
				<verse number="24">Правадыры сьляпыя, што камара адцэджваеце, а вярблюда глытаеце!</verse>
				<verse number="25">Гора вам, кніжнікі й фарысэі-крывадушнікі, што ачышчаеце чару і місу зьверху, а ўсярэдзіне поўны драпежнасьці і няпраўды.</verse>
				<verse number="26">Фарысэй сьляпы! ачысьці перш сярэдзіну чары і місы, каб чыстыя былі і зьверху.</verse>
				<verse number="27">Гора вам, кніжнікі й фарысэі-крывадушнікі, што робіцеся падобнымі да памаляваных трунаў, якія звонку здаюцца харошымі, а ўсярэдзіне поўны касьцей трупаў і рознае нечысьці.</verse>
				<verse number="28">Гэтак і вы звонку здаецёся людзям сьвятымі, а ўсярэдзше поўны крывадушнасьці і беззаконьня.</verse>
				<verse number="29">Гора вам, кніжнікі й фарысэі-крывадушнікі, што будуеце магілы прарокам і прыхарошываеце памятнікі сьвятым,</verse>
				<verse number="30">і кажаце: калі-б мы былі ў дні айцоў нашых, то ня былі-б супольнікамі іх у крыві прарокаў.</verse>
				<verse number="31">Гэткім чынам вы самыя проці сябе сьведчыце, што вы сыны тых, якія забівалі прарокаў.</verse>
				<verse number="32">Дапаўняйце-ж меру айцоў вашых.</verse>
				<verse number="33">Зьмеі, плод яхідніны! як унікнеце вы асуджэньня ў геенну?</verse>
				<verse number="34">Вось, дзеля гэтага Я пасылаю да вас прарокаў і людзей мудрых і кніжнікаў; і вы іншых заб’ецё і раскрыжуеце, а іншых будзеце біць у школах вашых і гнаць з места да места.</verse>
				<verse number="35">Няхай жа падзе на вас уся кроў сьвятая, пралітая на зямлі, ад крыві Авеля сьвятога да крыві Захара, сына Варахіінавага, каторага вы забілі між царквою і жэртвенікам.</verse>
				<verse number="36">Запраўды кажу вам, што ўсё гэтае прыйдзе на род гэты.</verse>
				<verse number="37">Ерузалім, Ерузалім, забойца прарокаў, каменьмі пабіваючы пасланых да цябе! Колькі разоў хацеў Я сабраць дзяцей тваіх, як птушка зьбірае птушанят сваіх пад крыльлі, і вы не захацелі.</verse>
				<verse number="38">Вось жа астаецца вам дом ваш пусты.</verse>
				<verse number="39">Бо кажу вам: ня будзеце бачыць Мяне ад сяньня, дакуль ня скажаце: багаслаўлены, хто йдзе ў імя Госпада.</verse>
			</chapter>
			<chapter number="24">
				<verse number="1">I, выйшаўшы, Ісус ішоў ад сьвятыні; і прыступіліся вучні Яго, манючыся паказаць Яму будынкі сьвятыні.</verse>
				<verse number="2">Ісус жа сказаў ім: ці бачыце ўсё гэтае? Запраўды кажу вам: не астанецца тут каменя на камені: усё будзе зьнішчана.</verse>
				<verse number="3">Калі-ж сядзеў Ён на гарэ Аліўнай, прыступіліся да Яго вучні насамоце і спыталіся: скажы нам, калі гэтае станецца, і які знак Твайго прыходу і сканчэньня сьвету?</verse>
				<verse number="4">Ісус сказаў ім у адказ: сьцеражэцеся, каб хто не падмануў вас,</verse>
				<verse number="5">бо многія прыйдуць пад імем Маім і будуць гаварыць: я Хрыстос, — і шмат каго падмануць.</verse>
				<verse number="6">Таксама пачуеце пра войны і ваенныя чуткі. Глядзеце, ня трывожцеся: бо ўсё гэта мусіць стацца; але гэта яшчэ не канец.</verse>
				<verse number="7">Бо паўстане народ на народ і царства на царства; і будуць галады, моры і зямлітрасеньні па мясцох.</verse>
				<verse number="8">Усё-ж гэнае — пачатак гора.</verse>
				<verse number="9">Тады будуць выдаваць вас на мукі й забіваць вас; і зьненавідзяць вас усе народы за імя Маё.</verse>
				<verse number="10">I тады спакусяцца многія; і адзін аднаго будуць выдаваць і ненавідзець адзін аднаго.</verse>
				<verse number="11">І многія фальшывыя прарокі паўстануць і многіх падмануць.</verse>
				<verse number="12">I ад памнажэньня грэху шмат у каго асьцюдзянее любоў.</verse>
				<verse number="13">Хто-ж вытрывае да канца, спасецца.</verse>
				<verse number="14">I абвяшчаць будуць Эвангельле царства па ўсім сьвеце дзеля сьвядоцтва ўсім народам; і тады прыйдзе канец.</verse>
				<verse number="15">Дык вось, калі ўбачыце агіду спусташэньня, аб якой сказаў прарок Даніла, што паўстане на сьвятым месцы, (чытаючы няхай разумее):</verse>
				<verse number="16">тады, хто ў Юдэі, няхай бягуць у горы;</verse>
				<verse number="17">і хто на страсе, той няхай ня зыходзіць узяць што-небудзь з дому свайго.</verse>
				<verse number="18">I хто ў полі, той няхай не варочаецца назад узяць вопратку сваю.</verse>
				<verse number="19">Гора-ж цяжарным і кормячым грудзьмі ў тыя дні.</verse>
				<verse number="20">Малецеся-ж, каб ня прышлося ўцякаць вам зімою, ці ў суботу.</verse>
				<verse number="21">Бо тады будзе вялікая туга, якой ня было ад пачатку сьвету аж дагэтуль і ня будзе.</verse>
				<verse number="22">I калі-б не скараціліся тыя дні, то не спаслося-б ніводнае цела: але дзеля выбраных скароцяцца тыя дні.</verse>
				<verse number="23">Тады, калі хто скажа вам: вось тут Хрыстос, ці там, — ня верце.</verse>
				<verse number="24">Бо паўстануць фальшывыя Хрысты і фальшывыя прарокі і дадуць вялікія знаменьні і цуды, каб падмануць, калі магчыма, і выбраных.</verse>
				<verse number="25">Вось Я наперад сказаў вам.</verse>
				<verse number="26">Дык, калі скажуць вам: вось Ён у пустыні, — ня выходзьце; вось Ён у пакоях, — ня верце.</verse>
				<verse number="27">Бо, як бліскавіца выходзіць з усходу і відаць да захаду, так будзе прыход Сына Чалавечага.</verse>
				<verse number="28">Бо абы дзе быў труп, тамака зьбяруцца і арлы.</verse>
				<verse number="29">I ўраз-жа пасьля тугі дзён гэных сонца зьмеркне, і месяц ня дасьць сьвятла свайго, і зоры спадуць з неба, і сілы нябесныя ўзварухнуцца.</verse>
				<verse number="30">Тады зьявіцца знак Сына Чалавечага на небе, і тады заплачуць усе пляменьні зямныя і ўгледзяць Сына Чалавечага ідучы на воблаках нябесных з сілаю і славаю вялікаю.</verse>
				<verse number="31">I пашле Ангелаў сваіх з гучным голасам трубным, і зьбяруць выбраных Яго ад чатырох вятроў, ад краю нябес да краю іх.</verse>
				<verse number="32">Ад смакоўніцы вазьмеце прыклад: калі галіны яе робяцца ўжо мяккімі і пускаюць лісьцё, дык ведаеце, што блізка лета.</verse>
				<verse number="33">Гэтак і вы, калі ўбачыце ўсё гэтае, дык ведайце, што блізка пры дзьвярох.</verse>
				<verse number="34">Запраўды кажу вам: не праміне род гэты, як усё гэтае станецца.</verse>
				<verse number="35">Неба й зямля прамінуць; але словы Мае не прамінуць.</verse>
				<verse number="36">Аб дні-ж тым і гадзіне ніхто ня ведае, навет і ангелы нябесныя, а толькі Ацец Мой адзін.</verse>
				<verse number="37">Але, як было ў дні Ноя, так будзе і ў прыход Сына Чалавечага.</verse>
				<verse number="38">Бо, як у дні перад патопам елі, пілі, жаніліся й ішлі замуж, да таго дня, як увайшоў Ной у карабель,</verse>
				<verse number="39">і ня думалі, пакуль ня прыйшоў патоп і ня зьнішчыў усіх: так будзе і ў прыход Сына Чалавечага.</verse>
				<verse number="40">Тады будуць у полі двое: адзін бярэцца, а другі пакідаецца.</verse>
				<verse number="41">Дзьве мелючыя ў жорнах: адна бярэцца, а другая пакідаецца.</verse>
				<verse number="42">Дык ня сьпіце, бо ня ведаеце, у якую гадзіну Госпад ваш прыйдзе.</verse>
				<verse number="43">Вам жа тое вядома, што, калі-б ведаў гаспадар дому, у якую варту прыйдзе злодзей, дык ня спаўбы і ня даў-бы падкапацца пад дом свой.</verse>
				<verse number="44">Дзеля гэтага і вы будзьце гатовы; бо Сын Чалавечы прыйдзе ў гадзіну, у якую ня думаеце.</verse>
				<verse number="45">Хто-ж верны й разумны раб, што яго гаспадар паставіў над слугамі сваімі, каб даваць ім у пару есьці?</verse>
				<verse number="46">Шчасьлівы той слуга, якога гаспадар ягоны, прыйшоўшы, знойдзе, што робіць гэтак.</verse>
				<verse number="47">Запраўды кажу вам, што над ўсею маемасьцяй сваёй паставіць его.</verse>
				<verse number="48">Калі-ж гэны благі слуга скажа ў сэрцы сваім: ня хутка прыйдзе гаспадар мой,</verse>
				<verse number="49">і пачне біць сяброў сваіх ды есьці й ціць з п’яніцамі, —</verse>
				<verse number="50">то прыйдзе гаспадар слугі таго ў дзень, у які ён не чакае, і ў гадзіну, у якую ня думае,</verse>
				<verse number="51">і адлучыць яго і пакладзе яму адну долю з крывадушнікамі; там будзе плач і скрыгот зубоў.</verse>
			</chapter>
			<chapter number="25">
				<verse number="1">Тады падобна будзе царства нябеснае да дзесяцех дзяўчат, якія, узяўшы сьветачы, выйшлі насустрэчу жаніху.</verse>
				<verse number="2">3 іх пяць было разумных і пяць неразумных.</verse>
				<verse number="3">Неразумныя, узяўшы сьветачы сваі, не ўзялі з сабою алею.</verse>
				<verse number="4">Мудрыя-ж разам з сьветачамі сваімі ўзялі алей у судзіны свае.</verse>
				<verse number="5">А як жаніх замарудзіў, то задрамалі ўсе і паснулі.</verse>
				<verse number="6">Але ў паўночы ўзьняўся крык: вось жаніх ідзе, выходзьце насустрэчу яму!</verse>
				<verse number="7">Тады ўсталі ўсе дзяўчаты гэныя і паправілі сьветачы сваі.</verse>
				<verse number="8">Неразумныя-ж сказалі мудрым: дайце нам вашага алею, бо сьветачы нашы гаснуць.</verse>
				<verse number="9">А разумныя адказалі, кажучы: каб ня здарылася недахвату і ў нас і ў вас, пайдзеце лепш да прадаўцоў і купеце сабе.</verse>
				<verse number="10">Калі-ж пайшлі яны купляць, прыйшоў жаніх, і гатовыя ўвайшлі з ім на вясельле, і дзьверы зачыніліся.</verse>
				<verse number="11">Пасьля прыходзіць і рэшта дзяўчат ды кажуць: Госпадзе! Госпадзе! адчыні нам!</verse>
				<verse number="12">Ён-жа сказаў ім у адказ: Запраўды кажу вам: ня знаю вас.</verse>
				<verse number="13">Дык ня сьпіце, бо ня ведаеце ні дня, ні гадзіны, у якую прыйдзе Сын Чалавечы.</verse>
				<verse number="14">Бо, як чалавек, выяжджаючы, паклікаў слуг сваіх і здаў ім маемасьць сваю.</verse>
				<verse number="15">І аднаму даў пяць талянтаў, другому два, іншаму адзін — кожнаму паводле яго сілы.</verse>
				<verse number="16">Той, што дастаў пяць талянтаў, пайшоў, пусьціў іх у дзела і прыдбаў другіх пяць талянтаў.</verse>
				<verse number="17">Так сама і той, што дастаў два талянты, прыдбаў другія два.</verse>
				<verse number="18">А той, што дастаў адзін талянт, пайшоў і закапаў яго ў зямлю, і схаваў серабро гаспадара свайго.</verse>
				<verse number="19">Цераз доўгі час прыходзіць гаспадар слуг гэных і трэбуе ў іх справаздачы.</verse>
				<verse number="20">I, падыйшоўшы, той, што быў дастаў пяць талянтаў, прынёс другія пяць талянтаў і кажа: гаспадар! пяць талянтаў ты даў мне; вось другія пяць талянтаў я прыдбаў на іх.</verse>
				<verse number="21">Гаспадар яго сказаў яму: добра, добры і верны слуга! у малым ты быў верны, над многім цябе пастаўлю; увайдзі ў радасьць гаспадара твайго.</verse>
				<verse number="22">Падыйшоў таксама і той, што дастаў два талянты, і сказаў: гаспадар, два талянты ты мне даў, вось другія два талянты я прыдбаў на іх.</verse>
				<verse number="23">Гаспадар яго сказаў яму: добра, добры і верны слуга! У малым ты быў верны: над многім цябе пастаўлю; увайдзі ў радасьць гаспадара твайго.</verse>
				<verse number="24">Падыйшоў і той, што дастаў адзін талянт, і сказаў: гаспадар, я ведаў цябе, што ты чалавек жорсткі: жнеш, дзе ня сеяў, і зьбіраеш, дзе не рассыпаў;</verse>
				<verse number="25">дык, убаяўшыся, пайшоў і схаваў талйнт твой у зямлю: вось табе тваё.</verse>
				<verse number="26">Гаспадар-жа яго сказаў яму ў адказ: благі і ляны слуга! Ты ведаў, што я жну, дзе ня сеяў, і зьбіраю, дзе не рассыпаў.</verse>
				<verse number="27">Дзеля гэтага належала табе аддаць серабро маё таргуючым; і я, прыйшоўшы, дастаў бы сваё з прыбыткам.</verse>
				<verse number="28">Дык вазьмеце ў яго талянт і дайце маючаму дзесяць талянтаў.</verse>
				<verse number="29">Бо ўсякаму маючаму будзе дадзена і прыўмножыцца, а ў нямаючага і тое, што мае, ўзята будзе.</verse>
				<verse number="30">А нягоднага слугу кіньце ў цемру вонкавую; там будзе плач і скрыгот зубоў.</verse>
				<verse number="31">Калі-ж прыйдзе Сын Чалавечы ў славе сваёй, і ўсе сьвятыя Ангелы з Ім, тады сядзе на пасадзе славы сваёй.</verse>
				<verse number="32">I зьбяруцца перад ім усе народы; і аддзеліць адных ад другіх, як пастух аддзяляе авец ад казлоў;</verse>
				<verse number="33">і паставіць авец па правай руцэ, а казлоў па левай.</verse>
				<verse number="34">Тады скажа Цар тым, што направа ад Яго: прыйдзеце, багаслаўленыя Айца Майго, насьледуйце царства, прыгатаванае вам ад стварэньня сьвету.</verse>
				<verse number="35">Бо Я хацеў есьці, і вы накармілі Мяне; прагнуў, і вы напаілі Мяне; быў у дарозе, і вы прынялі Мяне.</verse>
				<verse number="36">Быў нагі, і вы адзелі Мяне; быў хворы, і вы адведалі Мяне; быў у вязьніцы, і вы прыйшлі да Мяне.</verse>
				<verse number="37">Тады праведнікі скажуць Яму ў адказ: Госпадзе! калі мы бачылі Цябе галодным і накармілі? ці прагнучым і напаілі?</verse>
				<verse number="38">Калі мы бачылі Цябе ў дарозе і прынялі? Ці нагім і адзелі?</verse>
				<verse number="39">Калі мы бачылі Цябе хворым, ці ў вязьніцы, і прыйшлі да Цябе?</verse>
				<verse number="40">I Цар скажа ім у адказ: запраўды кажу вам: тое, што вы зрабілі аднаму з гэных меншых братоў Маіх, вы зрабілі Мне.</verse>
				<verse number="41">Тады скажа і тым, што налева: ідзеце ад Мяне, праклятыя, у вагонь вечны, прыгатаваны чарту і ангелам ягоным.</verse>
				<verse number="42">Бо Я хацеў есьці, і вы не далі Мне; прагнуў, і вы не напаілі Мяне;</verse>
				<verse number="43">быў у дарозе, і ня прынялі Мяне; быў нагі, і не адзелі Мяне; быў хворы і ў вязьніцы, і не даведаліся Мяне.</verse>
				<verse number="44">Тады і яны скажуць Яму ў адказ: Госпадзе! калі мы бачылі Цябе галодным, ці прагнучым, ці ў дарозе, ці нагім, ці хворым, ці ў вязьніцы і не паслужылі Табе?</verse>
				<verse number="45">Тады скажа ім у адказ: запраўды кажу вам: як вы не зрабілі гэтага аднаму з гэтых меншых, то не зрабілі Мне.</verse>
				<verse number="46">I пойдуць гэтыя на муку вечную, а праведнікі ў жыцьцё вечнае.</verse>
			</chapter>
			<chapter number="26">
				<verse number="1">I сталася, калі Ісус скончыў усе гэтыя словы, то сказаў да вучняў Сваіх:</verse>
				<verse number="2">вы ведаеце, што праз два дні будзе Пасха, і Сын Чалавечы выданы будзе на раскрыжаваньне.</verse>
				<verse number="3">Тады сабраліся архірэі і кніжнікі і старшыя з народу на падворак архірэя іменьнем Кайяфа.</verse>
				<verse number="4">I ўмовіліся схапіць Ісуса хітрасьцяй і забіць.</verse>
				<verse number="5">Але казалі: толькі ня ў сьвята, каб не ўзьнялося абурэньне ў народзе.</verse>
				<verse number="6">Калі-ж Ісус быў у Віфаніі, у доме Сымона пракажонага,</verse>
				<verse number="7">прыступілася да Яго жанчына з алябастраваю судзінаю з алеем мнагацэнным і паліла Яму на галаву, як ляжаў.</verse>
				<verse number="8">Углдезіўшы гэтае, вучні Яго гневаліся, кажучы: на што гэткае марнаваньне?</verse>
				<verse number="9">Бо можна было-б прадаць гэты алей за добрую цану і даць убогім.</verse>
				<verse number="10">Але Ісус, ведаючы гэтае, сказаў ім: на што робіце прыкрасьць жанчыне? яна добры ўчынак учыніла для Мяне.</verse>
				<verse number="11">Бо ўбогіх заўсёды маеце з сабою, а Мяне незаўсёды маеце.</verse>
				<verse number="12">Паліўшы алеем гэным цела Маё, яна ўчыніла на пахаваньне Маё.</verse>
				<verse number="13">Запраўды кажу вам: дзе будзе абвяшчацца Эвангельле гэтае па ўсім сьвеце, сказана будзе і аб тым, што яна зрабіла, на ўспамін аб ёй.</verse>
				<verse number="14">Тады адзін з дванаццацёх, называны Юда Іскарыёт, пайшоўшы да архірэяў,</verse>
				<verse number="15">сказаў: што хочаце даць мне, і я вам выдам Яго? Яны вызначылі ему трыццаць срыбнякоў.</verse>
				<verse number="16">I з таго часу ён шукаў нагоды, каб выдаць Яго.</verse>
				<verse number="17">У першы-ж дзень праснакоў прыйшлі вучні Ісуса і сказалі Яму: дзе хочаш прыгатаваць Табе есьці пасху?</verse>
				<verse number="18">Ён жа сказаў: пайдзеце ў места да такога-і-такога і скажэце яму: Вучыцель кажа: час Мой блізкі; у цябе зроблю пасху з вучнямі Маімі.</verse>
				<verse number="19">Вучні зрабілі, як загадаў ім Ісус; і прыгатавалі пасху.</verse>
				<verse number="20">Калі-ж настаў вечар, Ён узьлёг з дванаццацьма вучнямі.</verse>
				<verse number="21">I, калі яны елі, сказаў: запраўды кажу вам, што адзін з вас выдасьць Мяне.</verse>
				<verse number="22">I, крэпка засумаваўшы, пачалі гаварыць Яму кожны з іх: ці ня я, Госпадзе?</verse>
				<verse number="23">Ён жа сказаў у адказ: той, хто памачыў са Мною руку ў місе, гэты выдасьць Мяне.</verse>
				<verse number="24">Бо Сын Чалавечы прыходзе, як напісана аб Ім: але гора таму чалавеку, праз якога Сын Чалавечы прадаецца; ляпей было-б гэтаму чалавеку не радзіцца.</verse>
				<verse number="25">Пры гэтым і Юда, што прадаў Яго, сказаў: ці ня, я Равві? Ісус кажа яму: ты сказаў.</verse>
				<verse number="26">I, калі яны елі, Ісус, узяўшы хлеб і пабагаславіўшы, паламаў і даваў вучням ды сказаў: прымеце, ешце; гэта ёсьць цела Маё.</verse>
				<verse number="27">I, узяўшы чару і аддаўшы хвалу, падаў ім і сказаў: піце з яе ўсе;</verse>
				<verse number="28">бо гэта ёсьць кроў Мая новага запавету, якая ліецца за многіх дзеля дараваньня грахоў.</verse>
				<verse number="29">Кажу-ж вам, што адгэтуль ня буду піць ад плоду гэтага вінаграднага да таго дня, калі буду піць з вамі новае віно ў царстве АйцаМайго.</verse>
				<verse number="30">I, запяяўшы, пайшлі на гару Аліўную.</verse>
				<verse number="31">Тады кажа ім Ісус: усе вы спакусіцеся дзеля Мяне ў гэту ноч, бо напісана: паражу пастуха, і расьсеюцца авечкі стада. (Захар 13:7)</verse>
				<verse number="32">Па ўваскрасеньні-ж Маім спаткаю вас у Галілеі.</verse>
				<verse number="33">А Пётр сказаў Яму ў адказ: калі і ўсе спакусяцца дзеля Цябе, я ніколі не паддамся спакусе.</verse>
				<verse number="34">Ісус сказаў яму: запраўды кажу табе, што ў гэту ноч, перш, чымся прапяе певень, тройчы адрачэшся ад Мяне.</verse>
				<verse number="35">Кажа Яму Пётр: хаця-б прышлося мне і памерці з Табою, не адракуся ад Цябе. Падобнае гаварылі і ўсе вучні.</verse>
				<verse number="36">Тады йдзе з імі Ісус на месца, званае Гефсіманія, і кажа вучням: пасядзеце тут, пакуль Я пайду памалюся там.</verse>
				<verse number="37">I, узяўшы з Сабою Пятра і абодвух сыноў Завядзеявых, зачаў тужыць і сумаваць.</verse>
				<verse number="38">Тады кажа ім Ісус: тужыць душа Мая аж да сьмерці: пабудзьце тут і ня сьпіце са Мною.</verse>
				<verse number="39">I, адыйшоўшыся трохі, упаў на аблічча Сваё, маліўся і гаварыў: Ацец Мой! Калі магчыма, няхай абміне Мяне чара гэтая; аднак, не як Я хачу, але як Ты.</verse>
				<verse number="40">I прыходзіць да вучняў і знаходзіць іх у сьне, дый кажа Пятру: гэтак не маглі вы і аднае гадзіны ня спаць са Мною?</verse>
				<verse number="41">Ня сьпіце і маліцеся, каб ня ўпасьці ў спакусу. Дух бадзёры, цела-ж нядужае.</verse>
				<verse number="42">I зноў, адыйшоўшыся другі раз, маліўся, кажучы: Ацец Мой! калі ня можа чара гэтая абмінуць Мяне, каб Мне ня піць яе, няхай станецца воля Твая!</verse>
				<verse number="43">I, прыйшоўшы, знаходзіць іх ізноў у сьне; бо ў іх вочы абцяжэлі.</verse>
				<verse number="44">I, пакінуўшы іх, адыйшоўся ізноў і маліўся трэці раз, мовіўшы тое-ж слова.</verse>
				<verse number="45">Тады прыходзіць да вучняў Сваіх і кажа ім: вы ўсё яшчэ сьпіцё і спачываеце; вось настаў час, і Сын Чалавечы выдаецца ў рукі грэшнікаў.</verse>
				<verse number="46">Устаньце, пойдзем: вось прыходзе той, што прадае Мяне.</verse>
				<verse number="47">I, калі яшчэ гаварыў Ён, вось прыйшоў Юда, адзін з дванаццацёх, і з ім множства народу з мячамі ды каламі, ад архірэяў і старшых народных.</verse>
				<verse number="48">Прадаючы-ж Яго, даў ім знак, сказаўшы: каго я пацалую, той і ёсьць; бярэце Яго.</verse>
				<verse number="49">I ўраз, падыйшоўшы да Ісуса, сказаў: радуйся, Равві! і пацалаваў Яго.</verse>
				<verse number="50">А Ісус сказаў яму: дружа, чаго ты прыйшоў? Тады падыйшлі і ўзлажылі рукі на Ісуса і ўзялі Яго.</verse>
				<verse number="51">I вось, адзін з быўшых з Ісусам, выцягнуўшы руку, дастаў меч свой і, ударыўшы слугу архірэявага, адсек яму вуха.</verse>
				<verse number="52">Тады кажа яму Ісус: вярні меч твой на яго месца; бо ўсе, узяўшыя меч, ад мяча загінуць.</verse>
				<verse number="53">Ці думаеш, што Я не магу цяпер упрасіць Айца Майго, і Ён ня дасьць Мне балей дванаццацёх легіонаў Ангелаў?</verse>
				<verse number="54">Ды як жа збудзецца напісанае, што гэта мусіць стацца?</verse>
				<verse number="55">У той час сказаў Ісус народу: быццам на разбойніка выйшлі вы з мячамі ды каламі браць Мяне; кожны дзень сядзеў я з вамі, навучаючы ў сьвятыні, і вы ня бралі Мяне.</verse>
				<verse number="56">Гэтае-ж усё сталася, каб збыліся пісаньні прарокаў. Тады ўсе вучні, пакінуўшы Яго, паўцякалі.</verse>
				<verse number="57">А ўзяўшыя Ісуса завялі Яго да Кайяфы, архірэя, куды сабраліся кніжнікі і старшыні.</verse>
				<verse number="58">Пётр жа сьледаваў за Ім здалёк да падворка архірэйскага; і, увайшоўшы ў сярэдзіну, сеў з слугамі, каб бачыць канец.</verse>
				<verse number="59">Архірэі і старэйшыны ды ўвесь сынэдрыон шукалі фальшывых сьвядоцтваў проці Ісуса, каб забіць Яго.</verse>
				<verse number="60">I не знайшлі; і, хаця многа фальшывых сьведкаў прыходзіла, не знайшлі. Уканцы прыйшлі два фальшывыя сьведкі</verse>
				<verse number="61">і сказалі: Ён казаў: магу зруйнаваць царкву Божую і ў тры дні збудаваць яе.</verse>
				<verse number="62">I, устаўшы, архірэй сказаў Яму: Ты нічога не адказваеш? Што яны проці Цябе сьведчаць?</verse>
				<verse number="63">Ісус маўчаў. I архірэй сказаў Яму: заклінаю Цябе Богам жывым, скажы нам, ці Ты Хрыстос, Сын Божы?</verse>
				<verse number="64">Ісус кажа яму: ты сказаў; да таго кажу вам: адгэтуль убачыце Сына Чалавечага, седзячы з правага боку сілы і ідучы на воблаках нябесных.</verse>
				<verse number="65">Тады архірэй разьдзер адзежы свае і сказаў: Ён блюзьніць: на што нам яшчэ сьведкі? вось жа цяпер вы чулі хулу Яго.</verse>
				<verse number="66">Як вам здаецца? Яны-ж сказалі ў адказ: варт сьмерці.</verse>
				<verse number="67">Тады плявалі Яму ў аблічча і тузалі Яго; другія-ж білі Яго па шчоках</verse>
				<verse number="68">ды казалі: адгадай, Хрыстос, хто ўдарыў Цябе?</verse>
				<verse number="69">А Пётр сядзеў вонках на падворку, і падыйшла да яго служка ды сказала: і ты быў з Ісусам Галілеянінам.</verse>
				<verse number="70">Але ён адрокся перад усімі, сказаўшы: ня ведаю, што ты гаворыш.</verse>
				<verse number="71">Калі-ж ён выходзіў за вароты, убачыла яго другая, ды кажа быўшым там: гэты быў з Ісусам Назарэем.</verse>
				<verse number="72">I ён ізноў адрокся, прысягаючыся, што ня ведае чалавека гэтага.</verse>
				<verse number="73">Крыху паждаўшы падыйшлі туды стаяўшыя там і сказалі Пятру: запраўды, ты з іх, бо і гутарка твая выдае цябе.</verse>
				<verse number="74">Тады ён зачаў клясьціся і бажыцца, што ня ведае гэтага чалавека. I ўраз-жа запяяў певень.</verse>
				<verse number="75">I прыпомніў Пётр сказанае яму Ісусам, як гаварыў: перш, чымся певень прапяе, тройчы адрачэшся ад Мяне. I, выйшаўшы вонкі, плакаў горка.</verse>
			</chapter>
			<chapter number="27">
				<verse number="1">Калі-ж настала раніца, ўсе архірэі і старшыні народу мелі нараду аб Ісусе, каб Яго забіць.</verse>
				<verse number="2">I, зьвязаўшы Яго, завялі і выдалі Яго Понтыю Пілату, начальніку.</verse>
				<verse number="3">Тады Юда, які прадаў Яго, угледзіўшы, што Ён засуджаны, пакаяўшыся, зьвярнуў трыццаць срыбнякоў архірэям і старшыням,</verse>
				<verse number="4">кажучы: саграшыў я, прадаўшы кроў нявінную. Яны-ж сказалі яму: што нам да гэтага? глядзі сам.</verse>
				<verse number="5">I, кінуўшы срыбнякі ў царкве, ён выйшаў і пайшоў павесіўся.</verse>
				<verse number="6">А архірэі, узяўшы срыбнякі, сказалі: нельга класьці іх у скарбонку, бо гэта цана крыві.</verse>
				<verse number="7">Зрабіўшы-ж нараду, купілі за іх зямлю ганчара, каб хараніць чужынцаў.</verse>
				<verse number="8">Вось чаму і завецца зямля тая зямлёю крыві да таго дня.</verse>
				<verse number="9">Тады збылося сказанае праз прарока Ерамію, які кажа: і ўзялі трыццаць срыбнякоў цану Ацэненага, што ацанілі сыны Ізраіля,</verse>
				<verse number="10">і далі іх за зямлю ганчара, як сказаў мне Госпад.</verse>
				<verse number="11">Ісус-жа стануў перад начальнікам; і спытаўся ў Яго начальнік: Ты Цар Юдэйскі? Ісус сказаў яму: ты кажаш.</verse>
				<verse number="12">I, калі абвінавачавалі Яго архірэі і старшыні, Ён нічога не адказваў.</verse>
				<verse number="13">Тады кажа Яму Пілат: ня чуеш, колькі сьведчаць проці Цябе?</verse>
				<verse number="14">I не адказваў яму ні на адно слова, так што начальнік дужа дзівіўся.</verse>
				<verse number="15">На сьвята-ж начальнік меў звычай звальняць народу аднаго вязьня, якога жадалі.</verse>
				<verse number="16">Быў тады ў іх вядомы вастрожнік, іменьнем Варавва.</verse>
				<verse number="17">І вось, калі яны зыйшліся, сказаў ім Пілат: каго хочаце, каб я вам звольніў: Варавву, ці Ісуса, называнага Хрыстом?</verse>
				<verse number="18">Бо ведаў, што прадалі Яго праз завісьць.</verse>
				<verse number="19">Калі-ж ён засядаў у судзе, жонка паслала яму сказаць: не рабі нічога Праведніку таму, бо я сягоньня ў-ва сьне многа цярпела дзеля Яго.</verse>
				<verse number="20">Але архірэі і старшьші падбілі народ, каб прасілі Варавву, а Ісуса загубілі.</verse>
				<verse number="21">Тады начальнік спытаўся ў іх: каго з двох хочаце, каб я вам звольніў? Яны сказалі: Варавву.</verse>
				<verse number="22">Пілат кажа ім: што-ж я зроблю з Ісусам, называным Хрыстом? Кажуць яму ўсе: няхай будзе расьпяты!</verse>
				<verse number="23">Начальнік сказаў: шго-ж благое зрабіў Ён? Але яны яшчэ мацней крычалі: няхай будзе расьпяты!</verse>
				<verse number="24">Пілат, бачучы, што нішто не памагае, а ўзбурэньне павялічваецца, узяў вады і ўмыў рукі перад народам і сказаў: невінаваты я ў крыві Праведніка гэтага; вы глядзіце.</verse>
				<verse number="25">I, адказваючы, увесь народ сказаў: кроў Яго на нас і на дзецях нашых!</verse>
				<verse number="26">Тады звольніў ім Варавву, а Ісуса, зьбіўшы, выдаў на раскрыжаваньне.</verse>
				<verse number="27">Тады жаўнеры начальніка, узяўшы Ісуса да прэторыі, сабралі на Яго цэлую роту.</verse>
				<verse number="28">I, разьдзеўшы Яго, апранулі Яму чырвоны плашч;</verse>
				<verse number="29">і, сплёўшы вянок з цярніны, узьдзелі Яму на галаву і далі Яму ў правую руку трысьціну; і, становячыся перад Ім на калені, насьмяхаліся з Яго, кажучы: радуйся, Цар Юдэйскі!</verse>
				<verse number="30">I плявалі на Яго і, узяўшы трысьціну, білі Яго па галаве.</verse>
				<verse number="31">I, калі насьмяяліся з Яго, зьнялі з Яго чырвоны плашч, і адзелі Яго ў адзежы Ягоныя, і павялі Яго на раскрыжаваньне.</verse>
				<verse number="32">Выходзячы яны сустрэлі аднаго Кіранэйца, па іменьню Сымона; гэтага прымусілі нясьці крыж Яго.</verse>
				<verse number="33">I, прыйшоўшы на месца, называнае Галгофа, што значыць: месца чэрапу,</verse>
				<verse number="34">далі Яму піць воцат, зьмяшаны з жоўцяй; і, пакаштаваўшы, не хацеў піць.</verse>
				<verse number="35">Расьпяўшы-ж Яго на крыжу, дзялілі адзежы Яго, кідаючы жэрабе; каб збылося сказанае праз прарока: падзялілі адзежы мае і на вопратку маю кінулі жэрабе.</verse>
				<verse number="36">І, пасеўшы, пілнавалі Яго там.</verse>
				<verse number="37">I зрабілі над галавою Яго надпіс аб віне Яго: гэты ёсьць Ісус, Цар Юдэйскі.</verse>
				<verse number="38">Тады раскрыжаваны былі з Ім два разбойнікі: адзін справа, а другі зьлева.</verse>
				<verse number="39">Праходзіўшыя-ж міма зьняважалі Яго, ківаючы галавамі</verse>
				<verse number="40">і кажучы: Ты, што руйнуеш цэрквы і ў тры дні адбудоўваеш! спасі Сябе Самога! Калі Ты Сын Божы, зыйдзі з крыжа!</verse>
				<verse number="41">Падобне-ж і архірэі з кніжнікамі і старшынамі, насьмяхаючыся, казалі:</verse>
				<verse number="42">другіх спасаў, а Сябе Самога ня можа спасьці! Калі Ён Цар Ізраіля, няхай цяпер зыйде з крыжа, і мы паверым Яму.</verse>
				<verse number="43">Спадзяваўся на Бога, няхай-жа цяпер выбавіць Яго, калі хоча Яго. Бо-ж Ён казаў: Я Сын Божы.</verse>
				<verse number="44">Таксама і разбойнікі, раскрыжаваныя разам з Ім, зьняважалі Яго.</verse>
				<verse number="45">Ад шостае-ж гадзіны цемра сталася па ўсей зямлі да гадзіны дзявятае.</verse>
				<verse number="46">А каля дзявятай гадзіны загаласіў Ісуе моцным голасам: Элі! Элі! лама сабахтані? г. ё.: Божа Мой! Божа Мой! навошта Мяне пакінуў?</verse>
				<verse number="47">Некаторыя з тых, што там стаялі, чуючы гэтае, казалі: Ён кліча Ільлю.</verse>
				<verse number="48">I ўраз пабег адзін з іх, і, узяўшы губку ды памачыўшы ў воцат і насадзіўшы на трысьціну, даў Яму піць.</verse>
				<verse number="49">А другія казалі: чакай; паглядзім, ці прыйдзе Ільля спасаць Яго.</verse>
				<verse number="50">Ісус жа, зноў загаласіўшы моцным голасам, аддаў душу.</verse>
				<verse number="51">I вось, заслона ў царкве разьдзерлася надвое ад верху да нізу; і зямля затраслася; і скалы патрэскаліся.</verse>
				<verse number="52">I магілы расчыніліся; і многа целаў памёршых сьвятых папаўставала.</verse>
				<verse number="53">I, выйшаўшы з магіл, па ўваскрасеньні Яго ўвайшлі ў сьвятое места і паказаліся многім.</verse>
				<verse number="54">Сотнік-жа і тыя, што з ім вартавалі Ісуса, бачучы трасеньне зямлі і ўсё, што сталася, спалохаліся крэпка і казалі: запраўды, Ён быў Сын Божы.</verse>
				<verse number="55">Было тамака, углядаючыся здалёк, многа жанчын, якія йшлі за Ісусам з Галілеі і служылі Яму.</verse>
				<verse number="56">Між імі былі Марыя Магдаліна і Марыя, маці Якава і Іосіі, і маці сыноў Завядзеявых.</verse>
				<verse number="57">Калі-ж настаў вечар, прыйшоў багаты чалавек з Арыматэі, іменьнем Язэп, каторы таксама быў вучнем Ісуса.</verse>
				<verse number="58">Ён, прыйшоўшы да Пілата, прасіў цела Ісусавага. Тады Пілат загадаў аддаць цела.</verse>
				<verse number="59">I, узяўшы цела, Язэп абкруціў Яго чыстым палатном;</verse>
				<verse number="60">і палажыў Яго ў сваёй новай магіле, якую высек ён у скале; і, прываліўшы вялікі камень да дзьвераў магілы, пайшоў стуль.</verse>
				<verse number="61">Былі-ж там Марыя Магдаліна і другая Марыя, каторыя сядзелі насупраць магілы.</verse>
				<verse number="62">На другі дзень, што йдзе за пятніцаю, сабраліся архірэі і фарысэі да Пілата</verse>
				<verse number="63">і гаварылі: Пане! мы прыпомнілі, што ашуканец той, як быў яшчэ жывы, сказаў: цераз тры дні ўваскрэсну.</verse>
				<verse number="64">Дык прыкажы вартаваць магілу да трэцяга дня, каб вучні Яго, прыйшоўшы ўначы, ня ўкралі Яго і не сказалі народу: уваскрос з мёртвых. I будзе апошняе ашуканства горш першага.</verse>
				<verse number="65">Пілат сказаў ім: вось вам старожа; ідзеце, вартуйце, як ведаеце.</verse>
				<verse number="66">Яны пайшлі і паставілі ля магілы варту і прылажылі да каменя пячаць.</verse>
			</chapter>
			<chapter number="28">
				<verse number="1">Калі прыйшла субота, у час сьвітаньня першага дня тыдня, прыйшла Марыя Магдаліна і другая Марыя паглядзець магілу.</verse>
				<verse number="2">I вось сталася вялікае трасеньне зямлі; бо Ангел Гасподні, зыйшоўшы з неба, прыступіўшы, адваліў камень ад дзьвераў магілы і сядзеў на ім.</verse>
				<verse number="3">Выгляд яго быў, як бліскавіца, і вопратка яго белая, як сьнег.</verse>
				<verse number="4">I ад страху прад ім задрыжэлі вартаўнікі і зрабіліся як няжывыя.</verse>
				<verse number="5">Ангел-жа, адказваючы жанчынам, сказаў: ня бойцеся; бо ведаю, што вы шукаеце Ісуса расьпятага.</verse>
				<verse number="6">Яго няма тут: Ён уваскрос, як і сказаў. Хадзеце, паглядзеце месца, дзе ляжаў Госпад,</verse>
				<verse number="7">і пайдзеце хутчэй, скажэце вучням Ягоным, што Ён ускрос з мёртвых і вось апярэдзіць вас у Галілеі; там Яго ўбачыце. Вось я сказаў вам.</verse>
				<verse number="8">I, выйшаўшы борзда з магілы, яны з страхам і радасьцяй вялікай пабеглі апавясьціць вучняў Яго.</verse>
				<verse number="9">Калі-ж яны ішлі апавясьціць вучняў Яго, дык вось Ісус спаткаў іх і сказаў: радуйцеся! I яны, прыступіўшыся, абнялі ногі Яго і пакланіліся Яму.</verse>
				<verse number="10">Тады кажа ім Ісус: ня бойцеся; ідзіце, апавясьціце братоў Маіх, каб ішлі ў Галілею; і там яны ўбачаць Мяне.</verse>
				<verse number="11">Калі-ж яны ішлі, то некаторыя з вартаўнікоў, пайшоўшы ў места, абвясьцілі архірэям усё, што сталася.</verse>
				<verse number="12">I тыя, сабраўшыся з старшынямі і зрабіўшы нараду, далі даволі грошай жаўнерам</verse>
				<verse number="13">і сказалі: скажэце, што вучні Яго, прыйшоўшы ўначы, укралі Яго, калі мы спалі.</verse>
				<verse number="14">І, калі чутка аб гэтым дойдзе да Начальніка, мы пераканаем яго і вас учынім бясьнечнымі.</verse>
				<verse number="15">Яны, узяўшы грошы, зрабілі, як іх навучылі; і разышлося слова гэтае між Юдэямі да сёньняшняга дня.</verse>
				<verse number="16">А адзінаццаць вучняў пайшлі ў Галілею на гару, куды сказаў ім Ісус.</verse>
				<verse number="17">I, убачыўшы Яго, пакланіліся Яму; іншыя-ж сумляваліся.</verse>
				<verse number="18">I, падыйшоўшы, Ісус прамовіў да іх: дадзена Мне ўсякая ўлада на небе і на зямлі.</verse>
				<verse number="19">Дык ідзеце, навучайце ўсе народы, хрысьцячы іх у імя Айца, і Сына, і Сьвятога Духа,</verse>
				<verse number="20">навучаючы іх выпаўняць усё, што Я сказаў вам; і вось Я з вамі ў-ва ўсе дні да сканчэньня веку. Амін.</verse>
			</chapter>
		</book>
		<book number="41">
			<chapter number="1">
				<verse number="1">Пачатак Эвангельля Ісуса Хрыста, Сына Божага.</verse>
				<verse number="2">Як напісана ў прарокаў: вось я пасылаю Ангела Майго перад абліччам Тваім, які пракладзе дарогу Тваю перад Табою. (Малах 3:1)</verse>
				<verse number="3">Голас гукаючага ў пустыні: гатуйце дарогу Госпаду, простымі рабеце сьцежкі Яго. (Ісая 40:3)</verse>
				<verse number="4">Зьявіўся Іоан, хрысьцячы ў пустыні і абвяшчаючы накутнае хрышчэньне дзеля адпушчэньня грахоў.</verse>
				<verse number="5">і выходзілі да Яго ўся старана Юдэйская і Ерузалімцы, і хрысьціліся ад Яго ў рацэ Іордане, спавядаючыся з грахоў сваіх.</verse>
				<verse number="6">I быў Іоан адзеты ў вярблюдавы волас і ў скураны пояс на наясьніцы сваёй, і еў саранчу ды дзікі мёд.</verse>
				<verse number="7">I прапаведываў кажучы: ідзе за мною Дужэйшы за мяне, у Якога я ня варт, нахіліўшыся, разьвязаць рамень абуцьця Яго.</verse>
				<verse number="8">Я хрысьціў вас вадою, а Ён будзе хрысьціць вас Духам Сьвятым.</verse>
				<verse number="9">I сталася ў тыя дні, прыйшоў ісус з Назарэту Галілейскаго і хрысьціўся ад Іоана ў Іордане.</verse>
				<verse number="10">I, як выходзіў із вады, тут жа ўгледзіў Іоан расчыняючыся неба й Духа, як галуба, зыходзячы на Яго.</verse>
				<verse number="11">I голас быў з неба: Ты Сын Мой улюблены, Якому спагадаю.</verse>
				<verse number="12">I зараз Дух павёў Яго ў пустыню.</verse>
				<verse number="13">I быў Ён там у пустыні сорак дзён спакушаны ад шатана, і быў з зьвярамі, і Ангелы служылі Яму.</verse>
				<verse number="14">Пасьля-ж таго, як Іоап быў выданы, прыйшоў Ісус у Галілею, прапаведуючы Эвангельле царства Божага.</verse>
				<verse number="15">і кажучы, што споўніўся час і наблізілася царства Божае: пакайцеся і верце ў Эвангельле.</verse>
				<verse number="16">Праходзячы-ж ля мора Галілейскага, угледзіў Сымона і Андрэя, брата ягонага, як закідалі сеці ў мора, бо яны былі рыбаловы.</verse>
				<verse number="17">I сказаў ім Ісус: ідзеце за Мною, і Я зроблю вас лаўцамі людзей.</verse>
				<verse number="18">I яны той жа час пакінулі свае сеці і пайшлі за Ісусам.</verse>
				<verse number="19">I, адыйшоўшы адтуль недалёка, Ён угледзіў Якава Завядзеявага і Яна, брата ягонага, таксама ў чаўне, правючы сеці.</verse>
				<verse number="20">I тут жа клікнуў іх. I яны, пакінуўшы бацьку свайго Завядзея ў чаўне з работнікамі, пайшлі за Ім.</verse>
				<verse number="21">I прыходзяць у Капэрнаум, і, неадкладаючы, у суботу ўвайшоў Ён у школу і навучаў.</verse>
				<verse number="22">I дзівіліся з Яго навукі, бо, навучаючы іх, быў як той, хто мае ўладу, а не як кніжнікі.</verse>
				<verse number="23">I быў у школе іхняй чалавек, якім заўладаў дух нячысты, і закрычэў:</verse>
				<verse number="24">Пакінь! што Табе да нас, Ісус Назарэйскі? Ты прыйшоў згубіць нас! Ведаю цябе, хто ты, Сьвяты Божы!</verse>
				<verse number="25">Але Ісус пагразіў яму, кажучы: маўчы і выйдзі з яго.</verse>
				<verse number="26">Тады нячысты дух, устросшы яго і загаласіўшы моцным голасам, выйшаў з яго.</verse>
				<verse number="27">I ўсе спужаліся і пыталіся адзін у аднаго: што гэта? што гэта за новая навука, што сваёй уладай і духам нячыстым загадвае, і яны слухаюцца Яго?</verse>
				<verse number="28">I хутка разыйшлася аб Ім чутка па ўсіх ваколіцах Галілеі.</verse>
				<verse number="29">Выйшаўшы ўраз жа із школы, прыйшлі ў дом Сымона і Андрэя, з Якавам і Іоанам.</verse>
				<verse number="30">Цешча-ж Сымонавая ляжала ў гарачцы; і зараз кажуць Яму аб ёй.</verse>
				<verse number="31">Падыйшоўшы, Ён падняў яе, узяўшы за руку, і гарачка пакінула яе, і яна пачала служыць ім.</verse>
				<verse number="32">Калі-ж настаў вечар, як зайшло сонца, прыносілі да Яго ўсіх нядужых і апанаваных злым духам.</verse>
				<verse number="33">I ўсё места сабралося перад дзьвярыма.</verse>
				<verse number="34">I Ён аздаравіў многіх, цярпеўшых ад розных хворасьцяў, і выгнаў духаў; і не пазваляў злым духам гаварыць, што яны пазналі Яго.</verse>
				<verse number="35">А нараніцы, устаўшы дужа рана, выйшаў і пайшоў у пустыннае месца і там маліўся.</verse>
				<verse number="36">Сымон і быўшыя з імі пайшлі за Ім;</verse>
				<verse number="37">і, знайшоўшы Яго, кажуць Яму: ўсе шукаюць Цябе.</verse>
				<verse number="38">Ён кажа ім: пойдзем у бліжэйшыя сёлы і месты, каб Мне й там навучаць, бо-ж Я дзеля таго прыйшоў.</verse>
				<verse number="39">I Ён навучаў у школах іхніх скрозь па ўсёй Галілеі і выганяў злых духаў.</verse>
				<verse number="40">Прыходзіць да Яго пракажоны, молючы Яго і падаючы перад Ім на калені, дый кажа Яму: калі хочаш, можаш мяне ачысьціць.</verse>
				<verse number="41">Ісус жа, зьлітаваўшыся над ім, працягнуў руку, даткнуўся да яго і сказаў яму: хачу, будзь чысты!</verse>
				<verse number="42">I, як толькі Ён сказаў гэта, праказа тут жа зыйшла з яго, і ён ачысьціўся.</verse>
				<verse number="43">І, грозна глянуўшы на яго, зараз жа адаслаў яго</verse>
				<verse number="44">і сказаў яму: глядзі, нікому нічога не кажы, але пайдзі пакажыся сьвяшчэньніку і ахвяруй за ачышчэньне тваё, што загадаў Майсей, дзеля сьведчаньня ім.</verse>
				<verse number="45">А ён, выйшаўшы, пачаў многа гаварыць і шырыць кругом вестку, дзеля чаго Ісус ня мог ужо ўвайсьці адкрыта ў места, але быў вонках, у мясцох пустынных. I прыходзілі да Яго зусюль.</verse>
			</chapter>
			<chapter number="2">
				<verse number="1">Праз колькі дзён ізноў прыйшоў Ён у Капэрнаум, і разыйшлося, што Ён у доме.</verse>
				<verse number="2">Зараз сабралося гэтулькі народу, што ўжо і ля дзьвераў ня было месца; і Ён гаварыў ім слова.</verse>
				<verse number="3">І прыйшлі да Яго з спараліжаваным, якога несьлі чацьвёра;</verse>
				<verse number="4">і, ня маючы магчымасьці прыйсьці да Яго цераз народ, раскрылі страху дому, дзе Ён быў, і, зробіўшы дзіру, спусьцілі,пасьцель, на якой ляжаў спараліжаваны.</verse>
				<verse number="5">Ісус, бачучы веру іх, кажа паралітыку: дзіця, даруюцца табе грахі тваі.</verse>
				<verse number="6">Тут жа сядзелі некаторыя з кніжнікаў і разважалі ў сэрцах сваіх:</verse>
				<verse number="7">што гэта Ён гэтак блюзьніць? Хто можа дараваць грахі, апрача аднаго Бога?</verse>
				<verse number="8">Ісус, ураз жа даведаўшыся духам Сваім, што яны гэтак думаюць сабе, сказаў Ім: на што гэтак думаеце ў сэрцах вашых?</verse>
				<verse number="9">Што лягчэй? ці сказаць паралітыку: даруюцца табе грахі? ці сказаць: устань, вазьмі ложак свой і хадзі?</verse>
				<verse number="10">Але, каб вы ведалі, што Сын Чалавечы мае ўладу на зямлі дараваць грахі, — кажа паралітыку:</verse>
				<verse number="11">Табе кажу: устань, вазьмі ложак твой ды йдзі ў дом твой.</verse>
				<verse number="12">Той ураз жа ўстаў і, узяўшы ложак, выйшаў перад усімі, так што ўсе дзівіліся і славілі Бога, кажучы: ніколі нічога такога мы ня бачылі.</verse>
				<verse number="13">I выйшаў Ісус ізноў да мора; і ўвесь народ пайшоў да Яго, і Ён навучаў іх.</verse>
				<verse number="14">Праходзячы, угледзіў Ён Левія Алфеявага, сядзючы на мытніцы, і кажа яму: ідзі за Мною. I той, устаўшы, пайшоў за Ім.</verse>
				<verse number="15">I сталася, калі Ісус сядзеў за сталом у доме ягоным, пасядалі з Ім і вучнямі Яго шмат мытнікаў ды грэшнікаў, бо было іх многа, і яны йшлі за Ім.</verse>
				<verse number="16">Кніжнікі й фарысэі, угледзіўшы, што Ён есьць з мытнікамі ды грэшнікамі, кажуць вучням Яго: як гэта Ёнесьцьі есьць з мытнікамі ды грэшнікамі?</verse>
				<verse number="17">Пачуўшы гэтае, Ісус кажа ім: не здаровым трэба лекара, але хворым. Я прыйшоў клікаць не сьвятых, але грэшнікаў да пакуты.</verse>
				<verse number="18">А вучні Іоанавы і фарысэйскія пасьцілі, і прыходзяць да Яго ды кажуць: чаму вучні Іоанавы ды фарысэйскія посьцяць, а Тваі вучні ня посьцяць?</verse>
				<verse number="19">I сказаў ім Ісус: ці могуць пасьціць сыны вясельля, калі з імі жаніх? Пакуль маюць сярод сябе жаніха, ня могуць пасьціць.</verse>
				<verse number="20">Але прыйдуць дні, калі возьмуць ад іх жаніха, і тады будуць пасьціць у тыя дні.</verse>
				<verse number="21">I ніхто не прышывае лапінкі з новай тканіны да старое адзежыны, бо новая лапінка адарвецца ад старога, і дзіра будзе яшчэ большая.</verse>
				<verse number="22">I ніхто не налівае новага віна ў старыя мяхі, бо новае віно прарве мяхі, і віно выцяча, ды мяхі прападуць; але віно новае трэба ўліваць у новыя мяхі.</verse>
				<verse number="23">I давялося пераходзіць Яму ў суботу цераз засевы; і пачалі вучні Ягоныя дарогаю рваць калосьсе.</verse>
				<verse number="24">Фарысэі сказалі Яму: глядзі, чаму яны робяць у суботу тое, чаго ня сьлед рабіць?</verse>
				<verse number="25">Ён сказаў ім: няўжо-ж вы ніколі ня чыталі, што зрабіў Давід, калі меў патрэбу й галадаў сам ды быўшыя з ім?</verse>
				<verse number="26">Як увайшоў ён у дом Божы за архірэя Авіафара ды еў хлябы ахвярныя, якіх ня можна было есьці нікому, апрача сьвяшчэньнікаў, і даў і тым, што былі з ім.</verse>
				<verse number="27">I сказаў ім: субота для чалавека, але не чалавек для суботы;</verse>
				<verse number="28">вось чаму Сын Чалавечы ёсьць гаспадар і над суботай.</verse>
			</chapter>
			<chapter number="3">
				<verse number="1">I прыйшоў ізноў у школу; і быў там чалавек, які меў сухую руку.</verse>
				<verse number="2">I сачылі за Ім, ці не аздаровіць яго ў суботу, каб абвінаваціць Яго.</verse>
				<verse number="3">I кажа да сухарукага чалавека: стань пасярэдзіне.</verse>
				<verse number="4">I кажа да іх: Ці належыць рабіць у суботу добрае, ці рабіць благоеЖыцьцё ратаваць, ці загубіць? Яны маўчалі.</verse>
				<verse number="5">I, глянуўшы на іх з гневам, тужачы аб жорсткасьці сэрцаў іхніх, кажа таму чалавеку: працягні руку тваю. Ён працягнуў, і зрабілася рука ягоная здаровая, як і другая.</verse>
				<verse number="6">Фарысэі, выйшаўшы, зараз жа склікалі з Ірадзіянамі раду аб Ім, каб загубіць Яго.</verse>
				<verse number="7">Але Ісус з вучнямі Сваімі адыйшоўся да мора, і за Ім пайшло множства народу з Галілеі, Юдэі,</verse>
				<verse number="8">Ерузаліму, Ідумэі і з-за Іордану; дый з ваколіц Тыру й Сідону вялікай грамадой, пачуўшы, што Ён рабіў, ішлі да Яго.</verse>
				<verse number="9">I сказаў вучням Сваім, каб для Яго быў прыгатаваны човен, з увагі на множства народу, каб ня ціснуліся да Яго.</verse>
				<verse number="10">Бо многіх Ён аздаравіў, дык хворыя ціснуліся да Яго, каб дакрануцца да Яго.</verse>
				<verse number="11">I духі нячыстыя, бачучы Яго, падалі перад Ім ды крычэлі, кажучы: Ты Сын Божы!</verse>
				<verse number="12">Але Ён крэпка пагразіў ім, каб не выяўлялі Яго.</verse>
				<verse number="13">I ўзыходзе на гару і кліча да Сябе, каго Сам хацеў; і прыйшлі да Яго.</verse>
				<verse number="14">I выбраў з іх дванаццацех, каб з Ім былі, і каб пасылаць іх прапаведываць,</verse>
				<verse number="15">ды каб мелі ўладу аздараўляць ад хворасьцяў і выганяць дэманаў;</verse>
				<verse number="16">і даў Сымону імя Пётр;</verse>
				<verse number="17">і Якава Завядзеявага і Іоана брата Якава, ім даў іменьні Боанэргес, што значыць — сыны громавы,</verse>
				<verse number="18">і Андрэя, і Піліпа, і Баўтрамея, і Мацьвея, і Хаму, і Якава Алфеявага, і Фадзея, і Сымона Кананіта,</verse>
				<verse number="19">ды Юду Іскарыёта, які й прадаў Яго.</verse>
				<verse number="20">I прыходзяць у дом: і ізноў зыходзіцца народ, тяк што ім немагчыма было і хлеба паесьці.</verse>
				<verse number="21">I, дачуўшыся, родныя Яго пайшлі ўзяць Яго, бо апавядалі, быццам Ён ня пры розуме.</verse>
				<verse number="22">А кніжнікі, што прыйшлі з Ерузаліму, ісіварылі, што Ён мае ў Сабе вэльзэвула ды што выганяе дэманаў імем іхняга князя.</verse>
				<verse number="23">I, клікнуўшы іх, гаварыў ім прыповесьцямі: як можа шатан шатана выганяць?</verse>
				<verse number="24">Калі царства разьдзеліцца само ў сабе, ня можа ўстаяць царства тое;</verse>
				<verse number="25">і калі дом разьдзеліцца сам у сабе, ня можа ўстаяць дом той;</verse>
				<verse number="26">і калі шатан падняўся на самога сябе ды разьдзяліўся, ня можа ўстаяць, але канец яму.</verse>
				<verse number="27">Ніхто, увайшоўшы ў дом дужога, ня можа абрабаваць дабра ягонага, пакуль ня зьвяжа дужога, і тады абрабуе дом ягоны.</verse>
				<verse number="28">Запраўды кажу вам: будуць дараваны сыном чалавечым усе грахі і хулы, якімі-б яны ні хулілі;</verse>
				<verse number="29">але хто будзе хуліць Духа Сьвятога, таму ня будзе даравана ніколі, але падлягае вечнаму асуджэньню.</verse>
				<verse number="30">Бо казалі: у Ім нячысты дух.</verse>
				<verse number="31">I прыйшлі браты і маці Яго і, стоячы вонках, паслалі да Яго клікаць Яго.</verse>
				<verse number="32">I сядзеў каля Яго народ. I сказалі Яму: вось маці твая і браты тваі на падворку пытаюць Цябе.</verse>
				<verse number="33">I сказаў ім, мовячы: хто маці Мая ці браты Мае?</verse>
				<verse number="34">I, глянуўшы наўкола на сядзеўшых ля Яго, кажа: вось маці Мая і браты Мае;</verse>
				<verse number="35">бо хто выпаўняцімець волю Божую, той Мне і брат, і сястра, і маці.</verse>
			</chapter>
			<chapter number="4">
				<verse number="1">I ізноў пачаў навучаць над морам; і сабралося да Яго такое множства народу, што Ён увайшоў у човен і сядзеў у моры, а ўвесь народ быў на зямлі ля мора.</verse>
				<verse number="2">I навучаў іх шмат прыповесьцямі, і ў навуцы сваёй гаварыў ім:</verse>
				<verse number="3">Слухайце: вось выйшаў сейбіт сеяць.</verse>
				<verse number="4">I сталася, як сеяў, што іншае ўпала пры дарозе, і наляцелі птушкі нябесныя ды падзёўбалі тое;</verse>
				<verse number="5">іншае ўпала на каменны грунт, дзе мала было зямлі, і хутка ўзыйшло, бо зямля была няглыбокая;</verse>
				<verse number="6">калі-ж узыйшло сонца, завяла ды, ня маючы караня, засохла.</verse>
				<verse number="7">Іншае ўпала між шыпшыньнікам, і шыпшыньнік вырас і заглушыў яго, і яно не дало плёну;</verse>
				<verse number="8">іншае ўпала на добрую зямлю і дало плён, што ўзыйшоў і вырас, і ўрадзіла іншае трыццаць, іншае шэсьцьдзесят, іншае сто.</verse>
				<verse number="9">I сказаў ім: хто мае вушы чуць, няхай чуе.</verse>
				<verse number="10">Калі-ж Ён быў Сам, акружаўшыя Яго разам з дванаццацьма спыталіся ў Яго аб прыповесьці.</verse>
				<verse number="11">I сказаў ім: вам дадзена ведаць тайны царства Божага, а тым вонках усё стаецца ў прыповесьцях,</verse>
				<verse number="12">каб, гледзячы вачыма, глядзелі й ня бачылі; слухаючы, чулі й не разумелі; каб не навярнуліся, ды каб ня былі дараваны ім грахі іхнія.</verse>
				<verse number="13">I кажа ім: не разумееце гэтае прыповесьці? Як жа вам зразумець усе прыповесьці?</verse>
				<verse number="14">Сейбіт слова сее.</verse>
				<verse number="15">Вось жа тыя, што ля дарогі, дзе сеецца слова, як толькі пачуюць яго, дык ураз жа шатан й вырывае слова, пасеянае ў сэрцах іх.</verse>
				<verse number="16">Таксама й тыя, што пасеяны на камяністым месцы, якія, ледзь пачуюць слова, зараз з радасьцю прыймаюць яго,</verse>
				<verse number="17">ды ня маюць у сабе караня, дык дачэсныя: як толькі прыйдзе уціск ці перасьледаваньне за слова, зараз спакушаюцца.</verse>
				<verse number="18">I тыя, што ў шыпшыньніку пасеяны, гэта тыя, што чуюць слова,</verse>
				<verse number="19">але ў якіх турботы гэтага веку, прынада багацьця ды іншыя пажаданьні, уваходзячы ў іх, глушаць слова, і яно стаецца бясплодным.</verse>
				<verse number="20">I што пасеяна на добрай зямлі, гэта тыя, якія слухаюць слова і прыймаюць яго і даюць плен: адзін у трыццаць, другі ў шэсьцьдзесят, іншы ў сто разоў.</verse>
				<verse number="21">I сказаў Ім: ці на тое прыносіцца сьвятло, каб паставіць яго пад пасудзіну ці пад ложак, а не на тое, каб паставіць яго на сьветачу?</verse>
				<verse number="22">Бо няма нічога тайнага, каб не зрабілася яўным: бо ня сталася дзеля ўкрываньня, а каб выявілася.</verse>
				<verse number="23">Калі хто мае вушы чуць, няхай чуе.</verse>
				<verse number="24">I сказаў ім: заўважайце, што чуеце: якою мераю мераеце, гэткаю й вам адмерана будзе і дададзена будзе вам, што слухаеце.</verse>
				<verse number="25">Бо хто мае, таму будзе дадзена, а хто ня мае, у таго адымецца й тое, што мае.</verse>
				<verse number="26">I сказаў: гэтак ёсьць царства Божае, як калі чалавек кідае зерне ў зямлю,</verse>
				<verse number="27">і сьпіць, і ўстае ўначы і ўдзень, і насеньне ўзыходзіць і расьце, што ён ня ведае;</verse>
				<verse number="28">бо зямля сама сабою родзіць сьпярша рунь, пасьля колас, пасьля зерне ў коласе.</verse>
				<verse number="29">Калі-ж дасьпявае плён, ураз жа шлець серп, бо надыйшло жніво.</verse>
				<verse number="30">I сказаў: да чаго падобна царства Божае? Ці якою прыповесьцю выкажам яго?</verse>
				<verse number="31">Яно як зерне гарчычнае, якое, калі сеецца ў зямлю, дык ёсьць меншае за ўсе зярнаты на зямлі,</verse>
				<verse number="32">а калі пасеяна, узыходзіць і робіцца бльшым за ўсе? расьліны і пускае такія вялікія галіны, што пад ценем яго могуць хавацца птахі нябесныя.</verse>
				<verse number="33">I многімі гэткімі прыповесьцямі казаў ім слова, колькі яны маглі слухаць;</verse>
				<verse number="34">бяз прыповесьці-ж не гаварыў нічога, а вучням насамоце тлумачыў усё.</verse>
				<verse number="35">Увечары таго-ж дня сказаў ім: пераплывем на той бок.</verse>
				<verse number="36">I яны, адправіўшы народ, узялі Яго з сабою, як быў у чаўне, бо з Ім былі і другія чаўны.</verse>
				<verse number="37">I ўзьнялася вялікая бура; хвалі білі ў човен так крэпка, што ўжо пачаў напаўняцца вадою.</verse>
				<verse number="38">А Ён спаў на карме на падушцы. Яго будзяць ды кажуць да Яго: Вучыцель! Няўжо-ж Цябе ня рупіць, што мы гінем?</verse>
				<verse number="39">I, падыймаючыся, забараніў ветру і кажа да мора: змоўкні, пакінь! I вецер заціх, і настала вялікая ціша.</verse>
				<verse number="40">I кажа ім: чаму вы гэткія палахлівыя? як гэта ў вас няма веры?</verse>
				<verse number="41">І спалохаліся вялікім страхам ды гаварылі між сабою: Хто гэта, што й вецер і мора слухаюцца загаду Яго?</verse>
			</chapter>
			<chapter number="5">
				<verse number="1">I прыйшлі на той бок мора, у старану Гадарэнскую.</verse>
				<verse number="2">I, калі выйшаў Ён з чаўна, зараз жа пераняў Яго чалавек з магільніку, апанаваны нячыстым.</verse>
				<verse number="3">Ён меў жыльлё ў магілах; і ніхто ня мог яго зьвязаць навет ланцугамі,</verse>
				<verse number="4">бо многа разоў скоўвалі яго путамі ды ланцугамі, але ён разрываў ланцугі і разьбіваў путы, і ніхто ня меў сілы супакоіць яго;</verse>
				<verse number="5">заўседы ўначы і ўдзень ён быў у горах ды ў магілах, крычучы і б’ючы сябе каменьмі.</verse>
				<verse number="6">Угледзіўшы-ж Ісуса здалёку, прыбег ды пакланіўся Яму</verse>
				<verse number="7">і, закрычэўшы моцным голасам, сказаў: што Табе да мяне, Ісус, Сын Бога Усявышняга? Заклінаю Цябе Богам, ня муч мяне!</verse>
				<verse number="8">(Бо Ісус казаў яму: выйдзі, дух нячысты, з гэтага чалавека).</verse>
				<verse number="9">I спытаўся ў яго: як імя тваё? I ён сказаў у адказ: легіён імя маё, бо нас многа.</verse>
				<verse number="10">I дужа прасіў Яго, каб не высылаў іх вон з стараны тае.</verse>
				<verse number="11">Пасьвіўся-ж там ля гары вялікі гурт сьвіней.</verse>
				<verse number="12">I прасілі Яго ўсе дэманы: пашлі нас у сьвіней, каб нам увайсьці ў іх.</verse>
				<verse number="13">Ісус ураз жа дазволіў ім. I нячыстыя духі, выйшаўшы, увайшлі ў сьвіней, і кінулася стада з кручы ў мора; было-ж каля дзьвёх тысячаў; і патанулі ў моры.</verse>
				<verse number="14">А тыя, што пасьвілі сьвіней, пабеглі ды абвясьцілі ў месьце і па весках. I жыхары выйшлі паглядзець, што сталася.</verse>
				<verse number="15">Прыходзяць да Ісуса ды бачаць, што апанаваны дэманамі, у якім быў іх легіён, сядзіць, адзеты, пры здаровым розуме; дык спалохаліся.</verse>
				<verse number="16">I бачыўшыя расказалі ім, як сталася з апанаваным дэманамі, ды аб сьвіньнях.</verse>
				<verse number="17">I пачалі прасіць Яго адыйсьці ад межау іхніх.</verse>
				<verse number="18">I, калі Ён увайшоў у човен, дык той, што быў апанаваны дэманамі, папрасіўся быць з Ім.</verse>
				<verse number="19">Але Ісус не дазволіў яму і кажа да яго: ідзі дамоў да сваіх ды раскажы ім, што зрабіў табе Госпад і як зьлітаваўся над табою.</verse>
				<verse number="20">I пайшоў ды пачаў апавядаць у Дзесяціградзьдзі, што зрабіў з ім Ісус. I ўсе дзівіліся.</verse>
				<verse number="21">Калі Ісус ізноў перабраўся ў чаўне на другі бераг, сабралося да Яго множства народу. I быў Ён ля мора.</verse>
				<verse number="22">I вось прыходзіць адзін із школьных старшын, на імя Яір, і, угледзіўшы Яго, падае да ног Ягоных</verse>
				<verse number="23">і вельмі просіць Яго, кажучы: дачка мая ўмірае: прыйдзі, палажы на яе рукі, каб яна паздаравела і жыла.</verse>
				<verse number="24">I пайшоў з ім. I за Ім ішло шмат народу і ціснулі Яго.</verse>
				<verse number="25">I нейкая жанчына, якая цярпела ад крывацечы дванаццаць гадоў</verse>
				<verse number="26">ды шмат выцярпела ад многіх дахтароў і патраціла на іх усё, ня маючы ніякае палёгкі, ды йшчэ больш хворая,</verse>
				<verse number="27">пачуўшы пра Ісуса, падыйшла ззаду між народам і дакранулася да вопраткі Ягонае,</verse>
				<verse number="28">бо казала: калі хоць да вопраткі Яго дакрануся, паздаравею.</verse>
				<verse number="29">І зараз задзяржалася ў яе крывацеча, і пачула яна ў целе сваім, што паздаравела ад хворасьці.</verse>
				<verse number="30">У той жа час Ісус, пачуўшы Сам у Сабе, што выйшла з Яго сіла, зьвярнуўся да народу і сказаў: хто дакрануўся да Мае адзежы?</verse>
				<verse number="31">Вучні сказалі Яму: Ты бачыш, што народ тоўпіцца ля Цябе, і пытаешся: хто дакрануўся да Мяне?</verse>
				<verse number="32">Але Ён аглянуўся наўкола, каб бачыць тую, што зрабіла гэта.</verse>
				<verse number="33">Жанчына-ж, спалохаўшыся і дрыжучы, бо ведала, што з ёю сталася, падыйшла, упала перад Ім і сказала Яму ўсю праўду.</verse>
				<verse number="34">Ён жа сказаў ёй: дачка! вера твая збавіла цябе. Ідзі ў супакоі і будзь здарова ад хворасьці твае.</verse>
				<verse number="35">Ён яшчэ гаварыў, калі прыходзяць ад школьнага старшыні ды кажуць: дачка твая памёрла; на што яшчэ турбуеш вучыцеля?</verse>
				<verse number="36">Але Ісус, ураз пачуўшы гавораныя словы, кажа да старшыні школы: ня бойся, толькі вер!</verse>
				<verse number="37">I не дазволіў нікому йсьці за Сабою, апрача Пятра, Якава і Іоана, брата Якавага.</verse>
				<verse number="38">Прыходзіць у дом старшыні школы і бачыць трывогу, плач ды лямант вялікі.</verse>
				<verse number="39">I, увайшоўшы, кажа ім: чаго трывожыцеся ды плачаце? Дзяўчана ня ўмерла, але сьпіць.</verse>
				<verse number="40">I сьмяяліся з Яго. Але Ён, выслаўшы ўсіх, бярэ з Сабою бацькоў дзяўчыны і быўшых з Ім ды ўваходзіць туды, дзе ляжала дзяўчына.</verse>
				<verse number="41">I, узяўшы дзяўчыну за руку, кажа да яе: Таліта, кумі! што значыць: дзяўчына, табе кажу, устань!</verse>
				<verse number="42">I ўраз жа ўстала дзяўчына і пачала хадзіць; а было ёй дванаццаць гадоў. I здумеліся ад дзіва вялікага.</verse>
				<verse number="43">I Ён цьвёрда прыказаў ім, каб ніхто аб гэтым ня ведаў; і сказаў даць ёй есьці.</verse>
			</chapter>
			<chapter number="6">
				<verse number="1">I выйшаў адтуль і прыйшоў у сваю бацькаўшчыну; і за Ім ішлі вучні Ягоныя.</verse>
				<verse number="2">I, калі настала субота, пачаў вучыць у школе; і многія, чуючы, з задзіўленьнем гаварылі: адкуль у Яго гэтае? I што за мудрасьць дадзена Яму, што і гэткія цуды чыняцца рукамі Яго?</verse>
				<verse number="3">Ці-ж гэта ня цесьля, сын Марыі, брат Якава, Есіі, Юды і Сымона? Ці-ж гэта ня сёстры Ягоныя, што пасярод нас? і сумляваліся ў Ім.</verse>
				<verse number="4">Ісус жа сказаў ім: ня бывае прарок без пашаны, хіба толькі ў сваёй бацькаўшчыне і ў родных і ў доме сваім.</verse>
				<verse number="5">I ня мог там учыніць ніякага цуду, толькі некаторых хворых, усклаўшы рукі на іх, аздаравіў.</verse>
				<verse number="6">I дзівіўся з недаверства іх. I хадзіў па вакалічных селах, навучаючы.</verse>
				<verse number="7">І паклікаў тых дванаццацёх і пачаў іх слаць па двое і даў ім уладу над нячыстымі духамі.</verse>
				<verse number="8">I сказаў ім нічога ня браць у дарогу, апрача аднаго кія: ні торбы, ні хлеба, ні медзі ў поясе,</verse>
				<verse number="9">адно абувацца ў пасталы і не апранацца ў дзьве вопраткі.</verse>
				<verse number="10">I сказаўім: калі дзе ўвойдзеце ў дом, аставайцеся ў ім, дакуль ня выйдзеце стуль;</verse>
				<verse number="11">і калі хто ня прыме вас і ня будзе слухаць вас, выходзячы адтуль, абтрасеце пыл з ног вашых на сьвядоцтва ім. Запраўды кажу вам: лягчэй будзе Садому й Гаморы ў дзень суда, чымся месту гэнаму.</verse>
				<verse number="12">I, пайшоўшы, прапаведывалі, каб каяліся;</verse>
				<verse number="13">і выганялі многа дэманаў і многіх хворых мазалі аліваю і лячылі.</verse>
				<verse number="14">I дачуўся цар Ірад (бо імя Ягонае сталася ведама) і сказаў: гэта Іоан Хрысьціцель уваскрос, і дзеля гэтага цуды праз Яго дзеюцца.</verse>
				<verse number="15">Другія гаварылі: гэта Ільля; а іншыя казалі: гэта прарок, ці адзін із прарокаў.</verse>
				<verse number="16">Ірад жа, пачуўшы, сказаў: гэта Іоан, якому я сьцяў галаву; ён паўстаў із мёртвых.</verse>
				<verse number="17">Бо гэты Ірад, паслаўшы, схапіў быў Іоана і зьвязаў Яго ў вязьніцы за Ірадзіяду, жану брата свайго Піліпа, што ўзяў яе за жонку.</verse>
				<verse number="18">Бо Іоан сказаў Іраду: ня гожа табе мець жонку брата твайго.</verse>
				<verse number="19">Ірадзіяда, злуючы на яго, жадала забіць яго, ды не магла,</verse>
				<verse number="20">бо Ірад баяўся Іоана, ведаючы яго, як чалавека справядлівага ды сьвятога, і сьцярог яго; дый шмат рабіў, слухаючыся яго, і слухаў яго з ахвотай.</verse>
				<verse number="21">I, як надарыўся дзень, калі Ірад, з прычыны сваіх урадзін, справіў банкет сваім вяльможам, ваяводам ды іншым людзям Галілеі,</verse>
				<verse number="22">дык дачка Ірадзіяды ўвайшла і танцавала й дагадзіла Іраду і банкетаваўшым з ім. I сказаў цар дзяўчыне: прасі ў мяне, чаго хочаш, і дам табе,</verse>
				<verse number="23">I прысягнуў ёй: чаго па просіш у мяне, дам табе, хоць бы палову царства майго.</verse>
				<verse number="24">Яна выйшла і спыталася ў маткі сваёй: чаго прасіць? Тая адказала: галаву Іоана Хрысьціцеля.</verse>
				<verse number="25">I ўраз жа, вярнуўшыся борзда да цара, папрасіла, кажучы: хачу, каб ты даў мне цяпер жа на місе галаву Іоана Хрысьціцеля.</verse>
				<verse number="26">Цар, хоць і зажурыўшыся, але дзеля прысягі і тых, што банкетавалі з ім, не схацеў ёй адмовіць.</verse>
				<verse number="27">I цар, ураз жа паслаўшы ката, загадаў прынесьці галаву ягоную.</verse>
				<verse number="28">Той, пайшоўшы, сьцяў яго ў вязьніцы і прынёс галаву ягоную на місе і аддаў яе дзяўчыне, а дзяўчына аддала яе матцы сваёй.</verse>
				<verse number="29">I, дачуўшыся, вучні яго прыйшлі і ўзялі цела ягонае ды палажылі яго ў магілу.</verse>
				<verse number="30">I сабраліся апосталы да Ісуса і расказалі Яму ўсё, і што зрабілі і чаго навучалі.</verse>
				<verse number="31">I сказаў ім: пайдзеце адны ў пустыннае месца ды крыху супачыньце. Бо так многа было, што прыходзілі й адыходзілі, дый есьці ім было некалі.</verse>
				<verse number="32">I паплылі ў пустыннае месца ў чаўне адны.</verse>
				<verse number="33">Народ угледзіў іх едучы, і многія пазналі; і беглі туды пеша з усіх местаў і апярэдзілі іх дый зыйшліся да Яго.</verse>
				<verse number="34">Ісус, выйшаўшы, угледзіў множства народу ды пашкадаваў іх, бо яны былі, як авечкі бяз пастыра; і пачаў навучаць іх многа.</verse>
				<verse number="35">I, як прайшло шмат часу, вучні Яго прыйшлі да Яго ды кажуць: месца тут пустыннае, а час ужо позны.</verse>
				<verse number="36">Пусьці іх, каб, пайшоўшы ў вакалічныя вёскі й сёлы, купілі сабе хлеба, бо ня маюць чаго есьці.</verse>
				<verse number="37">Ён жа адказваючы сказаў ім: вы дайце ім есьці. I сказалі Яму: хіба нам пайсьці купіць хлеба дынараў на дзьвесьце й даць ім есьці?</verse>
				<verse number="38">Але Ён спытаўся ў іх: колькі ў вас хлябоў? Пайдзеце й паглядзеце. Яны, даведаўшыся, сказалі: пяць хлябоў і дзьве рыбы.</verse>
				<verse number="39">Тады загадаў ім рассадзіць усіх гурткамі на зялёнай траве.</verse>
				<verse number="40">I паселі радамі па сто ды па пяцьдзесят.</verse>
				<verse number="41">I, узяўшы пяць хлябоў і дзьве рыбы, паўзіраўшыся на неба, багаславіў і паламаў хлябы і даў вучням Сваім, каб яны раздалі ім; і дзьве рыбы падзяліў усім.</verse>
				<verse number="42">I елі ўсе і наеліся.</verse>
				<verse number="43">I набралі кускоў хлеба дванаццаць поўных карабоў і астаткаў ад рыбы.</verse>
				<verse number="44">А было еўшых хлеб каля пяцёх тысячаў людзей.</verse>
				<verse number="45">I зараз прымусіў вучняў сваіх увайсьці ў човен ды плыці наперад на той бераг да Віфсаіды, пакуль Ён распусьціць народ.</verse>
				<verse number="46">I, распусыдіўшы іх, найшоў на гару памаліцца.</verse>
				<verse number="47">I, як настаў вечар, човен быў пасярэдзіне мора, а Ён адзін на зямлі.</verse>
				<verse number="48">I ўбачыў, як ім цяжка плыці, бо вецер быў супраціўны; дык каля чацьвертай старожы ўначы йдзе да іх, ступаючы па моры; і хацеў абмінуць іх.</verse>
				<verse number="49">Яны-ж, угледзіўшы Яго ідучы па моры, падумалі, што гэта здань, ды загаласілі.</verse>
				<verse number="50">Бо ўсе бачылі Яго і спалохаліся. Дык ураз жа прамовіў да іх і сказаў ім: схамянецеся: гэта Я, ня бойцеся!</verse>
				<verse number="51">I ўвайшоў да іх у човен; і вецер заціх. I яны цераз меру здумеліся ў сабе і дзіваваліся.</verse>
				<verse number="52">Бо яны не зразумелі аб хлябох: бо сэрца іх было скамянеўшы.</verse>
				<verse number="53">I, пераплыўшы, прыйшлі ў зямлю Генісарэцкую і прысталі да берагу.</verse>
				<verse number="54">I, як яны выйшлі з чаўна, зараз пазнаўшыя Яго</verse>
				<verse number="55">абеглі ўсю тую ваколіцу, і пачалі на ложках прынасіць нядужых туды, дзе, як чулі, быў Ён.</verse>
				<verse number="56">I, куды Ён ні прыходзіў у сёлы, у месты і ў вёскі, клалі хворых на плошчах і прасілі Яго, каб ім хоць да краю адзежы Яго дакрануцца. I тыя, што дакраналіся да Яго, спасьліся.</verse>
			</chapter>
			<chapter number="7">
				<verse number="1">I сабраліся да Яго фарысэі й некаторыя з кніжнікаў, што прыйшлі з Ерузаліму;</verse>
				<verse number="2">і, убачыўшы некаторых з вучняў Яго, як елі хлеб нячыстымі (гэта значыць няўмытымі) рукамі, карылі іх.</verse>
				<verse number="3">Бо фарысэі і ўсе Юдэі, трымаючыся наказаў старшых, не ядуць не памыўшы чыста рук;</verse>
				<verse number="4">і з торгу, пакуль не памыюцца, не ядуць. Ёсьць і многае іншае, чаго яны, пераняўшы, трымаюцца: мыцьце чараў, кубкаў, меднага судзьдзя ды ўслонаў.</verse>
				<verse number="5">Пасьля пытаюцца ў Яго фарысэі ды кніжнікі: чаму вучні Тваі ня жывуць згодна з наказамі старшых, але нямытымі рукамі ядуць хлеб?</verse>
				<verse number="6">Ён жа, адказваючы, сказаў ім: добра прарочыў аб вас, крывадушных, Ісая, калі пісаў: людзі гэтыя паважаюць Мяне вуснамі, а сэрца іх далёка ад Мяне.</verse>
				<verse number="7">Але дарма пакланяюцца Мне, навучаючы навук і запаведзяў чалавечых. (Ісая 29:13)</verse>
				<verse number="8">Бо вы, пакідаючы прыказаньне Божае, трымаецеся наказу чалавечага, мыцьця чараў і кубкаў, ды робіце шмат іншага, падобнага да гэтага.</verse>
				<verse number="9">I сказаў ім: ці добра, што вы адкідаеце прыказаньне Божае абы спаўняць ваш наказ?</verse>
				<verse number="10">Бо Майсей сказаў: паважай айца твайго і матку тааю: і хто зьневажае айца ці матку, няхай сьмерцяй памрэ. (Выхад. 20:12; 21:16)</verse>
				<verse number="11">А вы кажаце: хто скажа айцу ці матцы: Корван, (гэта ёсьць — Дар), чым бы ад мяне карыстаўся,</verse>
				<verse number="12">таму дапускаеце ўжо нічога больш не рабіць для айца свайго ці для маткі свае,</verse>
				<verse number="13">адкідаючы слова Божае наказам вашым, які вы пастанавілі; ды робіце шмат падобнага да гэтага.</verse>
				<verse number="14">I, паклікаўшы ўвесь народ, кажа да іх: слухайце Мяне ўсе ды разумейце.</verse>
				<verse number="15">Няма нічога, што, уваходзячы ў чалавека звонку, магло бы зрабіць яго нячыстым; але тое, што выходзіць ад яго, — гэта тое, што робіць нячыстым чалавека;</verse>
				<verse number="16">калі хто мае вушы чуць, няхай чуе.</verse>
				<verse number="17">I калі Ён увайшоў у дом ад народу, вучні Ягоныя спыталіся ў Яго аб прыповесьці.</verse>
				<verse number="18">I сказаў ім: няўжо-ж і вы гэткія няцямкія? Няўжо-ж не разумееце, што нішто, уваходзячы ў чалавека звонку, ня можа яго зрабіць нячыстым,</verse>
				<verse number="19">бо ня ў сэрца ягонае ўваходзіць, але ў жывот, і выходзіць вон, ачышчаючы ўсякую ежу.</verse>
				<verse number="20">Дый сказаў: тое, што выходзе ад чалавека, тое робіць яго нячыстым.</verse>
				<verse number="21">Бо з нутра, з сэрца чалавечага выходзяць благія думкі, распуста, блуд, душагубства,</verse>
				<verse number="22">крадзежы, прагавітасьць, злосьць, здрада, бязглуздасьць, ліхое вока, хула, паха, дурнота.</verse>
				<verse number="23">Усё тое благое з нутра выходзіць і робіць нячыстым чалавека.</verse>
				<verse number="24">I, устаўшы, пайшоў адтуль на ўзьмежкі Тырскія й Сідонскія; і, увайшоўшы ў дом, не хацеў, каб хто даведаўся; ды ўтаіцца ня здолеў,</verse>
				<verse number="25">бо жанчына, дачка якое мела ў сабе нячыстага духа, пачуўшы аб Ім, прыйшоўшы ўпала да ног Ягоных;</verse>
				<verse number="26">а жанчына тая была паганка, родам Сірафінікіянка; і прасіла ў Яго, каб выгнаў нячыстага духа з дачкі яе.</verse>
				<verse number="27">Але Ісус сказаў ёй: дай перш насыціцца дзецям, бо ня гожа ўзяць хлеб у дзяцей і кінуць сабакам.</verse>
				<verse number="28">Яна ж адказала Яму і сказала: так, Госпадзе; але й сабакі пад сталом ядуць крошкі ад дзяцей.</verse>
				<verse number="29">I сказаў ёй дзеля гэтага слова: ідзі! злы дух выйшаў з дачкі твае.</verse>
				<verse number="30">I, прыйшоўшы ў свой дом, яна знайшла, што злы дух выйшаў, і дачка ляжыць на ложку.</verse>
				<verse number="31">I, ізноў вы??йшаўшы з зямель Тырскіх і Сідонскіх, пайшоў да мора Галілейскага, пасярод Дзесяціградзьдзя.</verse>
				<verse number="32">I прывялі да Яго глуханямога ды прасілі Яго ўзлажыць на яго руку.</verse>
				<verse number="33">I, узяўшы яго ад народу, паклаў пальцы Свае ў вушы яму і, плюнуўшы, дакрануўся да языка ягонага;</verse>
				<verse number="34">і, глянуўшы ў неба, уздыхнуў і сказаў яму: Эффафа! што знача: расчыніся!</verse>
				<verse number="35">I ўраз жа расчыніліся вушы ягоныя і разьвязаліся путы языка ягонага, і пачаў добра гаварыць.</verse>
				<verse number="36">I загадаў ім не казаць нікому. Але колькі ні забараняў ім, яны яшчэ шырэй апавядалі.</verse>
				<verse number="37">I тым балей дзівіліся ды гаварылі: ўсё добра зрабіў: робіць і глухія каб чулі, і нямыя каб гаварылі.</verse>
			</chapter>
			<chapter number="8">
				<verse number="1">У тыя дні, як сабралося дужа многа народу і ня мелі што есьці, Ісус, клікнуўшы вучняў Сваіх, кажа ім:</verse>
				<verse number="2">Шкада Мне народу, што ўжо тры дні са Мною і ня мае што есьці.</verse>
				<verse number="3">I, калі пушчу іх дамоў ня еўшы, аслабеюць у дарозе, бо некаторыя з іх прыйшлі здалёку.</verse>
				<verse number="4">I вучні Ягоныя адказалі Яму: скуль мог бы хто тут у пустыні накарміць іх хлебам?</verse>
				<verse number="5">I спытаўся ў іх: колькі ў вас хлябоў? Яны сказалі: сем.</verse>
				<verse number="6">І сказаў народу сесьці на зямлю; і, узяўшы сем хлябоў ды падзякаваўшы, паламаў і даў вучням Сваім, каб раздалі; і яны раздалі народу.</verse>
				<verse number="7">I мелі яны некалькі рыбак; і, пабагаславіўшы, сказаў раздаць і тыя.</verse>
				<verse number="8">I елі і насыціліся і набралі астаўшыхся кускоў сем карабоў.</verse>
				<verse number="9">Еўшых жа было каля чатырох тысячаў. I распусьціў іх.</verse>
				<verse number="10">I, ураз увайшоўшы ў човен з вучнямі Сваімі, прыйшоў у межы Далмануфскія.</verse>
				<verse number="11">І выйшлі фарысэі ды пачалі з Ім спрачацца, дамагаючыся ад Яго знакоў з неба, спакушаючы Яго.</verse>
				<verse number="12">I Ён, уздыхнуўшы ў душы Сваёй, сказаў: на што род гэты дамагаецца знакоў? Запраўды кажу вам, ня будзе дадзены знак роду гэтаму.</verse>
				<verse number="13">I, пакінуўшы іх, ізноў увайшоў у човен і паплыў на той бок.</verse>
				<verse number="14">I забыліся ўзяць хлеба, і ня мелі з сабою ў чаўне хлеба, апрача аднаго бохана.</verse>
				<verse number="15">Ён загадаў ім: глядзіце, сьцеражыцеся кісьлі фарысэйскай і кісьлі Ірадавай.</verse>
				<verse number="16">I разважалі між сабою, кажучы: гэта што хлеба ня маем.</verse>
				<verse number="17">I, ведаючы, Ісус кажа да іх: ці-ж яшчэ ня цяміце й не разумееце? Ці йшчэ скамянеўшы маеце сэрца вашае?</verse>
				<verse number="18">Маючы вочы, ня бачыце? Маючы вушы, ня чуеце? дый не памятаеце?</verse>
				<verse number="19">Калі Я пяць хлябоў паламаў на пяць тысячаў, колькі поўных карабоў кускоў назьбіралі вы? Кажуць Яму: дванаццаць.</verse>
				<verse number="20">А калі сем для чатырох тысячаў, колькі карабоў назьбіралі вы астаўшыхся кускоў? Сказалі: сем.</verse>
				<verse number="21">I сказаў ім: як жа не разумееце?</verse>
				<verse number="22">I прыходзе да Віфсаіды; і прыводзяць да Яго сьляпога ды просяць, каб дакрануцца да яго.</verse>
				<verse number="23">I, узяўшы сьляпога за руку, вывеў яго за сяло і, плюнуўшы яму на вочы, паклаў на яго рукі ды спытаўся, ці што бачыць?</verse>
				<verse number="24">I той, зірнуўшы, адказаў: бачу людзей, што як дрэвы ходзяць.</verse>
				<verse number="25">Потым ізноў палажыў рукі на вочы яму ды зрабіў, каб бачыў. I паздаравеў ды стаў бачыць усё ясна.</verse>
				<verse number="26">I паслаў яго дамоў, сказаўшы: не заходзь у сяло і не кажы нікому ў сяле.</verse>
				<verse number="27">I пайшоў Ісус з вучнямі Сваімі ў сёлы Кесарыі Піліпавай. I дарогаю Ён пытаўся ў вучняў Сваіх, кажучы: за каго лічаць Мяне людзі?</verse>
				<verse number="28">Яны адказалі: за Іоана Хрысьціцеля; другія-ж за Ільлю, а іншыя — за аднаго з прарокаў.</verse>
				<verse number="29">Ён жа кажа ім: а вы за каго лічыце Мяне? I Пётр адказаў Яму, кажучы: Ты Хрыстос.</verse>
				<verse number="30">I загадаў ім, каб нікому не гаварылі аб Ім.</verse>
				<verse number="31">I пачаў навучаць іх, што трэба, каб Сын Чалавечы многа выцярпеў, каб адцураліся ад яго старшыны і архірэі і кніжнікі, ды каб быў забіты і цераз тры дні ўваскрос.</verse>
				<verse number="32">I гаварыў аб гэтым адкрыта. I Пётр, адклікаўшы Яго, пачаў карыць Яго.</verse>
				<verse number="33">А Ён, аглянуўшыся й бачучы вучняў Сваіх, забараніў Пятру, сказаўшы: адыдзі ад Мяне, шатан, бо думаеш не аб Божым, але аб чалавечым.</verse>
				<verse number="34">I, паклікаўшы народ з вучнямі Сваімі, сказаў ім: хто хочя ісьці за Мною, адракіся ад самога сябе і вазьмі крыж свой ды йдзі сьледам за Мною;</verse>
				<verse number="35">бо хто хоча душу сваю спасьці, загубіць яе; але хто загубіць душу сваю за Мяне і Эвангельле, той спасе яе.</verse>
				<verse number="36">Бо што за карысьць чалавеку, калі-б здабыў увесь сьвет, а душы сваёй шкоду ўчыніў бы?</verse>
				<verse number="37">Або што дасьць чалавек за душу сваю?</verse>
				<verse number="38">Бо хто пасароміцца Мяне і Маіх слоў перед родам гэтым блудным ды грэшным, дык і Сын Чалавечы пасароміцца яго, як прыйдзе ў славе Айца Свайго з ангеламі сьвятымі.</verse>
			</chapter>
			<chapter number="9">
				<verse number="1">I сказаў ім: запраўды кажу вам: ёсьць некаторыя сярод тых, што тут стаяць, якія ня імуць сьмерці, пакуль ня ўгледзяць царства Божага, прыйшоўшага ў сіле.</verse>
				<verse number="2">I цераз шэсьць дзён бярэць Ісус Пятра, Якава і Іоана і вядзе на гару высокую асобна іх адных, і перамяніўся перад імі.</verse>
				<verse number="3">I адзеньне Яго зрабілася бліскучым ды такім белым, як сьнег, ды як бялільшчык на зямлі ня можа выбяліць.</verse>
				<verse number="4">I зьявіўся ім Ільля з Майсеем ды вялі гутарку з Ісусам.</verse>
				<verse number="5">I на гэта Пётр сказаў Ісусу: Равві! добра нам тут быць; дык зробім тры палаткі: Табе адну, Майсею адну і Ільлі адну.</verse>
				<verse number="6">Бо ня ведаў, што сказаць; бо яны перапалохаліся.</verse>
				<verse number="7">I паўстала хмара, закрыўшая іх, і з хмары выйшаў голас, які казаў: гэты ёсьць Сын Мой улюблены, Яго слухайце.</verse>
				<verse number="8">I раптам, аглядзеўшыся наўкола, нікога больш ня ўбачылі, апрача аднаго Ісуса.</verse>
				<verse number="9">Калі-ж яны зыходзілі з гары, загадаў ім нікому не казаць, што яны бачылі, дакуль Сын Чалавечы не ўваскрэсьне.</verse>
				<verse number="10">I захавалі гэтае слова, пытаючыся адзін у аднаго, што значыць: уваскрэснуць?</verse>
				<verse number="11">I спыталіся ў Яго, кажучы: кніжнікі гавораць, што перш мусіць прыйсьці Ільля?</verse>
				<verse number="12">Ён жа адказаў ім: Ільля, прыйшоўшы перш, наладзіць усе, як і напісана пра Сына Чалавечага, каб шматперацярпеў і быў паніжаны.</verse>
				<verse number="13">Але кажу вам, што і Ільля прыйшоў, і ўчынілі з ім, што хацелі, як напісана пра Яго.</verse>
				<verse number="14">I, прыйшоўшы да вучняў, угледзіў многа народу ля іх, ды кніжнікаў, спрачаючыся з Імі.</verse>
				<verse number="15">I, ураз угледзіўшы Яго, увесь народ здумеўся ды, прыбягаючы, вітаў Яго.</verse>
				<verse number="16">I спытаўся Ён у кніжнікаў: аб чым у вас спрэчка з імі?</verse>
				<verse number="17">I, адказваючы, адзін із народу сказаў: Вучыцелю! я прывёў да Цябе сына майго, які мае нямога духа:</verse>
				<verse number="18">дзе ні схопіць яго, кідае яго на зямлю, і ён пеніцца й скрыгіча зубамі сваімі ды пруцянее. I казаў я вучням Тваім, каб выгналі яго, і ня здолелі.</verse>
				<verse number="19">Ён жа, адказваючы, гавора: о, род няверны! Дакуль буду з вамі? Дакуль буду цярпець вас? Прывядзеце яго да Мяне!</verse>
				<verse number="20">I прывялі яго да Ісуса. I, убачыўшы Яго, дух затрос ім, і ён упаў на зямлю ды валяўся, пускаючы пену.</verse>
				<verse number="21">I спытаўся Ісус у бацькі ягонага: як даўно гэта зрабілася з ім? Той жа адказаў: з дзяцінства;</verse>
				<verse number="22">і шмат разоў дух кідаў яго ў вагонь ды ў ваду, каб загубіць яго; але, калі што можаш, памажы нам, зьлітаваўшыся над намі.</verse>
				<verse number="23">Ісус сказаў яму: калі можаш верыць, усё магчыма для веруючага.</verse>
				<verse number="24">I зараз, загаласіўшы, бацька хлопца сказаў праз сьлёзы: Госпадзе! памажы майму недаверству!</verse>
				<verse number="25">Ісус жа, бачучы, што зьбягаецца народ, пагразіў духу нячыстаму, кажучы яму: дух нямы і глухі! Я прыказую табе: выйдзі з яго ды больш не ўваходзь у яго!</verse>
				<verse number="26">I, загаласіўшы ды крэпка затросшы ім, выйшаў; і зрабіўся, як няжывы, так што многія гаварылі, што памер.</verse>
				<verse number="27">Але Ісус, узяўшы яго за руку, падняў яго, і ен устаў.</verse>
				<verse number="28">І, як увайшоў у дом, вучні Ягоныя пыталі ся ў Яго насамоце: чаму мы не маглі выгнаць яго?</verse>
				<verse number="29">I сказаў ім: гэты род ніяк ня можа выйсьці, адно толькі ад малітвы ды посту.</verse>
				<verse number="30">І, пайшоўшы стуль, праходзілі праз Галілею, і Ён не хацеў, каб хто даведаўся.</verse>
				<verse number="31">Бо навучаў Сваіх вучняў і гаварыў ім, што Сын Чалавечы выданы будзе ў рукі людзей, і забюць Яго, і забіты ўваскрэсьне на трэці дзень.</verse>
				<verse number="32">Але яны не разумелі слоў, а спытацца ў Яго баяліся.</verse>
				<verse number="33">I прыйшоў у Капэрнаум; і, як быў у доме, спытаўся ў іх: аб чым дарогаю вы гутарылі між сабою?</verse>
				<verse number="34">Яны-ж маўчалі, бо дарогаю разважалі між сабою, хто большы.</verse>
				<verse number="35">I, сеўшы, паклікаў дванаццацёх і сказаў ім: калі хто хоча першым быці, будзь з усіх апошнім і для ўсіх слугою.</verse>
				<verse number="36">I, узяўшы дзіця, паставіў яго сярод іх ды, абняўшы яго, сказаў ім:</verse>
				<verse number="37">Хто прыйме адно з гэтых дзяцей дзеля Мяне, той прыймае Мяне, а хто Мяне прыйме, то не Мяне прыймае, але Паслаўшага Мяне.</verse>
				<verse number="38">I адказаў Яму Іоан, мовячы: Настаўнік! мы бачылі чалавека, які Тваім імем выганяе дэманаў, а ня йдзець за намі; дык забаранілі яму, бо ня йдзець за намі.</verse>
				<verse number="39">Ісус жа сказаў: не забараняйце яму, бо няма такога, хто, учыніўшы цуд імем Маім, мог бы хутка зьняважыць Мяне.</verse>
				<verse number="40">Бо хто ня проці вас, той за вас.</verse>
				<verse number="41">I хто напоіць вас каўшом вады дзеля Мяне, затым, што вы Хрыстовыя, запраўды кажу вам: ня страціць нагароды свае.</verse>
				<verse number="42">I хто зьвядзе аднаго з малых гэтых, веручых у Мяне, таму лепей было-б, каб павесілі яму камень ад жорнаў на шыю ды кінулі яго ў мора.</verse>
				<verse number="43">I калі зводзіць цябе рука твая, адсякі яе: лепей табе калекаму ўвайсьці ў жыцьцё, чымся з дзьвюма рукамі йсьці ў геенну, у вагонь неўгасаючы,</verse>
				<verse number="44">дзе чэрв іх ня ўмірае, і агонь не ўгасае.</verse>
				<verse number="45">I калі нага твая зводзіць цябе, адсякі яе; лепей табе ўвайсьці ў жыцьцё кульгаючы, чымся з дзьвюма нагамі быць укіненым у геенну, у вагонь неўгасаючы,</verse>
				<verse number="46">дзе чарвяк іх ня ўмірае, ды агонь не ўгасае.</verse>
				<verse number="47">I калі вока тваё зводзіць цябе, вырві яго: лепей табе з адным вокам увайсьці ў царства Божае, чымся з дзьвюма вачыма быць укіненым у геенну вагнявую,</verse>
				<verse number="48">дзе чарвяк іх ня ўмірае, ды агонь не ўгасае.</verse>
				<verse number="49">Бо кожны агнём асоліцца, а ўсякая ахвяра соляй асоліцца.</verse>
				<verse number="50">Соль добрая; але, калі соль зробіцца несалонай, чым яе паправіце? Мейце ў сабе соль і мір мейце між сабою.</verse>
			</chapter>
			<chapter number="10">
				<verse number="1">I згэтуль, устаўшы, прыходзіць у межы Юдэйскія за Іорданам. і зноў зьбіраецца да Яго народ, і па звычаю свайму Ён ізноў навучаў іх.</verse>
				<verse number="2">I, падыйшоўшы, фарысэі спыталіся, спакушаючы Яго: ці можна мужу кінуць жонку сваю?</verse>
				<verse number="3">Ён жа, адказваючы, сказаў ім: што запаведаў вам Майсей?</verse>
				<verse number="4">Яны-ж сказалі: Майсей дазволіў пісаць разводны ліст і разлучацца.</verse>
				<verse number="5">I, адказваючы, Ісус сказаў: дзеля жорсткасьці сэрца вашага напісаў ён вам гэтую запаведзь.</verse>
				<verse number="6">Бо на пачатку тварэньня Бог стварыў іх мужчынай і жанчынай. (Быт 1:27)</verse>
				<verse number="7">Дзеля гэтага пакіне чалавек айца свайго ды матку</verse>
				<verse number="8">і прыгорнецца да жонкі сваёй, і ў двох будуць адно цела, дык іх ужо ня двое, але адно цела. (Быт. 2:24)</verse>
				<verse number="9">Вось жа, што Бог злучыў, чалавек няхай не разлучае.</verse>
				<verse number="10">А дома вучні Яго ізноў спыталіся аб тым жа.</verse>
				<verse number="11">I сказаў ім: хто пакіне жонку сваю ды ажэніцца з другою, той блудзіць з ёю;</verse>
				<verse number="12">і калі жонка разлучыцца з мужам сваім ды выйдзе за другога, — блудзіць.</verse>
				<verse number="13">Прыносілі да Яго дзетак, каб Ён дакрануўся да іх: вучні-ж ня пускалі тых, што прыносілі.</verse>
				<verse number="14">Убачыўшы-ж гэтае, Ісус загневаўся ды сказаў ім: дайце дзеткам ісьці да Мяне і не забараняйце ім, бо гэткіх ёсьць царства Божае.</verse>
				<verse number="15">Запраўды кажу вам: хто ня прыйме царства Божага, як дзіця, той ня ўвойдзе ў Яго.</verse>
				<verse number="16">I, абняўшы іх, усклаў на іх рукі і багаславіў іх.</verse>
				<verse number="17">I, калі выходзіў у дарогу, падбег нехта, упаў перад Ім на калені і спытаўся ў Яго: Настаўніку добры! што мне рабіць, каб унасьледаваць жыцьцё вечнае?</verse>
				<verse number="18">Ісус жа сказаў яму: што завеш Мяне добрым? Ніхто ня добры, толькі адзін Бог.</verse>
				<verse number="19">Ведаеш запаведзі: ня блудзі; не забівай: не крадзі; ня сьведчы крыва; ня крыўдзь; паважай бацькоў тваіх. (Выхад 20:12-17)</verse>
				<verse number="20">Той жа, адказваючы, сказаў Яму: Настаўнік, усяго гэтага пілнаваўся я змалку дзён сваіх.</verse>
				<verse number="21">Ісус жа, глянуўшы на яго, упадабаў яго і сказаў яму: аднаго табе не хапае: пайдзі, усё, што маеш, прадай ды раздай убогім, і будзеш мець скарб на небе; і прыходзь, ідзі за Мною. узяўшы крыж.</verse>
				<verse number="22">Той жа, зьбянтэжаны гэтым словам, адыйшоўся засмучоны, бо меў вялікую маемасьць.</verse>
				<verse number="23">I, паглядзеўшы наўкола, Ісус кажа вучням Сваім: як цяжка багатым увайсьці ў царства Божае.</verse>
				<verse number="24">Вучні здумеліся ад слоў Яго. Але Ісус ізноў сказаў ім у адказ: дзеці! як цяжка ўвайсьці ў царства Божае тым, хто ўскладае надзею на багацьце.</verse>
				<verse number="25">Зручней вярблюду прайсьці праз голчынае вуха, чымся багатаму ўвайсьці ў царства Божае.</verse>
				<verse number="26">Яны-ж балей зьдзівіліся ды гаварылі між сабою: Хто-ж можа спасьціся?</verse>
				<verse number="27">Ісус, паўзіраўшыся на іх, кажа: у людзей гэта нёмагчыма, але ня ў Бога; бо ў Бога ўсё магчыма.</verse>
				<verse number="28">I пачаў Пётр гаварыць Яму: вось мы пакінулі ўсё і пайшлі за Табою.</verse>
				<verse number="29">Ісус жа, адказваючы, сказаў: запраўды кажу вам: няма нікога, хто пакінуў бы дом, ці братоў, ці сёстраў, ці бацькоў, ці дзяцей, ці землі дзеля Мяне і Эвангельля.</verse>
				<verse number="30">і не атрымаў бы цяпер, у гэты час, сярод перасьледаваньня ў сто разоў балей дамоў, і братоў, і сёстраў, і бацькоў, і матак, і дзяцей, і земляў, а ў будучыне — жыцьця вечнага;</verse>
				<verse number="31">бо многія першыя будуць апошнімі, а апошнія першымі.</verse>
				<verse number="32">Калі яны былі ў дарозе, ідучы ў Ерузалім, Ісус ішоў наперадзе іх, а яны жахаліся і, ідучы за Ім, былі ў страху. I, узяўшы ізноў дванаццацёх, пачаў ім гаварыць аб тым, што з Ім мае стацца.</verse>
				<verse number="33">Вось, мы ўваходзім у Ерузалім, і Сын Чалавечы будзе выданы архірэям і кніжнікам, і засудзяць Яго на сьмерць і выдадуць Яго паганам;</verse>
				<verse number="34">і назьдзекуюцца над Ім, і будуць біць Яго і пляваць на Яго, ды забюць Яго; і на трэці дзень уваскрэсьне.</verse>
				<verse number="35">Тады падыйшлі да Яго Якаў і Іоан, сыны Завядзеявы, ды сказалі: Вучыцель! мы хочам, каб Ты зрабіў нам, чаго папросім.</verse>
				<verse number="36">Ён жа сказаў ім: што хочаце, каб Я зрабіў вам?</verse>
				<verse number="37">Яны-ж сказалі Яму: дай нам сесьці ля Цябе, аднаму з правага боку, а другому з левага, у славе Тваёй.</verse>
				<verse number="38">Але Ісус сказаў ім: ня ведаеце, чаго просіце; ці-ж можаце піць чару, якую п’ю Я, і хрысьціцца хрышчэньнем, якім Я хрышчуся?</verse>
				<verse number="39">Яны адказалі: можам. Ісус жа сказаў ім: чару, якую пю Я, піць будзеце;</verse>
				<verse number="40">але сесьці ў Мяне з правага боку і з левага — ня Мне даваць, але каму прыгатована.</verse>
				<verse number="41">I, пачуўшы, дзесяць пачалі злаваць на Якава і Іоана.</verse>
				<verse number="42">Ісус, прыклікаўшы іх, сказаў ім: ведаеце, што тыя, што лічацца князямі народаў, пануюць над народамі; і вялікія валадаюць імі;</verse>
				<verse number="43">у вас жа хай будзе ня гэтак: але хто хоча стацца вялікшым між вамі, няхай будзе вам служкаю,</verse>
				<verse number="44">і хто хоча стацца першым між вамі, хай будзе слугою ўсіх.</verse>
				<verse number="45">Бо і Сын Чалавечы прыйшоў не каб Яму служылі, але каб паслужыць і аддаць душу Сваю на выкупленьне многіх.</verse>
				<verse number="46">I прыходзяць у Ерыхон. I, калі Ён выходзіў з Ерыхону з вучнямі Сваімі і множствам народу, сьляпы Варцімей, сын Цімеяў, сядзеў ля дарогі, жабруючы.</verse>
				<verse number="47">I, пачуўшы, што гэта Ісус Назарэй, ён пачаў крычэць і казаць: Ісусе, сыне Давідаў! зьмілуйся нада мною!</verse>
				<verse number="48">I многія сварыліся на яго, каб замоўк, але ён яшчэ больш стаў крычэць: Сын Давідаў! зьмілуйся нада мною!</verse>
				<verse number="49">I Ісус, затрымаўшыся, сказаў паклікаць яго. I клічуць сьляпога і кажуць яму: ня бойся, уставай, кліча цябе.</verse>
				<verse number="50">Ён жа, скінуўшы з сябе вопратку, устаў і прыйшоў да Ісуса.</verse>
				<verse number="51">I, адказваючы яму, Ісус сказаў: што хочаш зрабіць табе? Сьляпы сказаў Яму: Настаўнік, каб мне ізноў відзець.</verse>
				<verse number="52">Ісус жа сказаў яму: ідзі, вера твая збавіла цябе. I ён зараз пачаў відзець і пайшоў за Ісусам па дарозе.</verse>
			</chapter>
			<chapter number="11">
				<verse number="1">I, калі падыйшлі да Ерузаліму, да Віфагіі і Віфані, да гары Аліўнай, Ісус пасылае двух вучняў Сваіх</verse>
				<verse number="2">і кажа ім: пайдзеце ў сяло, што перад вамі; уваходзячы да яго, зараз знойдзеце прывязанае асьлятка, на якога ніхто з людзей не сядаў; адвязаўшы яго, прывядзеце.</verse>
				<verse number="3">I калі хто скажа вам: што вы гэта робіце? адказвайце, што ён партэбны Госпаду: і зараз пашле яго сюды.</verse>
				<verse number="4">Яны пайшлі і знайшлі асьлятка, прывязанае ля варот на вуліцы, і адвязалі яго.</verse>
				<verse number="5">I некаторыя, што тамака стаялі, гаварылі ім: што робіце? На што асьлятка адвязваеце?</verse>
				<verse number="6">Яны адказалі ім, як загадаў Ісус; і тыя пусьцілі іх.</verse>
				<verse number="7">I прывялі асьлятка да Ісуса і паклалі на яго свае вопраткі, і Ён сеў на яго.</verse>
				<verse number="8">I многія пасьцілалі адзежу сваю на дарозе, а іншыя рэзалі вецьце з дрэваў і ўсьцілалі ім дарогу.</verse>
				<verse number="9">I тыя, што йшлі перад і за Ім, крычалі, мовячы: Осанна! Багаслаўлены, што йдзе ў імя Госпада!</verse>
				<verse number="10">Багаслаўлена царства айца нашага Давіда, якое йдзе ў імя Госпада! Осанна на вышыні!</verse>
				<verse number="11">I ўвайшоў Ісус у Ерузалім і ў сьвятыню; і, аглядзеўшы ўсё, выйшаў у Віфанію з дванаццацьма, бо час ужо быў позны.</verse>
				<verse number="12">I назаўтрае, як выйшлі яны з Віфаніі, захацеў Ён есьці.</verse>
				<verse number="13">I, угледзіўшы здалёк смакоўніцу, пакрытую лісьцём, пайшоў, ці ня знойдзе на ёй што-небудзь; але, падыйшоўшы да яе, нічога не знайшоў, апрача лісьця, бо ня час быў на смоквы.</verse>
				<verse number="14">I, прамовіўшы, сказаў да яе Ісус: Няхай ніхто з цябе да веку ня есьць плоду! I чулі гэтае вучні Ягоныя.</verse>
				<verse number="15">I прыйшлі ў Ерузалім. I Ісус, увайшоўшы ў царкву, пачаў выганяць купляўшых і прадаваўшых у царкве; і папераварочваў сталы мяняльнікаў і ўслоны прадаўцоў галубоў;</verse>
				<verse number="16">і не дазволіў, каб хто праз царкву насіў хоць якое судзьдзё.</verse>
				<verse number="17">I навучаў, кажучы: ці-ж не напісана: дом Мой домам малітвы ўсімі народамі будзе названы, а вы зрабілі яго прытонам разбойнікаў. (Ісая 56:7, Ерам. 7:11)</verse>
				<verse number="18">I пачулі гэтае кніжнікі ды архірэі і шукалі, як загубіць Яго, бо баяліся Яго, што ўвесь народ дзівіўся з навукі Ягонае.</verse>
				<verse number="19">І, як зрабілася позна, Ён выйшаў з места.</verse>
				<verse number="20">I раніцай, праходзячы міма, убачылі смакоўніцу, засохшы да караня.</verse>
				<verse number="21">І, успомніўшы, Пётр кажа Яму: Равві! глядзі, смакоўніца, якую Ты пракляў, засохла.</verse>
				<verse number="22">I, адказваючы, Ісус кажа ім:</verse>
				<verse number="23">Мейце веру Божую. Бо запраўды кажу вам: калі хто скажа гарэ гэтай: узьніміся і кінься ў мора, і ня будзе сумлявацца ў сэрцы сваім, але веру мець будзе, станецца так, як гавора, — будзе яму, што-б ні сказаў.</verse>
				<verse number="24">Дзеля гэтага й кажу вам: усё, чаго-б вы ні прасілі ў малітве, верце, што дастанеце і будзе вам.</verse>
				<verse number="25">I калі стаіцё на малітве, даруйце, калі што маеце на каго, каб і Ацец ваш, што ў нябёсах, дараваў вам грахі вашыя.</verse>
				<verse number="26">Калі-ж вы не даруеце, то і Ацец ваш, што ў нябёсах, не даруе вам грахоў вашых.</verse>
				<verse number="27">I прыходзяць ізноў у Ерузалім. I, калі Ён хадзіў у царкве, падыйшлі да Яго архірэі і кніжнікі ды старшыны</verse>
				<verse number="28">і спыталіся ў Яго: якою ўладаю Ты гэтае робіш, і хто даў Табе ўладу рабіць гэтае?</verse>
				<verse number="29">Ісус жа адказаў ім, мовячы: спытаюся і Я ў вас адно слова: адкажэце Мне, тады і Я скажу вам, якою ўладаю гэтае роблю.</verse>
				<verse number="30">Хрышчэньне Іоанава з неба было, ці ад людзей? Адказвайце Мне.</verse>
				<verse number="31">Яны-ж разважалі між сабою: калі скажам: з неба, то Ён скажа: чаму-ж вы не паверылі яму?</verse>
				<verse number="32">А сказаць: ад людзей — баяліся народу, бо ўсе лічылі Іоана, што запраўды быў прарок.</verse>
				<verse number="33">I сказалі ў адказ Ісусу: ня ведаем. Тады Ісус адказаў ім: і Я не скажу вам, якою ўладаю гэтае роблю.</verse>
			</chapter>
			<chapter number="12">
				<verse number="1">I пачаў гаварыць да іх прыповесьцямі: чалавек насадзіў вінаграднік, абгарадзіў яго і выкапаў сток, ды пабудаваў вежу і аддаў вінаградарам, ды паехаў.</verse>
				<verse number="2">I паслаў у свой час да вінаградараў слугу ўзяць пладоў з вінаградніку.</verse>
				<verse number="3">Яны-ж схапілі яго, зьбілі дый адаслалі ні з чым.</verse>
				<verse number="4">I ізноў паслаў да іх другога слугу; і таму, кідаючы каменьні, разьбілі галаву і адаслалі, зьняважыўшы.</verse>
				<verse number="5">I ізноў новага паслаў; дый таго забілі, і шмат іншых, адных б’ючы, другіх забіваючы.</verse>
				<verse number="6">Маючы-ж яшчэ аднаго сына, любага яму, паслаў і яго да іх наканец, кажучы: паўстыдаюцца сына майго.</verse>
				<verse number="7">Але гэныя вінаградары сказалі паміж сабою: гэта наступнік; давайце, заб’ем яго, і спадчына будзе наша.</verse>
				<verse number="8">I, схапіўшы яго, забілі й выкінулі з вінаградніку.</verse>
				<verse number="9">Што-ж зробіць гаспадар вінаградніку? Прыйдзе і заб’ець вінаградараў і аддасьць вінаграднік другім.</verse>
				<verse number="10">Няўжо-ж вы ня чыталі гэтага пісаньня: камень, што адкінулі будаўнічыя, стаўся галавою кута;</verse>
				<verse number="11">ад Госпада сталася гэтае і дзіўна ў нашых вачох?. (Псал 117:22-23)</verse>
				<verse number="12">I маніліся схапіць Яго, ды баяліся народу; бо ведалі, што гэтую прыповесьць сказаў да іх; і, пакінуўшы Яго, адыйшліся.</verse>
				<verse number="13">I пасылаюць да Яго некаторых з фарысэяў і ірадзіянаў, каб улавіць Яго на слове.</verse>
				<verse number="14">Тыя-ж, прыйшоўшы, кажуць Яму: Настаўніку! мы ведаем, што ты справядлівы і не дагаджаеш нікому: бо ня ўзіраешся на аблічча людзей, а папраўдзе шлях Божы паказуеш. Ці гожа даваць падатак кесару, ці не? Даваць нам, ці не даваць?</verse>
				<verse number="15">Ён жа, ведаючы крывадушнасьць іх, сказаў ім: што Мяне спакушаеце? Прынясеце Мне дынар, каб Я пабачыў.</verse>
				<verse number="16">Яны прынесьлі. I кажа ім: Чые гэта аблічча і надпіс? Яны адказалі: кесаравы.</verse>
				<verse number="17">I, адказваючы, Ісус сказаў ім: аддайце кесарава кесару, а Божае Богу. I дзіваваліся з Яго.</verse>
				<verse number="18">Потым прыйшлі да Яго садукеі, якія кажуць, што няма ўваскрасеньня ўмершых, і пыталіся ў Яго, кажучы:</verse>
				<verse number="19">Вучыцель! Майсей напісаў нам: калі ў каго памрэ брат і пакіне жонку, а дзяцей не пакіне, — каб брат яго ўзяў жонку ягоную і ўваскрасіў семя брату свайму. (Другазак. 25:5)</verse>
				<verse number="20">Вось жа было сем братоў: першы ўзяў жонку і, паміраючы, не пакінуў сяменьня.</verse>
				<verse number="21">I другі ўзяў яе і памёр, не пакінуўшы сяменьня; і трэці гэтак сама.</verse>
				<verse number="22">Бралі яе сямёра і не пакідалі сяменьня. Пасьля ўсіх памерла й жана.</verse>
				<verse number="23">Дык у час уваскрасеньня, калі яны ўваскроснуць, якога з іх будзе яна жаною? Бо сямёра мелі яе за жану.</verse>
				<verse number="24">Ісус жа, адказваючы, сказаў ім: ці не дзеля таго вы блудзіце, што ня ведаеце пісаньняў, ні сілы Божай?</verse>
				<verse number="25">Бо, калі ўваскроснуць із мёртвых, тады ня будуць жаніцца, ні замуж выхадзіць, але будуць як ангелы, што ў нябёсах.</verse>
				<verse number="26">А аб умёршых, што яны ўваскроснуць, ці-ж вы ня чыталі ў кнізе Майсея, як Бог ля купіны сказаў яму: Я Бог Аўраама, і Бог Ізаака, і Бог Якава.. (Выхад 3:6)</verse>
				<verse number="27">Ня ёсьць Бог умёршых, але Бог жывых. Дык вы крэпка мыляецеся.</verse>
				<verse number="28">I кніжнік адзін, падыйшоўшы і пачуўшы спрэчкі іх, бачучы, што добра ім адказаў, спытаўся ў Яго: якая першая з усіх запаведзяў?</verse>
				<verse number="29">Ісус жа адказаў яму: першая з усіх запаведзяў: Слухай, Ізраіль! Госпад Бог наш ёсьць Госпад адзіны;</verse>
				<verse number="30">і: любі Госпада Бога твайго ўсім сэрцам тваім, і ўсёю душою тваёю, і ўсім розумам тваім, і ўсёю моцаю тваёю, — вось першая запаведзь. (Другазак 6:4-5)</verse>
				<verse number="31">I другая падобная да яе: любі бліжняга твайго, як самога сябе. I нямашака іншага вялікшага прыказаньня. (Левіт 19:18)</verse>
				<verse number="32">I сказаў яму кніжнік: добра, Вучыцель! Ты сказаў праўду, што адзін ёсьць Бог, і няма іншага апрача Яго;</verse>
				<verse number="33">і любіць Яго ўсім сэрцам, усім розумам і ўсёю душою і ўсёю сілаю і любіць бліжняга, як самога сябе, больш за ўсе агнявыя жэртвы й ахвяры.</verse>
				<verse number="34">I Ісус, бачучы, што той разумна адказвае, сказаў яму: недалёка ты ад царства Божага. I ніхто ўжо ня сьмеў задаваць Яму пытаньні.</verse>
				<verse number="35">I, азваўшыся, казаў Ісус, навучаючы ў царкве: Як кажуць кніжнікі: што Хрыстос ёсьць сын Давідаў?</verse>
				<verse number="36">Бо сам Давід сказаў Духам Сьвятым: сказаў Госпад Госпаду майму: сядзі направа ад Мяне, дакуль палажу ворагаў Тваіх за падножжа ног Тваіх.. (Псал 109:1)</verse>
				<verse number="37">Гэтак, сам Давід называе Яго Госпадам; дык як жа Ён сын яго? I множства народу з ахвотаю слухала Яго.</verse>
				<verse number="38">I гаварыў ім у навуцы Сваёй: Сьцеражыцеся кніжнікаў, што любяць хадзіць у даўгіх вопратках, ды вітаньні на торжышчах,</verse>
				<verse number="39">і першыя лавы ў школах, і першыя месцы на банкетах;</verse>
				<verse number="40">тыя, што зьядаюць хаты ўдоў і дзеля вока доўга моляцца, тыя дастануць цяжэйшую кару.</verse>
				<verse number="41">I, сеўшы ля скарбніцы, глядзеў Ісус, як народ кідае медзякі ў скарбніцу. I многа заможных кідалі шмат.</verse>
				<verse number="42">I адна бедная ўдава, прыйшоўшы, кінула дзьве лепты або грош.</verse>
				<verse number="43">I, паклікаўшы вучняў сваіх, Ісус сказаў ім: запраўды кажу вам, што гэтая бедная ўдава палажыла больш за ўсіх, што клалі ў скарбніцу.</verse>
				<verse number="44">Бо ўсе клалі з лішкаў сваіх, а яна з недастатку свайго палажыла ўсё, што мела, увесь пражытак свой.</verse>
			</chapter>
			<chapter number="13">
				<verse number="1">І, калі выходзіў Ён з царквы, кажа Яму адзін із вучняў Ягоных: Вучыцель! паглядзі, якія каменьні і якія будынкі!</verse>
				<verse number="2">I, адказваючы, сказаў яму Ісус: бачыш гэтыя аграмадныя будыніны! Не астанецца камень на камені, які-б ня збурылі.</verse>
				<verse number="3">I калі Ён сядзеў на гары Аліўнай насупраць царквы, пыталіся ў Яго насамоце Пётр і Якаў і Іоан і Андрэй:</verse>
				<verse number="4">скажы нам, калі гэтае будзе, і які знак, калі ўсяму гэтаму мае быць канец?</verse>
				<verse number="5">I ў адказ ім Ісус пачаў гаварыць: сьцеражыцеся, каб хто ня зьвеу вас,</verse>
				<verse number="6">бо шмат прыйдзе пад Маім імем і будуць гаварыць, што гэта Я, і многіх зьвядуць.</verse>
				<verse number="7">Калі-ж пачуеце пра войны ды чуткі аб войнах, ня трывожцеся: гэта мусіць стацца; але гэта яшчэ не канец.</verse>
				<verse number="8">Бо паўстане народ на народ і царства на царства, і будзе месцамі трасеньне зямлі, і будзе голад і безгалоўе. Гэта — пачатак злыбедаў.</verse>
				<verse number="9">Сьцеражыцеся-ж і вы самі: бо будуць вас аддаваць пад суд і біць вас у школах, і будзеце пастаўлены перад ваяводамі ды царамі за Мяне, каб сьведчылі ім.</verse>
				<verse number="10">I перш усім народам мусіць быць абвешчана Эвангельле.</verse>
				<verse number="11">Калі-ж павядуць вас, каб выдаць, не клапоцьцеся наперад, што вам гаварыць, і не абдумывайце, а што дадзена вам будзе ў той час, тое й гаварыце, бо ня вы будзеце гаварыць, але Дух Сьвяты.</verse>
				<verse number="12">I выдасьць брат брата на сьмерць, і бацька сына, і паўстануць дзеці на бацькоў сваіх і забіваць іх будуць.</verse>
				<verse number="13">I будуць ненавідзець вас усе за імя Маё, а хто выцярпіць да канца, той спасецца.</verse>
				<verse number="14">Калі-ж угледзіце агіду спусташэньня, аб чым казаў Даніла прарок, паўстаўшуго, дзе ня сьлед (хто чытае, разумей), тады, хто будзе ў Юдэі, хай бягуць на горы.</verse>
				<verse number="15">А хто на страсе, хай ня злазе ў хату і ня йдзе браць што-небудзь з дому свайго.</verse>
				<verse number="16">I хто ў полі, хай не варочаецца назад узяць адзежу сваю.</verse>
				<verse number="17">Гора-ж цяжарным і кормячым у тыя дні!</verse>
				<verse number="18">Малецеся-ж, каб не давялося ўцякаць вам зімою.</verse>
				<verse number="19">Бо будзе ў тыя дні туга, якое ня бывала ад пачатку стварэньня, што стварыў Бог, ажно дагэтуль, дый ня будзе.</verse>
				<verse number="20">I калі-б Госпад не скараціў дзён гэных, то не спаслося-б ніводнае цела, але дзеля выбраных, якіх Ён выбраў, скараціў гэныя дні.</verse>
				<verse number="21">I калі хто вам тады скажа: вось тут Хрыстос, ці: вось там, — ня верце.</verse>
				<verse number="22">Бо паўстануць лжэхрысты і лжэпрарокі і дадуць знаменьні і цуды, каб зьвясьці, калі магчыма, і выбраных.</verse>
				<verse number="23">Вы-ж глядзіце: вось Я ўсё вам сказаў наперад.</verse>
				<verse number="24">Але ў тыя дні, пасьля тугі гэнае, сонца зьмеркне, і месяц ня дасьць сьвятла свайго.</verse>
				<verse number="25">I зоркі будуць падаць з неба, і сілы, што на нябёсах, паруханы будуць.</verse>
				<verse number="26">I тады ўгледзяць Сына Чалавечага, ідучы на хмарах з сілаю вялікаю і славаю.</verse>
				<verse number="27">I пашле Ён тады Ангелаў Сваіх і зьбярэ выбраных Сваіх ад чатырох вятроў, ад краю зямлі да краю неба.</verse>
				<verse number="28">Ад смакоўніцы вазьмеце прыклад: калі гальлё яе ўжо мякчэе і пускае лісьцё, то ведайце, што блізка лета.</verse>
				<verse number="29">Гэтак і вы: як угледзіце, што гэта збываецца, ведайце, што блізка, ля дзьвярэй.</verse>
				<verse number="30">Запраўды кажу вам: ня счэзьне род гэты, як усё гэтае станецца.</verse>
				<verse number="31">Неба й зямля пяройдзе, а словы Мае не пяройдуць.</verse>
				<verse number="32">А аб дні тым ніхто ня ведае: ні ангелы, што на небе, ні Сын, а толькі Ацец.</verse>
				<verse number="33">Глядзіце, ня сьпіце ды маліцеся, бо ня ведаеце, калі прыдзе час.</verse>
				<verse number="34">Як чалавек, што, выяжджаючы, пакінуў дом свой, даў слугам сваім уладу і кожнаму сваю работу, ды загадаў вартаўніку ля варот ня спаць.</verse>
				<verse number="35">Дык ня сьпіце-ж вы, бо ня ведаеце, калі прыйдзе гаспадар дому: увечары, ці апоўначы, ці пры пеўнях, ці нараніцы;</verse>
				<verse number="36">каб, прыйшоўшы неўспадзеўкі, не знайшоў вас сплючы.</verse>
				<verse number="37">А што вам кажу, кажу ўсім: ня сьпіце.</verse>
			</chapter>
			<chapter number="14">
				<verse number="1">За два дні была Пасха і сьвята праснакоў; і шукалі архірэі і кнімшікі, як узяць Яго хітрасьцяй ды забіць.</verse>
				<verse number="2">Але казалі: толькі ня ў сьвята, каб ня было разрухі ў народзе.</verse>
				<verse number="3">І, як быў Ён у Віфаніі, у доме Сымона пракажонага, ды спачываў за сталом, — прыйшла жанчына з алябастравым збанком міра нардовага, чыстага й дарагога, ды, разьбіўшы судзіну, паліла Яму галаву.</verse>
				<verse number="4">I былі некаторыя, што гневаліся ў сабе і гаварылі: на што гэты глум міра?</verse>
				<verse number="5">Бо-ж можна было-б прадаць яго больш, як за трыста дынараў, ды раздаць бедным. I наракалі на яе.</verse>
				<verse number="6">Але Ісус сказаў: пакіньце яе: на што ёй робіце прыкрасьць? Яна добрае дзела зрабіла для Мяне.</verse>
				<verse number="7">Бо ўбогіх заўседы маеце з сабою і можаце ім рабіць дабро, калі захочаце, а Мяне маеце не заўсёды.</verse>
				<verse number="8">Яна, што магла, зрабіла: наўперад памазала цела Маё для пахаваньня.</verse>
				<verse number="9">Запраўды кажу вам: дзе толькі будзе абвешчана Эвангельле гэтае па ўсім сьвеце, дык і аб тым, што зрабіла яна, сказана будзе ў памяць аб ёй.</verse>
				<verse number="10">А Юда Іскарыёт, адзін з дванаццацёх, пайшоў да архірэяў, каб прадаць Яго ім.</verse>
				<verse number="11">Яны-ж, пачуўшы, узрадаваліся і абяцалі даць яму грошы. I ён шукаў, як у адпаведную часіну прадаць Яго.</verse>
				<verse number="12">I ў першы дзень праснакоў, калі рэзалі ягнё на Пасху, кажуць Яму вучні Ягоныя: дзе хочаш, каб мы пайшлі прыгатавалі Табе есьці пасху?</verse>
				<verse number="13">I пасылае двух з вучняў Сваіх і кажа ім: Ідзеце да места; і сустрэнецца вам чалавек, нясучы гляк з вадою; ідзеце за ім.</verse>
				<verse number="14">I куды ён увойдзе, скажэце гаспадару тае хаты: Вучыцель пытаецца: дзе сьвятліца, у якой спажываціму пасху з вучнямі Маімі?</verse>
				<verse number="15">I ён пакажа вам пакой вялікі, засланы, гатовы; там прыгатуйце нам.</verse>
				<verse number="16">I пайшлі вучні Ягоныя і прыйшлі да места і знайшлі, як сказаў ім; і прыгатавалі пасху.</verse>
				<verse number="17">I, калі настаў вечар, Ён прыходзіць з дванаццацьма.</verse>
				<verse number="18">I, як сядзелі яны за сталом ды елі, Ісус сказаў: запраўды кажу вам: адзін з вас, што есьць са Мною, прадасьць Мяне.</verse>
				<verse number="19">Яны-ж пачалі сумаваць ды адзін праз аднаго казаці да Яго: ці ня я? I другі: ці ня я?</verse>
				<verse number="20">Ён жа, адказваючы, сказаў ім: адзін з дванаццацёх, што мачае са Мною ў місе.</verse>
				<verse number="21">Бо Сын Чалавечы йдзе, як напісана аб Ім; але гора таму чалавеку, праз якога прададзены будзе Сын Чалавечы. Ляпей было-б яму, калі-б чалавек гэны не радзіўся.</verse>
				<verse number="22">I, калі яны елі, ІСус, узяўшы хлеб, багаславіў яго ды, паламаўшы, даў ім і сказаў: вазьмеце, ешце; гэта ёсьць цела Маё.</verse>
				<verse number="23">I, узяўшы чару й аддаўшы хвалу, падаў ім: і пілі яе ўсе.</verse>
				<verse number="24">I сказаў ім: гэта ёсьць кроў Мая новага запавету, што за многіх праліваецца.</verse>
				<verse number="25">Запраўды кажу вам: ніколі ўжо ня буду піць ад плоду вінаграднага ажно до таго дня, калі піць буду новае віно ў царстве Божым.</verse>
				<verse number="26">I, запяяўшы, пайшлі на гару Аліўную.</verse>
				<verse number="27">I кажа ім Ісус: усе вы спакушаны будзеце ў гэту ноч за Мяне; бо напісана: ўдару пастуха, і рассыплюцца авечкі. (Захар 13:7)</verse>
				<verse number="28">Але, як уваскросну, апярэджу вас у Галілеі.</verse>
				<verse number="29">Пётр жа сказаў Яму: хай усе спакусяцца, але ня я.</verse>
				<verse number="30">I кажа яму Ісус: запраўды кажу табе, што ты сяньня, у гэтую самую ноч, перш, чым певень двойчы прапяе, тры разы адрачэшся ад Мяне.</verse>
				<verse number="31">Але той яшчэ больш казаў: хаця-б мне трэба было памерці разам з Табою, не адракуся ад Цябе. Гэтак сама гаварылі і ўсе.</verse>
				<verse number="32">I прыйшлі ў сяло, званае Гефсіманія, і сказаў вучням Сваім: пасядзеце тут, пакуль памалюся.</verse>
				<verse number="33">I бярэ з сабою Пятра, Якава ды Іоана; і найшоў жах дый туга на. Яго.</verse>
				<verse number="34">I кажа ім: сумная душа мая ажно да сьмерці; пабудзьце гэтта і ня сьпіце.</verse>
				<verse number="35">I, адыйшоўшыся трохі, упаў на зямлю і маліўся, каб, калі магчыма, абмінула Яго гэтая гадзіна;</verse>
				<verse number="36">і гаварыў: Авва, Ойча! усё магчыма для Цябе, пранясі чару гэтую міма Мяне; ды ня тое, чаго Я хачу, а чаго Ты.</verse>
				<verse number="37">I варочаецца і знаходзіць іх сплючы, дый кажа Пятру: Сымоне! Ты сьпіш? Ня мог ты аднае гадзіны ня спаць?</verse>
				<verse number="38">Ня сьпіце й маліцеся, каб не папасьці ў пакусу:бо-ж дух крэпкі, а цела слабое.</verse>
				<verse number="39">I ізноў, адыйшоўшыся, маліўся, гаворачы тое-ж слова.</verse>
				<verse number="40">I, вярнуўшыся, знайшоў іх ізноў сплючы; бо вочы ў іх абцяжэлі, і ня ведалі, што адказваць Яму.</verse>
				<verse number="41">I прыходзіць трэці раз і кажа ім: вы ўсё яшчэ сьпіцё і спачываеце? Годзе! Настаў час! Вось прадаецца Сын Чалавечы ў рукі грэшнікаў.</verse>
				<verse number="42">Уставайце! Хадзем! Вось падыходзіць той, што прадае Мяне.</verse>
				<verse number="43">I ўраз жа, як Ён яшчэ гаварыў, прыходзіць Юда, адзін з дванаццацёх, а з ім вялікая грамада з мячамі ды каламі ад архірэяў і кніжнікаў і старшых.</verse>
				<verse number="44">I той, што прадаваў Яго, даў ім знак, сказаўшы: каго я пацалую, Той і ёсьць; бярэце Яго й вядзеце асьцярожна.</verse>
				<verse number="45">I, нрыйшоўшы, зараз жа падыйшоў да Яго ды кажа: Равві! Равві! і пацалаваў Яго.</verse>
				<verse number="46">А яны ўзлажылі рукі свае на Яго і ўзялі Яго.</verse>
				<verse number="47">Адзін жа із стаяўшых ля Яго, выхапіўшы меч, удэрыў слугу архірэявага ды адсек яму вуха.</verse>
				<verse number="48">I, азваўшыся, Ісус сказаў ім: быццам на разбойніка выйшлі вы з мячамі й каламі, каб схапіць Мяне.</verse>
				<verse number="49">Што-дзень быў Я з вамі ў царкве, навучаючы, і вы ня бралі Мяне; але няхай збудзецца, што напісана.</verse>
				<verse number="50">I ўсе, пакінуўшы Яго, паўцякалі.</verse>
				<verse number="51">I пайшоў за Ім адзін дзяцюк, што быў накінуўшы на сябе лёгкую тканіну на голае цела; і жаўнеры схапілі Яґо.</verse>
				<verse number="52">Але ён, пакінуўшы тканіну, голы ўцёк ад іх.</verse>
				<verse number="53">I прывялі Ісуса да архірэя; і сабраліся да яго ўсе архірэі і старшыны і кніжнікі.</verse>
				<verse number="54">Пётр жа здалёк ішоў за Ім ажно ў сярэдзіну на падворак архірэяў; і сядзеў з слугамі і грэўся ля вагня.</verse>
				<verse number="55">Архірэі-ж і ўвесь сынэдрыон шукалі сьвядоцтва проці Ісуса, каб аддаць Яго на сьмерць: і не знаходзілі.</verse>
				<verse number="56">Бо шмат хто сьведчыў ілжыва проці Яго, але нязгодныя былі між сабою сьвядоцтвы іхнія.</verse>
				<verse number="57">І некаторыя, падняўшыся, сьведчылі проці Яго ілжыва, кажучы:</verse>
				<verse number="58">Мы чулі, як Ён казаў: Я зруйную гэтую царкву, збудаваную рукамі, і цераз тры дні збудую другую, нерукатворную.</verse>
				<verse number="59">Але і іхнія сьвядоцтвы ня зыходзіліся.</verse>
				<verse number="60">Тады ўстаў архірэіі пасярэдзіне ды спытаўся ў Ісуса: Нічога не адказваеш? Што яны проці Цябе сьведчаць?</verse>
				<verse number="61">Але Ён маўчаў і не адказваў нічога. Ізноў архірэй спытаўся ў Яго, кажучы Яму: Ці Ты Хрыстос, Сын Бога Багаслаўленага?</verse>
				<verse number="62">Ісус адказаў: гэта Я; і вы ўбачыце Сына Чалавечага, сядзючы направа ад сілы й ідучы на хмарах нябесных.</verse>
				<verse number="63">Тады архірэй, разьдзёршы вопраткі свае, сказаў: на што нам яшчэ сьведкі?</verse>
				<verse number="64">Вы чулі хулу? Як вам здаецца? Тыя-ж усе прысудзілі, што варт сьмерці.</verse>
				<verse number="65">I пачалі іншыя пляваць на Яго і, закрываючы Яму аблічча, біць Яго ды гаварыць Яму: прароч! I слугі білі Яго па шчоках.</verse>
				<verse number="66">I, калі Пётр быў на дварэ, унізе, прыйшла адна з дяўчатак архірэйскіх</verse>
				<verse number="67">і, убачыўшы Пятра, што ён грэецца, прыгледзіўшыся да яго, сказала: і ты быў з Ісусам Назаранінам.</verse>
				<verse number="68">Але ён адрокся, кажучы: ня ведаю і не разумею, што гаворыш. I выйшаў на пярэдні падворак; і прапяяў певень.</verse>
				<verse number="69">Дзяўчынка-ж, ізноў убачыўшы яго, пачала казаць стаяўшым навакол: гэты із іх.</verse>
				<verse number="70">Ён жа ізноў адрокся. I, крыху счакаўшы, стаяўшыя наўкола ізноў пачалі гаварыць Пятру: праўда, што ты із іх: бо ты і галілеянін, і гутарка твая падобная.</verse>
				<verse number="71">А ён пачаў клясьціся ды прысягацца: ня ведаю чалавека гэнага, аб якім гаворыце.</verse>
				<verse number="72">Тады другі раз прапяяў певень. I прыпомніў Пётр слова, што сказаў яму Ісус: перш, чым певень двойчы прапяе, тры разы адрачэшся ад Мяне. I пачаў плакаць.</verse>
			</chapter>
			<chapter number="15">
				<verse number="1">I ўраз нараніцы зрабіўшы нараду, архірэі з старшынамі ды кніжнікамі і ўвесь сынэдрыон, зьвязаўшы Ісуса, завялі ды аддалі Пілату.</verse>
				<verse number="2">I спытаўся ў Яго Пілат: Ты цар Юдэйскі? Ён жа адказаў яму: ты кажаш.</verse>
				<verse number="3">I многа ўзводзілі на Яго архірэі.</verse>
				<verse number="4">А Пілат ізноў спытаўся ў Яго: Ты нічога не адказваеш? Глядзі, колькі сьведчаць проці Цябе.</verse>
				<verse number="5">Але Ісус і на гэта нічога не адказаў, ажно зьдзівіўся Пілат.</verse>
				<verse number="6">На ўсякае-ж сьвята звальняў ён ім аднаго із вязьняў, за якога прасілі.</verse>
				<verse number="7">Быў жа ў вязьніцы нейкі Варавва з сваімі супольнікамі, якія ў часе бунту ўчынілі забойства.</verse>
				<verse number="8">I народ, падняўшы крык, пачаў прасіць Пілата, каб зрабіў ім, як заўсёды.</verse>
				<verse number="9">Пілат жа адказаў ім, кажучы: хочаце, звольню вам Цара Юдэйскага?</verse>
				<verse number="10">Бо ведаў, што архірэі дзеля завісьці выдалі Яго.</verse>
				<verse number="11">Але архірэі падбілі народ на тое, каб звольніў ім лепей Варавву.</verse>
				<verse number="12">I Пілат, азваўшыся ізноў, сказаў ім: Што-ж хочаце, каб я зрабіў з Тым, каго называеце Царом Юдэйскім?</verse>
				<verse number="13">Яны ж ізноў закрычэлі: распні Яго!</verse>
				<verse number="14">Пілат жа сказаў: што-ж благое ўчыніў Ён? Але яны яшчэ мацней крычалі: распні Яго!</verse>
				<verse number="15">Тады Пілат, хочучы дагадзіць народу, звольніў ім Варавву, а Ісуса аддаў, пасьля бічаваньня, расьпяць.</verse>
				<verse number="16">I жаўнеры завялі Яго ў панадворак, што завецца Прэторыя, і склікалі ўсю роту.</verse>
				<verse number="17">I адзелі Яго ў пурпур і, сплёўшы з церняў вянок, узлажылі на Яго.</verse>
				<verse number="18">I пачалі вітаць Яго: Радуйся, Цар Юдэйскі!</verse>
				<verse number="19">I білі Яго па галаве трысьцінай, і плявалі на Яго, і, становячыся на калені, пакланяліся Яму.</verse>
				<verse number="20">I, як насьмяяліся з Яго, зьнялі пурпур ды адзелі Яго ў уласную вопратку, і павялі Яго, каб расьпяць Яго.</verse>
				<verse number="21">I прымусілі нейкага Сымона Кіранэйца, бацьку Аляксандра й Руфа, які йшоў з поля, каб нёс крыж Ягоны.</verse>
				<verse number="22">I прывялі Яго на Галгофу, месца, якое называецца Месца Чарапоў.</verse>
				<verse number="23">I давалі Яму піць віно з сьмірнаю, але Ён ня ўзяў.</verse>
				<verse number="24">I, расьпяўшы Яго, падзялілі вопратку Ягоную, кідаючы жэрабе, каму што ўзяць.</verse>
				<verse number="25">Была трэцяя гадзіна, і расьпялі Яго на крыжу.</verse>
				<verse number="26">I быў надпіс віны Ягонае напісаны: Цар Юдэйскі.</verse>
				<verse number="27">I з Ім расьпялі двух разбойнікаў, аднаго з правага, а другога з левага боку Яго.</verse>
				<verse number="28">I збылося пісаньне, што гаварыла: і да злачынцаў залічаны. (Ісая 53:12)</verse>
				<verse number="29">I праходзячыя міма зьневажалі Яго, ківаючы галавамі сваімі ды кажучы: о, Ты, што цэрквы руйнуеш і ў тры дні адбудоўваеш!</verse>
				<verse number="30">Спасі Сябе Самога і зыйдзі з крыжа!</verse>
				<verse number="31">Падобна-ж і архірэі, насьмяхаючыся, гаварылі з кніжнікамі адзін да аднаго: другіх спасаў, Сябе-ж спасьці ня можа!</verse>
				<verse number="32">Хрыстос, Цар Ізраіляў, няхай зыйдзе цяпер з крыжа, каб мы бачылі ды паверылі! I расьпятыя разам з Ім зьневажалі Яго.</verse>
				<verse number="33">I а шостай гадзіне настала цемра па ўсёй зямлі ажно да дзявятае гадзіны.</verse>
				<verse number="34">I а дзявятай гадзіне загаласіў Ісус моцным голасам: Элоі, Элоі! ламма сабахтані! што абазначае: Божа Мой, Божа Мой! на што Ты Мяне пакінуў?</verse>
				<verse number="35">I некаторыя із стаяўшых наўкола, пачуўшы, казалі: вось Ільлю кліча.</verse>
				<verse number="36">Адзін жа, пабегшы й набраўшы ў губку воцату ды насадзіўшы яе на трысьціну, паіў Яго, кажучы: чакайце! паглядзімо, ці прыйдзе Ільля зьняць Яго?</verse>
				<verse number="37">Ісус жа, загаласіўшы моцным голасам, сканаў.</verse>
				<verse number="38">I заслона ў царкве разьдзерлася надвое ад верху да нізу.</verse>
				<verse number="39">Сотнік жа, што стаяў насупраць Яго, угледзіўшы, што так загаласіўшы сканаў, сказаў: запраўды, чалавек гэты быў Сын Божы.</verse>
				<verse number="40">Былі тут і жанчыны, што глядзелі здалёк; між імі была і Марыя Магдаліна, і Марыя, маці Якава меншага ды Есіі, і Салямэя,</verse>
				<verse number="41">якія і тады, як быў у Галілеі, ішлі за Ім ды служылі Яму; і многа іншых, што прыйшлі з Ім у Ерузалім.</verse>
				<verse number="42">I, як ужо настаў вечар, (а была параскева, значыць перадсуботнік),</verse>
				<verse number="43">прыйшоў Язэп з Арыматэі, выдатны раднік, які й сам ждаў царства Божага, і сьмела ўвайшоў да Пілата і прасіў цела Ісусавага.</verse>
				<verse number="44">I Пілат зьдзівіўся, што Ён ужо памёр, і, клікнуўшы сотніка, спытаўся ў Яго, ці даўно памёр?</verse>
				<verse number="45">I, даведаўшыся ад сотніка, аддаў цела Язэпу.</verse>
				<verse number="46">I, купіўшы сіндон ды зьняўшы Яго, абвіў сіндонам і палажыў Яго ў магілу, што была высечана ў скале, ды прываліў камень да дзьвераў магілы.</verse>
				<verse number="47">А Марыя Магдаліна і Марыя Есіява глядзелі, дзе Яго палажылі.</verse>
			</chapter>
			<chapter number="16">
				<verse number="1">I, калі прыйшла субота, Марыя Магдаліна і Марыя Якавава і Салямэя купілі пахнідлаў, каб пайсьці памазаць Яго.</verse>
				<verse number="2">I дужа рана, у першы дзень тыдня, прыходзяць да магілы на ўсходзе сонца.</verse>
				<verse number="3">I гаварылі між сабою: хто адваліць нам камень ад дзьвераў магілы?</verse>
				<verse number="4">I, глянуўшы, бачаць камень адвалены, а быў ён надта вялікі.</verse>
				<verse number="5">I, увайшоўшы ў магілу, убачылі дзяцюка, седзячы з правага боку й адзетага ў белую шату. I спалохаліся.</verse>
				<verse number="6">Ён жа кажа ім: Не палохайцеся! Шукаеце Ісуса Назарэя, расыіятага на крыжу? Ён уваскрос; Яго няма тут. Вось месца, дзе палажылі Яго.</verse>
				<verse number="7">Дык ідзеце, скажэце вучням Ягоным і Пятру, што йдзе перад вамі ў Галілею; там Яго пабачыце, як сказаў вам.</verse>
				<verse number="8">I, выйшаўшы, пабеглі ад магілы; і зьняла іх дрыготка, і нікому нічога не сказалі, бо баяліся.</verse>
				<verse number="9">Уваскросшы-ж раніцаю ў першы дзень тыдня, Ісус паказаўся сьпярша Марыі Магдаліне, з якое выгнаў сем дэманаў.</verse>
				<verse number="10">Яна, пайшоўшы, абвясьціла тым, што былі з Ім, ды плакалі й галасілі.</verse>
				<verse number="11">I яны, пачуўшы, што Ён жыве й быў бачаны ёю, не паверылі.</verse>
				<verse number="12">Пасьля гэтага паказаўся ў іншым выглядзе двум із іх у дарозе, як ішлі ў вёску.</verse>
				<verse number="13">I тыя, вярнуўшыся, абвясьцілі ўсім іншым, але й ім не паверылі.</verse>
				<verse number="14">Урэшце паказаўся самым адзінаццацём, як спачывалі за сталом, і карыў іх за няверу й жорсткасьць сэрца, што не паверылі бачыўшым Яго ўваскросшага.</verse>
				<verse number="15">I сказаў ім: ідзеце па ўсім сьвеце і абвяшчайце Эвангельле ўсякаму стварэньню.</verse>
				<verse number="16">Хто паверыць і ахрысьціцца, спасён будзе; хто-ж не паверыць, засуджаны будзе.</verse>
				<verse number="17">А паверыўшым будуць гэткія знаменьні: імем Маім дэманаў выганяцімуць, новымі мовамі гаварыць будуць;</verse>
				<verse number="18">зьмеяў браць будуць, ды хоць бы штось сьмяротнае выпілі, не пашкодзе ім; паложаць рукі на хворых, дык здаровымі будуць.</verse>
				<verse number="19">Госпад жа пасьля гутаркі з імі ўзьнёсся на неба і сеў направа ад Бога.</verse>
				<verse number="20">Яны-ж, выйшаўшы, прапаведывалі ўсюды з дапамогай Госпада, сцьвярджаўшага ўсьлед слова іхняе знаменьнямі. Амін.</verse>
			</chapter>
		</book>
		<book number="42">
			<chapter number="1">
				<verse number="1">Як ужо многія браліся напісаць аповесьць аб зусім добра вядомых сярод вас здарэньнях,</verse>
				<verse number="2">як пераказалі нам тое быўшыя з самага пачатку вачавідцамі і слугамі Слова,</verse>
				<verse number="3">то прыйшло на думку і мне, пільна разьведаўшы аб усім ад пачатку, як сьлед апісаць табе, высокапаважаны Феафіле,</verse>
				<verse number="4">каб ты даведаўся праўду аб тых словах, якіх цябе навучылі.</verse>
				<verse number="5">Быў у дні Ірада, цара Юдэйскага, сьвяшчэньнік з Авіявае чаргі, на імя Захарыя, і жонка яго з дачок Ааронавых; і было імя яе Альжбета.</verse>
				<verse number="6">Былі-ж яны абое праведныя перад Богам, паступаючы паводле прыказаньняў і законаў Госпада беззаганна.</verse>
				<verse number="7">I ня было ў іх дзіцяці, бо Альжбета была няплодная, і абое яны былі паджылыя ў гадох сваіх.</verse>
				<verse number="8">I сталася, калі ў парадку свае чаргі служыў ён перад Богам,</verse>
				<verse number="9">выvпала яму паводле звычаю сьвяшчэньнікаў увайсьці ў царкву Гасподнюю кадзіць;</verse>
				<verse number="10">а ўся маса народу вонках малілася ў час каджэньня.</verse>
				<verse number="11">І зьявіўся яму Ангел Гасподні, стоячы справа ля кадзільнага ахвярніку.</verse>
				<verse number="12">I спалохаўся Захарыя, убачыўшы яго, і зьняў яго страх.</verse>
				<verse number="13">Ангел жа сказаў яму: ня бойся, Захарыя; бо выvслухана малітва твая, і жонка твая Альжбета ўродзіць табе сына, і дасі яму імя — Іоан.</verse>
				<verse number="14">I будзе табе радасьць і ўцеха, і многія ўзрадуюцца з нараджэньня яго.</verse>
				<verse number="15">Бо ён будзе вялікі перад Госпадам; і ня будзе піць віна і сікеру, і Духам Сьвятым напоўніцца яшчэ ў чэраве маткі свае.</verse>
				<verse number="16">I многіх з сыноў Ізраілявых наверне да Госпада Бога іх.</verse>
				<verse number="17">I пройдзе перад Ім у духу і сіле Ільлі, каб вярнуць сэрцы бацькоў дзецям, і непаслухмяvных да мудрасьці праведных, каб прыгатаваць Госпаду народ падгатоўлены.</verse>
				<verse number="18">I сказаў Захарыя Ангелу: Па чым пазнаю я гэтае? То-ж я старыv, і жонка мая ў гадох пажылых.</verse>
				<verse number="19">I сказаў яму Ангел у адказ: я Гаўрыіл, што перад Богам стаю, і пасланы гаварыць з табою і абвясьціць табе гэтае.</verse>
				<verse number="20">І вось, будзеш ты маўчаць, і ня здолееш гаварыць да дня, калі гэтае станецца: за тое, што не паверыў словам маім, якія збудуцца ў свой час.</verse>
				<verse number="21">I ждаў народ Захарыю і дзівіўся, што ён марудзіць у царкве.</verse>
				<verse number="22">Выйшаўшы-ж, ён ня мог гаварыць да іх: і пазналі, што бачыў зьяvву ў царкве; і ён ківаў і астаўся немы.</verse>
				<verse number="23">I сталася, як скончыліся дні службы яго, вярнуўся ён у дом свой.</verse>
				<verse number="24">Пасьля гэтых дзён зачала Альжбета, жонка яго, і таілася пяць месяцаў, ды гаварыла:</verse>
				<verse number="25">так учыніў мне Госпад у дні гэтыя, як глянуў на мяне, каб зьняць з мяне ганьбу між людзьмі.</verse>
				<verse number="26">У шосты-ж месяц пасланы быў Ангел Гаўрыіл ад Бога ў места Галілейскае, называнае Назарэт,</verse>
				<verse number="27">да дзевы, заручанай з мужам іменьнем Язэп, з дому Давідавага; імя-ж дзевы — Марыя.</verse>
				<verse number="28">Ангел, увайшоўшы да яе, сказаў: радуйся, дабрадатная! Госпад з табою; багаслаўлена ты між жанок.</verse>
				<verse number="29">Яна-ж, убачыўшы яго, спалохалася ад слоў яго і разважала, што-б гэта было за прывітаньне такое?</verse>
				<verse number="30">I сказаў ёй Ангел: ня бойся, Марыя; бо ты знайшла ласку ў Бога.</verse>
				<verse number="31">I вось зачнеш у чэраве і народзіш Сына і дасі Яму імя: Ісус.</verse>
				<verse number="32">Ён будзе вялікі і Сынам Найвышэйшага назавецца, і дасьць Яму Госпад Бог пасад Давіда, бацькі Яго,</verse>
				<verse number="33">і царыvць будзе над домам Якава давеку, і царству Яго ня будзе канца.</verse>
				<verse number="34">Марыя-ж сказала Ангелу: як гэта будзе, калі я ня знаю мужа?</verse>
				<verse number="35">I ў адказ сказаў ей: Дух Сьвяты найдзе на цябе, і сіла Найвышэйшага ахіне цябе: вось чаму й тое, што народзіцца сьвятое, Сынам Божым назавецца.</verse>
				<verse number="36">Вось і Альжбета, сваячка твая, і яна зачала сына ў старасьці сваёй, і гэта ўжо шосты месяц у яе, хоць і называнай няплоднай.</verse>
				<verse number="37">Бо-ж у Бога ніводнае слова ня будзе немагчымым.</verse>
				<verse number="38">І сказала Марыя: вось я — слуга Госпада; няхай станецца мне па слову твайму. I адыйшоў ад яе Ангел.</verse>
				<verse number="39">Устаўшы-ж Марыя ў тыя дні борзда пайшла ў горную краіну, у места Юдзіна.</verse>
				<verse number="40">I ўвайшла ў дом Захарыі і прывітала Альжбету.</verse>
				<verse number="41">I сталася, як Альжбета ўчула прывітаньне Марыі, узварухнулася дзіцятка ў чэраве яе, і Альжбета напоўнілася Духам Сьвятым.</verse>
				<verse number="42">I загаласіла моцным голасам і сказала: багаслаўлена ты між жанок, і багаслаўлены плод чэvрава твайго.</verse>
				<verse number="43">I адкуль гэтае мне, што прыйшла маці Госпада майго да мяне?</verse>
				<verse number="44">Бо вось, як голас вітаньня твайго дайшоў да вушэй маіх, узварухнулася вясёла дзіцятка ў чэраве маім.</verse>
				<verse number="45">I шчасьліва паверыўшая: бо збудзецца сказанае ёй ад Госпада.</verse>
				<verse number="46">I сказала Марыя: вялічае душа маяv Госпада;</verse>
				<verse number="47">і ўзрадаваўся дух мой у Богу Спасіцелю маім,</verse>
				<verse number="48">што глянуў Ён на пакорнасьць рабы свае, бо адгэтуль шчасьліваю называцімуць мяне ўсе роды,</verse>
				<verse number="49">бо вялікае ўчыніў мне Дужыv; і сьвятое імя Яго;</verse>
				<verse number="50">і міласьць Яго ў роды радоў для тых, што баяцца Яго.</verse>
				<verse number="51">Учыніў сілу рукой сваёй; рассеяў гордых думкамі сэрца іх;</verse>
				<verse number="52">адабраў у моцных пасады, узьвялічыў пакорных,</verse>
				<verse number="53">галодных здаволіў дабром, а багатыроў адпусьціў ні з чым.</verse>
				<verse number="54">Прыняў Ізраіля, слугу свайго, успомніў міласьць,</verse>
				<verse number="55">як гаварыў да айцоў нашых, да Аўраама і насеньня яго давеку.</verse>
				<verse number="56">Прабыла-ж Марыя з ёю каля трох месяцаў і вярнулася ў дом свой.</verse>
				<verse number="57">Альжбеце-ж настаў час радзіць, і яна ўрадзіла сына.</verse>
				<verse number="58">I пачулі суседзі ды сваякі яе, што ўзьвялічыў Госпад міласьць сваю над ёю, і цешыліся з ёю.</verse>
				<verse number="59">У восмы дзень прыйшлі абрэзаць дзіцятка і хацелі назваць яго па іменьню бацькі яго Захарыям.</verse>
				<verse number="60">На гэтае маці яго сказала: не, а назваць яго Іоанам.</verse>
				<verse number="61">I сказалі ёй: нікога няма ў родзе тваім, хто зваўся-б гэтым іменьнем.</verse>
				<verse number="62">I пыталіся на мігах у бацькі, як бы ён хацеў назваць яго.</verse>
				<verse number="63">Ён зажадаў дошчачку і напісаў: Іоан імя яму. I ўсе дзівіліся.</verse>
				<verse number="64">I ў той жа час расчыніліся вусны яго і язык яго, і ён стаў гаварыць, багаслаўлючы Бога.</verse>
				<verse number="65">I страх узьняўся сярод суседзяў іх; і расказвалі пра ўсё гэтае па ўсёй нагорнай старане Юдэйскай.</verse>
				<verse number="66">I ўсе чуўшыя ўзялі гэтае да сэрца свайго і гаварылі: што-ж гэта будзе за дзіця? I рука Госпадава была з ім.</verse>
				<verse number="67">I Захарыя, бацька яго, напоўніўся Сьвятым Духам і прарочыў, кажучы:</verse>
				<verse number="68">Багаслаўлены Госпад Бог Ізраіляў, што адведаў народ свой і даў выбаўленьне яму;</verse>
				<verse number="69">і падняў рог спасеньня нашага ў доме Давіда, слугі Свайго,</verse>
				<verse number="70">(як апавясьціў вуснамі быўшых ад веку сьвятых прарокаў Сваіх),</verse>
				<verse number="71">спасе нас ад ворагаў нашых і ад рукі ўсіх ненавідзячых нас;</verse>
				<verse number="72">і ўчыніць ласку бацьком нашым і спамяне сьвяты тастамант свой,</verse>
				<verse number="73">прысягу, што кляўся Аўрааму, бацьцы нашаму, даць нам,</verse>
				<verse number="74">не з баязьні, па выбаўленьні з рукі ворагаў нашых</verse>
				<verse number="75">служыць Яму ў сьвятасьці і праўдзе перад ім у-ва ўсе дні жыцьця нашага.</verse>
				<verse number="76">I ты, дзіцятка, назавешся прарокам Усявышняга, бо пройдзеш наперад прад абліччам Госпада — прыгатаваць шляхі Яму,</verse>
				<verse number="77">даць народу пазнаць спасеньне ў адпушчэньні грахоў яго,</verse>
				<verse number="78">па ўнутранаму міласэрдзю Бога нашага, якім адведаў нас Усход з вышыні,</verse>
				<verse number="79">прасьвяціць тых, што ў цемры і ў цянюv сьмяротным, пакіраваць ногі нашыя, на дарогу міра.</verse>
				<verse number="80">Дзіця-ж узрастала і ўмацоўвалася духам, і было ў пустынях да дня зьяўленьня свайго Ізраілю.</verse>
			</chapter>
			<chapter number="2">
				<verse number="1">І сталася ў тыя дні: выйшла ад кесара Аўгуста павяленьне зрабіць сьпісаньне па ўсёй зямлі.</verse>
				<verse number="2">Гэты сьпіс быў першы за гаспадараньня Кірынэя ў Сірыі.</verse>
				<verse number="3">I пайшлі ўсе запісвацца, кожны ў сваё места.</verse>
				<verse number="4">Пайшоў таксама і Язэп з Галілеі, з места Назарэту, у Юдэю, у места Давідавае, званае Віфлеем, бо ён быў з дому і роду Давідавага,</verse>
				<verse number="5">запісацца з Марыяю, заручанай з Ім жонкай, што была цяжарная.</verse>
				<verse number="6">Калі-ж яны былі там, надыйшоў час радзіць ёй;</verse>
				<verse number="7">і ўрадзіла Сына Свайго Першага, і палажыла яго ў жолаб, бо ня было ім месца ў заезьдзе.</verse>
				<verse number="8">У той старане былі на полі пастухі, што вартавалі ўначы ля статку свайго.</verse>
				<verse number="9">I вось зьявіўся ім Ангел Гасподні, і слава Госпадава асьвяціла іх; і ўбаяліся страхам вялікім.</verse>
				<verse number="10">I сказаў ім Ангел: ня бойцеся! бо вось я абвяшчаю вам вялікую радасьць, што будзе ўсім людзям:</verse>
				<verse number="11">бо цяпер нарадзіўся вам у месьце Давідавым Спасіцель, Каторы ёсьць Хрыстос Госпад;</verse>
				<verse number="12">і вось вам знак: вы знойдзеце Дзіця ў пялёнках, ляжучы ў яvсьлях.</verse>
				<verse number="13">I неўспадзеўкі зьявілася з Ангелам вялікае войска нябеснае, славячы Бога і гаворачы:</verse>
				<verse number="14">Слава на выvшынах Богу і на зямлі мір сярод людзей добрае волі.</verse>
				<verse number="15">I сталася, як адыйшлі ад іх Ангелы на неба, пастухі сказалі адзін аднаму: пойдзем у Віфлеем і паглядзім, што там здарылася, што абвясьціў нам Госпад.</verse>
				<verse number="16">І пасьпешна выйшлі і знайшлі Марыю і Язэпа, і Дзіцятка, ляжучы ў жолабе.</verse>
				<verse number="17">Угледзіўшы-ж, расказалі аб тым, што было абвешчана ім пра Дзіцятка гэнае.</verse>
				<verse number="18">І ўсе, чуўшы, дзівіліся з таго, што расказвалі ім пастухі.</verse>
				<verse number="19">А Марыя захавала ўсе словы гэтыя, складаючы ў сэрцы сваім.</verse>
				<verse number="20">I вярнуліся пастухі, славячы й выхваляvючы Бога за ўсё, што чулі й бачылі, як ім сказана было.</verse>
				<verse number="21">I як прайшло восем дзён, калі трэба было абрэзаць Дзіцятка, далі Яму імя Ісус, названае Ангелам да зачацьця Яго ў чэvраве.</verse>
				<verse number="22">А калі скончыліся дні ачышчэньня іх па закону Майсеяваму, прынесьлі Яго ў Ерузалім, каб прадставіць перад Госпадам,</verse>
				<verse number="23">як сказана ў законе Гасподнім, каб усякае дзіця мужчынскага полу, разрываючае чэрава, было ахвяравана Госпаду; (Вых. 13:2)</verse>
				<verse number="24">і каб прынесьці ў ахвяру, як сказана ў законе Гасподнім, дзьве гарліцы, ці двое галубяняvтак.</verse>
				<verse number="25">I вось быў у Ерузаліме чалавек, на імя Сымэон. Ён быў чалавек справядлівы й пабожны, чакаў пацяшэньня Ізраілявага; і Дух Сьвяты быў на ім.</verse>
				<verse number="26">Яму было прадказана Духам Сьвятым, што ён ня ўгледзіць сьмерці, дакуль ня ўгледзіць Хрыста Гасподняга.</verse>
				<verse number="27">I прыйшоў ён па натхненьню ў царкву. I, калі бацькі прынесьлі Дзіцятка Ісуса, каб выканаць над Ім законны абрад,</verse>
				<verse number="28">ён узяў Яго на рукі, багаславіў Бога і сказаў:</verse>
				<verse number="29">Цяпер адпускаеш слугу Твайго, Валадару, па слову Твайму, з мірам;</verse>
				<verse number="30">бо бачылі вочы мае спасеньне Тваё,</verse>
				<verse number="31">каторае Ты прыгатаваў перад абліччам усіх народаў,</verse>
				<verse number="32">сьвятло для асьветы паганаў, і славу народу Твайго Ізраіля.</verse>
				<verse number="33">Язэп жа й Маці Яго дзівіліся сказанаму аб Ім.</verse>
				<verse number="34">I багаславіў іх Сымэон і сказаў Марыі, Матцы Яго: вось, ляжыць Гэты на ўпадак і паўстаньне многіх у Ізраілю і на знак, якому працівіцца будуць,</verse>
				<verse number="35">і табе самай меч пранікне ў душу, —каб выявіліся памышленьні многіх сэрцаў.</verse>
				<verse number="36">Тут была таксама Ганна прарочыца, дачка Фануілавая, з калена Асіравага; была яна ў вельмі старым веку, з мужам ад дзявоцтва свайго пражыла сем гадоў,</verse>
				<verse number="37">удава гадоў васьмідзесяцёх чатырох, каторая не адыходзіла ад царквы, постам ды малітваю служачы Богу дзень і ноч.</verse>
				<verse number="38">I яна ў той час прыйшоўшы славіла Госпада і гаварыла аб Ім усім, што ждалі выбаўленьня ў Ерузаліме.</verse>
				<verse number="39">I калі яныv выканалі ўсё па закону Гасподняму, дык вярнуліся ў Галілею, у места сваё Назарэт.</verse>
				<verse number="40">Дзіцятка-ж узрастала і ўзмацоўвалася духам, напаўняючыся розумам; і дабрадаяvньне Божае было на Ім.</verse>
				<verse number="41">I кожны год бацькі Яго хадзілі ў Ерузалім на сьвята Пасхі.</verse>
				<verse number="42">I, калі Ён быў дванаццацёх гадоў, прыйшлі яны таксама, як звычайна, у Ерузалім на сьвята;</verse>
				<verse number="43">калі-ж, па сканчэньні дзён сьвята, варочаліся, застаўся хлопчык Ісус у Ерузаліме; і не заўважылі таго Язэп ды маці Яго;</verse>
				<verse number="44">але думалі, што Ён ідзе з другімі; прайшоўшы-ж дзенную дарогу, сталі шукаць Яго між сваякамі ды знаёмымі.</verse>
				<verse number="45">І, не знайшоўшы Яго, вярнуліся ў Ерузалім, шукаючы Яго.</verse>
				<verse number="46">Праз тры дні знайшлі Яго ў царкве, седзячы сярод вучыцялёў, слухаючы іх і пытаючыся ў іх;</verse>
				<verse number="47">усе слухаўшыя дзівіліся з розуму і адказаў Яго.</verse>
				<verse number="48">I, угледзіўшы Яго, зьдзівіліся; і маці Яго сказала Яму: Дзіця! што ты зрабіў з намі? Вось бацька Твой і я з вялікаю тугою шукалі Цябе.</verse>
				<verse number="49">Ён сказаў ім: на што было вам шукаць Мяне? ці-ж вы ня ведалі, што Мне трэба быць у тым, што належыць Айцу Майму?</verse>
				<verse number="50">Але яны не зразумелі сказаных ім словаў.</verse>
				<verse number="51">Ён пайшоў з імі і прыйшоў да Назарэту; і быў паслухмяvны ім. I маці Яго захавала ўсе словы гэтыя ў сэрцы сваім.</verse>
				<verse number="52">Ісус жа рос розумам і ўзростам ды ў ласцы ў Бога і людзей.</verse>
			</chapter>
			<chapter number="3">
				<verse number="1">У пятнаццаты-ж год панаваньня Тывэрыя кесара, калі Понці Пілат гаспадарыў у Юдэі, Ірад быў чацьвертаўладнікам у Галілеі, Піліп, брат яго, чацьвертаўладнікам у Ітурэі і Траханіцкай краіне, а Лісані чацьвертаўладнікам у Авіленеі,</verse>
				<verse number="2">пры архірэях Ганьне і Кайяфе, быў голас Божы да Іоана, сына Захаравага, у пустыні.</verse>
				<verse number="3">I ён праходзіў па ўсіх ваколіцах Іорданскіх, прапаведываючы хрышчэньне пакаяvньня дзеля адпушчэньня грахоў,</verse>
				<verse number="4">як напісана ў кнізе слоў прарока Ісаі, які кажа: голас клікаючага ў пустыні: прыгатуйце шлях Госпаду, простымі зрабеце сьцежкі Яму;</verse>
				<verse number="5">усякі дол няхай напоўніцца, і ўсякая гара і ўзгорак няхай зьнізяцца, крывулі выпрастуюцца і няроўныя шляхі зробяцца гладкімі;</verse>
				<verse number="6">і ўгледзіць усякае цела спасеньне Божае. (Ісая 40:3-5)</verse>
				<verse number="7">I казаў Іоан народу, які прыходзіў хрысьціцца ў яго: плод яхідніны! хто перасьцярог вас, каб уцякалі ад будучага гневу?</verse>
				<verse number="8">Зрабеце-ж годныя пакаяньня плады і ня думайце гаварыць сабе: бацька ў нас Аўраам; бо кажу вам, што Бог можа з каменьняў гэтых падняць дзяцей Аўрааму.</verse>
				<verse number="9">Ужо й сякера ля караняv дрэваў ляжыць; усякае дрэва, што плоду добрага ня прыносе, зрубаецца й кідаецца ў вагонь.</verse>
				<verse number="10">I спытаўся ў яго народ: што-ж нам рабіць?</verse>
				<verse number="11">Ён жа сказаў ім у адказ: у каго дзьве адзежыны, той дай таму, хто ня мае; і ў каго ёсьць ежа, рабі тое-ж.</verse>
				<verse number="12">Прыйшлі і мытнікі хрысьціцца і сказалі яму: вучыцель! што нам рабіць?</verse>
				<verse number="13">Ён жа адказаў ім: нічога не бярэце больш таго, што назначана вам.</verse>
				<verse number="14">Пыталіся ў яго таксама й ваяvкі: а нам што рабіць? I сказаў ім: нікога ня крыўдзьце, не абмаўляйце і здавальняйцеся сваёю платай.</verse>
				<verse number="15">Калі-ж народ быў у недаўменьні, і ўсе думалі ў сэрцах сваіх аб Іоане, ці ня Хрыстос ён? —</verse>
				<verse number="16">Іоан усім адказаў: я хрышчу вас вадою, але йдзе Дужэйшы за мяне, у каторага я ня варты разьвязаць рамень абуцьцяv: Ён будзе хрысьціць вас Духам Сьвятым і агнём;</verse>
				<verse number="17">лапата Яго ў руцэ Яго, і Ён ачысьціць гумно Сваё і пазьбірае пшаніцу ў сьвіран свой, а садому спаліць агнём няўгасным.</verse>
				<verse number="18">Многа і другога прапаведываў ен народу, навучаючы яго.</verse>
				<verse number="19">Ірад жа чацьвертаўладнік, дакараны ім за Ірадзіяду, жонку брата яго, Піліпа, і за ўсё, што Ірад зрабіў благога,</verse>
				<verse number="20">дадаў да ўсяго іншага й тое, што пасадзіў Іоана ў вязьніцу.</verse>
				<verse number="21">I сталася, як хрысьціўся ўвесь народ, і Ісус ахрысьціўшыся маліўся, — адчынілася неба,</verse>
				<verse number="22">і Дух Сьвяты зыйшоў на Яго ў цялесным выглядзе, як галуб, і быў голас з неба, гаворачы: Ты Сын Мой Улюблены; цябе ўпадабаў Я.</verse>
				<verse number="23">Ісус, пачынаючы Сваё служэньне, быў гадоў трыццацёх і быў, як думалі, сын Язэпаў, Іліяў,</verse>
				<verse number="24">Матфанаў, Левіяў, Мэльхіяў, Іоанаў, Язэпаў,</verse>
				<verse number="25">Матафіяў, Амосаў, Навумаў, Ясьлімаў, Нагеяў,</verse>
				<verse number="26">Маафаў, Матафіяў, Самеяў, Язэпаў, Юдзін,</verse>
				<verse number="27">Іоананаў, Рысаеў, Зарававэляў, Саляфіілаў, Нірыяў,</verse>
				<verse number="28">Мэльхіяў, Адзіяў, Касамаў, Ялмадамаў, Іраў,</verse>
				<verse number="29">Есіяў, Еліязэраў, Іярымаў, Матфатаў, Левіін,</verse>
				<verse number="30">Сымэонаў, Юдзін, Язэпаў, Іоананаў, Эліякімаў,</verse>
				<verse number="31">Мэлеаяў, Маінаінаў, Матафаяў, Натанаў, Давідаў,</verse>
				<verse number="32">Іясеяў, Авідаў, Ваозаў, Салмонаў, Наасонау,</verse>
				<verse number="33">Амінадаваў, Арамаў, Ясромаў, Фарэсаў, Юдзін,</verse>
				<verse number="34">Якубаў, Ісаакаў, Аўраамаў, Фарын, Нахораў,</verse>
				<verse number="35">Сэрухаў, Рагаваў, Фалекаў, Явераў, Салін,</verse>
				<verse number="36">Каінанаў, Арфаксадаў, Сімаў, Нояў, Ламехаў,</verse>
				<verse number="37">Матусалаў, Янохаў, Іарэдаў, Малеляіляў, Каінанаў,</verse>
				<verse number="38">Эносаў, Сіфаў, Адамаў, Божы.</verse>
			</chapter>
			<chapter number="4">
				<verse number="1">Ісус, напоўнены Духам Сьвятым, вярнуўся ад Іордану і паведзены быў Духам у пустыню;</verse>
				<verse number="2">там сорак дзён Ён быў спакушаны ад дябла й нічога ня еў у гэтыя дні; а калі яны скончыліся, урэшце захацеў есьці;</verse>
				<verse number="3">і сказаў Яму д’ябал: калі ты Сын Божы, то скажы гэтаму камню зрабіцца хлебам.</verse>
				<verse number="4">Ісус сказаў яму ў адказ: напісана, што ня хлебам адным будзе жыць чалавек, але ўсякім словам Божым. (Другазак 8:3)</verse>
				<verse number="5">I, узьвёўшы Яго на высокую гару, д’ябал паказаў Яму ўсе царствы сусьвету ў імгненьне часу,</verse>
				<verse number="6">і сказаў Яму д’ябал: дам Табе ўладу над усімі царствамі і славу іх, бо яна аддана мне, і я, каму хачу, даю яе.</verse>
				<verse number="7">Дык калі Ты паклонішся мне, то ўсё будзе Тваё.</verse>
				<verse number="8">Ісус сказаў яму ў адказ: адыйдзі ад Мяне, шатан; напісана: Госпаду Богу твайму кланяйся і Яму аднаму служы. (Другазак 6:13)</verse>
				<verse number="9">I павёў Яго ў Ерузалім, і паставіў на крыле царквы, і сказаў Яму: калі Ты Сын Божы, кінься адгэтуль уніз;</verse>
				<verse number="10">бо напісана: Ангелам сваім накажа пра цябе ўсьцерагчы Цябе;</verse>
				<verse number="11">і на руках панясуць, каб і не даткнуўся да каменя нагою Тваёю. (Пс 90:11-12)</verse>
				<verse number="12">Ісус сказаў яму ў адказ: сказана: не спакушай Госпада Бога Твайго. (Другазак. 6:16)</verse>
				<verse number="13">I, скончыўшы ўсё кушэньне, д’ябал адыйшоў ад Яго дачасу.</verse>
				<verse number="14">I вярнуўся Ісус у сіле Духа ў Галілею; і разыйшлася чутка пра Яго па ўсёй вакалічнай старане.</verse>
				<verse number="15">I вучыў Ён у школах іх і ад усіх быў слаўлены.</verse>
				<verse number="16">I прыйшоў у Назарэт, дзе быў выхаваны, і ўвайшоў, на звычаю Свайму, у дзень суботні ў школу, і ўстаў чытаць.</verse>
				<verse number="17">I падалі Яму кнігу прарока Ісаі; і Ён, разгарнуўшы кнігу, знайшоў месца, дзе было напісана:</verse>
				<verse number="18">Дух Гасподні на Мне: бо Ён памазаў Мяне дабравесьціць убогім і паслаў Мяне аздараўляць разьбітых сэрцам, гаварыць вязьням аб вызваленьні і сьляпым аб павароце зроку, пусьціць змучаных на волю</verse>
				<verse number="19">і абвяшчаць год Гасподні прыемны. (Ісая 61:1-2)</verse>
				<verse number="20">I, зачыніўшы кнігу ды аддаўшы служцы, сеў; і вочы ўсіх у школе былі зьвернены на Яго.</verse>
				<verse number="21">I Ён начаў гаварыць ім: цяпер выпаўнілася пісаньне гэтае ў вушах вашых.</verse>
				<verse number="22">I ўсе засьведчылі яму гэта і дзівіліся ласкавым словам, выходзячым з вуснаў Яго, і гаварылі: Ці не Язэпаў гэта сын?</verse>
				<verse number="23">Ён сказаў ім: ведама, вы скажаце Мне прыказку: лекару, вылячы Самога Сябе; зрабі і тут, у Тваёй бацькаўшчыне, тое, што, мы чулі, было ў Капэрнауме.</verse>
				<verse number="24">I сказаў: запраўды кажу вам: ніводзін прарок ня прыймаецца ў бацькаўшчыне сваёй.</verse>
				<verse number="25">Папраўдзе кажу вам: многа ўдоваў было ў Ізраілю ў дні Ільлі, калі зачынена было неба тры гады і шэсьць месяцаў, так што зрабіўся вялікі голад па ўсей зямлі;</verse>
				<verse number="26">і ні да аднае з іх ня быў пасланы Ільля, але толькі да ўдавы ў Сарэпту Сідонскую.</verse>
				<verse number="27">Многа таксама было пракажоных у Ізраілю пры прароку Ялісею, і ніводзін з іх не ачысьціўся, апрача Нэемана Сірыйца.</verse>
				<verse number="28">Пачуўшы гэтае, усе ў школе напоўніліся вялікаю злосьцю;</verse>
				<verse number="29">і, устаўшы, выгналі Яго вон з места і павялі на вяршыну гары, на каторай было пабудована места іх, каб скінуць Яго.</verse>
				<verse number="30">Але Ён, прайшоўшы сярод іх, пайшоў.</verse>
				<verse number="31">I прыйшоў у Канэрнаум, места Галілейскае, і вучыў іх у дні суботы.</verse>
				<verse number="32">I дзівіліся з навукі Яго, бо ўладная была мова Яго.</verse>
				<verse number="33">I быў у школе чалавек, маючы нячыстага духа шатанскага і ён заенчыў моцным голасам:</verse>
				<verse number="34">Пакінь! Што Табе да нас, Ісус Назаранін? Ты прыйшоў загубіць нас; знаю Цябе, хто Ты, Сьвяты Божы.</verse>
				<verse number="35">Ісус прыкрыкнуў на яго, сказаўшы: змоўкні і выйдзі з яго! I дэман, кінуўшы яго сярод школы, выйшаў з яго, нічога не пашкодзіўшы яму.</verse>
				<verse number="36">I напаў на ўсіх вялікі страх, і разважалі між сабою: што гэта за слова такое, што ўладаю і сілаю Ён прыказвае нячыстым духам, і яны выходзяць?</verse>
				<verse number="37">I разьнеслася чутка аб Ім на ўсіх вакалічных мясцох.</verse>
				<verse number="38">Выйшаўшы-ж із школы, Ён прыйшоў у дом Сымона; цешча-ж Сымонава была ў моцнай гарачцы; і прасілі ў Яго за яе.</verse>
				<verse number="39">I, стануўшы над ёю, пагразіў гарачцы, і пакінула яе. Яна тут жа ўстала і служыла ім.</verse>
				<verse number="40">Пры захадзе сонца ўсе, маючыя хворых на розныя хворасьці, прыводзілі іх да Яго; і Ён, кладучы на кожнага з іх рукі, аздараўляў іх.</verse>
				<verse number="41">Выходзілі таксама й нячыстыя духі із многіх з крыкам і гаварылі: Ты Хрыстос, Сын Божы. А Ён забараняў ім гаварыць, што яны ведаюць, што Ён Хрыстос.</verse>
				<verse number="42">Калі-ж настаў дзень, Ён, выйшаўшы з дому, пайшоў у пустыннае месца, і народ шукаў Яго і, прыйшоўшы да Яго, удзержываў Яго, каб ня йшоў ад іх.</verse>
				<verse number="43">Але Ён сказаў ім: і другім местам павінен Я абвяшчаць добрую вестку аб Царстве Божым, бо-ж на тое Я пасланы.</verse>
				<verse number="44">I навучаў у школах Галілейскіх.</verse>
			</chapter>
			<chapter number="5">
				<verse number="1">Сталася-ж, як народ ціснуўся да Яго, каб чуць Слова Божае, а Ён стаяў ля возера Генісарэцкага,</verse>
				<verse number="2">убачыў Ён два чаўны на возеры, а рыбаловы, выйшаўшы з іх, мылі сеці.</verse>
				<verse number="3">Увайшоўшы ў адзін човен, што быў Сымонаў, Ён прасіў яго адплыць крыху ад берагу і, сеўшы, вучыў народ з чаўна.</verse>
				<verse number="4">Калі-ж перастаў вучыць, сказаў Сымону: адплыві на глыбіню і закінь сеці твае дзеля лову.</verse>
				<verse number="5">Сымон сказаў Яму ў адказ: Настаўнік! Мы працавалі ўсю ноч і нічога не злавілі; але па слову Твайму закіну сеці.</verse>
				<verse number="6">Зрабіўшы гэтае, яны злавілі вялікае множства рыбы, і навет сетка ў іх прарывалася.</verse>
				<verse number="7">I далі знак сябрам, што былі на другім чаўне,каб прыйшлі памагчы ім: і прыйшлі і напоўнілі абодва чаўны, так што яны пачалі залівацца.</verse>
				<verse number="8">Угледзіўшы гэтае, Сымон Пётр прыпаў да кален Ісусавых і сказаў: выйдзі ад мяне, Госпадзе! бо я чалавек грэшны.</verse>
				<verse number="9">Бо вялікі страх апанаваў яго і ўсіх быўшых з ім дзеля гэтага ўлову рыб, імі злоўленых;</verse>
				<verse number="10">таксама і Якава і Іоана, сыноў Завядзеявых, быўшых сябрамі Сымона. I сказаў Сымону Ісус: ня бойся, ад сяньня будзеш лаўцом чалавекаў.</verse>
				<verse number="11">I, выцягнуўшы абодва чаўны на бераг, пакінулі ўсё і пайшлі за Ім.</verse>
				<verse number="12">I сталася, як Ісус быў у адным месьце, прыйшоў чалавек увесь у праказе і, угледзіўшы Ісуса, унаў тварам уніз, молячы Яго і кажучы: Госпадзе! калі хочаш, можаш мяне ачысьціць.</verse>
				<verse number="13">I Ён працягнуў руку, дакрануўся да яго і сказаў: хачу, ачысьціся. I тады-ж праказа зыйшла з яго.</verse>
				<verse number="14">I Ён прыказаў яму нікому не гаварыць, а пайсьці паказацца сьвяшчэньніку і прынесьці ахвяру за ачышчэньне сваё, як павялеў Майсей на сьведчаньне ім.</verse>
				<verse number="15">Але тым балей разыйшлася чутка аб Ім, і вялікае множства народу сьцякалася да Яго — слухаць і аздаравіцца ў Яго ад хворасьцяў сваіх.</verse>
				<verse number="16">Але Ён адыходзіў у пустынныя месцы і маліўся.</verse>
				<verse number="17">I сталася, раз, як Ён навучаў, і сядзелі тут фарысэі й законавучыцелі, прыйшоўшы з усіх мястэчак Галілеі і Юдэі і Ерузаліму, і сіла Госпадава была дзеля аздараўленьня іх,</verse>
				<verse number="18">вось, нясуць людзі на пасьцелі чалавека, што быў спараліжаваны, і хацелі ўнясьці яго ў дом і палажыць перад Ісусам;</verse>
				<verse number="19">і, не знайшоўшы, дзе пранесьці яго праз народ, улезьлі на верх дому і праз страху спусьцілі яго з пасьцельлю на сярэдзіну перад Ісусам;</verse>
				<verse number="20">і Ён, бачачы веру іх, сказаў чалавеку гэнаму: адпускаюцца табе грахі тваі.</verse>
				<verse number="21">Кніжнікі й фарысэі зачалі разважаць, кажучы: Хто ён такі, што блюзьніць? Хто можа адпускаць грахі апрача аднаго Бога?</verse>
				<verse number="22">Ісус, пазнаўшы думкі іх, сказаў ім у адказ: што вы думаеце ў сэрцах вашых?</verse>
				<verse number="23">Што лягчэй сказаць: адпускаюцца табе грахі тваі, ці сказаць: устань і хадзі?</verse>
				<verse number="24">Але, каб вы ведалі, што Сын Чалавечы мае ўладу на зямлі адпускаць грахі, — сказаў Ён спараліжаванаму: кажу табе: устань, вазьмі пасьцель тваю і йдзі ў дом твой.</verse>
				<verse number="25">I той ураз жа ўстаў перад імі, узяў на чым ляжаў і пайшоў у дом свой, славячы Бога.</verse>
				<verse number="26">I жах апанаваў усіх, і славілі Бога; і, абнятыя страхам, гаварылі: дзіўныя дзеі відзелі мы цяпер.</verse>
				<verse number="27">Пасьля гэтага Ісус выйшаў і ўбачыў мытніка, на імя Левія, седзячы на мытніцы, і кажа яму: ідзі за Мною.</verse>
				<verse number="28">I той, пакінуўшы ўсё, устаў і пайшоў за Ім.</verse>
				<verse number="29">I прырыхтаваў для Яго Левій у доме сваім вялікі пачастунак, і была там грамада мытнікаў і другіх, што частаваліся з імі.</verse>
				<verse number="30">Кніжнікі-ж і фарысэі наракалі й гаварылі вучням Яго: на што вы ясьцё і пяцё з мытнікамі ды грэшнікамі?</verse>
				<verse number="31">Ісус жа сказаў ім у адказ: не здаровыя маюць патрэбу ў лекару, але хворыя.</verse>
				<verse number="32">Я прыйшоў клікаць да пакаяньня не праведных, але грэшных.</verse>
				<verse number="33">Яны-ж сказалі Яму: чаму вучні Іоанавы посьцяць часта і моляцца, таксама і фарысэйскія, а тваі ядуць і пюць?</verse>
				<verse number="34">Ён сказаў ім: ці можаце прымусіць сыноў вясельных пасьціць, калі з імі жаніх?</verse>
				<verse number="35">Але прыдуць дні, калі возьмуць у іх жаніха, і тады будуць пасьціць у тыя дні.</verse>
				<verse number="36">Пры гэтым сказаў ім прыповесьць: ніхто не прышывае латкі да старое адзежыны, ададраўшы ад новае адзежыны, бо йначай і новую разьдзярэ, і да старое не падойдзе латка ад новага.</verse>
				<verse number="37">I ніхто ня ўлівае маладога віна ў старыя мяхі, бо маладое віно прарве мяхі і само выvцяча, і мяхі прападуць;</verse>
				<verse number="38">але маладое віно трэба ўліваць у мяхі новыя; тады захаваецца тое і другое.</verse>
				<verse number="39">I ніхто, пючы старое віно, не захоча тады-ж маладога; бо кажа: старое лепшае.</verse>
			</chapter>
			<chapter number="6">
				<verse number="1">I сталася ў суботу, першую па другім дні Пасхі, здарылася Яму праходзіць засеянымі палямі, і вучні Яго зрывалі калосьсе і елі, расьціраючы рукамі.</verse>
				<verse number="2">Некаторыя-ж з фарысэяў сказалі ім: на што робіце тое, чаго ня можна рабіць у суботу?</verse>
				<verse number="3">Ісус сказаў ім у адказ: ці вы ня чыталі, што зрабіў Давід, калі захацеў есьці сам і быўшыя з ім?</verse>
				<verse number="4">як ён увайшоў у дом Божы, узяў хлебы паложаныя, якіх ня можна было есьці ні кому, апрача сьвяшчэньнікаў, і еў і даў быўшым з ім.</verse>
				<verse number="5">I сказаў ім: Сын Чалавечы ёсьць гаспадар і суботы.</verse>
				<verse number="6">Здарылася-ж і ў другую суботу ўвайсьці Яму ў школу і навучаць. Там быў чалавек, у якога правая рука была сухая.</verse>
				<verse number="7">Кніжнікі-ж і фарысэі сачылі Яго, ці не аздаровіць у суботу, каб знайсьці абвінавачаньне проці Яго.</verse>
				<verse number="8">Але Ён, ведаючы думкі іх, сказаў чалавеку з сухою рукой: устань і выступі насярэдзіну. I той устаў і выступіў.</verse>
				<verse number="9">Тады сказаў ім Ісус: спытаюся Я ў вас: што трэба рабіць у суботу? дабро ці зло? снасьці душу ці загубіць? Яны маўчалі.</verse>
				<verse number="10">I, паглядзеўшы на іх, сказаў таму чалавеку: выцягні руку тваю. Ён так і зрабіў: і сталася рука яго здаровая, як другая.</verse>
				<verse number="11">Яны прыйшлі ў шал і гаварылі адзін да аднаго: што-б ім зрабіць з Ісусам?</verse>
				<verse number="12">У тыя дні ўзыйшоў Ён па гару памаліцца і прабыў усю ноч на малітве да Бога.</verse>
				<verse number="13">Калі-ж настаў дзень, паклікаў вучняў Сваіх і выбраў з іх дванаццаць, каторых і назваў Апосталамі.</verse>
				<verse number="14">Сымона, каторага і назваў Пятром, і Андрэя, брата яго, Якава і Іоана, Піліпа й Баўтрамея,</verse>
				<verse number="15">Мацьвея й Хаму, Якава Алфеявага і Сымона, называнага Зілотам,</verse>
				<verse number="16">Юду Якубавага і Юду Іскарыёта, каторы потым стаўся здраднікам.</verse>
				<verse number="17">I, зыйшоўшы з імі, стаў Ён на роўным месцы, і множства вучняў Яго і многа народу з усяе Юдэі і Ерузаліму і прыморскіх месцаў Тырскіх і Сідонскіх,</verse>
				<verse number="18">што папрыходзілі паслухаць Яго і пазбыцца хворасьцяў сваіх, як і церпячыя муку ад нячыстых духаў; і здаравелі.</verse>
				<verse number="19">I ўвесь народ стараўся дакрануцца да Яго, бо ад Яго зыходзіла сіла і аздараўляла ўсіх.</verse>
				<verse number="20">I Ён, падняўшы вочы Свае на вучняў Сваіх, гаварыў: шчасьлівыя ўбогія духам, бо вашае ёсьць Царства Божае.</verse>
				<verse number="21">Шчасьлівыя галодныя цяпер, бо насыціцеся. Шчасьлівыя плачучыя цяпер, бо засьмяецёся.</verse>
				<verse number="22">Шчасьлівыя вы, калі зьненавідзяць вас людзі і калі прагоняць вас і будуць зьневажаць, і выкінуць імя вашае, як зло, за Сына Чалавечага.</verse>
				<verse number="23">Радуйцеся ў той дзень і весяліцеся, бо вялікая нагарода вам на нябёсах. Так паступалі з прарокамі айцы іх.</verse>
				<verse number="24">Наадварот, гора вам, багатыры! бо вы ўжо дасталі сваю радасьць.</verse>
				<verse number="25">Гора вам, перасычаныя цяпер, бо будзеце цярпець голад. Гора вам, сьмяючыяся цяпер, бо заплачаце й зарыдаеце.</verse>
				<verse number="26">Гора вам, калі ўсе людзі будуць гаварыць аб вас добра. Бо гэтак паступалі з фальшывымі прарокамі бацькі іх.</verse>
				<verse number="27">Але вам, што слухаеце, кажу: любеце ворагаў вашых, чынеце дабро ненавідзячым вас.</verse>
				<verse number="28">Багаслаўце праклінаючых вас і малецеся за крыўдзячых вас.</verse>
				<verse number="29">Удэvрыўшаму цябе па шчацэv падстаў і другую; і адымаючаму ў цябе верхнюю адзежу не перашкаджай узяць і кашулю.</verse>
				<verse number="30">Усякаму, хто просіць у цябе, давай, і ад узяўшага тваё ня трэбуй назад.</verse>
				<verse number="31">I як хочаце, каб з вамі паступалі людзі, так і вы паступайце з імі.</verse>
				<verse number="32">I, калі люvбіце люvбячых вас, якая вам за тое ўдзячнасьць? Бо-ж і грэшнікі любячых іх любяць.</verse>
				<verse number="33">I калі робіце дабро тым, што вам робяць дабро, якая вам за тое ўдзячнасьць? Бо-ж і грэшнікі тое-ж робяць.</verse>
				<verse number="34">I калі пазычаеце тым, ад каторых спадзяецёся дастаць назад, якая вам за тое ўдзячнасьць? Бо і грэшнікі пазычаюць грэшнікам, каб дастаць назад гэтулькі-ж.</verse>
				<verse number="35">Але вы любеце ворагаў вашых, і рабеце дабро, і пазычайце, ня ждучыv нічога; і будзе вам нагарода вялікая, і будзеце сынамі Усявышняга, бо Ён добры і да няўдзячных і злосных.</verse>
				<verse number="36">Дык будзьце-ж міласэрныя, як і Ацец ваш міласэрны.</verse>
				<verse number="37">Не асуджайце, і ня будзеце асуджаны; дароўвайце, і вам дарована будзе;</verse>
				<verse number="38">давайце, і вам будзе дадзена: меру добрую націсьненую, стрэсеную і з коптурам адсыплюць вам у лона вашае; бо якою мераю мераеце, такою-ж і вам адмераецца.</verse>
				<verse number="39">Сказаў такжа ім прыповесьць: ці можа сьляпы вадзіць сьляпога? Ці не абодва ўваляцца ў яму?</verse>
				<verse number="40">Вучань ня бывае вышэй за свайго вучыцеля, але кожны будзе дасканалы, як вучыцель яго.</verse>
				<verse number="41">Што ты глядзіш на сучок у воку брата твайго, а бервяна ў тваім воку не адчуваеш?</verse>
				<verse number="42">Ці як можаш сказаць брату твайму: брат! дай, я выму сучок з вока твайго, — калі сам ня бачыш бервяна ў тваім воку? Крывадушны! выvмі раней бервяно з твайго вока, тады ўбачыш, як выбраць сучок з вока брата твайго.</verse>
				<verse number="43">Няма добрага дрэва, каторае прыносіла-б благі плод; і няма благога дрэва, каторае прыносіла-б плод добры.</verse>
				<verse number="44">Бо ўсякае дрэва пазнаецца па плодзе яго; бо ня зьбіраюць смокваў з цярніны і ня здымаюць вінаграду з шыпшыньніка.</verse>
				<verse number="45">Добры чалавек з добрага скарбу сэрца свайго выносіць добрае, а благі чалавек з благога скарбу сэрца свайго выносіць благое; бо ад перапоўненага сэрца гавораць вусны яго.</verse>
				<verse number="46">Што завецё Мяне: Госпадзе! Госпадзе! і ня робіце таго, што Я кажу?</verse>
				<verse number="47">Усякі, прыходзячы да Мяне і слухаючы словы Мае і выпаўняvючы іх, — скажу вам да каго падобны:</verse>
				<verse number="48">ён падобны да чалавека, што, стаўляючы дом, капаў глыvбака й заклаў фундамант на камені, дзеля чаго, калі здарыліся паводкі, і вада наперла на гэты дом, то не магла скрануць яго, бо ён быў заснаваны на камені,</verse>
				<verse number="49">а хто слухае і не выпаўняе, той падобны да чалавека, паставіўшага дом на зямлі без падмуроўкі, які, калі наперла на яго вада, ураз жа абваліўся; і разбурэньне яго было вялікае.</verse>
			</chapter>
			<chapter number="7">
				<verse number="1">Калі Ён скончыў усю гутарку Сваю да слухаючага народу,то ўвайшоў у Капэрнаум.</verse>
				<verse number="2">У аднаго-ж сотніка слуга, якога той цаніў, быў хворы пры сьмерці.</verse>
				<verse number="3">Пачуўшы пра Ісуса, ён паслаў да Яго Юдэйскіх старэйшынаў — прасіць Яго, каб прыйшоў аздаравіць слугу яго.</verse>
				<verse number="4">I яны, прыйшоўшы да Ісуса, крэпка прасілі Яго, кажучы: ён варт, каб Ты зрабіў для яго гэтае,</verse>
				<verse number="5">бо ён любіць народ наш і паставіў нам школу.</verse>
				<verse number="6">Ісус пайшоў з імі. I, калі Ён недалёка ўжо быў ад дому, сотнік прыслаў да Яго сяброў сказаць Яму: ня турбуйся, Госпадзе! бо я ня варты, каб Ты ўвайшоў пад страху маю,</verse>
				<verse number="7">бо і сябе самога не палічыў я вартым прыйсьці да Цябе; але скажы слова, і паздаравее слуга мой;</verse>
				<verse number="8">бо і я маю над сабою ўладу, але маю і пад сабою жаўнераў; кажу аднаму — пайдзі, і йдзе; і другому: прыдзі, і прыходзіць; і слузе майму: зрабі тое, і зробіць.</verse>
				<verse number="9">Пачуўшы гэтае, Ісус зьдзівіўся з яго і, абярнуўшыся, сказаў ішоўшаму за Ім народу: кажу вам, што і ў Ізраілю не знайшоў Я гэткае веры.</verse>
				<verse number="10">Пасланыя, вярнуўшыся ў дом, знайшлі хворага слугу паздаравеўшым.</verse>
				<verse number="11">Пасьля гэтага Ісус пайшоў да места, называнага Наім; і з Ім ішлі многія з вучняў Яго ды множства народу.</verse>
				<verse number="12">Калі-ж Ён падыйшоў да мястовае брамы, тут выносілі памершага адзінага сына ў маткі, а яна была ўдава; і многа народу йшло з ёю з места.</verse>
				<verse number="13">Угледзіўшы яе, Госпад зьлітаваўся над ёю ды сказаў ёй: ня плач.</verse>
				<verse number="14">I, падыйшоўшы, дакрануўся да насілкаў; нёсшыя затрымаліся; і Ён сказаў: хлопча! табе кажу: устань!</verse>
				<verse number="15">Умершы, падняўшыся, сеў і пачаў гаварыць; і аддаў яго Ісус матцы яго.</verse>
				<verse number="16">I ўсіх зьняў страх, і славілі Бога, кажучы: вялікі прарок паўстаў міжы намі, і Бог адведаў народ Свой.</verse>
				<verse number="17">I разыйшлося слова гэтае аб Ім па ўсёй Юдэі і па ўсіх ваколіцах.</verse>
				<verse number="18">I паведамілі Іоана вучні Яго аб усім гэтым.</verse>
				<verse number="19">I, паклікаўшы двох з вучняў сваіх, Іоан паслаў іх да Ісуса спытацца: ці Ты Той, Каторы павінен прыйсьці, ці чакаць нам другога?</verse>
				<verse number="20">Яны, прыйшоўшы да Ісуса, сказалі: Іоан Хрысьціцель паслаў нас да Цябе спытацца: ці Ты Той, Катораму належыць прыйсьці, ці чакаць нам другога?</verse>
				<verse number="21">А ў гэты час Ён многіх аздараўляў ад хвароб і недамаганьняў і ад злых духаў і многім сьляпым варочаў зрок.</verse>
				<verse number="22">I сказаў ім Ісус у адказ: пайдзеце, скажэце Іоану, што вы бачылі і чулі: сьляпыя пачынаюць бачыць, кульгавыя ходзяць, пракажоныя ачышчаюцца, глухія чуюць, памершыя ўскрасаюць, і ўбогім абвяшчаецца эвангельле.</verse>
				<verse number="23">I шчасьлівы, хто не спакусіцца ад Мяне.</verse>
				<verse number="24">Калі-ж пасланыя Іоанам пайшлі, пачаў гаварыць да народу пра Іоана: што глядзець хадзілі вы ў пустыню? ці трысьціну ветрам калыханую?</verse>
				<verse number="25">Што-ж глядзець хадзілі вы? ці чалавека, адзетага ў мяккія вопраткі? Але пышна адзетыя і раскошна жывучыя знаходзяцца пры дварох царскіх.</verse>
				<verse number="26">Што-ж глядзець хадзілі вы? ці прарока? Так, кажу вам, і балей за пророка.</verse>
				<verse number="27">Гэта ёсьць, аб якім напісана: вось Я пасылаю ангела Майго перад абліччам Тваім, каторы прыгатуе шлях Твой перад Табою. (Малах 3:1)</verse>
				<verse number="28">Бо кажу вам: з роджаных жанчынамі няма ніводнага прарока, большага за Іоана Хрысьціцеля; але меншы ў Царстве Божым большы за яго.</verse>
				<verse number="29">I ўвесь народ, які слухаў Яго, і мытнікі аддалі хвалу Богу, хрысьцячыся хрышчэньнем Іоанавым;</verse>
				<verse number="30">а фарысэі й законьнікі адкінулі раду Божую для іх, не ахрысьціўшыся ў Яго.</verse>
				<verse number="31">Тады Госпад сказаў: да каго прыраўную людзёў роду гэтага? і да каго яны падобны?</verse>
				<verse number="32">Яны падобны да дзяцей, што сідзяць на вуліцы, клічуць адзін аднаго і кажуць: мы йгралі вам на жалейцы, і вы не скакалі; мы сьпявалі вам сумныя песьні, і вы ня плакалі.</verse>
				<verse number="33">Бо прыйшоў Іоан Хрысьціцель; ні хлеба ня есьць, ні віна ня пець; і кажуць: у ім злы дух.</verse>
				<verse number="34">Прыйшоў Сын Чалавечы; есьць і пець; і кажуць: вось чалавек, каторы любіць есьці і піць віно, сябра мытнікаў і грэшнікаў.</verse>
				<verse number="35">I апраўданы розум усімі дзяцьмі яго.</verse>
				<verse number="36">Нехта з фарысэяў прасіў Яго паесьці разам з ім; і Ён, увайшоўшы ў дом фарысэя, узьлёг.</verse>
				<verse number="37">I вось жанчына з таго места, якая была грэшніцай, даведаўшыся, што Ён супачывае ў доме фарысэя, прынесла алябастравую судзіну з алеем;</verse>
				<verse number="38">і, стануўшы ззаду ля ног Яго і плачучы, пачала абліваць ногі Яго сьлязьмі і выціраць валасамі галавы сваёй, і цалавала ногі Яго і мазала алеем.</verse>
				<verse number="39">Бачучы гэтае, фарысэй, што быў запрасіў Яго, сказаў сам да сябе: калі-б Ён быў прарок, то ведаў бы, хто і якая жанчына дакранаецца да Яго, бо яна грэшніца.</verse>
				<verse number="40">Зьвярнуўшыся да яго, Ісус сказаў: Сымон! Я маю штось сказаць табе. Ён кажа: скажы, Вучыцелю!</verse>
				<verse number="41">Ісус сказаў: у аднаго крэдыvтара былі два даўжнікі: адзін быў вінен пяцьсот дынараў, а другі пяцьдзесят;</verse>
				<verse number="42">але, як яны ня мелі чым заплаціць, ён дараваў абодвум. Скажы-ж, каторы з іх балей узьлюбіць яго?</verse>
				<verse number="43">Сымон адказаў: думаю, той, катораму балей дараваў. Ён сказаў яму: справядліва ты рассудзіў.</verse>
				<verse number="44">I, зьвярнуўшыся да жанчыны, сказаў Сымону: ці бачыш ты гэтую жанчыну? Я прыйшоў у дом твой, і ты вады Мне на ногі ня даў; а яна сьлязьмі абліла Мне ногі і валосьсем галавы сваёй выцерла.</verse>
				<verse number="45">Ты цалаваньня Мне ня даў, а яна, як толькі Я прыйшоў, не перастае цалаваць Мне ногі.</verse>
				<verse number="46">Ты галавы Мне маслам не памазаў; а яна алеем памазала Мне ногі.</verse>
				<verse number="47">Дзеля гэтага кажу табе: даруюцца многія грахі яе за тое, што яна многа ўзьлюбіла; а каму мала даруецца, той мала любіць.</verse>
				<verse number="48">А ёй сказаў: адпускаюцца табе грахі.</verse>
				<verse number="49">I супачываўшыя разам з Ім пачалі гаварыць у сабе: хто Ён такі, што і грахі адпускае?</verse>
				<verse number="50">Ён жа сказаў жанчыне: вера твая спасла цябе; ідзі з мірам.</verse>
			</chapter>
			<chapter number="8">
				<verse number="1">I сталася пасьля, праходзіў Ён па местах і сёлах, прапаведываючы і абвяшчаючы добрую вестку аб Царстве Божым, і з Ім дванаццацёра,</verse>
				<verse number="2">і некаторыя жанчыны, каторых Ён аздаравіў ад злых духаў і хвароб, — Марыя, называная Магдаліна, з якое выйшлі сем дэманаў,</verse>
				<verse number="3">і Іоанна, жана Хузы, наглядчыка Ірадавага, і Сусанна, і многія другія, што служылі Яму з маемасьці сваёй.</verse>
				<verse number="4">Калі-ж сабралося множства народу, і з усіх гарадоў жыхары зыходзіліся да Яго, Ён пачаў гаварыць прыповесьцю:</verse>
				<verse number="5">выйшаў сейбіт сеяць семя сваё; і, калі ён сеяў, іншае ўпала пры дарозе і было патаптана, і птушкі нябесныя паклявалі яго;</verse>
				<verse number="6">а іншае ўпала на камень і, узыйшоўшы, засохла, бо ня мела вільгаці;</verse>
				<verse number="7">а іншае ўпала між цярнінаю, і вырасла цярніна і заглушыла яго;</verse>
				<verse number="8">а іншае ўпала на добрую зямлю і, узыйшоўшы, прынясло плод стакротны. Сказаўшы гэтае, клікнуў: хто мае вушы слухаць, няхай слухае.</verse>
				<verse number="9">Вучні-ж Яго спыталіся ў Яго: што-б значыла прыповесьць гэтая?</verse>
				<verse number="10">Ён сказаў: вам дадзена знаць тайны Царства Божага, а для рэшты яны ў прыповесьцях, так што яны бачучы ня бачуць і чуючы не разумеюць.</verse>
				<verse number="11">Вось што значыць прыповесьць гэтая: семя ёсьць слова Божае.</verse>
				<verse number="12">А што ля дарогі, гэта тыя, што слухаюць, ды пасьля прыходзіць д’ябал і забірае слова з сэрца іх, каб не паверылі і не спасьліся;</verse>
				<verse number="13">а на камені гэта тыя, што, калі пачуюць слова, дык з радасьцяй прыймаюць, ды ня маюць караня і часова вераць, а ў час спакусы адпадаюць;</verse>
				<verse number="14">а што ўпала ў цярніну — гэта тыя, што слухаюць слова, але, адыходзячы, заглушаюцца клапотамі, багацьцем і ўцехамі жыцьцёвымі і не даюць плёну.</verse>
				<verse number="15">А ўпаўшае на добрую зямлю — гэта тыя, што, пачуўшы слова, захоўваюць у добрым і чыстым сэрцы і даюць плён у цярплівасьці.</verse>
				<verse number="16">Ніхто, запаліўшы сьвечку, не прыкрывае яе судзінаю, або не стаўляе пад ложак, але ставіць на ліхтар, каб, уваходзячы, бачылі сьвятло,</verse>
				<verse number="17">бо няма нічога тайнага, што-б ня выявілася, ні ўкрытага, што ня сталася-б вядомым і ня выйшла-б наверх.</verse>
				<verse number="18">Глядзіце-ж, як вы слухаеце; бо хто мае, таму дадзена будзе, а хто ня мае, у таго адымецца й тое, што ён думае мець.</verse>
				<verse number="19">I прыйшлі да Яго маці і браты Яго і не маглі падыйсьці да Яго з прычыны народу.</verse>
				<verse number="20">I далі знаць Яму: маці і браты Тваі стаяць вонках, хочучы бачыць Цябе.</verse>
				<verse number="21">Ён сказаў ім у адказ: маці мая і браты мае — гэта тыя, што слухаюць слова Божае і выпаўняюць яго.</verse>
				<verse number="22">I сталася, аднаго дня Ён увайшоў з вучнямі Сваімі ў човен і сказаў ім: пераплывем па той бок возера. I паплылі.</verse>
				<verse number="23">Калі-ж яны плылі, Ён заснуў. На возеры падняўся бурны вецер, і залівала іх хвалямі, і яны былі ў небясьпецы.</verse>
				<verse number="24">I, падыйшоўшы, збудзілі Яго ды сказалі: Настаўнік! Настаўнік! мы гінем. Але Ён, устаўшы, закрычэу ветру і хваляваньню вады; і спыніліся, і сталася ціша.</verse>
				<verse number="25">Тады Ён сказаў ім: дзе вера ваша? Яны-ж у страху і задзіўленьні гаварылі адзін аднаму: Хто ж гэта, што ветрам загадвае і вадзе, і слухаюцца Яго?</verse>
				<verse number="26">I прыплылі ў старану Гадарынскую, што насупраць Галілеі.</verse>
				<verse number="27">Калі-ж выйшаў Ён на бераг, спаткаў Яго адзін чалавек з места, які меў дэманаў з даўных часоў і хадзіў не адзеўшыся, і жыў ня ў доме, але ў магілах.</verse>
				<verse number="28">Ён, угледзіўшы Ісуса, закрычэўшы паваліўся перад Ім і моцным голасам сказаў: што табе да мяне, Ісус, Сын Бога Усявышняга? Малю Цябе, ня муч мяне.</verse>
				<verse number="29">Бо Ісус сказаў нячыстаму духу выйсьці з гэтага чалавека; бо ён доўгі час мучыў яго, так што яго вязалі ланцугамі й сьцераглі яго, але ён разрываў ланцугі, і нячысты гнаў яго ў пустыні.</verse>
				<verse number="30">Ісус спытаўся ў яго: як тваё імя? Ён сказаў: легіён; бо многа дэманаў увайшло ў яго.</verse>
				<verse number="31">I прасілі Яго, каб не вялеў ім ісьці ў бяздоньне.</verse>
				<verse number="32">Тут жа на гарэ пасьвіўся вялікі гурт сьвіней; і дэvманы прасілі Яго, каб дазволіў ім увайсьці ў іх. Ён дазволіў ім.</verse>
				<verse number="33">Дэманы, выйшаўшы з чалавека, увайшлі ў сьвіней.</verse>
				<verse number="34">I кінуўся гурт з кручы ў мора, і ўтануў. Пастухі, бачучы, што сталася, пабеглі ды расказалі ў месьце і сёлах.</verse>
				<verse number="35">І выйшлі бачыць стаўшаеся; і, прыйшоўшы да Ісуса, знайшлі чалавека, з каторага выйшлі дэманы, седзячы ля ног Ісусавых, адзетага і пры розуме; і перепалохаліся.</verse>
				<verse number="36">А бачыўшыя расказалі ім, як спасён быў апанаваны дэманамі.</verse>
				<verse number="37">I прасіў Яго ўвесь народ Гадарынскае краіны пайсьці ад іх, бо іх зьняў вялікі страх. Ён увайшоў у човен і вярнуўся.</verse>
				<verse number="38">А чалавек, з якога выйшлі дэманы, прасіў Яго, каб быць з Ім. Але Ісус адправіў яго, сказаўшы:</verse>
				<verse number="39">вярніся ў дом твой і раскажы, што ўчыніў табе Бог. Ён пайшоў і наказваў па ўсім месьце, што ўчыніў яму Ісус.</verse>
				<verse number="40">Калі-ж вярнуўся Ісус, народ прыняў Яго, бо ўсе чакалі Яго.</verse>
				<verse number="41">I вось прыйшоў чалавек, імем Яір (а быў ён начальнікам школы); і, упаўшы да ног Ісусавых, прасіў Яго ўвайсьці ў дом яго,</verse>
				<verse number="42">бо ў яго была адзіная дачка, гадоў дванаццацёх, і тая была пры сьмерці. Калі-ж Ён ішоў, народ ціснуўся да Яго.</verse>
				<verse number="43">I адна жанчына, што мучылася ад крывацечы дванаццаць гадоў і аддала на лекараў усю маемасьць сваю, ды ніводзін ня мог вылячыць яе,</verse>
				<verse number="44">падыйшоўшы ззаду, дакранулася да краю вопраткі Яго; і той час крывацеча ў яе спынілася.</verse>
				<verse number="45">I сказаў Ісус: хто дакрануўся да Мяне? Калі-ж усе адпіраліся, Пётр і быўшыя з Ім сказалі: Настаўнік! народ акружае Цябе ды націскае, і Ты кажаш: хто дакрануўся да Мяне?</verse>
				<verse number="46">Але Ісус сказаў: нехта дакрануўся да Мяне, бо Я адчуваю сілу, што выйшла з Мяне.</verse>
				<verse number="47">Жанчына-ж, бачучы, што яна ня ўтоіцца, дрыжучы падыйшла і, упаўшы перад Ім, аб’явіла Яму перад усім народам, з якое прычыны дакранулася да Яго, і як тады-ж паздаравела.</verse>
				<verse number="48">Ён сказаў ёй: бадрыся, дачка! вера твая спасла цябе; ідзі з мірам.</verse>
				<verse number="49">Калі Ён яшчэ гаварыў гэтае, прыходзіць нехта з дому начальніка школы і кажа ім: дачка твая памерла; ня турбуй Вучыцеля.</verse>
				<verse number="50">Але Ісус, пачуўшы гэтае, сказаў яму: ня бойся, толькі вер, і спасёна будзе.</verse>
				<verse number="51">Прыйшоўшы-ж у дом, не дазволіў увайсьці нікому апрача Пятра, Іоана і Якава, і бацькі ды маткі дзяўчыны.</verse>
				<verse number="52">Усе плакалі і галасілі па ёй. Але Ён сказаў: ня плачце; яна не памерла, але сьпіць.</verse>
				<verse number="53">I сьмяяліся з Яго, ведаючы, што яна памерла.</verse>
				<verse number="54">Ён жа, выслаўшы ўсіх вон і ўзяўшы яе за руку, клікнуў кажучы: дзяўчына! устань!</verse>
				<verse number="55">I вярнуўся дух яе; і ўраз жа ўстала; і Ён вялеў даць ёй есьці.</verse>
				<verse number="56">I зьдзівіліся бацькі яе. Ён жа вялеў ім не гаварыць нікому аб тым, што сталася.</verse>
			</chapter>
			<chapter number="9">
				<verse number="1">Паклікаўшы-ж усіх дванаццацёх, даў ім моц і ўладу над усімі дэманамі і аздараўляць ад хворасьцяў.</verse>
				<verse number="2">I паслаў іх навучаць аб Царстве Божым і аздараўляць хворых.</verse>
				<verse number="3">I сказаў ім: нічога не бярэце на дарогу: ні кіяv, ні торбы, ні хлеба, ні срэбра, і каб двух вопратак ня мелі;</verse>
				<verse number="4">і ў які дом увойдзеце, там аставайцеся і стуль ідзеце ў дарогу;</verse>
				<verse number="5">і калі дзе ня прымуць вас, то, выходзячы з таго места, абтрасеце і пыл з ног вашых у сьведчаньне на іх.</verse>
				<verse number="6">I, пайшоўшы, праходзілі па сёлах, апавядаючы Эвангельле і ўсюды аздараўляючы.</verse>
				<verse number="7">Ірад жа чацьвертаўладнік чуў пра ўсё, што дзеялася ад Яго, і ня цеміў: бо адны казалі, што гэта Іоан устаў з мёртвых;</verse>
				<verse number="8">другія, што Ільля зьявіўся, а іншыя, што адзін з старадаўных прарокаў уваскрос.</verse>
				<verse number="9">І сказаў Ірад: Іоана я сьцяў; хто-ж гэты, аб якім я чую такое? I стараўся ўбачыць Яго.</verse>
				<verse number="10">Апосталы, вярнуўшыся, расказалі Яму, што яны зрабілі, і Ён, узяўшы іх з Сабою, пайшоў самотна ў пустыннае месца каля места, называнага Віфсаідаю.</verse>
				<verse number="11">Але народ, даведаўшыся, пайшоў за Ім; і Ён, прыняўшы іх, вёў з імі гутарку аб Царстве Божым і, каму гэтага трэба было, аздараўляў.</verse>
				<verse number="12">Калі-ж дзень пачаў зыходзіць, дык прыступілі да Яго дванаццацёра і гаварылі яму: адпраў народ, каб яны пайшлі ў вакалічныя сёлы й вёскі начаваць і дасталі есьці, бо мы тут у пустым месцы.</verse>
				<verse number="13">Але Ён сказаў ім: вы дайце ім есьці. Яны сказалі: у нас няма балей за пяць хлябоў і дзьвюх рыб; хіба нам пайсьці купіць ежы для ўсіх гэтых людзей?</verse>
				<verse number="14">Бо іх было каля пяцёхтысячаў душ. Але Ён сказаў вучням Сваім: рассадзіце іх радамі па пяцьдзесят.</verse>
				<verse number="15">I ўчынілі так, і рассадзілі ўсіх.</verse>
				<verse number="16">Ён жа, узяўшы пяць хлябоў і дзьве? рыбы і паўзіраўшыся ў неба, багаславіў іх, паламаў і даў вучням, каб раздалі народу.</verse>
				<verse number="17">I елі і насыціліся ўсе?; і набралі недаедкаў дванаццаць карабоў.</verse>
				<verse number="18">I сталася, як маліўся самотна, і вучні былі з Ім, Ён спытаўся ў іх: за каго лічыць Мяне? народ?</verse>
				<verse number="19">Яны сказалі ў адказ: за Іоана Хрысьціцеля, а іншыя за Ільлю; другія-ж кажуць, што адзін з старадаўных прарокаў уваскрос.</verse>
				<verse number="20">Ён жа спытаўся ў іх: а вы за каго лічыце Мяне? I адказаў Пётр: за Хрыста Божага.</verse>
				<verse number="21">Але Ён строга загадаў ім нікому не гаварыць аб гэтым,</verse>
				<verse number="22">сказаўшы, што Сын Чалавечы мусіць многа выцярпець мук; і адцураюцца яго старэйшыны, архірэі і кніжнікі і будзе забіты і на трэці дзень ускрэсьне.</verse>
				<verse number="23">Да ўсіх жа сказаў: калі хто хоча йсьці за Мною, няхай адрачэцца ад самога сябе?, няхай возьме крыж свой і йдзе? за Мною.</verse>
				<verse number="24">Бо хто хоча душу сваю спасьці, загубіць яе?; а хто загубіць душу сваю дзеля Мяне? той спасе? яе?.</verse>
				<verse number="25">Бо якая карысьць чалавеку здабыць увесь сьвет, а сябе? самога загубіць, ці пашкодзіць сабе??</verse>
				<verse number="26">Бо хто паўстыдаецца Мяне? і Маіх слоў, таго Сын Чалавечы паўстыдаецца, калі прыйдзе ў славе Сваёй і Айца і сьвятых Ангелаў.</verse>
				<verse number="27">Праўду кажу вам: ёсьць некаторыя з тых, што тут стаяць, якія не спазнаюць сьмерці, пакуль ня ўбачаць Царства Божага.</verse>
				<verse number="28">Сталася-ж дзён праз восем пасьля слоў гэтых, узяўшы Пятра, Іоана і Якава, узыйшоў Ён на гару памаліцца,</verse>
				<verse number="29">і сталася, як Ён маліўся, выгляд аблічча Яго зьмяніўся, і вопратка Яго сталася белая, блішчастая.</verse>
				<verse number="30">I вось двое людзей гутарылі з Ім, а былі гэта Майсей і Ільля:</verse>
				<verse number="31">зьявіўшыся ў славе, яны гаварылі аб сьмерці яго, што меўся споўніць у Ерузаліме.</verse>
				<verse number="32">Пётр жа і быўшыя з Ім былі апанаваны сном; прабудзіўшыся-ж, убачылі славу яго і двох мужоў, стоячы з Ім.</verse>
				<verse number="33">I, калі тыя адыходзілі ад Яго, сказаў Пётр Ісусу: Настаўнік! добра нам тут быць: зробім тры палаткі: адну Табе, адну Майсею і адну Ільлі, — ня ведаючы, што кажа.</verse>
				<verse number="34">Калі-ж ён гаварыў гэтае, сталася хмара і агарнула іх; і перепалохаліся, як увайшлі ў хмару.</verse>
				<verse number="35">I быў з хмары голас гаворачы: Гэты ёсьць Сын Мой улюvблены; Яго слухайце.</verse>
				<verse number="36">I, калі быў голас гэты, апынуўся Ісус адзін. I яны маўчалі і нікому не гаварылі ў тыя дні, што бачылі.</verse>
				<verse number="37">I сталася назаўтрае, як яны зыйшлі з гары, сустрэла Яго вялікае множства народу.</verse>
				<verse number="38">I вось нейкі чалавек з народу крыкнуў: Вучыцель: малю Цябе! Глянь на сына майго; ён адзін у мяне:</verse>
				<verse number="39">і вось дух бярэ яго, і ён ураз жа крычыць, і ірвець яго з пенай; і ледзь адступае ад яго, змучыўшы яго;</verse>
				<verse number="40">я прасіў вучняў Тваіх выгнаць яго; і яны не маглі.</verse>
				<verse number="41">Ісус жа адказваючы сказаў: о, род няверны і распусны! дакуль буду з вамі і буду цярпець вас? Прывядзі сюды сына твайго.</verse>
				<verse number="42">Калі-ж той яшчэ йшоў, дух кінуў яго і затрос; але Ісус прыкрыкнуў на нячыстага духа і аздаравіў хлопца, ды аддаў яго бацьцы яго.</verse>
				<verse number="43">I ўсе дзівіліся велічы Божай. Калі-ж усе дзівіліся ўсяму, што чыніў Ісус, Ён сказаў вучням Сваім:</verse>
				<verse number="44">палажэце сабе ў вушы словы гэтыя: Сын Чалавечы будзе выvданы ў рукі чалавечыя.</verse>
				<verse number="45">Але яны не зразумелі слова гэтага, і яно было закрыта ад іх, каб ня ўцяміць ім яго; а папытацца ў Яго пра гэтае слова баяліся.</verse>
				<verse number="46">Прыйшла-ж ім думка: хто-б з іх быў большы?</verse>
				<verse number="47">Ісус жа, бачучы помыслы іх сэрца, узяўшы дзіця, паставіў яго перад Сабою</verse>
				<verse number="48">і сказаў ім: хто прыйме гэтае дзіця ў імя Маё, той Мяне прыйме, а хто прыйме Мяне, той прыйме Паслаўшага Мяне; бо хто з вас меншы за ўсіх, той будзе вялікі.</verse>
				<verse number="49">Пры гэтым Іоан сказаў: Настаўнік! мы бачылі чалавека, іменьнем Тваім выганяvючага дэманаў, і забаранілі яму, бо ён ня ходзіць з намі.</verse>
				<verse number="50">I сказаў яму Ісус: не забараняйце; бо хто ня проці вас, той за вас.</verse>
				<verse number="51">I сталася, як набліжаліся дні забраньня Яго, умацавалася аблічча Яго ісьці ў Ерузалім,</verse>
				<verse number="52">і паслаў пасланцоў прад абліччам Сваім; і яны пайшлі і ўвайшлі ў сяло Самаранскае, каб прыгатаваць для Яго;</verse>
				<verse number="53">але там ня прынялі Яго, бо аблічча Яго было йдучы ў Ерузалім.</verse>
				<verse number="54">Бачучы-ж вучні Яго, Якаў і Іоан, сказалі: Госпадзе! ці хочаш: мы скажам, каб агонь зыйшоў з неба і зьнішчыў іх, як і Ільля зрабіў?</verse>
				<verse number="55">Але Ён, зьвярнуўшыся да іх, забараніў ім і сказаў: ня ведаеце, якога вы духа;</verse>
				<verse number="56">бо Сын Чалавечы прыйшоў не губіць душы людзкія, але спасаць. I пайшлі ў другое сяло.</verse>
				<verse number="57">I сталася, як яны былі ў дарозе, нехта сказаў Яму: Госпадзе: я пайду за Табою, куды-б Ты ні пайшоў.</verse>
				<verse number="58">Ісус сказаў яму: лісіцы маюць норы, і птушкі нябесныя гнезды; а Сын Чалавечы ня мае дзе галаву прыкланіці.</verse>
				<verse number="59">А другому сказаў: Ідзі за Мною. Той сказаў: Госпадзе! дазволь мне перш пайсьці й пахаваць бацьку майго.</verse>
				<verse number="60">Але Ісус сказаў яму: пакінь умершым хаваць сваіх нябожчыкаў; а ты йдзі ды абвяшчай Царства Божае.</verse>
				<verse number="61">Яшчэ іншы сказаў: Я пайду за Табою, Госпадзе! Але перш дазволь мне папрашчацца з хатнімі маімі.</verse>
				<verse number="62">Але Ісус сказаў яму: ніхто не спасобен да Царства Божага, хто, узлажыўшы руку сваю на плуг, аглядаецца назад.</verse>
			</chapter>
			<chapter number="10">
				<verse number="1">Пасьля гэтага выбраў Госпад і другіх семдзесят вучняў і паслаў іх па двох перад абліччам Сваім у кожнае места і месца, куды Сам меўся йсьці.</verse>
				<verse number="2">I сказаў ім: жніво багатае, а работнікаў мала; дык прасеце Гаспадара жніва, каб выслаў работнікаў на жніво Сваё.</verse>
				<verse number="3">Ідзеце! Я пасылаю вас, як ягняvт сярод ваўкоў.</verse>
				<verse number="4">Не бярэце ні мяшка, ні торбы, ні абутку і нікога ў дарозе ня вітайце.</verse>
				<verse number="5">У якую-ж хату ўвойдзеце, перш кажэце: мір дому гэтаму!</verse>
				<verse number="6">I калі будзе там сын міру, то супачыне на ім мір ваш; а калі не, то да вас вернецца.</verse>
				<verse number="7">У доме-ж тым аставайцеся, ешце і піце, што ў іх ёсьць; бо работнік варт платы сваёй. Не пераходзьце з дому ў дом.</verse>
				<verse number="8">I калі прыvдзеце ў якое места, і прымуць вас, ешце, што вам дадуць;</verse>
				<verse number="9">і адзараўляйце ў іх хворых, і кажэце ім: падыйшло да вас Царства Божае.</verse>
				<verse number="10">Калі-ж прыvдзеце ў якое места, і ня прымуць вас, то, выйшаўшы на вуліцу, скажэце:</verse>
				<verse number="11">і пыл, што прыліп да нас ад вашага места, абтрасаем вам: аднак жа ведайце, што падыйшло да вас Царства Божае.</verse>
				<verse number="12">Кажу-ж вам, што Садому ў дзень той лепей будзе, чымся месту гэткаму.</verse>
				<verse number="13">Гора табе, Харазін! гора табе, Віфсаіда! Бо калі-б у Тыры й Сідоне сталіся цуды, што дзеяліся ў вас, то даўно-б яны пакаяліся, седзячы ў валасяvніцы ды попелі;</verse>
				<verse number="14">але Тыру й Сідону лепш будзе на судзе, чым вам.</verse>
				<verse number="15">I ты, Капэрнаум, да неба ўзьнёсшыся, да пекла спадзеш.</verse>
				<verse number="16">Хто слухае вас — Мяне слухае, і хто вас цураецца, той Мяне цураецца; а хто цураецца Мяне, цураецца і Паслаўшага Мяне.</verse>
				<verse number="17">Семдзесят вучняў вярнуліся з радасьцю ды гаварылі: Госпадзе! і дэманы слухаюцца нас дзеля іменьня Твайго.</verse>
				<verse number="18">Ён жа сказаў ім: Я бачыў шатана, спаўшага з неба як малоньня;</verse>
				<verse number="19">вось даю вам уладу наступаць на зьмеяў і скарпіёнаў і на ўсю сілу варожую, і нішто не пашкодзіць вам;</verse>
				<verse number="20">аднак жа з таго ня цешцеся, што духі вам пакараюцца; але цешцеся з таго, што іменьні вашыя запісаны на нябёсах.</verse>
				<verse number="21">У той час узрадаваўся духам Ісус і сказаў: Хвала Табе, Ойча, Госпадзе неба й зямлі, што ты ўтаіў гэтае ад мудрых і разумных і адкрыў малым. Запраўды, Ойча; бо так яно ўпадабалася прад абліччам Тваім.</verse>
				<verse number="22">I, зьвярнуўшыся да вучняў, сказаў: усё Мне аддана Айцом Маім; і хто ёсьць Сын, ня ведае ніхто, апрача Айца, і хто ёсьць Ацец, ня ведае ніхто, апрача Сына і каму Сын хоча адкрыць.</verse>
				<verse number="23">I, зьвярнуўшыся да вучняў, сказаў ім асобна: шчасьлівыя вочы, бачучы тое, што вы бачыце!</verse>
				<verse number="24">бо кажу вам, што многія прарокі й цары хацелі бачыць, што вы бачыце, і ня бачылі; і слышаць, што вы чуеце, і ня слышалі.</verse>
				<verse number="25">I вось адзін законьнік устаў і, спакушаючы Яго, сказаў: Вучыцель! што мне рабіць, каб унасьледаваць жыцьцё вечнае?</verse>
				<verse number="26">А Ён сказаў яму: у законе што напісана? як чытаеш?</verse>
				<verse number="27">Ён сказаў у адказ: узьлюбі Госпада Бога твайго ўсім сэрцам тваім, і ўсёю душою тваёю, і ўсёю моцаю тваёю, і ўсім разуменьнем тваім, і бліжняга твайго, як самога сябе.</verse>
				<verse number="28">Ісус сказаў яму: справядліва ты адказаў; так рабі, і будзеш жыць.</verse>
				<verse number="29">Але ён, хочучы апраўдаць сябе, сказаў Ісусу: а хто мой бліжні?</verse>
				<verse number="30">На гэтае сказаў Ісус: нейкі чалавек ішоў з Ерузаліму да Ерыхону і папаўся разбойнікам, каторыя зьнялі з яго вопратку, ранілі яго і пайшлі, пакінуўшы яго ледзь жывым.</verse>
				<verse number="31">Здарэньнем адзін сьвяшчэньнік ішоў гэтай дарогай і, угледзіўшы яго, прайшоў міма.</verse>
				<verse number="32">Таксама й лявіт, быўшы на тым месцы, падыйшоў, паглядзеў і прайшоў міма.</verse>
				<verse number="33">Самаранін жа нейкі, ідучы, найшоў на яго і, угледзіўшы, зьлітаваўся,</verse>
				<verse number="34">і, падыйшоўшы, перавязаў яму раны, паліўшы алеем і віном; і, пасадзіўшы яго на свайго асла, прывёз яго ў заезд і паклапаціўся аб ім;</verse>
				<verse number="35">а на другі дзень, ад’яжджаючы, дастаў два дынары, даў гаспадару заезду і сказаў яму: даглядай яго і, калі выдаш што балей, я, вярнуўшыся, аддам табе.</verse>
				<verse number="36">Хто з гэтых трох, думаеш ты, быў бліжні таму, што папаўся разбойнікам?</verse>
				<verse number="37">Ён сказаў: той, што зьлітаваўся над ім. Тады Ісус сказаў яму: ідзі й ты рабі гэтак.</verse>
				<verse number="38">I сталася ў часе дарогі іх, прыйшоў Ён у вадно сяло; тут жанчына, іменьнем Марта, прыняла Яго ў дом свой;</verse>
				<verse number="39">у яе была сястра, на імя Марыя, якая села ля ног Ісусавых і слухала слова Яго.</verse>
				<verse number="40">Марта-ж клапацілася аб вялікай паслузе і, падыйшоўшы, сказала: Госпадзе! ці-ж Табе ня рупіць, што сястра мая адну мяне пакінула паслугоўваць? скажы ёй, каб памагла мне.</verse>
				<verse number="41">Ісус жа сказаў ёй у адказ: Марта! Марта! ты турбуешся і клапоцішся аб многае,</verse>
				<verse number="42">а адно толькі патрэбна. Марыя-ж выбрала добрую частку, якая не адымецца ў яе.</verse>
			</chapter>
			<chapter number="11">
				<verse number="1">I сталася, як Ён у адным месцы маліўся, калі перастаў, адзін з вучняў Яго сказаў Яму: Госпадзе! наўчы нас маліцца, як і Іоан наўчыў вучняў сваіх.</verse>
				<verse number="2">Ён сказаў ім: калі моліцеся, гаварыце: Ойча наш, каторы ёсьць у Нябёсах! Няхай сьвяціцца імя Тваё, няхай прыйдзе Царства Тваё; няхай будзе воля Твая, як у небе, так і на зямлі.</verse>
				<verse number="3">Хлеб наш штодзенны дай нам сягоньня</verse>
				<verse number="4">і даруй нам даўгі нашыя, як і мы даруем даўжніком нашым; і ня ўводзь нас у спакушэньне, але захавай нас ад злога.</verse>
				<verse number="5">I сказаў ім: Нехта з вас, маючы сябру, прыйдзе да яго і скажа яму: сябра! пазыч мне тры булкі хлеба,</verse>
				<verse number="6">бо сябра мой з дарогі зайшоў да мяне, і мне няма чаго даць яму;</verse>
				<verse number="7">а той з хаты скажа яму ў адказ: ня турбуй мяне; дзьверы ўжо замкнёны, і дзеці мае са мною ў пасьцелі; не магу ўстаць і даць табе.</verse>
				<verse number="8">Калі, кажу вам, ён ня ўстане і ня дасьць яму дзеля дружбы з ім, дык дзеля дакучлівасьці яго ўстаўшы дасьць яму, колькі просіць.</verse>
				<verse number="9">I Я кажу вам: прасеце, і дадзена вам будзе; шукайце і знойдзеце; стукайце, і адчыняць вам;</verse>
				<verse number="10">бо ўсякі, хто просіць, дастае; і хто шукае, знаходзіць; і хто стукае, адчыняць таму.</verse>
				<verse number="11">Хто з вас бацька, калі сын папросіць хлеба, дасьць яму камень? Ці, калі папросіць рыvбы, дасьць яму зьмяю замест рыбы?</verse>
				<verse number="12">Ці, калі папросіць яйка, дасьць яму скарпіёна?</verse>
				<verse number="13">Дык вось, калі вы, благія, умееце добрыя даяньні даваць дзецям вашым, тым балей Ацец Нябесны дасьць Духа Сьвятога тым, што просяць у Яго.</verse>
				<verse number="14">I раз выгнаў Ён дэмана, які быў немы;і,калі дэман выйшаў, немы стаў гаварыць; і народ быў зьдзіўлены.</verse>
				<verse number="15">Іншыя-ж з іх гаварылі: Ён выганяе дэманаў сілаю Вэльзэвула, князя дэманаў.</verse>
				<verse number="16">А іншыя, спакушаючы, трэбавалі ў Яго знаменьня з неба.</verse>
				<verse number="17">Але Ён, ведаючы памышленьні іх, сказаў ім: усякае царства, разьдзяліўшаеся само ў сабе, апусьцее, і дом, разьдзяліўшыся сам у сабе, упадзе.</verse>
				<verse number="18">Калі-ж і шатан разьдзяліўся сам у сабе, то як устаіць царства яго? А вы кажаце, што Я сілаю Вэльзэвула выганяю дэманаў;</verse>
				<verse number="19">і калі Я сілаю Вэльзэвула выганяю дэманаў, то сыны вашыя кім выганяюць іх? Затым яны будуць судзьдзямі вам.</verse>
				<verse number="20">Калі-ж Я пальцам Божым выганяю дэманаў то значыць прыйшло да вас Царства Божае.</verse>
				<verse number="21">Калі дужыv з аружжам пілнуе свой дом, тады ў бясьпечнасьці яго маемасьць;</verse>
				<verse number="22">калі-ж дужэйшы за яго нападзе на яго і пераможа яго, тады возьме ўсё аружжа яго, на якое спадзяваўся, і раздасьць дабро яго.</verse>
				<verse number="23">Хто не са Мною, той проці Мяне; і хто ня зьбірае са Мною, той раскідае.</verse>
				<verse number="24">Калі нячысты дух выйдзе з чалавека, то ходзіць па бязводных мясцох, шукаючы супакою, і, не знаходзячы, кажа: вярнуся ў дом мой, адкуль выйшаў.</verse>
				<verse number="25">I, прыйшоўшы, знаходзіць яго вымеценым і прыбраным;</verse>
				<verse number="26">тады йдзе і бярэ з сабою сем другіх духаў, больш злых за яго, і, увайшоўшы, жывуць там: і бывае для чалавека таго апошняе горш за першае.</verse>
				<verse number="27">I сталася, як Ён гаварыў гэтае, адна жанчына, азваўшыся з народу, сказала Яму: шчасьлівае нутро, насіўшае Цябе, і грудзі, Цябе карміўшыя!</verse>
				<verse number="28">А Ён сказаў: шчасьлівыя чуючыя слова Божае і выпаўняючыя яго.</verse>
				<verse number="29">Калі-ж народ пачаў зьбірацца грамадой, Ён пачаў гаварыць: род гэты нягодны; ен шукае знаменьня, і знаменьне ня будзе дадзена яму, апрача знаменьня Іоны прарока;</verse>
				<verse number="30">бо, як Іона быў знаменьнем для Ніневійцаў, так будзе і Сын Чалавечы для роду гэтага.</verse>
				<verse number="31">Царыца Паўднёвая ўстане на суд з людзьмі роду гэтага і засудзіць іх, бо яна прыходзіла ад краю зямлі паслухаць мудрасьці Салямонавай, і вось тут балей за Салямона.</verse>
				<verse number="32">Ніневійцы ўстануць на суд з родам гэтым і асудзяць яго, бо яны пакаяліся ад навучаньня Іонінага, і вось тут балей за Іону.</verse>
				<verse number="33">Ніхто, запаліўшы сьвечку, не стаўляе яе ў патайным месцы, ці пад судзіну, але на ліхтару, каб уваходзячыя бачылі сьвятло.</verse>
				<verse number="34">Сьветач цела ёсьць вока; дык вось, калі вока тваё будзе чыстае, то і ўсё цела тваё будзе сьветлае, а калі яно будзе благое, то й цела тваё будзе цёмнае.</verse>
				<verse number="35">Дык глядзі-ж, каб сьвятло, што ў табе, ня было цемрай.</verse>
				<verse number="36">Калі-ж цела тваё ўсё сьветлае і ня мае ніводнае цёмнае часткі, то будзе сьвяціцца ўсё так, як бы сьветач асьвяціў цябе.</verse>
				<verse number="37">Калі Ён гаварыў гэтае, адзін фарысэй прасіў Яго да сябе абедаць; Ён прыйшоў ды супачыў.</verse>
				<verse number="38">Фарысэй жа зьдзівіўся, што Ён не абмыў рук перад ядой.</verse>
				<verse number="39">Але Госпад сказаў яму: цяпер вы, фарысэі, чару і місу звонку ачышчаеце, а нутро вашае напоўнена драпежнасьцяй ды злосьцяй.</verse>
				<verse number="40">Неразумныя! ці ня Той, Хто стварыў вонкавае, стварыў і ўнутранае?</verse>
				<verse number="41">Падавайце лепш ахвяру з таго, што ў вас ёсьць, тады ўсё будзе ў вас чыстае.</verse>
				<verse number="42">Але гора вам, фарысэям, што даецё дзясятую частку з мяты, руты і ўсякага зельля і ня дбаеце аб суд і любоў Божую; і гэтае трэба было рабіць, ды таго не пакідаць.</verse>
				<verse number="43">Гора вам, фарысэям, што любіце першыя месцы ў школах і паклоны на торжышчах.</verse>
				<verse number="44">Гора вам, кніжнікі і фарысэі, крывадушнікі, бо вы быццам магілы ўкрытыя, што людзі ходзяць над імі й ня ведаюць таго.</verse>
				<verse number="45">На гэтае нехта з законьнікаў сказаў Яму: Вучыцель, кажучы гэтае, Ты й нас крыўдзіш.</verse>
				<verse number="46">Але Ён сказаў: і вам, законьнікам, гора, што накладаеце на людзей цяжары церазмерныя, а самыя і адным пальцам сваім не краняцё цяжараў.</verse>
				<verse number="47">Гора вам, што строіце склепы прарокам, бацькі-ж вашыя забівалі іх;</verse>
				<verse number="48">гэтым вы сьведчыце аб учынках бацькоў вашых і згаджаецеся з імі, бо яны забівалі прарокаў, а вы будуеце ім склепы.</verse>
				<verse number="49">Дзеля гэтага і прамудрасьць Божая сказала: пашлю да іх прарокаў і апосталаў, і з іх адных заб’юць, а другіх выvжануць.</verse>
				<verse number="50">Няхай зышчыцца ад роду гэтага кроў усіх прарокаў, пралітая ад стварэньня сьвету,</verse>
				<verse number="51">ад крыві Авэля да крыві Захарыі, забітага між жэртвенікам і храмам. Запраўды кажу зам: зыvшчыцца ад роду гэтага.</verse>
				<verse number="52">Гора вам, законьнікам, што вы ўзялі ключ разуменьня: самыя не ўвайшлі і ўваходзячым перашкодзілі.</verse>
				<verse number="53">Калі ж Ён гаварыў ім гэтае, кніжнікі ды фарысэі пачалі вельмі прыставаць да Яго і дапытывацца ў Яго аб многае,</verse>
				<verse number="54">цікуючы на Яго і стараючыся ўлавіць нешта з вуснаў Яго, каб абвінаваціць Яго.</verse>
			</chapter>
			<chapter number="12">
				<verse number="1">Тымчасам сабраліся тысячы народу, ажно ціснулі адзін аднаго, і Ён зачаў гаварыць сьпярша да вучняў Сваіх: сьцеражыцеся перадусім рашчыны фарысэйскай, або крывадушнасьці.</verse>
				<verse number="2">Няма нічога тайнага, што ня выявілася-б, і ўкрытага, аб чым не даведаліся-б;</verse>
				<verse number="3">дык, што вы сказалі ў цемнаце, тое пачуеце ў сьвятле; і што гаварылі навуха ў хаце, тое будзе абвешчана на стрэхах.</verse>
				<verse number="4">Кажу-ж вам, другі маі: ня бойцеся тых, што забіваюць цела і пасьля гэтага ня могуць больш нічога зрабіць;</verse>
				<verse number="5">але кажу вам, каго баяцца: бойцеся таго, хто, забіўшы, можа ўкінуць у геенну: запраўды, кажу вам, таго бойцеся.</verse>
				<verse number="6">Ці ня пяць малых птушак прадаюцца за два асары? і ніводная з іх не забыта ў Бога.</verse>
				<verse number="7">А ў вас і валасы на галаве ўсе палічаны. Дык ня бойцеся: вы даражэй за многіх малых птушак.</verse>
				<verse number="8">Кажу-ж вам: усякага, хто вызнаваціме Мяне перад людзьмі, і Сын Чалавечы вызнае перад Ангеламі Божымі;</verse>
				<verse number="9">а хто адрачэцца ад Мяне перад людзьмі, ад таго адракуцца перад Ангеламі Божымі.</verse>
				<verse number="10">I ўсякаму, хто скажа слова на Сына Чалавечага, дарована будзе, а хто блюvзьніцьме на Сьвятога Духа, таму ня будзе дарована.</verse>
				<verse number="11">Калі-ж прывядуць вас у школы, да ўладаў, ня турбуйцеся, як ці што адказваць, ці што гаварыць:</verse>
				<verse number="12">бо Сьвяты Дух навучыць вас у тую гадзіну, што трэба гаварыць.</verse>
				<verse number="13">Нехта з народу сказаў Яму: Вучыцель! скажы брату майму, каб ён падзяліўся са мною спадчынай.</verse>
				<verse number="14">Ён жа сказаў таму чалавеку: хто паставіў Мяне судзіць ці дзяліць вас?</verse>
				<verse number="15">Пры гэтым сказаў ім: глядзіце, сьцеражыцеся прагавітасьці на багацьце, бо жыцьцё чалавека не залежыць ад дастаткаў яго, якія мае.</verse>
				<verse number="16">I сказаў ім прыповесьць: у аднага багатага чалавека быў добры ўраджай у полі;</verse>
				<verse number="17">і ён разважаў сам з сабою: што мне рабіць? Некуды мне злажыць плады маі?</verse>
				<verse number="18">I сказаў: — вось, што зроблю: разьбяру гумны мае і пабудую большыя, і зьбяру туды ўвесь хлеб мой і ўсё дабро маё,</verse>
				<verse number="19">і скажу душы маёй: душа! многа дабра ляжыць у цябе на многія гадыv: еш, пі, весяліся.</verse>
				<verse number="20">Але Бог сказаў яму: неразумны! У гэту ноч душу тваю возьмуць у цябе; каму-ж дастанецца тое, што ты прыдбаў?</verse>
				<verse number="21">Так бывае з тым, хто зьбірае скарбы для сябе, а ня ў Бога багацее.</verse>
				<verse number="22">I сказаў вучням Сваім: дзеля таго кажу вам: ня турбуйцеся дзеля душы вашай, што вам есьці, ні дзеля цела, у што адзецца:</verse>
				<verse number="23">душа больш за ежу, і цела — за адзежу.</verse>
				<verse number="24">Паглядзіце на груганоў: яны ня сеюць, ні жнуць; няма у іх сховаў, ні гумнаў, і Бог жывіць іх; наколькі ж вы лепшыя за птушак?</verse>
				<verse number="25">Дый хто з вас, турбуючыся, можа дадаць сабе росту хоць на адзін локаць?</verse>
				<verse number="26">Дык вось, калі і найменшага ўчыніць ня можаце, што-ж турбуецеся аб іншае?</verse>
				<verse number="27">Паглядзіце на лілеі, як яны растуць: не працуюць, ні прадуць; але кажу вам, што і Салямон у ўсёй сваей славе не адзяваўся так, як кожная з іх.</verse>
				<verse number="28">Калі-ж траву на полі, якая сягоньня ёсьць, а заўтра будзе кінена ў печ, Бог так адзявае, то тым балей вас, малаверы.</verse>
				<verse number="29">Дык ня шукайце-ж, што вам есьці, ці што піць, і ня турбуйцеся,</verse>
				<verse number="30">бо ўсяго гэтага шукаюць людзі гэтага сьвету; ваш жа Ацец ведае, што вам гэтае патрэбна;</verse>
				<verse number="31">найбалей шукайце Царства Божага, і тое ўсё дададуць вам.</verse>
				<verse number="32">Ня бойся, малое стада; бо Ацец ваш упадабаў даць вам Царства.</verse>
				<verse number="33">Прадавайце маемасьці вашыя і давайце міласьцівыя ахвяры. Прыгатоўвайце сабе мяшкі нестарэючыя, скарб, што ня ўбывае на нябёсах, куды злодзей не дабіраецца, і дзе моль не зьядае.</verse>
				<verse number="34">Бо дзе скарб ваш, там будзе і сэрца вашае.</verse>
				<verse number="35">Няхай будуць паясьніцы вашыя падперазаныя і сьветачы запаленыя;</verse>
				<verse number="36">і вы падобны да людзей, што чакаюць павароту гаспадара свайго з вясельля, каб, як прыйдзе ды пастукаецца, ураз адчыніць яму.</verse>
				<verse number="37">Шчасьлівыя тыя слугі, якіх гаспадар прыйшоўшы знойдзе на нагах; запраўды кажу вам: ён падперажэцца і пасадзіць іх і, падыйшоўшы, пачне служыць ім.</verse>
				<verse number="38">І калі прыйдзе ў другую варту і ў трэцюю варту прыйдзе і знойдзе іх так, то шчасьлівыя слугі гэныя!</verse>
				<verse number="39">Вы ведаеце, што, калі-б ведаў гаспадар дому, у якой гадзіне прыйдзе злодзей, то ня спаў бы і не дапусьціў бы падкапацца пад дом яго;</verse>
				<verse number="40">будзьце-ж і вы гатовы, бо Сын Чалавечы прыйдзе ў гадзіне, аб якой ня думаеце.</verse>
				<verse number="41">Тады сказаў Яму Пётр: Госпадзе! ці да нас гаворыш гэтую прыповесьць, ці да ўсіх?</verse>
				<verse number="42">Госпад жа сказаў: каторы верны й разумны эканом, што гаспадар паставіў яго над слугамі сваімі раздаваць ім у свой час меру хлеба?</verse>
				<verse number="43">Шчасьлівы той слуга, якога гаспадар яго, прыйшоўшы, знойдзе, што робіць гэта:</verse>
				<verse number="44">запраўды кажу вам, што над усёй маемасьцю сваёй паставіць яго.</verse>
				<verse number="45">Калі-ж слуга гэты скажа ў сэрцы сваім: ня хутка прыйдзе гаспадар мой; і пачне біць слуг ды служанак, есьці й піць і ўпівацца;</verse>
				<verse number="46">то прыйдзе гаспадар слугі гэнага ў той дзень, калі ён не чакае, і ў гадзіну, у якой ня думае, і адлучыць яго і ўчыніць яму адзін лёс з нявернымі.</verse>
				<verse number="47">Слуга-ж той, які ведаў волю гаспадара свайго і ня быў гатовы, і не рабіў па волі яго, будзе крэпка біты,</verse>
				<verse number="48">а каторы ня ведаў і зрабіў вартае кары, біты будзе меней. I ад кожнага, каму дадзена многа, многа і вымагацца будзе, і каму многа даручана, з таго больш зыvшчуць.</verse>
				<verse number="49">Агонь прыйшоў Я кінуць на зямлю, і яvк хацеў бы, каб ён ужо загарэўся!</verse>
				<verse number="50">Хрышчэньнем павінен Я хрысьціцца, і яvк Я тамлюся, пакуль гэтае ня выпаўніцца!</verse>
				<verse number="51">Ці думаеце вы, што Я прыйшоў даць мір зямлі? Не, кажу вам, але разьдзяленьне.</verse>
				<verse number="52">Бо адгэтуль пяцёра ў адным доме пачнуць дзяліцца, трое проці двох і двое проці трох;</verse>
				<verse number="53">бацька будзе проці сына, і сын проці бацькі; маці проці дачкі, і дачка проці маткі; сьвякроў проці нявесткі сваей, і нявестка проці сьвякрові свае.</verse>
				<verse number="54">Сказаў жа і народу: калі вы бачыце хмару, падыймаючыся з захаду, ураз кажаце: дождж будзе; і стаецца гэтак;</verse>
				<verse number="55">і калі дзьме паўдзённы вецер, кажаце: сьпека будзе, і стаецца.</verse>
				<verse number="56">Крывадушныя! аблічча зямлі і неба распазнаваць умееце, яvк жа часу гэтага не пазнаецё?</verse>
				<verse number="57">Чаму-ж і вы па сабе самых ня судзіце, што мусіць быць?</verse>
				<verse number="58">Калі ты йдзеш з супраціўнікам сваім да начальства, то па дарозе пастарайся пазбыцца яго, каб ён ня прывёў цябе да судзьдзі, а судзьдзя не аддаў цябе кату, а кат ня ўкінуў бы цябе ў вязьніцу;</verse>
				<verse number="59">кажу-ж табе: ня выйдзеш адтуль пакуль не аддасі і апошняга медзяка.</verse>
			</chapter>
			<chapter number="13">
				<verse number="1">У той час прыйшлі некаторыя і расказалі Яму пра Галілеян, кроў якіх Пілат зьмяшаў з жэртвамі іх.</verse>
				<verse number="2">Ісус сказаў ім на гэтае: ці думаеце вы, што гэтыя Галілеяне былі больш грэшныя за ўсіх Галілеян, што яны пацярпелі гэткія мукі?</verse>
				<verse number="3">Не, кажу вам; але, калі не пакаецеся, усе так сама пагінеце.</verse>
				<verse number="4">Ці думаеце, што тыя восемнаццаць душ, на якіх завалілася Сілаамская вежа ды пабіла іх, больш вінаватыя былі за ўсіх жыўшых у Ерузаліме?</verse>
				<verse number="5">Не, кажу вам; але, калі не пакаецеся, усе таксама пагінеце.</verse>
				<verse number="6">I сказаў вось якую прыповесьць: нехта меў у вінаградніку сваім пасаджаную смакоўніцу і прыйшоў шукаць плоду на ёй і не знайшоў;</verse>
				<verse number="7">і сказаў вінаградару: вось я трэці год прыходжу шукаць плоду на гэтай смакоўніцы і не знаходжу; зрубай яе: на што яна і зямлю займае?</verse>
				<verse number="8">Але той сказаў яму ў адказ: гаспадар! пакінь яе і на гэты год, пакуль я акапаю яе і абкладу гноем:</verse>
				<verse number="9">ці ня дасьць плоду; калі-ж не, то на той год ссячэш яе.</verse>
				<verse number="10">У аднэй з школаў навучаў Ён у суботу;</verse>
				<verse number="11">і вось там была жанчына, восемнаццаць гадоў меўшая духа нядужасьці; яна была скорчыўшыся і не магла выvпрастацца.</verse>
				<verse number="12">Ісус, угледзіўшы яе, паклікаў яе і сказаў ёй: жанчына! Ты выvзвалена ад немачы твае.</verse>
				<verse number="13">I ўсклаў на яе рукі; і ўраз жа выvпрасталася і пачала славіць Бога.</verse>
				<verse number="14">Пры гэтым начальнік школы, узлаваўшыся, што Ісус аздаравіў у суботу, сказаў народу: ёсьць шэсьць дзён, калі можна працаваць: у тыя і прыходзьце аздараўляцца, а ня ў дзень суботні.</verse>
				<verse number="15">Але Госпад сказаў яму ў адказ: крывадушнік: ці не адвязвае кожны з вас вала свайго ці асла ад ясьляў у суботу, і ці-ж не вядзе паіць?</verse>
				<verse number="16">А гэтую дачку Аўраамаву, якую зьвязаў шатан вось ужо восемнаццаць гадоў, ці-ж не належала звольніць ад путаў гэтых у дзень суботні?</verse>
				<verse number="17">I, калі гаварыў Ён гэтае, усе ворагі Яго засароміліся; і ўвесь народ радаваўся з усіх слаўных дзеяньняў Яго.</verse>
				<verse number="18">Ён жа сказаў: да чаго падобна Царства Божае і да чаго прыраўную яго?</verse>
				<verse number="19">Яно падобна да зярняці гарчычнага, якое ўзяўшы пасадзіў чалавек у садзе сваім: і вырасла і сталася вялікім дрэвам, і птушкі нябесныя хаваліся ў галінах яго.</verse>
				<verse number="20">Яшчэ сказаў: да чаго прыраўную Царства Божае?</verse>
				<verse number="21">Яно падобна да рашчыны, якую жанчына ўзяла й палажыла ў тры меры мукі, пакуль ня скісла ўсё.</verse>
				<verse number="22">I праходзіў па местах і сёлах, навучаючы і кіруючы шлях свой да Ерузаліму.</verse>
				<verse number="23">Нехта сказаў Яму: Госпадзе! Няўжо-ж мала такіх, што спасаюцца? Ён жа сказаў ім:</verse>
				<verse number="24">Старайцеся ўвайсьці праз цесныя вароты, бо, кажу вам, многія будуць памыкацца ўвайсьці ды ня здолеюць.</verse>
				<verse number="25">Калі гаспадар дому ўстане і зачыніць дзьверы, тады вы, стоячы вонках, пачнецё стукаць у дзьверы і казаць: Госпадзе! Госпадзе! адчыні нам! Але Ён скажа вам у адказ: ня ведаю вас, адкуль вы.</verse>
				<verse number="26">Тады пачнецё гаварыць: мы елі й пілі перад Табою, і на вуліцах нашых навучаў Ты.</verse>
				<verse number="27">Але Ён скажа: кажу вам: ня ведаю вас, адкуль вы; адыдзеце ад Мяне ўсе, што чыняць няпраўду.</verse>
				<verse number="28">Там будзе плач і скрыгот зубоў, калі ўбачыце Аўраама, Ізаака і Якава і ўсіх прарокаў у Царстве Божым, вас жа прагоняць вон.</verse>
				<verse number="29">І прыдуць з усходу і захаду, і поўначы і паўдняv, і сядуць за сталом у Царстве Божым.</verse>
				<verse number="30">I вось ёсьць апошнія, што будуць першымі, і ёсьць першыя, якія будуць апошнімі.</verse>
				<verse number="31">У гэны дзень прыйшлі некаторыя з фарысэяў і гаварылі Яму: Ідзі сабе згэтуль, бо Цябе Ірад хоча забіць.</verse>
				<verse number="32">I сказаў ім: пайдзеце скажэце гэтай лісіцы: вось выганяю дэманаў і аздараўляю сягоньня і заўтра, а на трэці дзень будзе мне канец.</verse>
				<verse number="33">Толькі-ж мушу йсьці сягоньня і заўтра і пасьлязаўтра, бо ня можа стацца, каб прарок пагіб вонках Ерузаліму.</verse>
				<verse number="34">Ерузалім! Ерузалім! Ты, што забіваеш прарокаў і каменьмі закідаеш пасланых да цябе! Колькі разоў хацеў Я сабраць дзяцей тваіх, як птушка птушанят сваіх пад крыльлі, і не хацелі.</verse>
				<verse number="35">Вось жа пакідаецца вам дом ваш пустыv. Кажу-ж вам, што вы ня ўбачыце Мяне, пакуль ня прыйдзе час, калі скажаце: багаслаўлены, што ідзе ў імя Госпада.</verse>
			</chapter>
			<chapter number="14">
				<verse number="1">I сталася, прыйшоў Ён у суботу ў дом аднаго з начальнікаў фарысэйскіх зьесьці хлеба, і яны сачылі Яго;</verse>
				<verse number="2">і вось перад Ім зьявіўся чалавек, хворы на вадзянку.</verse>
				<verse number="3">I, азваўшыся, сказаў Ісус законьнікам і фарысэям: ці дазваляvецца аздараўляць у суботу?</verse>
				<verse number="4">Яны маўчалі. I, дакрануўшыся, аздаравіў яго і адправіў.</verse>
				<verse number="5">Пры гэтым сказаў ім: калі ў каго з вас асёл ці вол упадзе ў студню, ці ня ўраз выцягне яго ў суботу?</verse>
				<verse number="6">I не маглі адказаць Яму на гэтае.</verse>
				<verse number="7">Заўважыўшы-ж, як запрошаныя выбіралі першыя месцы, сказаў ім прыповесьць:</verse>
				<verse number="8">Калі запросіць цябе нехта на вясельле, не сядай на першае месца, каб не надарыўся хто паважнейшы за цябе спаміж запрошаных ім,</verse>
				<verse number="9">і каб той, што прасіў цябе і яго, падыйшоўшы не сказаў бы табе: дай яму месца; і тады з сорамам павінен будзеш сесьці на апошняе месца.</verse>
				<verse number="10">Але, калі запрошаны будзеш, прыйшоўшы сядай на апошняе месца, каб той, што прасіў цябе, падыйшоўшы сказаў: дружа! перасядзь вышэй; тады будзе табе пашана перад седзячымі з табою;</verse>
				<verse number="11">бо кожын, хто сам сябе вывышшае, будзе паніжаны, а хто сябе паніжае, будзе ўзвыvшаны.</verse>
				<verse number="12">Сказаў жа і запрасіўшаму Яго: калі ладзіш абед, ці вячэру, ня кліч сяброў тваіх, ні братоў тваіх, ні сваякоў тваіх, ні суседзяў багатых, каб і яны цябе не запрасілі некалі, і ты не дастаў адплаты.</verse>
				<verse number="13">Але, калі ладзіш, заклікай убогіх, калекаў, кульгавых, сьляпых.</verse>
				<verse number="14">I шчасьлівы будзеш, што яны ня змогуць адплаціць табе, бо аддасца табе ў ускрасеньне праведных.</verse>
				<verse number="15">Пачуўшы гэтае, нехта з супачываўшых з Ім сказаў Яму: шчасьлівы, хто пакаштуе хлеба ў царстве Божым.</verse>
				<verse number="16">Ён жа сказаў яму: адзін чалавек справіў вялікі банкет і паклікаў многіх;</verse>
				<verse number="17">і, калі настаў час банкету, паслаў слугу свайго сказаць запрошаным: — ідзеце, бо ўжо ўсё гатова.</verse>
				<verse number="18">I пачалі ўсе, быццам змовіўшыся, прасіць прабачэньня. Першы сказаў яму: я купіў зямлю, і мне трэба пайсьці паглядзець яе; прашу цябе, выбач мне.</verse>
				<verse number="19">Другі сказаў: я купіў пяць пар валоў і йду пробаваць іх; прашу цябе, выбач мне.</verse>
				<verse number="20">Трэці сказаў: я ажаніўся і дзеля гэтага не магу прыйсьці.</verse>
				<verse number="21">I, вярнуўшыся, слуга той пераказаў гэтае гаспадару свайму. Тады, разгневаўшыся, гаспадар дому сказаў слузе свайму: пайдзі хутчэй па вуліцах і вулках места і прывядзі сюды ўбогіх, калекаў, кульгавых, сьляпых.</verse>
				<verse number="22">I сказаў слуга: гаспадар! сталася, як ты сказаў, і яшчэ ёсьць месцы.</verse>
				<verse number="23">I гаспадар сказаў слузе: пайдзі па дарогах і ля платоў і ўгавары прыйсьці, каб напоўніўся дом мой;</verse>
				<verse number="24">бо кажу вам, што ніхто з тых, што былі прошаны, не пакаштуе мае вячэры.</verse>
				<verse number="25">I вялікія грамады йшлі за Ім; і Ён, абярнуўшыся, сказаў ім:</verse>
				<verse number="26">Калі хто прыходзіць да Мяне і не зьненавідзіць бацьку свайго і матку, і жану, і дзяцей, і братоў, і сёстраў, а пры тым і самае жыцьцё сваё, той ня можа быць вучнем Маім;</verse>
				<verse number="27">і хто не нясе крыжа свайго і йдзе за Мною, ня можа быць вучнем Маім.</verse>
				<verse number="28">Бо хто з вас, надумаўшы башту стаўляці, ня сядзе раней і не аблічыць выдаткаў, ці мае, каб дакончыць яе,</verse>
				<verse number="29">каб, калі паложа фундамант і ня здолее дакончыць, усе, гледзячы, ня сталі сьмяяцца з яго,</verse>
				<verse number="30">кажучы: гэты чалавек пачаў будаваць башту і ня мог дакончыць!</verse>
				<verse number="31">Або ці які цар, ідучы на вайну супраць другога цара, ня сядзе і не парадзіцца раней, ці здолее ён з дзесяцьма тысячамі даць адпор таму, хто йдзе на яго з дваццацьма тысячамі;</verse>
				<verse number="32">бо, калі не, дык пакуль той яшчэ далёка, ён пашле да яго пасольства прасіць міру.</verse>
				<verse number="33">Гэтак кожны з вас, хто не адрачэцца ад усяго, што мае, ня можа быць Маім вучнем.</verse>
				<verse number="34">Соль добрая рэч; але калі соль згубіць сілу, чым паправіш яе?</verse>
				<verse number="35">Ні ў зямлю, ні ў гной не надаецца, вон выкідаюць яе. Хто мае вушы слышаць, няхай слухае.</verse>
			</chapter>
			<chapter number="15">
				<verse number="1">Падыходзілі да Яго ўсе мытнікі і грэшнікі слухаць Яго.</verse>
				<verse number="2">I наракалі фарысэі і кніжнікі, кажучы: Ён прыймае грэшнікаў і есьць разам з імі.</verse>
				<verse number="3">Але Ён сказаў ім вось гэткую прыповесьць:</verse>
				<verse number="4">Хто з вас, маючы сто авец і згубіўшы адну з іх, не пакіне дзевяцьдзесят дзевяць у пустыні і ня пойдзе за прапаўшай, пакуль ня знойдзе яе?</verse>
				<verse number="5">А, знайшоўшы, возьме яе на плечы свае з радасьцю;</verse>
				<verse number="6">і, прыйшоўшы дамоў, скліча сяброў і суседзяў ды скажа ім: пацешцеся са мною: я знайшоў маюv прапаўшую аўцу.</verse>
				<verse number="7">Кажу-ж вам, што так на нябёсах балей будзе радасьці з аднаго каючагася грэшніка, чымся з дзевяцьдзесятдзевяцёх праведнікаў, ня маючых патрэбы ў пакаяvньні.</verse>
				<verse number="8">Ці якая жанчына, маючая дзесяць драхмаў, калі згубіць адну драхму, не засьвеціць сьвечкі й не пачне мясьці пакою і шукаць пільна, пакуль ня знойдзе?</verse>
				<verse number="9">А, знайшоўшы, скліча сябровак і суседак ды скажа: пацешцеся са мною, я знайшла згубленую драхму.</verse>
				<verse number="10">Так кажу вам: бывае радасьць у ангелаў Божых з аднаго грэшніка, які каецца.</verse>
				<verse number="11">Яшчэ сказаў: у аднаго чалавека былі два сыны;</verse>
				<verse number="12">і сказаў малодшы з іх айцу: Бацька, дай мне належную мне частку маемасьці. I ацец падзяліў ім маемасьць.</verse>
				<verse number="13">I праз нейкі час малодшы сын, сабраўшы ўсё, пайшоў у далёкую старану і там змарнаваў маемасьць сваю, жывучы распусна.</verse>
				<verse number="14">Калі-ж пражыў усё, настаў вялікі голад у гэнай старане, і ён пачаў галадаць;</verse>
				<verse number="15">і пайшоў прыстаў да аднаго з жыvхараў стараны гэнае, а той паслаў яго на поле сваё пасьвіць сьвіней;</verse>
				<verse number="16">і ён рады быў бы наесца ражкамі, што елі сьвіньні, але ніхто не даваў яму.</verse>
				<verse number="17">I, апамятаўшыся, сказаў: колькі наймітаў у айца майго маюць лішку хлеба, а я ўміраю ад голаду!</verse>
				<verse number="18">Устану, пайду да бацькі майго і скажу яму: ацец! я саграшыў перад небам і перад табою,</verse>
				<verse number="19">і ўжо ня варты называцца сынам тваім; прыймі мяне, як аднаго з наймітаў тваіх.</verse>
				<verse number="20">Устаў і пайшоў да айца свайго. I калі ён быў яшчэ далёка, згледзіў яго ацец яго і зьлітаваўся, і пабегшы кінуўся яму на шыю і цалаваў яго.</verse>
				<verse number="21">Сын жа сказаў яму: ацец, я саграшыў проці неба і перад табою і ўжо ня варты называцца сынам тваім.</verse>
				<verse number="22">А ацец сказаў слугам сваім: прынясеце найлепшую адзежу і адзеньце яго, і дайце персьцень на руку яго і вобуй на ногі;</verse>
				<verse number="23">і прывядзеце кормнае цялё і закалеце: будзем есьці і весяліцца,</verse>
				<verse number="24">бо гэты сын мой быў умёршы і ажыў, прападаў і знайшоўся. I пачалі весяліцца.</verse>
				<verse number="25">Старшы-ж сын яго быў у полі; і, варочаючыся, як падыйшоў да дому, пачуў сьпевы і скокі.</verse>
				<verse number="26">I, паклікаўшы аднаго з слуг, спытаўся: што гэта такое?</verse>
				<verse number="27">Той жа сказаў яму: брат твой прыйшоў, і бацька твой закалоў кормнае цялё, бо прыняў яго здаровым.</verse>
				<verse number="28">Ён жа ўзлаваўся і не хацеў увайсьці, а бацька яго, выйшаўшы, клікаў яго.</verse>
				<verse number="29">Але ён сказаў у адказ бацьцы: вось я колькі гадоў служу табе і ніколі не пярэчыў прыказаньням тваім. Але ты ніколі ня даў мне і казьляці, каб мне павесяліцца з сябрамі маімі;</verse>
				<verse number="30">а калі гэты сын твой, марна страціўшы маемасьць сваю з блудніцамі, прыйшоў, ты закалоў для яго кормнае цялё.</verse>
				<verse number="31">Ён жа сказаў яму: сын мой! ты заўсёды са мною, і ўсё маё — тваё;</verse>
				<verse number="32">а з таго трэба было цешыцца і весяліцца, што брат твой гэты быў умёршы і ажыў, прападаў і знайшоўся.</verse>
			</chapter>
			<chapter number="16">
				<verse number="1">Сказаў жа і да вучняў Сваіх: адзін чалавек быў багаты і меў эканома, на якога данясьлі яму, што растрачвае маемасьць яго;</verse>
				<verse number="2">і, паклікаўшы яго, сказаў яму: што гэта я чую аб табе? Дай справаздачу з гаспадараваньня твайго, бо ты ня можаш балей гаспадараваць.</verse>
				<verse number="3">Тады эканом сказаў сам у сабе: што мне рабіць? Гаспадар мой адыймае ад мяне кіраўніцтва домам; капаць ня здужаю, прасіць саромлюся:</verse>
				<verse number="4">ведаю, што зроблю, каб прынялі мяне ў дамыv сваі, калі адстаўлены буду ад эканомства.</verse>
				<verse number="5">I, паклікаўшы пазычальнікаў гаспадара свайго кожнага паасобку, сказаў першаму: колькі вінен гаспадару майму?</verse>
				<verse number="6">Той сказаў: сто мер алею. I сказаў: вазьмі тваю расьпіску і сядай, хутчэй напішы пяцьдзесят.</verse>
				<verse number="7">Потым другому сказаў: а ты колькі вінен? Той адказаў: сто мер пшаніцы. I сказаў яму: вазьмі тваю расьпіску і напішы: восемдзесят.</verse>
				<verse number="8">I пахваліў гаспадар эканома нявернага, што дагадліва ўчыніў; бо сыны веку гэтага дагадлівей за сыноў сьвятла ў родзе сваім.</verse>
				<verse number="9">I Я кажу вам: здабывайце сабе прыяцеляў багацьцем няправедным, каб яны, як зьбяднееце, прынялі вас у вечныя сялібы.</verse>
				<verse number="10">Верны ў малым і ў многім верны, а няверны ў малым няверны і ў многім.</verse>
				<verse number="11">Дык вось, калі вы ў няправедным багацьці ня былі верны, хто даверыць вам праведнае?</verse>
				<verse number="12">I калі ў чужым ня былі верны, хто дасьць вам вашае?</verse>
				<verse number="13">Ніякі слуга ня можа служыць двом гаспадаром, бо ці аднаго будзе ненавідзець, а другога любіць, ці аднаму пачне пільна служыць, а пра другога нядбаць. Ня можаце служыць Богу і мамоне.</verse>
				<verse number="14">Чулі ўсё гэтае і срэбралюбы фарысэі і сьмяяліся з Яго.</verse>
				<verse number="15">I сказаў ім: вы паказуеце сябе праведнымі перад людзьмі, але Бог ведае сэрцы вашыя: бо што высока ў людзей, тое агіда перад Богам.</verse>
				<verse number="16">Закон і прарокі да Іоана: адгэтуль жа Царства Божае абвяшчаецца, і кожын сілаю ўваходзіць у яго.</verse>
				<verse number="17">Але хутчэй неба і зямля прамінуць, чым адна рыса з закону загіне.</verse>
				<verse number="18">Усякі, хто разводзіцца з жонкаю сваёю і жэніцца з другой, блудзіць, і кожны, хто жэніцца з разьведзенай з мужам, блудзіць.</verse>
				<verse number="19">Адзін чалавек быў багаты, адзяваўся ў парфіру ды віссон і кожны дзень раскошна банкетаваў.</verse>
				<verse number="20">Другі-ж быў убогі, на імя Лазар, ды ляжаў ля варот яго ўвесь у струпох;</verse>
				<verse number="21">і жадаў насыціцца крошкамі, што падалі з стала багача, і сабакі, прыходзячы, лізалі струпы яго.</verse>
				<verse number="22">I сталася: убогі памёр і аднесены быў Ангеламі на лона Аўраамава; памёр і багач, і пахавалі яго;</verse>
				<verse number="23">і ў пекле, будучы ў муках, ён, падняўшы вочы свае, убачыў здалёк Аўраама і Лазара на лоне яго,</verse>
				<verse number="24">і, загаласіўшы, сказаў: Ацец Аўраам! зьлітуйся на-да мною і пашлі Лазара, каб абмачыў канец пальца свайго ў вадзе і асьвяжыў язык мой, бо я мучуся ў полымі гэтым.</verse>
				<verse number="25">Але Аўраам сказаў: сын! прыпомні, што ў жыцьці тваім меў ты добрае, а Лазар благое; цяпер жа ён тут пацяшаецца, а ты церпіш вялікія мукі;</verse>
				<verse number="26">дый да таго між намі і вамі вялікая прорва, так што, хто хоча перайсьці адгэтуль да вас, ня могуць, таксама і адтуль да нас не пераходзяць.</verse>
				<verse number="27">Тады сказаў ён: дык прашу цябе, ацец, пашлі яго ў дом айца майго,</verse>
				<verse number="28">бо ў мяне пяць братоў; няхай ён засьведчыць ім, каб і яны ня прыйшлі ў гэтае месца мучэньня.</verse>
				<verse number="29">Аўраам сказаў яму: у іх ёсьць Майсей і прарокі, няхай слухаюць іх.</verse>
				<verse number="30">Ён жа сказаў: не, ацец Аўраам! Але калі хто з умершых прыйдзе да іх, пакаюцца.</verse>
				<verse number="31">Тады Аўраам сказаў яму: калі Майсея і прарокаў ня слухаюць, то, каліб хто і з умершых ускрос, не павераць.</verse>
			</chapter>
			<chapter number="17">
				<verse number="1">І сказаў Ісус да вучняў сваіх: спакусы ня могуць ня прыйсьці, але гора таму, праз. каго яны прыходзяць:</verse>
				<verse number="2">лепей было-б яму, каліб камень ад жорнаў павесілі яму на шыю і кінулі яго ў мора, чымся каб ён спакусіў аднаго з малых гэтых.</verse>
				<verse number="3">Глядзіце-ж за сабою. Калі-ж саграшыць проці цябе брат твой, дакарай яго і, калі пакаецца, даруй яму;</verse>
				<verse number="4">і калі сем разоў у дзень саграшыць проці цябе і сем разоў у дзень зьвернецца да цябе ды скажа: «каюся», даруй яму.</verse>
				<verse number="5">I сказалі апосталы Госпаду: дадай нам веры.</verse>
				<verse number="6">Госпад сказаў: калі-б вы мелі веру з зерне гарчычнае і сказалі смакоўніцы гэтай: выvкараніся і перасадзіся ў мора, то яна паслухала-б вас.</verse>
				<verse number="7">А хто з вас, маючы слугу, што гарэ ці пасе, калі ён прыдзе з поля, скажа яму: ідзі хутчэй, сядай за стол?</verse>
				<verse number="8">Дык ці ж ня скажа яму: прырыхтуй мне павячэраць і, падперазаўшыся, служы мне, пакуль буду есьці ды піць, і пасьля еш і пі сам?</verse>
				<verse number="9">Ці дзякуе ён слузе гэнаму за тое, што зрабіў загаданае яму? Ня думаю.</verse>
				<verse number="10">Так і вы, калі выvпаўніце ўсё, што загадана вам, кажыvце: мы слугі нічога ня вартыя, бо зрабілі, што павінны былі зрабіць.</verse>
				<verse number="11">І сталася, як ішоў да Ерузаліму, праходзіў між Самарыяй і Галілеяй.</verse>
				<verse number="12">I, калі ўваходзіў Ён у адно сяло, спаткалі Яго дзесяцёра пракажоных, якія затрымаліся здалёк.</verse>
				<verse number="13">і моцным голасам гаварылі: Ісус Настаўнік! памілуй нас.</verse>
				<verse number="14">Убачыўшы іх, Ён сказаў ім: ідзеце, пакажэцеся сьвяшчэньнікам. I калі яны йшлі, ачысьціліся.</verse>
				<verse number="15">Адзін жа з іх, бачучы, што паздаравеў, вярнуўся, моцным голасам славючы Бога,</verse>
				<verse number="16">і паваліўся да ног Яго, дзякуючы Яму, і гэта быў Самаранін.</verse>
				<verse number="17">Тады Ісус сказаў: ці ня дзесяць ачысьціліся? дзе-ж дзевяць?</verse>
				<verse number="18">яны не вярнуліся аддаць славу Богу, апрача гэтага чужынца.</verse>
				<verse number="19">I сказаў яму: устань, ідзі; вера твая спасла цябе.</verse>
				<verse number="20">Запытаны-ж фарысэямі, калі прыйдзе Царства Божае, адказаў ім: ня прыйдзе Царства Божае відавочна.</verse>
				<verse number="21">і ня скажуць: вось яно тут, ці вось там. Бо вось, Царства Божае ўнутры вас ёсьць.</verse>
				<verse number="22">Вучням жа сказаў: прыйдуць дні, калі захочаце бачыць хоць адзін дзень Сына Чалавечага, і ня ўбачыце;</verse>
				<verse number="23">і скажуць вам: »вось тут», ці »вось там», — ды не хадзіце й не ганяйцеся,</verse>
				<verse number="24">бо як бліскавіца, мільгануўшы з аднаго краю неба, да другога краю неба сьвеціць, так будзе Сын Чалавечы ў дзень свой.</verse>
				<verse number="25">Але мусіць Ён многа працярпець, і адцураецца яго род гэты.</verse>
				<verse number="26">I, як было ў дні Ноя, так будзе ў дні Сына Чалавечага:</verse>
				<verse number="27">елі, пілі, жаніліся, выходзілі замуж да таго дня, як Ной увайшоў у човен, і прыйшоў патоп і загубіў усіх.</verse>
				<verse number="28">Таксама, як было ў дні Лота: елі, пілі, куплялі, прадавалі, садзілі, будавалі;</verse>
				<verse number="29">але ў дзень, калі Лот выйшаў з Садому, лінуў агонь ды з серкаю з неба і зьнішчыў усіх.</verse>
				<verse number="30">Так будзе і ў той дзень, калі прыйдзе Сын Чалавечы.</verse>
				<verse number="31">У той дзень, хто будзе на страсе, а рэчы яго ў доме, няхай ня зыходзе ўзяць іх; і хто будзе ў полі, таксама няхай не варочаецца.</verse>
				<verse number="32">Спомніце жонку Лотаву.</verse>
				<verse number="33">Хто будзе старацца захоўваць душу сваю, той заґубіць яе; а хто загубіць яе, той ажыvвіць яе.</verse>
				<verse number="34">Кажу вам: у тую ноч будзе двое на аднэй пасьцелі: аднаго возьмуць, — а другога пакінуць;</verse>
				<verse number="35">і дзьве будуць малоць разам: адна будзе ўзята, а другая пакінена;</verse>
				<verse number="36">і двое будуць у полі; адзін узяты будзе, а другі пакінены.</verse>
				<verse number="37">I, пытаючыся, казалі Яму: дзеv, Госпадзе? Ён жа сказаў ім: дзе толькі цела, там зьбяруцца і арлы.</verse>
			</chapter>
			<chapter number="18">
				<verse number="1">Сказаў такжа ім прыповесьць аб тым, што трэба заўсёды маліцца і не апускаць рук,</verse>
				<verse number="2">кажучы, што ў адным месьце быў судзьдзя, які Бога не баяўся і людзей не сароміўся.</verse>
				<verse number="3">У тым жа месьце была адна ўдава, і яна, прыходзячы да яго, казала: абарані мяне ад ворага майго.</verse>
				<verse number="4">Але ён доўгі час не хацеў. А пасьля сказаў сам сабе: хоць я і Бога не баюся, і людзей не саромлюся,</verse>
				<verse number="5">але, як гэтая ўдава не дае мне спакою, абараню яе, каб яна ня прыходзіла балей дакучаць мне.</verse>
				<verse number="6">I сказаў Госпад: чуеце, што кажа судзьдзя няправедны?</verse>
				<verse number="7">Ці-ж Бог не абароніць выvбраных Сваіх, што клічуць яго дзень і ноч, і доўга цярпець будзе іх?</verse>
				<verse number="8">Кажу вам, што хутка ўчыніць ім справядлівасьць. Але Сын Чалавечы, прыйшоўшы, ці знойдзе веру на зямлі?</verse>
				<verse number="9">Сказаў такжа гэткую прыповесьць да некаторых, што пэўныя былі сябе, што яны праведныя, і паніжалі другіх:</verse>
				<verse number="10">двое людзей увайшлі ў царкву памаліцца: адзін фарысэй, а другі мытнік.</verse>
				<verse number="11">Фарысэй, стоючы, гэтак маліўся ў сабе: Божа, дзякую табе, што я не такі, як другія людзі: зьдзірцы, крыўдзіцелі, чужаложцы, або як гэты мытнік:</verse>
				<verse number="12">пашчу два разы ў тыдзень, даю дзесяціну з усяго, што прыдбаю.</verse>
				<verse number="13">А мытнік, стануўшы здалёк, не адважаўся навет падняць вачэй на неба; але, б’ючы сябе ў грудзі, гаварыў: Божа! будзь міласьцівы нада мною грэшным.</verse>
				<verse number="14">Кажу-ж вам, што гэты пайшоў апраўданы балей, чымся той: бо ўсякі, хто сам сябе вывышшае, паніжоны будзе, а паніжаючы сябе ўзвысіцца.</verse>
				<verse number="15">Прыносілі да Яго і дзяцей, каб Ён дакрануўся да іх; вучні-ж, бачучы гэтае, забаранялі ім.</verse>
				<verse number="16">Але Ісус, паклікаўшы іх, сказаў: пусьцеце дзяцей прыходзіць да Мяне і не забараняйце ім, бо гэткіх ёсьць Царства Божае;</verse>
				<verse number="17">запраўды кажу вам: хто ня прыvйме Царства Божага, як дзіця, той ня ўвойдзе ў яго.</verse>
				<verse number="18">I спытаўся ў Яго нехта з начальнікаў: Вучыцель добры! што мне рабіць, каб унасьледаваць жыцьцё вечнае?</verse>
				<verse number="19">Ісус сказаў яму: чаму кажаш Мне «добры»? Ніхто ня добры, адзін толькі Бог.</verse>
				<verse number="20">Ведаеш прыказаньні: не чужалож, не забівай, не крадзі, ня сьведчы крыва; паважай айца твайго і матку тваю. (Вых. 20:12-16)</verse>
				<verse number="21">Ён жа сказаў: усяго гэтага пільнаваўся я змалку лет маіх.</verse>
				<verse number="22">Пачуўшы гэтае, Ісус сказаў яму: яшчэ аднаго не хапае табе: усё, што маеш, прадай і раздай убогім, і будзеш мець скарб на небе; і прыходзь ідзі за Мною.</verse>
				<verse number="23">Ён жа, пачуўшы, засумаваў, бо быў надта багаты.</verse>
				<verse number="24">Ісус, бачучы, што ён засумаваў, сказаў: як трудна багатаму ўвайсьці ў Царства Божае.</verse>
				<verse number="25">Бо лягчэй вярблюду прайсьці праз голчына вуха, чымся багатаму ўвайсьці ў Царства Божае.</verse>
				<verse number="26">Чуўшыя гэтае сказалі: хто-ж можа спасьціся?</verse>
				<verse number="27">Але Ён сказаў: немагчымае для людзей магчыма для Бога.</verse>
				<verse number="28">Пётр жа сказаў: вось мы кінулі ўсё і пайшлі за Табою.</verse>
				<verse number="29">А Ён сказаў ім: запраўды кажу вам: няма нікога, хто, кінуўшы дом, ці бацькоў, ці братоў, ці сёстраў, ці жонку, ці дзяцей дзеля Царства Божага,</verse>
				<verse number="30">не атрымаў бы шмат балей у гэты час, а ў век будучы — жыцьцё вечнае.</verse>
				<verse number="31">Адклікаўшы-ж дванаццацёх вучняў Сваіх, сказаў ім: вось уваходзім у Ерузалім, і зьдзейсьніцца ўсе напісанае праз прарокаў аб Сыне Чалавечым;</verse>
				<verse number="32">бо выдадуць Яго паганам і назьдзекуюцца над Ім, і зьняважаць Яго, і аплююць Яго;</verse>
				<verse number="33">і будуць біць і забюць Яго на сьмерць; і на трэці дзень уваскрэсьне.</verse>
				<verse number="34">Але яны нічога з гэтага не зразумелі; словы гэтыя былі закрыты для іх, і яны не разумелі сказанага.</verse>
				<verse number="35">I сталася, як падыходзіў да Ерыхону, адзін сьляпы сядзеў ля дарогі, жабруючы;</verse>
				<verse number="36">і, пачуўшы, што міма яго праходзіць народ, спытаўся: што гэта такое?</verse>
				<verse number="37">Яму сказалі, што Ісус Назарэй ідзе.</verse>
				<verse number="38">Тады ён закрычэў: Ісус, Сын Давідаў, зьмілуйся нада мною!</verse>
				<verse number="39">Пярэднія закрычэлі на яго, каб маўчаў; але ён яшчэ мацней крычэў: Сын Давідаў! зьмілуйся нада мною!</verse>
				<verse number="40">Ісус, затрымаўшыся, сказаў прывесьці яго да Сябе. I, калі той падыйшоў да Яго, спытаўся ў яго:</verse>
				<verse number="41">чаго ты хочаш ад Мяне? Той сказаў: Госпадзе, каб мне бачыць.</verse>
				<verse number="42">Ісус сказаў яму: Бач жа! вера твая спасла цябе.</verse>
				<verse number="43">I ён той жа час пачаў бачыць і пайшоў за Ім, славячы Бога. I ўвесь народ, бачучы гэнае, аддаў хвалу Богу.</verse>
			</chapter>
			<chapter number="19">
				<verse number="1">I, увайшоўшы, праходзіў праз Ерыхон.</verse>
				<verse number="2">I вось, нехта на імя Закхей, начальнік мытнікаў і чалавек заможны,</verse>
				<verse number="3">хацеў убачыць Ісуса, які Ён? але ня мог за народам, бо быў малы ростам;</verse>
				<verse number="4">і, забегшы наперад, узьлез на смакоўніцу, каб убачыць яго: Ён мусіў прайсьці міма яе.</verse>
				<verse number="5">I, прыйшоўшы на гэтае месца, Ісус, глянуўшы, убачыў яго і сказаў яму: Закхей! зыйдзі хутчэй, бо сягоньня трэба Мне быць у цябе ў доме.</verse>
				<verse number="6">I той пасьпешна зыйшоў і прыняў Яго з радасьцяй.</verse>
				<verse number="7">I ўсе, бачучы гэнае, пачалі наракаць і гаварылі, што Ён зайшоў да грэшнага чалавека.</verse>
				<verse number="8">А Закхей, стануўшы, сказаў Госпаду: Госпадзе! палову маемасьці мае я аддам убогім і, калі каго чым скрыўдзіў, аддам учацьвёра балей.</verse>
				<verse number="9">Ісус сказаў яму: цяпер прышло спасеньне дому гэтаму, бо і ён сын Аўраама;</verse>
				<verse number="10">бо Сын Чалавечы прыйшоў знайсьці і спасьці загінуўшае.</verse>
				<verse number="11">А як яны слухалі гэтае, дадаў прыповесьць: бо Ён быў блізка Ерузаліму, і яны думалі, што хутка павінна Царства Божае зьявіцца.</verse>
				<verse number="12">Дык сказаў: нейкі чалавек высокага роду зьбіраўся ў далекую старану, каб дастаць сабе царства і вярнуцца;</verse>
				<verse number="13">паклікаўшы-ж дзесяць слуг сваіх, даў ім дзесяць мін і сказаў ім: карыстайцеся імі, пакуль вярнуся.</verse>
				<verse number="14">Але грамадзяне ненавідзелі яго і паслалі сьледам за ім пасольства, сказаўшы: ня хочам, каб гэты царстваваў над намі.</verse>
				<verse number="15">I, як вярнуўся, атрымаўшы царства, загадаў паклікаць да сябе слуг гэных, што ім даў срэбра, каб даведацца, хто што зарабіў.</verse>
				<verse number="16">Прыйшоў першы і сказаў: гаспадар! міна твая прынесла дзесяць мінаў.</verse>
				<verse number="17">I сказаў яму: добра, добры слуга! За тое, што ты ў малым быў верны, вазьмі пад сваю ўладу дзесяць местаў.</verse>
				<verse number="18">Прыйшоў другі і сказаў: гаспадар! міная тва прынесла пяць мін.</verse>
				<verse number="19">Сказаў і гэтаму: і ты будзь над пяцьма местамі.</verse>
				<verse number="20">Прыйшоў трэці і сказаў: гаспадар! вось твая міна, каторую я схаваў, завязаўшы ў хустку,</verse>
				<verse number="21">бо я баяўся цябе: ты чалавек жорсткі; бярэш, чаго ня клаў, і жнеш, чаго ня сеяў.</verse>
				<verse number="22">Гаспадар сказаў яму: тваімі вуснамі буду судзіць цябе, хітры слуга: ты ведаў, што я чалавек жорсткі: бяру, чаго ня клаў, і жну, чаго ня сеяў;</verse>
				<verse number="23">чаму-ж ты не аддаў срэбра майго ў абарот, каб я, прыйшоўшы, атрымаў яго з прыбыткам?</verse>
				<verse number="24">I сказаў прысутным: — вазьмеце ў яго міну і дайце таму, ў якога дзесяць мінаў.</verse>
				<verse number="25">(I сказалі яму: пане, у яго ж ёсьць дзесяць мінаў!)</verse>
				<verse number="26">Кажу вам, што ўсякаму хто мае — дадзена будзе, а ў ня маючага адымецца й тое, што мае.</verse>
				<verse number="27">А ворагаў маіх — (тых, што не хацелі, каб я панаваў над імі,) прывядзіце сюды і біце перада мною.</verse>
				<verse number="28">I, сказаўшы гэтае, Ён пайшоў далей, ідучы ў Ерузалім.</verse>
				<verse number="29">I сталася, як падыйшоў да Віффагіі і Віфаніі, да гарыv называнай Аліўнай, паслаў двох вучняў сваіх,</verse>
				<verse number="30">сказаўшы: пайдзеце ў сяло, што насупраць; увайшоўшы ў яго, знойдзеце асьлятка прывязанае, на якога ніхто з людзей ніколі не сядаў; адвязаўшы яго, прывядзіце;</verse>
				<verse number="31">і, калі хто спытаецца ў вас: «на што адвязваеце?», — скажэце яму так: яно патрэбна Госпаду.</verse>
				<verse number="32">Пасланыя пайшлі і знайшлі, як Ён сказаў ім.</verse>
				<verse number="33">Калі-ж яны адвязалі асьлятка, гаспадары яго сказалі ім: на што адвязваеце асьлятка?</verse>
				<verse number="34">Яны адказалі: яно патрэбна Госпаду.</verse>
				<verse number="35">I прывялі яго да Ісуса; і, накінуўшы вопраткі свае на асьля, пасадзілі на яго Ісуса.</verse>
				<verse number="36">I, калі Ён ехаў, падсьцілалі вопраткі свае на дарозе.</verse>
				<verse number="37">Калі-ж пад’яжджаў да спуску з гары Аліўнай, усё множства вучняў Яго ад радасьці моцнымі галасамі славілі Бога за ўсе цуды, якія бачылі яны,</verse>
				<verse number="38">кажучы: багаслаўлен цар, што йдзе ў імя Гасподняе! мір на небе і слава на вышыні!</verse>
				<verse number="39">I некаторыя фарысэі з грамады народу сказалі Яму: Вучыцель! забарані вучням Тваім!</verse>
				<verse number="40">I, адказваючы ім, Ён сказаў: кажу вам, што, калі яны замоўкнуць, дык каменьні загалосяць.</verse>
				<verse number="41">I, як падыйшоў, дык, гледзячы на места, заплакаў па ім</verse>
				<verse number="42">і сказаў: о, каб і ты хоць у гэты дзень твой зразумела, што дзеля міру твайго! Але гэта ўкрыта цяпер ад вачэй тваіх;</verse>
				<verse number="43">бо прыйдуць на цябе дні, калі ворагі тваі абкладуць цябе акопамі і акружаць цябе, і сьціснуць цябе зусюль;</verse>
				<verse number="44">і зруйнуюць цябе, і пазабіваюць дзяцей тваіх у табе, і не пакінуць у табе каменя на камені, бо не распазнала часу адведзінаў тваіх.</verse>
				<verse number="45">I, увайшоўшы ў царкву, пачаў гнаць адтуль прадаваўшых і купляўшых,</verse>
				<verse number="46">кажучы ім: напісана: дом Мой ёсьць дом малітвы; а вы зрабілі яго лагвом разбойнікаў. (Ісая 56:7 Іерам. 7:4)</verse>
				<verse number="47">I навучаў кожны дзень у царкве. Архірэі-ж і кніжнікі і старэйшыны народу шукалі, як бы загубіць Яго;</verse>
				<verse number="48">і не знаходзілі, што-б зрабіць з Ім, бо ўвесь народ гарнуўся да Яго, каб слухаць.</verse>
			</chapter>
			<chapter number="20">
				<verse number="1">У адзін з тых дзён, калі Ён навучаў народ у царкве і прапаведаваў Эвангельле, прыйшлі архірэі ды кніжнікі з старэйшынамі</verse>
				<verse number="2">і гаварылі Яму: скажы нам, якою ўладаю Ты гэтае робіш, ці хто даў Табе ўладу гэтую?</verse>
				<verse number="3">Ён жа сказаў ім у адказ: спытаюся і Я ў вас адно слова, і скажэце Мне:</verse>
				<verse number="4">Хрышчэньне Іоанава з неба было, ці ад людзей?</verse>
				<verse number="5">Яны-ж разважалі між сабою, кажучы: калі скажам: з неба, то скажа: чаму-ж вы не паверылі яму?</verse>
				<verse number="6">а калі скажам: ад людзей, то ўвесь народ паб’е нас каменьмі, бо ён перакананы, што Іоан ёсьць прарок.</verse>
				<verse number="7">I адказалі: ня ведаем адкуль.</verse>
				<verse number="8">Ісус сказаў ім: і Я не скажу вам, якою ўладаю гэтае роблю.</verse>
				<verse number="9">I пачаў Ён гаварыць да народу гэткую прыповесьць: адзін чалавек насадзіў вінаграднік і аддаў яго вінаградарам, і адлучыўся на даўгі час;</verse>
				<verse number="10">і ў свой час паслаў да вінаградараў слугу, каб яны далі яму пладоў з вінаградніку; але вінаградары, прыбіўшы яго, адаслалі ні з чым.</verse>
				<verse number="11">Яшчэ паслаў другога слугу; але яны і гэтага, прыбіўшы і аблаяўшы, адаслалі ні з чым.</verse>
				<verse number="12">І яшчэ паслаў трэцяга; але яны й таго, зраніўшы, выгналі.</verse>
				<verse number="13">Тады сказаў гаспадар вінаградніку: што мне рабіць? Пашлю сына майго ўлюбленага; можа, угледзіўшы яго, паўстыдаюцца.</verse>
				<verse number="14">Але вінаградары, убачыўшы яго, разважалі між сабою, кажучы: «гэта наступнік; пойдзем, заб’ем яго, і спадчына яго будзе наша.»</verse>
				<verse number="15">I, выvвеўшы яго вон з вінаградніку, забілі. Што-ж зробіць з імі гаспадар вінаградніку?</verse>
				<verse number="16">Прыvйдзе ды выvгубіць вінаградараў гэных і аддасьць вінаграднік другім. Чуўшыя-ж гэтае сказалі: Хай ня будзе!</verse>
				<verse number="17">Але Ён, гляvнуўшы на іх, сказаў: што значыць гэтае напісаньне: камень, каторы адкінулі будаўнічыя, ён жа зрабіўся галавою вугла?. (Псал 117:22)</verse>
				<verse number="18">Усякі, хто ўпадзе на гэты камень, разаб’ецца, а на каго ён упадзе, таго раздавіць.</verse>
				<verse number="19">I шукалі ў гэты час архірэі ды кніжнікі, каб налажыць на Яго рукі, але пабаяліся народу, бо зразумелі, што аб іх сказаў гэтую прыповесьць.</verse>
				<verse number="20">I, сочачы за Ім, падаслалі хітрых людзей, якія, удаючы праведных, падлавілі-б Яго на якім-небудзь слове, каб выдаць Яго старшынам і ўладзе гаспадаравай.</verse>
				<verse number="21">I тыя спыталіся ў Яго: Вучыцель! мы ведаем, што Ты справядліва гаворыш і навучаеш і не глядзіш на аблічча, але запраўдыv шляху Божага вучыш.</verse>
				<verse number="22">Ці належыць плаціць падатак кесару, ці не?</verse>
				<verse number="23">Але Ён, зразумеўшы хітрасьць іх, сказаў ім: што вы Мяне спакушаеце?</verse>
				<verse number="24">Пакажэце Мне дынарыя: чыё на ім аблічча і надпіс? Яны адказалі: кесаравы.</verse>
				<verse number="25">Ён жа сказаў ім: дык аддавайце кесарава кесару, а Божае Богу.</verse>
				<verse number="26">I не маглі падлавіць Яго на слове перад народам, і, зьдзівіўшыся адказу Яго, замоўклі.</verse>
				<verse number="27">Тады прыйшлі некаторыя з садукеяў, ня верачых у ўваскрасеньне, і спыталіся ў Яго:</verse>
				<verse number="28">Вучыцель! Майсей напісаў нам, што, калі ў каго памрэ брат, які меў жонку, і памрэ бязьдзетным, то брат ягоны мусіць узяць яго жонку і ажывіць семя брату свайму. (Другазак 25:5)</verse>
				<verse number="29">Было сем братоў; і першы, узяўшы жонку, памер бязьдзетным;</verse>
				<verse number="30">узяў тую жонку другі, і той памер бязьдзетным;</verse>
				<verse number="31">узяў яе і трэці, таксама й усе сем, і памерлі, не пакінуўшы дзяцей.</verse>
				<verse number="32">Пасьля ўсіх памерла й жонка.</verse>
				<verse number="33">Дык пры ўваскрасеньні — каторага з іх будзе яна жонкаю? бо сямёра мелі яе жонкаю.</verse>
				<verse number="34">І сказаў ім Ісус у адказ: дзеці веку гэтага жэняцца й выходзяць замуж;</verse>
				<verse number="35">а стаўшыяся годнымі прыждаць таго веку і ўваскрасеньня з мёртвых ня жэняцца, дый замуж ня выходзяць,</verse>
				<verse number="36">і памерці ўжо ня могуць, бо яны роўны ангелам і сыны Бога, раз былі сынамі ўваскрасеньня.</verse>
				<verse number="37">А што памершыя ўваскрэснуць, паказаў і Майсей ля купіны, калі зваў Госпада Богам Аўраама і Богам Ізаака і Богам Якава. (Вых. 3:6)</verse>
				<verse number="38">Бо-ж ня ёсьць Бог умершых, але жывых: Яму ўсе жывыя.</verse>
				<verse number="39">На гэтае некаторыя з кніжнікаў сказалі: Вучыцель! Ты добра сказаў.</verse>
				<verse number="40">I ўжо не адважаліся ні аб чым задаваць Яму пытаньні. Ён жа сказаў ім:</verse>
				<verse number="41">як кажуць: што Хрыстос ёсьць Сын Давідаў?</verse>
				<verse number="42">А сам Давід кажа ў кнізе псальмаў: сказаў Госпад Госпаду майму: сядзі праваруч Мяне,</verse>
				<verse number="43">дакуль пакладу ворагаў Тваіх за падножжа ног Тваіх. (Пс. 109:1)</verse>
				<verse number="44">Дык Давід Госпадам называе Яго; як жа Ён сын яму?</verse>
				<verse number="45">I, калі слухаў увесь народ, Ён сказаў вучням Сваім:</verse>
				<verse number="46">сьцеражыцеся кніжнікаў, што любяць хадзіць у даўгіх вопратках; любяць вітаньні на торжышчах, першыя месцы ў школах і першыя месцы на банкетах,</verse>
				<verse number="47">што зьядаюць хаты ўдоў і дзеля віду доўга моляцца; яны возьмуць тым цяжэйшае асуджэньне.</verse>
			</chapter>
			<chapter number="21">
				<verse number="1">Глянуўшы-ж, убачыў Ён багатых, што клалі ахвяры свае ў скарбніцу;</verse>
				<verse number="2">убачыў такжа бедную ўдаву, палажыўшую туды дзьве лепты,</verse>
				<verse number="3">і сказаў: запраўды кажу вам, што гэтая бедная ўдава палажыла больш за ўсіх;</verse>
				<verse number="4">бо ўсе тыя з лішкаў сваіх клалі ахвяру Богу, яна-ж з беднасьці сваёй палажыла ўвесь пражытак свой, які мела.</verse>
				<verse number="5">I, калі некаторыя гаварылі аб царкве, што яна аздоблена дарагімі каменьнямі й дарамі, Ён сказаў:</verse>
				<verse number="6">прыдуць дні, калі з таго, што вы тут бачыце, не астанецца каменя на камені; усё будзе разбурана.</verse>
				<verse number="7">I спыталіся ў Яго: Вучыцель! калі-ж гэта будзе і якая прымета, калі гэта мусіць стацца?</verse>
				<verse number="8">Ён жа сказаў: сьцеражыцеся, каб вас не абаламуцілі, бо многія прыйдуць пад імем Маім, кажучы, што гэта Я; і гэты час блізка. Не хадзеце сьледам іх.</verse>
				<verse number="9">Калі-ж пачуеце пра войны і паўстаньні, не палохайцеся, бо гэта мусіць стацца раней, але ня зараз канец.</verse>
				<verse number="10">Тады сказаў ім: паўстане народ на народ, і царства на царства;</verse>
				<verse number="11">і будзе мясцамі вялікае зямлі трасеньне, і голад, і мор, і страх, і знаменьні з неба вялікія.</verse>
				<verse number="12">А перад усім гэтым наложаць на вас рукі і будуць перасьледаваць вас, выдаючы ў школы і вязьніцы, і за імя Маё павядуць прад цароў і валадароў;</verse>
				<verse number="13">і станецца гэта дзеля сьвядоцтва вам.</verse>
				<verse number="14">Дык пакладзеце сабе ў сэрцах не абдумваць загадзяv, як бараніцца:</verse>
				<verse number="15">бо Я дам вам вымову і мудрасьць, якой ня здолеюць пярэчыць, ані змагацца з ёю ўсе ворагі вашыя.</verse>
				<verse number="16">I будзеце выvданы і бацькамі і братамі, і сваякамі і сябрамі; і некаторых з вас пазабіваюць;</verse>
				<verse number="17">і будуць ненавідзець вас усе за імя Маё;</verse>
				<verse number="18">але і волас з галавы вашай не прападзе;</verse>
				<verse number="19">цярплівасьцяй вашай спасайце душы вашыя.</verse>
				<verse number="20">Калі-ж убачыце Ерузалім акружаны войскам, тады ведайце, што прыйшло спусташэньне яго:</verse>
				<verse number="21">і хай тады тыя, што ў Юдэі, бягуць у горы; і хто ў месьце, выходзь з яго; і хто ў ваколіцах, не ўваходзь у яго,</verse>
				<verse number="22">бо гэта дні помсты; каб выпаўнілася ўсё напісанае.</verse>
				<verse number="23">Гора-ж цяжарным і кормячым грудзьмі ў тыя дні; бо вялікая бяда на зямлі і гнеў на народ гэты:</verse>
				<verse number="24">паляvгуць ад вострага мяча, і павядуць іх у палон да ўсіх народаў; і Ерузалім таптацімуць пагане, пакуль не закончацца часыv паганаў.</verse>
				<verse number="25">I будуць знаменьні на сонцы і месяцу і зорах, а на зямлі туга ў народаў ад разрухі, і зараве і забушуе мора.</verse>
				<verse number="26">I пруцянець будуць людзі ад страху й чаканьня таго, што прыvйдзе на сусьвет, бо сілы нябесныя захістаюцца.</verse>
				<verse number="27">I тады ўбачаць Сына Чалавечага, ідучы ў хмары з сілаю і славаю вялікаю.</verse>
				<verse number="28">Калі-ж пачне гэтае дзеяцца, тады ўглядайцеся і падніміце галовы вашыя, бо прыбліжаецца адкупленьне вашае.</verse>
				<verse number="29">I сказаў ім прыповесьць: глядзіце на смакоўніцу і на ўсе дрэвы:</verse>
				<verse number="30">калі яны ўжо распускаюцца, то, бачучы гэта, ведаеце самы, што ўжо блізка лета.</verse>
				<verse number="31">Дык такжа, як угледзіце, што і гэнае спаўняецца, ведайце, што блізка царства Божае.</verse>
				<verse number="32">Запраўдыv кажу вам: ня пройдзе род гэты, як усё гэнае збудзецца:</verse>
				<verse number="33">неба і зямля прамінуць, але словы Мае не прамінуць.</verse>
				<verse number="34">Пілнуйцеся-ж, каб сэрцы вашыя не абцяжаліся абжорствам і п’янствам і жыцьцёвымі клапотамі, і каб дзень той не застаў вас неўспадзеўкі.</verse>
				<verse number="35">Бо ён, як сетка, пакрые ўсіх, што на абліччы зямлі жывуць.</verse>
				<verse number="36">Дык чувайце ўсякі час і маліцеся, каб заслужыць на ўхіленьне ад вас усяго, што станецца, і стануць перад Сынам Чалавечым.</verse>
				<verse number="37">Удзень Ён навучаў у царкве; ночы-ж, выходзячы, праводзіў на гарыv, называнай Аліўнаю.</verse>
				<verse number="38">I ўвесь народ зраніцы прыходзіў да Яго ў царкву слухаць Яго.</verse>
			</chapter>
			<chapter number="22">
				<verse number="1">Надыходзіла-ж сьвята праснакоў, званае Пасха.</verse>
				<verse number="2">I шукалі архірэі і кніжнікі, як бы загубіць Яго, бо баяліся народу.</verse>
				<verse number="3">Увайшоў жа шатан у Юду, празванага Іскарыётам, аднаго з дванаццацёх;</verse>
				<verse number="4">і той пайшоў і гаварыў з архірэямі й начальнікамі, як Яго прадаць ім.</verse>
				<verse number="5">Яны-ж узрадаваліся і згодзіліся даць яму грошай;</verse>
				<verse number="6">і ён абяцаў і шукаў нагоды, каб выдаць Яго ім і не пры народзе.</verse>
				<verse number="7">Прыйшоў жа дзень праснакоў, калі належала рэзаць вялікоднае ягня.</verse>
				<verse number="8">I паслаў Ісус Пятра і Іоана, сказаўшы: пайдзеце, прыгатуйце нам есьці пасху.</verse>
				<verse number="9">Яны-ж сказалі Яму: дзе скажаш нам прыгатаваць?</verse>
				<verse number="10">Ён жа сказаў ім: вось, пры ўваходзе вашым у места, спаткаецца з вамі чалавек, нясучыv збанок вады; пайдзеце за ім у дом, у які ўвойдзе ён,</verse>
				<verse number="11">і скажэце гаспадару дому: Вучыцель кажа табе: дзе пакой, у якім бы Мне есьці пасху з вучнямі Маімі?</verse>
				<verse number="12">I ён пакажа вам сьвятліцу вялікую, засланую; там прыгатуйце.</verse>
				<verse number="13">Яны пайшлі і знайшлі, як сказаў ім, і прыгатавалі пасху.</verse>
				<verse number="14">I, як прыйшла гадзіна, Ён сеў за стол, і дванаццаць апосталаў з Ім,</verse>
				<verse number="15">і сказаў ім: крэпка зажадалася Мне есьці з вамі гэтую пасху перш, чым маю цярпець мукі.</verse>
				<verse number="16">Бо кажу вам, што ўжо ня буду есьці яе, пакуль ня споўніцца ў Царстве Божым.</verse>
				<verse number="17">I, узяўшы чару й аддаўшы хвалу, сказаў: вазьмеце гэтае і падзяліце між сабою,</verse>
				<verse number="18">бо кажу вам, што ня буду піць ад плоду вінаграднага, пакуль ня прыйдзе Царства Божае.</verse>
				<verse number="19">I, узяўшы хлеб і аддаўшы хвалу, паламаў і падаў ім, кажучы: гэта ёсьць Цела Маё, што за вас даецца; рабеце гэта на ўспамін аба Мне.</verse>
				<verse number="20">Такжа і чару пасьля вячэры, кажучы: гэтая чара ёсьць новы тэстамант у Маёй крыві, што за вас праліваецца.</verse>
				<verse number="21">Ды вось, рука выдаючага Мяне са Мною за сталом;</verse>
				<verse number="22">Сын жа чалавечы йдзе паводле таго, што наперад суджана; але гора таму чалавеку, што Яго прадаець.</verse>
				<verse number="23">I яны пачалі пытацца адзін у аднаго: хто гэта з іх меўся ўчыніць гэтае?</verse>
				<verse number="24">Узьнялася-ж і спрэчка між імі, хто з іх павінен лічыцца большым.</verse>
				<verse number="25">Ён жа сказаў ім: цары народаў пануюць над імі, і валадары іх дабрадзеямі называюцца,</verse>
				<verse number="26">вы-ж ня гэтак: але большы сярод вас станься як меншы, і правадыр — як слуга.</verse>
				<verse number="27">Бо хто большы: той, што сядзіць за сталом, ці той, што паслугуе? Ці не супачываючы? А я сярод вас, як паслугуючы.</verse>
				<verse number="28">Але вы выvтрывалі са Мною ў спакушэньнях Маіх,</verse>
				<verse number="29">і Я адказваю вам Царства, як Мне адказаў Ацец Мой,</verse>
				<verse number="30">каб вы елі й пілі за сталом Маім у царстве Маім; і пасяvдзеце на пасадах судзіць дванаццаць кален Ізраілявых.</verse>
				<verse number="31">I сказаў Госпад: Сымон, Сымон! вось шатан пажадаў вас, каб прасеіваць, як пшаніцу;</verse>
				<verse number="32">але Я маліўся за цябе, каб не паменшала вера твая; і ты некалі, навярнуўшыся, умацуй братоў тваіх.</verse>
				<verse number="33">Той жа адказаў Яму: Госпадзе! з Табою я гатоў ісьці і ў вязьніцу і на смерць!</verse>
				<verse number="34">Але Ён сказаў: кажу табе, Пётр, не прапяе певень сягоньня, як ты тройчы адрачэшся, што знаеш Мяне.</verse>
				<verse number="35">I сказаў ім: калі пасылаў Я вас без мяшка й бяз торбы і без абутку, ці мелі вы ў чым недастатак? Яны адказалі: ні ў чым.</verse>
				<verse number="36">Тады Ён сказаў ім: але цяпер, хто мае мяшок, той вазьмі яго, таксама й торбу; а ў каго няма, прадай вопратку сваю і купі меч;</verse>
				<verse number="37">бо кажу вам, што павінна выvпаўніцца на Мне тое, што напісана: і да злачынцаў залічаны. Бо ўсё аба Мне спаўняvецца. (Ісая 53:12)</verse>
				<verse number="38">Яны сказалі: Госпадзе! вось тут два мячы! Ён сказаў ім: даволі!</verse>
				<verse number="39">I, выйшаўшы, пайшоў, як звычайна, на гару Аліўную; за Ім пайшлі і вучні Яго.</verse>
				<verse number="40">Прыйшоўшы-ж на месца, сказаў ім: маліцеся, каб не папасьці ў спакушэньне.</verse>
				<verse number="41">I Сам адыйшоў ад іх, як кінуць камень, і, укленчыўшы, маліўся,</verse>
				<verse number="42">кажучы: Ацец, калі Твая воля, пранясі чару гэтую міма Мяне, але не Мая воля, але Твая няхай станецца.</verse>
				<verse number="43">Зьявіўся-ж Яму ангел з неба, узмацоўваючы Яго,</verse>
				<verse number="44">і ў барацьбе сьмяротнай пільней маліўся, і быў пот Яго, як каплі крыві, падаючы на зямлю.</verse>
				<verse number="45">Устаўшы ад малітвы, Ён прыйшоў да вучняў сваіх і знайшоў іх сьпячымі ад гора,</verse>
				<verse number="46">і сказаў ім: што вы сьпіцё? Устаньце і маліцеся, каб не папасьці ў спакушэньне.</verse>
				<verse number="47">Яшчэ Ён гаварыў, аж вось народ, а наперадзе ішоў адзін з дванаццацёх, званы Юда, і ён падыйшоў да Ісуса, каб пацалаваць Яго.</verse>
				<verse number="48">Ісус жа сказаў яму: Юда! пацалункам Сына Чалавечага прадаеш?</verse>
				<verse number="49">Быўшыя-ж з Ім, бачучы, да чаго даходзе, сказалі: Госпадзе! ці ня ўдэрыць нам мячом?</verse>
				<verse number="50">I адзін з іх удэрыў слугу архірэйскага і адсек яму правае вуха.</verse>
				<verse number="51">Тады Ісус сказаў: пакіньце, даволі. I, дакрануўшыся да вуха яго, аздаравіў яго.</verse>
				<verse number="52">Архірэям жа і начальнікам царквыv і старшыvнам, сабраўшымся проці Яго, сказаў Ісус: быццам на разбойніка выйшлі вы з мячамі ды каламі, каб узяць Мяне.</verse>
				<verse number="53">Кожны дзень бываў Я з вамі ў царкве, і вы не падымалі на Мяне рук; але цяпер ваш час і ўлада цемры.</verse>
				<verse number="54">I, узяўшы Яго, павялі і прывялі ў дом архірэя. Пётр жа ішоў здалёк.</verse>
				<verse number="55">Калі-ж распалілі агонь сярод двара ды паселі разам, сеў і Пётр між імі.</verse>
				<verse number="56">Адна служанка, убачыўшы яго седзячы ля вагня і паўглядаўшыся на яго, сказала: і гэты быў з Ім.</verse>
				<verse number="57">Але ён адрокся ад Яго, сказаўшы: Жанчына! я ня ведаю Яго.</verse>
				<verse number="58">I неўзабаве другі, убачыўшы яго, сказаў: і ты з іх. Але Пётр сказаў: не, чалавеча!</verse>
				<verse number="59">I, як прайшла з гадзіна часу, яшчэ нехта настайваў: запраўдыv, і гэты быў з Ім, бо ён Галілеянін.</verse>
				<verse number="60">Але Пётр сказаў: Чалавеча, ня ведаю, што ты гаворыш. I ў той жа час, калі ён яшчэ гаварыў, прапяяў певень.</verse>
				<verse number="61">Тады Госпад, азірнуўшыся, паглядзеў на Пятра, і ўспомніў Пётр слова Госпада, як Ён сказаў яму: перш, чым прапяе певень, тройчы адрачэшся ад Мяне.</verse>
				<verse number="62">I, выйшаўшы вон, горка заплакаў.</verse>
				<verse number="63">І людзі, трымаўшыя Ісуса, зьдзекаваліся над Ім і білі Яго;</verse>
				<verse number="64">і, накрыўшы Яго, білі Яго па абліччу і пыталіся ў Яго: прароч, хто ўдэрыў Цябе?</verse>
				<verse number="65">I шмат другога, лаючы, гаварылі на Яго.</verse>
				<verse number="66">Калі-ж настаў дзень, сабраліся старшыvны народу і архірэі і кніжнікі і ўвялі Яго ў свой сынэдрыон,</verse>
				<verse number="67">кажучы: ці Ты Хрыстос? скажы нам. Ён сказаў ім: калі скажу вам, вы не паверыце;</verse>
				<verse number="68">калі-ж і Я спытаюся ў вас, ня будзеце адказваць Мне і ня звольніце Мяне.</verse>
				<verse number="69">Адгэтуль Сын Чалавечы сядзе праваруч сілы Божай.</verse>
				<verse number="70">I сказалі ўсе: дык ты Сын Божы? Ён адказаў ім: вы кажаце, што Я.</verse>
				<verse number="71">Яны-ж сказалі: якое яшчэ трэба нам сьвядоцтва? бо-ж мы самы чулі з вуснаў Яго.</verse>
			</chapter>
			<chapter number="23">
				<verse number="1">I паднялася ўся грамада іх, і павялі Яго да Пілата,</verse>
				<verse number="2">і пачалі абвінавачываць Яго, кажучы: Яго знайшлі мы, што псуе народ наш і забараняе плаціць падатак кесару, называючы Сябе Хрыстом-Царом.</verse>
				<verse number="3">Пілат спытаўся ў Яго: Ты цар Юдэйскі? Ён сказаў яму ў адказ: ты кажаш.</verse>
				<verse number="4">Пілат сказаў архірэям і народу: я не знаходжу ніякае віны ў гэтым Чалавеку.</verse>
				<verse number="5">Але яны настайвалі, кажучы, што Ён бунтуе народ, вучачы па ўсёй Юдэі, пачынаючы ад Галілеі да гэтага месца.</verse>
				<verse number="6">Пілат, пачуўшы пра Галілею, спытаўся: ці-ж Ён Галілеянін?</verse>
				<verse number="7">I, даведаўшыся, што Ён з краіны Ірадавай, паслаў Яго да Ірада, які ў тыя дні быў таксама ў Ерузаліме.</verse>
				<verse number="8">Ірад, угледзіўшы Ісуса, вельмі ўцешыўся, бо даўно жадаў бачыць Яго, бо шмат чуў аб Ім і спадзяваўся, што Ён учыніць нейкае знаменьне.</verse>
				<verse number="9">I пытаўся ў Яго многімі словамі, але Ён нічога не адказаў яму.</verse>
				<verse number="10">Архірэі-ж і кніжнікі стаялі, заўзята абвінавачываючы Яго.</verse>
				<verse number="11">Ірад жа з жаўнерамі сваімі, зьняважыўшы Яго і насьмяяўшыся над Ім, адзеў Яго ў сьветлую вопратку і адаслаў назад да Пілата.</verse>
				<verse number="12">I сталіся ў той дзень Пілат і Ірад прыvяцелямі сабе, бо раней былі ў непрыязьні між сабою.</verse>
				<verse number="13">Пілат жа, склікаўшы архірэяў ды начальнікаў і народ,</verse>
				<verse number="14">сказаў ім: вы прывялі да мяне чалавека гэтага, які псуе народ; і вось я, пры вас пытаючы, не знайшоў чалавека гэтага вінаватым ні ў чым тым, у чым вы абвінавачваеце Яго;</verse>
				<verse number="15">і Ірад таксама, бо я яму пасылаў Яго, і нічога ня знойдзена ў Ім, дастойнага сьмерці;</verse>
				<verse number="16">дык вось, пакараўшы Яго, звольню.</verse>
				<verse number="17">Яму-ж трэба было дзеля сьвята звольніць ім аднаго вязьня.</verse>
				<verse number="18">Але ўвесь народ пачаў крычаць: Вазьмі Яго! адпусьці нам Варавву!</verse>
				<verse number="19">Варавва быў пасаджаны ў вязьніцу за паднятае ім у месьце паўстаньне і забойства.</verse>
				<verse number="20">Пілат ізноў прамовіў, хочучы адпусьціць Ісуса.</verse>
				<verse number="21">Але яны крычалі: распні, распні Яго!</verse>
				<verse number="22">Ён трэці раз сказаў ім: Што-ж благога ўчыніў Ён? Нічога, заслугоўваючага сьмерці, я не знайшоў у Ім; дык вось, пакараўшы Яго, звольню.</verse>
				<verse number="23">Але яны далей з вялікім крыкам дамагаліся, каб Яго ўкрыжавалі. I перамог крык іх і архірэяў.</verse>
				<verse number="24">I Пілат прысудзіў, каб сталася па просьбе іх.</verse>
				<verse number="25">I звольніў ім пасаджанага за бунт і забойства ў вязьніцу, каго яны прасілі, а Ісуса выдаў на іх волю.</verse>
				<verse number="26">I, як вялі Яго, то, узяўшы нейкага Сымона Кірэнэйца, што йшоў з поля, узвалілі на яго крыж, каб нёс за Ісусам.</verse>
				<verse number="27">І йшло за Ім вялікае множства народу і жанчын, якія плакалі й галасілі па Ім.</verse>
				<verse number="28">Ісус жа, зьвярнуўшыся да іх, сказаў: дочкі Ерузалімскія! ня плачце па Мне, але плачце па сабе і па дзецях вашых;</verse>
				<verse number="29">бо падыходзяць дні, калі скажуць: шчасьлівыя няплодныя і чэравы, што не раджалі, і грудзі, што не кармілі.</verse>
				<verse number="30">Тады пачнуць гаварыць горам: «упадзіце на нас», і ўзгоркам: «пакрыйце нас!»</verse>
				<verse number="31">бо калі зялёнаму дрэву гэтае робяць, то з сухім што станецца?</verse>
				<verse number="32">Вялі з Ім на сьмерць і двох ліхадзеяў.</verse>
				<verse number="33">I, калі прыйшлі на месца, называнае Чараповае, там укрыжавалі Яго й ліхадзеяў, аднаго па правы, а другога па левы бок.</verse>
				<verse number="34">Ісус жа сказаў: Ацец, даруй ім, бо ня ведаюць, што робяць. I дзялілі адзежы Яго, кідаючы жэрабе.</verse>
				<verse number="35">I стаяў народ і глядзеў. Насьмяхаліся-ж разам з імі й начальнікі, кажучы: другіх спасаў, няхай жа Сябе Самога спасе, калі Ён Хрыстос, выбранец Божы.</verse>
				<verse number="36">Таксама й жаўнеры лаялі Яго, падыходзячы й падносячы воцат,</verse>
				<verse number="37">і казалі: калі Ты Цар Юдэйскі, спасі Сябе Самога.</verse>
				<verse number="38">I быў над Ім надпіс, напісаны словамі грэцкімі, рымскімі й жыдоўскімі: гэты ёсьць Цар Юдэйскі.</verse>
				<verse number="39">Адзін з павешаных ліхадзеяў зьняважаў Яго, кажучы: калі Ты Хрыстос, спасі Сябе і нас.</verse>
				<verse number="40">Другі-ж, наадварот, сунімаў Яго ды гаварыў: ці-ж ты не баішся Бога, калі й сам засуджаны на тое-ж?</verse>
				<verse number="41">I мы засуджаны справядліва, бо мы дасталі тое, чаго варты нашы ўчынкі; а Ён нічога благога не зрабіў.</verse>
				<verse number="42">I сказаў Ісусу: успомні аба мне, Госпадзе, калі прыйдзеш у Царства Тваё!</verse>
				<verse number="43">I сказаў яму Ісус: Запраўдыv кажу табе: сяньня-ж будзеш са Мною ў раю.</verse>
				<verse number="44">Было-ж каля шостае гадзіны дня, і сталася цемра па ўсёй зямлі да гадзіны дзявяvтае:</verse>
				<verse number="45">і памеркла сонца, і заслона ў царкве разарвалася пасярэдзіне.</verse>
				<verse number="46">Ісус, загаласіўшы моцным голасам, сказаў: Ацец, у рукі Твае аддаю дух Мой. I, сказаўшы гэтае, аддаў дух.</verse>
				<verse number="47">Сотнік жа, бачучы здарыўшаеся, славіў Бога й казаў: запраўдыv, чалавек гэты быў праведнік.</verse>
				<verse number="48">I ўвесь народ, што прыйшоў паглядзець на гэта, бачучы здарыўшаеся, варочаўся, б’ючыся ў грудзі.</verse>
				<verse number="49">Усе-ж, знаўшыя Яго, і жанчыны, што йшлі за Ім з Галілеі, стаялі здалёк і глядзелі на гэтае.</verse>
				<verse number="50">Тады нехта на імя Язэп, сяvбра рады, чалавек добры і справядлівы</verse>
				<verse number="51">(ён ня прымаў учасьця ў радзе і паступку яе), родам з Арыматэі, места Юдэйскага, які таксама ждаў Царства Божага,</verse>
				<verse number="52">прыйшоў да Пілата і прасіў Цела Ісусавага;</verse>
				<verse number="53">і, зьняўшы Яго, абвіў плашчаніцаю і палажыў Яго ў гробе, высечаным у скале, дзе яшчэ ніхто ня быў пакладзены.</verse>
				<verse number="54">Дзень той быў пятніца, і надыходзіла субота.</verse>
				<verse number="55">I жанчыны, што прыйшлі з Ісусам з Галілеі, пайшлі і глядзелі магілу і як клалі цела Яго;</verse>
				<verse number="56">вярнуўшыся-ж прыгатавалі пахі і масьці; і ў суботу супачывалі паводле прыказаньня.</verse>
			</chapter>
			<chapter number="24">
				<verse number="1">У першы-ж дзень тыдня, вельмі рана, нясучыv прыгатаваныя пахі, прыйшлі яны да магілы і разам з імі некаторыя другія;</verse>
				<verse number="2">але знайшлі камень адвалены ад магілы.</verse>
				<verse number="3">I ўвайшоўшы не знайшлі Цела Госпада Ісуса.</verse>
				<verse number="4">I сталася, як зьняла іх ад гэтага трывога, зьявіліся перад імі два чалавекі ў бліскучым адзеньні.</verse>
				<verse number="5">Калі-ж ад страху скланілі яны абліччы свае да зямлі,— тыя сказалі ім: што вы шукаеце жывога між памершымі?</verse>
				<verse number="6">Яго няма тут: Ён ускрос; прыпомніце, як Ён казаў вам, калі быў яшчэ ў Галілеі,</verse>
				<verse number="7">мовячы, што Сын Чалавечы мусіць быць выvданы ў рукі людзей грэшных і будзе расьпяты, а на трэці дзень уваскрэсьне.</verse>
				<verse number="8">I ўспомнілі яны словы Яго,</verse>
				<verse number="9">і, вярнуўшыся ад магілы, апавясьцілі адзінаццацёх і ўсіх другіх аб гэтым.</verse>
				<verse number="10">Былі-ж гэта Марыя Магдаліна і Іоанна і Марыя, маці Якава, і другія з імі, што сказалі аб гэтым Апосталам.</verse>
				<verse number="11">І здаліся ім словы іх пустымі, і не паверылі ім.</verse>
				<verse number="12">Але Пётр, устаўшы, пабег да гробу і, нахіліўшыся, убачыў толькі ляжаўшую тканіну і пайшоў назад, дзіўлючыся сам у сабе з стаўшагася.</verse>
				<verse number="13">У той жа дзень двое з іх ішлі ў сяло, што ў шэсьцьдзесяцёх стадыях ад Ерузаліму, званае Эмаус,</verse>
				<verse number="14">і гутарылі між сабою аб усіх гэтых здарэньнях.</verse>
				<verse number="15">І сталася, як гутарылі яны ды разважалі між сабою, вось Сам Ісус, падыйшоўшы, пайшоў з імі;</verse>
				<verse number="16">але вочы іх былі стрыманы, дык не пазналі Яго.</verse>
				<verse number="17">Ён жа сказаў ім: аб чым гэта вы разважаеце між сабою, і чаго вы засмучоны?</verse>
				<verse number="18">Адзін з іх, на імя Кляопа, сказаў Яму ў адказ: ці-ж ты адзін з прыйшоўшых у Ерузалім ня ведаеш, што сталася ў ім у гэтыя дні?</verse>
				<verse number="19">I сказаў ім: аб чым? Яны сказалі Яму: што было з Ісусам Назаранінам, Каторы быў прарок, моцны ў дзеле і слове перад Богам і ўсім народам;</verse>
				<verse number="20">як выдалі Яго архірэі ды начальнікі нашыя на прысуд сьмяротны і раскрыжавалі Яго?</verse>
				<verse number="21">А мы спадзяваліся, што Ён ёсьць Той, што павінен збавіць Ізраіля; а да ўсяго гэтага вось ужо трэці дзень сяньня, як тое сталася,</verse>
				<verse number="22">але некаторыя жанчыны з нашых абаламуцілі нас: яны былі раніцай ля магілы</verse>
				<verse number="23">і не знайшлі цела Яго і, прыйшоўшы, сказалі, што яны бачылі, як зьявіліся Ангелы, якія кажуць, што Ён жывыv;</verse>
				<verse number="24">і пайшлі некаторыя з нашых да магілы і знайшлі так, як і жанчыны казалі, але Яго ня бачылі.</verse>
				<verse number="25">Тады Ён сказаў ім: О, бязмысныя і ляныя сэрцам паверыць усяму, што прарочылі прарокі!</verse>
				<verse number="26">Ці-ж ня гэтак і трэба было цярпець Хрысту і ўвайсьці ў славу Сваю?</verse>
				<verse number="27">I, пачаўшы ад Майсея, з усіх прарокаў выясьняў ім усё напісанае аб Ім.</verse>
				<verse number="28">I падыйшлі яны да таго сяла, куды йшлі; і Ён паказаў ім від, што хоча йсьці далей;</verse>
				<verse number="29">але яны затрымлівалі Яго, кажучы: застанься з намі, бо дзень ужо схіліўся да вечара. I Ён увайшоў і застаўся з імі.</verse>
				<verse number="30">I, калі Ён сядзеў за сталом з імі, то, узяўшы хлеб, багаславіў, паламаў і падаў ім.</verse>
				<verse number="31">I тады адчыніліся ў іх вочы, і яны пазналі Яго; але Ён стаўся нявідным для іх.</verse>
				<verse number="32">I яны сказалі адзін аднаму: ці-ж не гарэла ў нас сэрца нашае, калі Ён гаварыў да нас у дарозе і калі выясьняў Пісаньне?</verse>
				<verse number="33">I, устаўшы ў той жа час, вярнуліся ў Ерузалім і знайшлі разам адзінаццаць Апосталаў і быўшых з імі,</verse>
				<verse number="34">якія гаварылі, што Госпад запраўды ўваскрос і зьявіўся Сымону.</verse>
				<verse number="35">I яны расказвалі, што здарылася ў дарозе, і як пазналі Яго ў ламаньні хлеба.</verse>
				<verse number="36">Калі-ж яны гэтак гаварылі, Сам Ісус стануў сярод іх і сказаў ім: мір вам!</verse>
				<verse number="37">Яны, здумеўшыся і спалохаўшыся, падумалі, што відзяць духа</verse>
				<verse number="38">але Ён сказаў ім: чаго здумеліся? і чаму такія думкі ўваходзяць у сэрцы вашыя?</verse>
				<verse number="39">Паглядзеце на рукі Мае і на ногі Мае: гэта Я Сам; ашчупайце Мяне й разгледзьце, бо дух цела і касьцей ня мае, што, як бачыце, Я маю.</verse>
				<verse number="40">I, сказаўшы гэтае, паказаў ім рукі і ногі.</verse>
				<verse number="41">Калі-ж яны ад радасьці яшчэ ня верылі і дзівіліся, Ён сказаў ім: ці ёсьць у вас тут якая ежа?</verse>
				<verse number="42">Яны падалі Яму частку печанай рыбы й сотавага мёду.</verse>
				<verse number="43">I, узяўшы, еў перад імі.</verse>
				<verse number="44">I сказаў ім: вось тое, аб чым Я вам гаварыў, яшчэ як быў з вамі: што павінна выпаўніцца ўсё, напісанае аба Мне ў законе Майсеявым і ў прароках ды псальмах.</verse>
				<verse number="45">Тады расчыніў ім розум дзеля зразуменьня Пісаньня.</verse>
				<verse number="46">I сказаў ім: так напісана і так належала цярпець Хрысту і ўваскрэснуць з умершых на трэці дзень,</verse>
				<verse number="47">і прапаведывацца ў імя Яго пакаяvньню ды адпушчэньню грахоў ува ўсіх народах, пачынаючы ад Ерузаліму;</verse>
				<verse number="48">вы-ж сьведкі гэтага;</verse>
				<verse number="49">і вось Я пасылаю абяцанае Айцом Маім на вас; вы-ж аставайцеся ў месьце Ерузаліме, дакуль не адзенецеся сілаю звыш.</verse>
				<verse number="50">I вывеў іх з места да Віфаніі і, падняўшы рукі Свае, багаславіў іх.</verse>
				<verse number="51">I сталася, як багаславіў іх, стаў аддаляцца ад іх і ўзнасіцца на неба.</verse>
				<verse number="52">I яны пакланіліся Яму і вярнуліся ў Ерузалім з вялікаю радасьцяй,</verse>
				<verse number="53">і былі ўсьцяж у царкве, славячы і хвалючы Бога. Амін.</verse>
			</chapter>
		</book>
		<book number="43">
			<chapter number="1">
				<verse number="1">На пачатку было Слова, і Слова было ў Бога, і Богам было Слова.</verse>
				<verse number="2">Яно было ў Бога спрадвеку.</verse>
				<verse number="3">Усё праз Яго сталася, і без Яго нічога ня было з таго, што сталася.</verse>
				<verse number="4">У Ім жыцьцё было, і жыцьцё было сьвятлом для людзей.</verse>
				<verse number="5">І сьвятло ў цемры сьвеціць, і цемра не агарнула яго.</verse>
				<verse number="6">Быў чалавек, пасланы ад Бога; імя яго Іоан.</verse>
				<verse number="7">Ён прыйшоў дзеля сьведчаньня, каб сьведчыў аб сьвятле, каб усе мелі веру праз Яго.</verse>
				<verse number="8">Ня быў ён сьвятлом, але каб сьведчыў аб Сьвятле.</verse>
				<verse number="9">Было Сьвятло праўдзівае, якое прасьвячае ўсякага чалавека прыходзячы ў сьвет.</verse>
				<verse number="10">Было Яно на сьвеце, і сьвет праз Яго стаўся, і сьвет Яго не пазнаў.</verse>
				<verse number="11">Да сваіх прыйшло, і свае Яго ня прынялі.</verse>
				<verse number="12">А тым, што прынялі Яго, веруючым у імя Яго, дало Яно ім сілу дзяцьмі Божымі стацца, тым, якія веруюць у імя Яго,</verse>
				<verse number="13">тым, што не ад крыві, не ад жаданьня цела, не ад жаданьня мужа, але ад Бога нарадзіліся.</verse>
				<verse number="14">I Слова целам сталася і пасялілася між нас, (і бачылі мы славу Яго, славу, як Адзінароднага ад Айца), поўнае ласкі і праўды.</verse>
				<verse number="15">Іоан сьведчыць аб Ім і голасна кажа: Гэта Той, пра Якога я сказаў: Той, што пасьля мяне йдзе, Ён наперадзе мяне стаў, бо раней за мяне быў.</verse>
				<verse number="16">I ад поўнасьці Яго ўсё мы прынялі ласку на ласку;</verse>
				<verse number="17">бо закон быў дадзены праз Майсея, ласка-ж і праўда сталіся праз Ісуса Хрыста.</verse>
				<verse number="18">Бога ня бачыў ніхто ніколі; Адзінародны Сын, што ў улоньні Айца, Той зьявіў.</verse>
				<verse number="19">I вось сьведчаньне Іоана, як Жыды паслалі з Ерузаліму сьвяшчэньнікаў і лявітаў, каб спыталіся ў яго: хто ты?</verse>
				<verse number="20">Ён сказаў і ня зрокся, і сказаў: я ня Хрыстос.</verse>
				<verse number="21">I пыталіся ў яго: дык хто-ж? ты Ільля? I сказаў: не. Прарок? I адказаў: не.</verse>
				<verse number="22">Дык сказалі яму: хто-ж ты? каб нам даць адказ тым, што нас паслалі: што ты кажаш аб самым сабе?</verse>
				<verse number="23">I сказаў: я голас гукаючага ў пустыні: Прастуйце шлях Госпаду, як сказаў прарок Ісая. (Ісая 40:3)</verse>
				<verse number="24">А пасланыя былі ад фарысэяў.</verse>
				<verse number="25">I спыталіся ў яго: Дык што-ж ты хрысьціш, калі ты ня Хрыстос, ані Ільля, ані прарок?</verse>
				<verse number="26">Іоан сказаў ім у адказ: я хрышчу вадой, але паўстаў сярод вас, Каго вы ня ведаеце;</verse>
				<verse number="27">гэта Той, што йдзе за мною, але наперадзе мяне быў, Якому я ня варты разьвязаць рамень абуцьця Яго.</verse>
				<verse number="28">Сталася гэта ў Віфавары, за Іорданам, дзе хрысьціў Іоан.</verse>
				<verse number="29">На другі дзень бачыць Іоан Ісуса ідучы да яго і кажа: вось Ягня Божае, што бярэ на Сябе грахі ўсяго сьвету.</verse>
				<verse number="30">Гэта Той, аб Якім я сказаў: ідзе за мною Муж, Які стаў наперадзе мяне, бо раней за мяне быў;</verse>
				<verse number="31">і я ня ведаў Яго; але, каб зьявіўся Ізраілю, прыйшоў я, хрысьцячы вадой.</verse>
				<verse number="32">I сьведчыў Іоан, кажучы: я бачыў Духа, зыходзячы з неба, як галуб, і стаў Ён над Ім.</verse>
				<verse number="33">I я ня ведаў Яго; але Той, што паслаў мяне хрысьціць вадой, сказаў мне: на каго угледзіш зыходячы Духа, Гэты і ёсьць Той, што Духам Сьвятым хрысьціць.</verse>
				<verse number="34">I я бачыў і засьведчыў, што гэты ёсьць Сын Божы.</verse>
				<verse number="35">На другі дзень ізноў стаяў Іоан і двое з вучняў яго.</verse>
				<verse number="36">I, угледзіўшы, што йдзе Ісус, сказаў: вось Ягня Божае!</verse>
				<verse number="37">І пачулі двое з вучняў яго, як казаў гэтае, і пайшлі за Ісусам.</verse>
				<verse number="38">Ісус жа, аглянуўшыся і ўгледзіўшы, што йдуць за Ім, кажа ім: чаго шукаеце? Яны адказалі Яму: Равві! (г. е. вучыцель) — дзе жывеш?</verse>
				<verse number="39">Кажа ім: пайдзеце і ўбачыце. Яны пайшлі і ўбачылі, дзе Ён жыве, і аставаліся ў Яго гэты дзень. Было-ж каля дзесятае гадзіны.</verse>
				<verse number="40">Адзін з двох, што чулі ад Іоана і пайшлі за Ісусам, быў Андрэй, брат Сымона Пятра.</verse>
				<verse number="41">Ён першы знаходзіць брата свайго Сымона і кажа яму: мы знайшлі Мэсію (што азначае Хрыста).</verse>
				<verse number="42">I прывёў яго да Ісуса. Ісус жа, глянуўшы на яго, сказаў: Ты Сымон, сын Іонін, ты назавешся Кіфа, што значыць камень (Пётр).</verse>
				<verse number="43">На другі дзень Ісус хацеў ісьці ў Галілею і знаходзіць Піліпа ды кажа яму: ідзі за Мною.</verse>
				<verse number="44">Піліп жа быў з Віфсаіды, з места Андрэя і Пятра.</verse>
				<verse number="45">Піліп знаходзіць Натанаіла і кажа яму: мы знайшлі Таго, аб Кім пісаў Майсей у законе і прарокі: Ісуса, Сына Язэпавага, што з Назарэту.</verse>
				<verse number="46">Але Натанаіл сказаў яму: ці-ж можа быць што добрае з Назарэту? Піліп кажа яму: пайдзі ды паглядзі.</verse>
				<verse number="47">Ісус, угледзіўшы Натанаіла, як ішоў да Яго, кажа аб ім: вось, запраўды, ізраільцянін, у якім няма няшчырасьці.</verse>
				<verse number="48">Натанаіл кажа Яму: скуль ведаеш мяне? Ісус адказаў і сказаў яму: перш, чым Піліп паклікаў цябе, я бачыў цябе, як ты быў пад смакоўніцаю.</verse>
				<verse number="49">I кажа Яму Натанаіл: Равві! Ты Сын Божы! Ты — Цар Ізраіляў!</verse>
				<verse number="50">Ісус у адказ сказаў яму: верыш, бо Я сказаў табе: Я бачыў цябе пад смакоўніцаю; убачыш больш за гэтае.</verse>
				<verse number="51">I кажа яму: запраўды, запраўды кажу вам: адгэтуль будзеце бачыць неба адчыненае і ангелаў Божых узыходзячы і сходзячы ўніз да Сына Чалавечага.</verse>
			</chapter>
			<chapter number="2">
				<verse number="1">На трэці дзень было вясельле ў Кане Галілейскай, і Маці Ісусава была там.</verse>
				<verse number="2">Быў запрошаны і Ісус і вучні Яго на вясельле.</verse>
				<verse number="3">I, як не хапіла віна, Маці Ісусава кажа Яму: віна ня маюць.</verse>
				<verse number="4">Кажа ёй Ісус: што Мне і Табе жанчына? Гадзіна Мая яшчэ ня прыйшла.</verse>
				<verse number="5">Маці Яго сказала слугам: што вам скажа, зрабеце.</verse>
				<verse number="6">Было-ж тамака шэсьць каменных судзін да вады, якія стаялі дзеля жыдоўскага ачышчэньня, зьмяшчаючы па дзьве, ці па тры меры.</verse>
				<verse number="7">Кажа ім Ісус: налійце вады у глякі. I напоўнілі іх да верху.</verse>
				<verse number="8">I кажа Ім: чарпайце цяпер і нясеце да маршалка. I панясьлі.</verse>
				<verse number="9">Калі-ж маршалак пакаштаваў вады, што віном сталася, а ён ня ведаў, скуль яно, слугі-ж, што налівалі ваду, ведалі, — кліча маладога</verse>
				<verse number="10">і кажа яму: кожын чалавек перш падае добрае віно, а як нап'юцца, тады горшае; ты-ж добрае віно захаваў дагэтуль.</verse>
				<verse number="11">Так зрабіў Ісус пачатак цудам у Кане Галілейскай і выявіў славу Сваю, і ўверавалі ў Яго вучні Яго.</verse>
				<verse number="12">Пасьля гэтага прыйшоў Ён у Капэрнаум, Сам і Маці Яго, і браты Яго, і вучні Яго, і там аставаліся некалькі дзён.</verse>
				<verse number="13">І была блізка Пасха ў Жыдоў, і ўвайшоў Ісус у Ерузалім;</verse>
				<verse number="14">і знайшоў у царкве прадаваўшых валоў, авец, галубоў, і сядзелі тамака мянялы.</verse>
				<verse number="15">I, зрабіўшы біч з вяровак, выгнаў з царквы ўсіх, такжа й авец і валоў, ды грошы мянялам рассыпаў і сталы іх абярнуў;</verse>
				<verse number="16">і сказаў прадаўцом галубоў: забярэце гэнае згэтуль: не рабеце дому Айца Майго домам торгу.</verse>
				<verse number="17">I прыпомнілі вучні Яго, што напісана: руплівасьць аб дом Твой зьядае Мяне. (Пс 68:10)</verse>
				<verse number="18">Адказалі-ж Яму Жыды і сказалі: які знак нам дасі, чаму гэтае робіш?</verse>
				<verse number="19">Ісус жа адказаў ім, мовячы: зруйнуйце дом гэты, і Я ў тры дні адбудую яго.</verse>
				<verse number="20">I сказалі Жыды: гэты дом будаваўся сорак шэсьць гадоў, а Ты ў тры дні збудуеш яго?</verse>
				<verse number="21">А Ён гаварыў гэтае аб доме цела Свайго.</verse>
				<verse number="22">I, як уваскрос пасьля сьмерці, прыпомнілі вучні Яго, што Ён казаў гэтае, і паверылі Пісаньню і слову, якім мовіў Ісус.</verse>
				<verse number="23">Калі-ж быў Ён у Ерузаліме на Пасху ў сьвяты, дык многія, бачучы цуды, якія рабіў, уверавалі ў імя Яго.</verse>
				<verse number="24">Але Сам Ісус не даверыўся ім, бо ведаў усіх</verse>
				<verse number="25">і ня меў патрэбы, каб хто сьведчыў ао чалавеку, бо Сам ведаў, што было ў чалавеку.</verse>
			</chapter>
			<chapter number="3">
				<verse number="1">Быў жа між фарысэямі чалавек, на імя Нікадэм, адзін з начальнікаў жыдоўскіх.</verse>
				<verse number="2">Той прыйшоў да Ісуса ўначы і сказаў Яму: Равві! мы ведаем, што Ты вучыцель, што прыйшоў ад Бога, бо ніхто ня можа рабіць такіх цудаў, якія Ты робіш, калі-б ня быў з ім Бог.</verse>
				<verse number="3">I адказаў яму Ісус і сказаў: запраўды, запраўды кажу табе: калі хто не народзіцца нанова, ня можа бачыць Царства Божага.</verse>
				<verse number="4">Нікадэм кажа Яму: як можа чалавек нарадзіцца, калі ён стары? Няўжо-ж ен другі раз можа ўвайсьці ў чэрава маткі сваёй і нарадзіцца?</verse>
				<verse number="5">Ісус адказаў: запраўды, запраўды кажу табе: калі хто не народзіцца з вады і Духа, ня можа ўвайсьці ў Царства Божае.</verse>
				<verse number="6">Спараджонае з цела ёсьць цела, а спараджонае з Духа ёсьць дух.</verse>
				<verse number="7">Ня дзівуйся, што Я сказаў табе: трэба вам нарадзіцца нанова.</verse>
				<verse number="8">Дух дыхае, дзе хоча, і голас яго чуеш, а ня ведаеш, скуль прыходзіць і куды адыходзіць: гэтак і ўсякі спараджоны з Духа.</verse>
				<verse number="9">Нікадэм адказаў і сказаў Яму: як гэта можа быць?</verse>
				<verse number="10">Ісус адказаў яму і сказаў: ты вучыцель Ізраіляў і гэтага ня ведаеш?</verse>
				<verse number="11">Запраўды, запраўды кажу табе: Мы гаворым аб тым, што ведаем, і сьведчым аб тым, што бачылі, і вы сьведчаньня Нашага ня прыймаеце;</verse>
				<verse number="12">калі Я сказаў вам аб зямным, і ня верыце, як паверыце, калі буду гаварыць аб нябесным?</verse>
				<verse number="13">I ніхто ня ўзышоў на неба, толькі Сын Чалавечы, што на небе, які з неба зыйшоў.</verse>
				<verse number="14">І, як Майсей падняў зьмея ў пустыні, так мусіць быць падняты Сын Чалавечы,</verse>
				<verse number="15">каб усякі, хто веруе ў Яго, ня згінуў, але меў жыцьцё вечнае.</verse>
				<verse number="16">Бо так палюбіў Бог сьвет, што аддаў Сына Свайго Адзінароднага, каб усякі, хто веруе ў Яго, ня згінуў, але меў жыцьцё вечнае.</verse>
				<verse number="17">Бо не паслаў Бог Сына Свайго ў сьвет, каб судзіць сьвет, але каб сьвет быў збаўлены праз Яго.</verse>
				<verse number="18">Хто веруе ў Яго, ня будзе асуджаны, а хто ня веруе, той ужо засуджаны, бо ня ўвераваў у імя Адзінароднага Сына Божага.</verse>
				<verse number="19">Суд жа такі, што Сьвятло прыйшло ў сьвет, але людзі палюбілі цемру больш за сьвятло, бо ўчынкі іх былі благія.</verse>
				<verse number="20">Бо кожын, хто робіць благое, ненавідзіць сьвятла і ня йдзе да сьвятла, каб ня выявіліся ўчынкі яго, бо яны благія.</verse>
				<verse number="21">А хто чыніць праўду, ідзе да сьвятла, каб відочнымі былі ўчынкі яго, бо яны ў Богу ўчынены.</verse>
				<verse number="22">Пасьля гэтага прыйшоў Ісус з вучнямі Сваімі ў зямлю Жыдоўскую і там быў з імі і хрысьціў.</verse>
				<verse number="23">Іоан жа таксама хрысьціў у Эноне, недалека ад Саліму, бо вады там было многа, і прыходзілі туды і хрысьціліся;</verse>
				<verse number="24">бо Іоана йшчэ ня ўкінулі былі ў вязьніцу.</verse>
				<verse number="25">I ўзьнялася ў Іоанавых вучняў спрэчка з Жыдамі аб ачышчэньні.</verse>
				<verse number="26">I прыйшлі да Іоана і сказалі яму: равві: Той, што быў з табою за Іорданам, аб Якім сьведчыў ты, вось Ён хрысьціць, і ўсе йдуць да Яго.</verse>
				<verse number="27">Іоан адказаў і сказаў: ня можа чалавек нічога ўзяць, калі яму ня будзе дадзена з неба.</verse>
				<verse number="28">Самі вы сьведкі мне ў тым, што я сказаў: я ня Хрыстос, але я пасланы перад Ім.</verse>
				<verse number="29">Хто мае нявесту, той жаніх, а друг жаніха, што стаіць ды слухае яго, цешыцца радасьцяй, слухаючы голас жаніха. Вось гэтая радасьць мая збылася.</verse>
				<verse number="30">Яму час расьці, а мне малець.</verse>
				<verse number="31">Хто з вышыні прыходзе, той вышэй за ўсіх, а хто з зямлі, той зямны і з зямлі гаворыць. Хто з неба прыходзе, той панад усімі,</verse>
				<verse number="32">і што бачыў і чуў, аб тым сьведчыць, і ніхто ня прыймае сьведчаньня Яго.</verse>
				<verse number="33">Хто-ж прыняў Яго сьведчаньне, той прыпячатаваў, што Бог праўдзівы.</verse>
				<verse number="34">Бо, каго паслаў Бог, гаворыць словы Божыя, бо ня мераючы дае Бог Духа.</verse>
				<verse number="35">Ацец любіць Сына і ўсё даў у рукі Яго.</verse>
				<verse number="36">Хто веруе ў Сына, мае вечнае жыцьцё, а хто ў Сына ня веруе, ня ўбачыць жыцьця, але гнеў Божы будзе на ім.</verse>
			</chapter>
			<chapter number="4">
				<verse number="1">Калі-ж даведаўся Госпад, што дачуліся фарысэі, што Ісус больш вучняў здабывае і хрысьціць, чым Іоан, —</verse>
				<verse number="2">хоць Сам Ісус ня хрысьціў, але вучні Яго, —</verse>
				<verse number="3">пакінуў Юдэю і пайшоў зноў у Галілею.</verse>
				<verse number="4">Выпадала-ж Яму прахадзіць праз Самарыю.</verse>
				<verse number="5">I вось, прыходзіць Ён у Самарыйскае места, званае Сіхар, ля хутара, што даў Якаў сыну свайму Язэпу.</verse>
				<verse number="6">Была тамака студня Якава. I Ісус, стомлены падарожай, сеў ля студні. Было каля шостае гадзіны.</verse>
				<verse number="7">Прыходзіць жанчына з Самарыі зачарпнуць вады. Ісус кажа да яе: дай Мне піць.</verse>
				<verse number="8">Бо вучні Яго адыйшліся да места купіць ежы.</verse>
				<verse number="9">Жанчына Самаранская кажа Яму: як Ты, Юдэй, просіш піць у мяне, Самаранкі? Бо Юдэі ня маюць зносін з Самаранамі.</verse>
				<verse number="10">Ісус адказаў ёй і сказаў: калі-б ты ведала дар Божы, і Хто кажа табе: дай мне піць, то ты сама прасіла-б у Яго, і Ён даў бы табе жывое вады.</verse>
				<verse number="11">Жанчына кажа Яму: Госпадзе! У Цябе й зачарпнуць няма чым, а студня глыбокая: адкуль-жа ў Цябе вада жывая?</verse>
				<verse number="12">няўжо Ты большы за айца нашага Якава, які Даў нам гэту студню і сам з яе піў, і дзеці яго, і статак яго?</verse>
				<verse number="13">Ісус адказаў ёй і сказаў: кожын, хто п'е гэтую ваду, зноў піць захоча;</verse>
				<verse number="14">хто ж вып‘е вады, якое Я яму дам, не запрагне ніколі, але вада, што дам яму, станецца ў ім крыніцаю вады, што ў жыцьцё вечнае цячэ.</verse>
				<verse number="15">Жанчына кажа Яму: Госпадзе! дай мне гэтай вады, каб мне ня прагнуць і ня прыходзіць сюды чарпаць.</verse>
				<verse number="16">Кажа ёй Ісус: пайдзі, пакліч мужа твайго і прыйдзі сюды.</verse>
				<verse number="17">Жанчына адказала і сказала: у мяне няма мужа. Ісус кажа ёй: праўду ты сказала, што ў цябе няма мужа;</verse>
				<verse number="18">бо ў цябе было пяць, і той, якога цяпер маеш, ня муж табе; гэта ты праўдзіва сказала.</verse>
				<verse number="19">Жанчына кажа Яму: Госпадзе! бачу, што Ты прарок;</verse>
				<verse number="20">бацькі нашыя пакланяліся на гэтай гарэ, а вы кажаце, што месца, дзе павінны пакланяцца — у Ерузаліме.</verse>
				<verse number="21">Ісус кажа ёй: павер мне, што надыйдзе час, калі не на гарэ гэтай і не ў Ерузаліме будзеце пакланяцца Айцу;</verse>
				<verse number="22">вы ня ведаеце, чаму пакланяецеся; бо збаўленьне ад Юдэяў.</verse>
				<verse number="23">Але прыйдзе час, дый ён ужо прыйшоў, калі праўдзівыя паклоньнікі будуць пакланяцца Айцу ў духу і праўдзе, бо гэткіх паклоньнікаў шукае сабе Ацец.</verse>
				<verse number="24">Бог ёсьць Дух, і тыя, што пакланяюцца Яму, павінны пакланяцца ў духу і праўдзе.</verse>
				<verse number="25">Жанчына кажа Яму: ведаю, што прыйдзе Мэсія (гэта ёсьць Хрыстос), і калі Ён прыйдзе, абвесьціць нам усё.</verse>
				<verse number="26">Ісус кажа ёй: гэта Я, што гавару з табою.</verse>
				<verse number="27">У гэты час прыйшлі вучні Яго і зьдзівіліся, што Ён гаворыць з жанчынаю, але ніводзін ня спытаўся: чаго Табе трэба? ці — аб чым гаворыш з ёю?</verse>
				<verse number="28">Тады жанчына пакінула вядро сваё і пайшла да места ды кажа людзям:</verse>
				<verse number="29">пайдзеце й паглядзеце чалавека, які сказаў мне ўсё, што я рабіла; ці ня Хрыстос гэта?</verse>
				<verse number="30">Яны выйшлі з места і пайшлі да Яго.</verse>
				<verse number="31">Тымчасам вучні прасілі Яго, кажучы: Равві! еш.</verse>
				<verse number="32">Ён жа сказаў ім: Я маю страву, якой вы ня ведаеце.</verse>
				<verse number="33">Дзеля гэтага вучні гаварылі між сабою: няўжо-ж нехта прынёс Яму есьці?</verse>
				<verse number="34">Ісус кажа ім: Мая страва — тое, каб спаўняць волю Паслаўшага Мяне і скончыць дзела Яго.</verse>
				<verse number="35">Ці ня кажаце вы, што яшчэ чатыры месяцы, і прыйдзе жніво? а Я кажу вам: падымеце вочы вашыя і паглядзеце на нівы, як яны пабялелі і пасьпелі да жніва.</verse>
				<verse number="36">Хто жне, дастае плату і зьбірае плён дзеля жыцьця вечнага, каб і жнец і сявец разам радаваліся.</verse>
				<verse number="37">Бо ў гэтым сказана праўдзіва: адзін сее, а другі жне.</verse>
				<verse number="38">Я паслаў вас жаць, над чым вы не працавалі: другія працавалі, а вы прыйшлі на працу іх.</verse>
				<verse number="39">I многа Самаранаў з места гэнага ўверавалі ў Яго па слову жанчыны, якая сьведчыла, што Ён сказаў ёй усё, што рабіла.</verse>
				<verse number="40">I вось, як прыйшлі да Яго Самаране, то прасілі Яго пабыць у іх, і Ён нрабыў там два дні.</verse>
				<verse number="41">I яшчэ больш уверавалі дзеля слова Яго,</verse>
				<verse number="42">а жанчыне гэтай казалі: ўжо не дзеля тваіх гутарак верым, бо самы чулі і даведаліся, што гэта праўдзівы Збаўца сьвету — Хрыстос.</verse>
				<verse number="43">Цераз два дні выйшаў Ён адтуль і пайшоў у Галілею;</verse>
				<verse number="44">бо Сам Ісус сьведчыў, што прарок ня мае пашаны ў сваёй бацькаўшчыне.</verse>
				<verse number="45">Калі-ж прыйшоў у Галілею, то Галілеяне прынялі Яго, бо бачылі ўсе, што зрабіў у Ерузаліме ў часе сьвята; яны-ж бо самі хадзілі на сьвята.</verse>
				<verse number="46">I вось Ісус ізноў прыйшоў у Кану Галілейскую, дзе зрабіў з вады віно. I быў у Капэрнауме нейкі прыдворны, у якога занядужаў сын.</verse>
				<verse number="47">Ён, пачуўшы, што Ісус прыйшоў з Юдэі ў Галілею, прыйшоў да Яго і прасіў Яго прыйсьці і аздаравіць сына яго; бо быў канаў.</verse>
				<verse number="48">I сказаў яму Ісус: ня ўверуеце, калі ня ўбачыце знакоў і цудаў.</verse>
				<verse number="49">Прыдворны-ж кажа Яму: Госпадзе! прыйдзі, пакуль ня ўмёр сын мой.</verse>
				<verse number="50">Ісус кажа яму: ідзі, сын твой здаровы! Ён паверыў слову, якое сказаў яму Ісус, і пайшоў.</verse>
				<verse number="51">I на дарозе ўжо спаткалі яго слугі яго і сказалі: сын твой здаровы.</verse>
				<verse number="52">Ён спытаўся ў іх: а каторай гадзіне палягчэла яму? Яму сказалі: учора а сёмай гадзіне гарачка пакінула яго.</verse>
				<verse number="53">Дык даведаўся бацька, што ў тую гадзіну, калі Ісус сказаў яму: ідзі, сын твой здаровы. I ўвераваў сам і ўвесь дом яго.</verse>
				<verse number="54">Гэта йзноў другі цуд зрабіў Ісус, вярнуўшыся з Юдэі ў Галілею.</verse>
			</chapter>
			<chapter number="5">
				<verse number="1">Пасьля гэтага было сьвята жыдоўскае, і прыйшоў Ісус у Ерузалім.</verse>
				<verse number="2">Ёсьць-жа ў Ерузаліме ля авечых варотаў купальня, што завецца па жыдоўску Вітэзда, з пяцьма стаўбамі.</verse>
				<verse number="3">Каля іх ляжала множства нядужых, сьляпых, кульгавых, ссохшых, што чакалі руху вады;</verse>
				<verse number="4">бо Ангел Гасподні час ад часу зыходзіў у купальню і каламуціў ваду; і хто першы ўваходзіў у яе пасьля ўскаламучаньня вады, той здаравеў, на што-б ні хварэў.</verse>
				<verse number="5">I быў тут нейкі чалавек, што хварэў трыццаць восем лет.</verse>
				<verse number="6">Ісус, угледзіўшы яго ляжучы і даведаўшыся, што ён ляжыць ужо даўгі час, кажа яму: ці хочаш паздаравець?</verse>
				<verse number="7">Хворы адказаў Яму: так, Госпадзе, але ня маю чалавека, які спусьціў бы мяне ў купальню, калі ўскаламуціцца вада; калі-ж сам прыходжу, другі ўжо зыходзіць прада мною.</verse>
				<verse number="8">I кажа яму Ісус: устань, вазьмі ложак твой і хадзі.</verse>
				<verse number="9">I ён у тую-ж часіну стаўся здаровым і ўзяў ложак свой і пайшоў. Было-ж гэта ў суботу.</verse>
				<verse number="10">Дзеля гэтага Жыды казалі аздароўленаму: сёньня субота, ня гожа табе браць ложак.</verse>
				<verse number="11">Ён адказаў ім: хто мяне аздаравіў, той мне сказаў: вазьмі ложак твой і хадзі.</verse>
				<verse number="12">Яго спыталіся: хто гэны чалавек, што сказаў табе: вазьмі ложак твой і хадзі?</verse>
				<verse number="13">Аздароўлены-ж ня ведаў, хто Ён, бо Ісус адыйшоўся ад народу, што быў у тым месцы.</verse>
				<verse number="14">Пасьля гэтага Ісус спаткаў яго ў царкве і сказаў яму: вось, ты цяпер здаровы, не грашы-ж больш, каб ня сталася табе нешта горшае.</verse>
				<verse number="15">Чалавек гэны пайшоў і расказаў Жыдом, што гэта Ісус аздаравіў яго.</verse>
				<verse number="16">I пачалі за гэта Жыды гнаць Ісуса і шукалі, як бы забіць Яго, што Ён рабіў гэткае ў суботу.</verse>
				<verse number="17">Ісус жа кажа ім: Ацец мой дагэтуль робіць, і Я роблю.</verse>
				<verse number="18">За гэта яшчэ больш шукалі Жыды, якбы забіць Яго, што Ён ня толькі ломіць суботу, але і Айцом Сваім заве Бога, раўняючы Сябе да Бога.</verse>
				<verse number="19">На гэта Ісус сказаў: запраўды, запраўды кажу вам: Сын нічога ня можа рабіць Сам ад Сябе, калі ня будзе бачыць робячы Айца, бо што робіць Ён, тое й Сын робіць таксама.</verse>
				<verse number="20">Бо Ацец любіць Сына і паказвае Яму ўсё, што Сам робіць, дый пакажа Яму большыя дзеяньні, чым гэтыя, ажно дзівавацца будзеце.</verse>
				<verse number="21">Бо як Ацец уваскрашае ўмершых і ажыўляе, — так і Сын ажыўляе, каго хоча.</verse>
				<verse number="22">Бо Ацец і ня судзіць нікога, але ўвесь суд аддаў Сыну,</verse>
				<verse number="23">каб усе паважалі Сына, як паважаюць Айца. I хто не паважае Сына, не паважае і Айца, паслаўшага Яго.</verse>
				<verse number="24">Запраўды, запраўды кажу вам: хто слухае слова Маё і верыць Паслаўшаму Мяне, мае вечнае жыцьцё і на суд ня йдзе, але перайшоў ад сьмерці ў жыцьцё.</verse>
				<verse number="25">Запраўды, запраўды кажу вам: прыйдзе час, дый ужо прыйшоў, калі ўмершыя пачуюць голас Сына Божага і, пачуўшы, ажывуць.</verse>
				<verse number="26">Бо як Ацец мае жыцьцё ў Сабе, так і Сыну даў жыцьцё мець у Сабе;</verse>
				<verse number="27">і даў Яму ўладу й суд чыніць, бо Ён ёсьць Сын Чалавечы.</verse>
				<verse number="28">Ня дзівуйцеся гэтаму: бо прыйдзе час, калі ўсе, што ў магілах, пачуюць голас Сына Божага,</verse>
				<verse number="29">і выйдуць, што добрае чынілі, на ўваскрашэньне жыцьця, а што благое чынілі — на ўваскрашэньне суда.</verse>
				<verse number="30">Я нічога не магу рабіць Сам ад Сябе; як чую, так і суджу, і суд Мой праўдзівы, бо ня шукаю Маёй волі, але волі паслаўшага Мяне Айца.</verse>
				<verse number="31">Калі сьведчу Сам аб Сабе, то сьведчаньне Маё непраўдзівае.</verse>
				<verse number="32">Ёсьць другі, што сьведчыць аба Мне, і Я ведаю, праўдзівае тое сьведчаньне, якім Ён сьведчыць аба Мне.</verse>
				<verse number="33">Вы пасылалі да Іоана, і ён засьведчыў аб праўдзе.</verse>
				<verse number="34">Я-ж не ад чалавека прыймаю сьведчаньне, але кажу гэта, каб вы спасьліся.</verse>
				<verse number="35">Той быў сьветач, які гарэў і сьвяціў, а вы хацелі часіну пацешыцца пры сьвятле яго.</verse>
				<verse number="36">Я-ж маю сьведчаньне большае за Іоанава: бо дзеяньні, што Ацец даў Мне закончыць, самыя гэтыя дзеяньні, што Я чыню, сьведчаць аба Мне, што Ацец паслаў Мяне.</verse>
				<verse number="37">І Ацец, Які паслаў Мяне, Сам засьведчыў аба Мне. А вы ані голасу Яго ніколі ня чулі, ані аблічча Яго ня бачылі,</verse>
				<verse number="38">і ня маеце слова Яго, што ў вас было-б, бо ня верыце Таму, Каго Ён паслаў.</verse>
				<verse number="39">Перагледзьце Пісаньні: бо вы думаеце праз іх жыцьцё вечнае мець, і яны сьведчаць аба Мне.</verse>
				<verse number="40">Але вы ня хочаце прыйсьці да Мяне, каб мець жыцьцё.</verse>
				<verse number="41">Славы ад людзей не бяру,</verse>
				<verse number="42">але пазнаў вас: любві да Бога ня маеце ў сабе.</verse>
				<verse number="43">Я прыйшоў у імя Айца Майго, і ня прыймаеце Мяне, а калі-б другі прыйшоў у сваё імя, таго прыймеце.</verse>
				<verse number="44">Як вы можаце верыць, калі бярэцё славу адзін ад аднаго, а славы, што ад Аднаго Бога, ня шукаеце.</verse>
				<verse number="45">Ня думайце, што Я буду вінаваціць вас перад Айцом: ёсьць на вас абвінавальнік Майсей, на якога спадзяецёся.</verse>
				<verse number="46">Бо, каб вы верылі Майсею, то верылі-б і Мне, бо ён пісаў аба Мне.</verse>
				<verse number="47">Калі-ж яго пісаньням мя верыце, як Маім словам паверыце?</verse>
			</chapter>
			<chapter number="6">
				<verse number="1">Пасьля гэтага пайшоў Ісус на той бок мора Галілейскага, Тывэрыядзкага.</verse>
				<verse number="2">I пайшло за Ім многа народу, бо бачылі цуды, якія Ён рабіў з хворымі.</verse>
				<verse number="3">I ўзыйшоў Ісус на гару і там сядзеў з вучнямі Сваімі.</verse>
				<verse number="4">А блізка была Пасха, сьвята жыдоўскае.</verse>
				<verse number="5">Ісус, падняўшы вочы і ўгледзіўшы, што многа народу йдзе да Яго, кажа Піліпу: дзе нам купіць хлеба, каб іх накарміць?</verse>
				<verse number="6">Казаў жа Ён гэта выведываючы ў яго, бо Сам ведаў, што хацеў зрабіць.</verse>
				<verse number="7">Піліп адказаў Яму: ім на дзьвесьці дынараў мала будзе хлеба, каб кожнаму з іх дасталася хоць па крысе.</verse>
				<verse number="8">Адзін з вучняў Яго, Андрэй, брат Сымона Пятра, кажа Яму:</verse>
				<verse number="9">Тут ёсьць у аднаго хлопчыка пяць хлебаў ячменных і дзьве рыбы; але што гэта для такога множства?</verse>
				<verse number="10">Ісус сказаў: скажэце ім пасядаць. Была-ж на тым месцы густая трава. I вось пасядалі людзі лікам да пяцёх тысячаў.</verse>
				<verse number="11">І ўзяў Ісус хлебы і, аддаўшы хвалу, раздаў вучням, вучні сядзеўшым, так сама і рыбы, колькі хто хацеў.</verse>
				<verse number="12">I, як насыціліся, сказаў вучням сваім: зьбярэце астаўшыяся кускі, каб нічога не прапала.</verse>
				<verse number="13">I сабралі й напоўнілі дванаццаць карабоў кускамі ад пяцёх ячменных хлебаў, што асталіся ў еўшых.</verse>
				<verse number="14">Людзі-ж, што бачылі цуд, зроблены Ісусам, сказалі: гэта запраўды той прарок, што йдзе ў сьвет.</verse>
				<verse number="15">Ісус жа, ведаючы, што хочуць неўспадзеўкі прыйсьці і ўзяць Яго, каб зрабіць царом, ізноў адыйшоўся на гару адзін.</verse>
				<verse number="16">Калі настаў вечар, то вучні Яго зыйшлі да мора</verse>
				<verse number="17">і, увайшоўшы ў човен, паплылі на той бок мора ў Капэрнаум. Станавілася ўжо цёмна, а Ісус ня прыходзіў да іх.</verse>
				<verse number="18">Дуў моцны вецер, і мора хвалявалася.</verse>
				<verse number="19">Праплыўшы каля дваццацёх пяцёх ці трыццацёх стадыяў, яны ўбачылі Ісуса ідучы па моры і ўжо недалёка ад чаўна і спалохаліся.</verse>
				<verse number="20">Але Ён сказаў ім: гэта Я, ня бойцеся!</verse>
				<verse number="21">Яны захацелі ўзяць Яго ў човен, і зараз-жа човен прыстаў да берагу, куды плылі.</verse>
				<verse number="22">Назаўтрае народ, які стаяў на тым баку мора і бачыў, што там ня было другога чаўна, апрача аднаго, у які ўвашлі вучні Яго, і што Ісус не ўваходзіў у човен з вучнямі Сваімі, але адплылі адны вучні Яго,</verse>
				<verse number="23">другія-ж чаўны прыйшлі з Тывэрыяды, непадалёк ад таго месца, дзе елі хлеб на багаслаўленьне Госпада;</verse>
				<verse number="24">вось-жа, калі народ угледзіў, што тут няма ні Ісуса, ні вучняў Яго, то ўвайшлі ў човен і прыплылі ў Капэрнаум, шукаючы Ісуса,</verse>
				<verse number="25">і, знайшоўшы Яго на тым баку мора, сказалі Яму: Равві: калі Ты сюды прыйшоў?</verse>
				<verse number="26">I адказаў ім Ісус і сказаў: запраўды, запраўды кажу вам: шукаеце Мяне не затым, што бачылі цуд, але затым, што елі хлеб і насыціліся;</verse>
				<verse number="27">працуйце-ж не дзеля ежы, што зьніштажаецца, але дзеля ежы, што астаецца ў жыцьцё вечнае, якое дасьць вам Сын Чалавечы, бо на Ім паклаў пячаць Сваю Ацец Бог.</verse>
				<verse number="28">Яны-ж сказалі Яму: што нам рабіць, каб рабіць дзелы Божыя?</verse>
				<verse number="29">	I адказаў ім Ісус і сказаў: вось дзелы Бога: каб вы ўверавалі ў Таго, Каго Ён паслаў.</verse>
				<verse number="30">Яны-ж сказалі Яму: якіж Ты дасі знак, каб мы бачылі й паверылі Табе? што Ты чыніш?</verse>
				<verse number="31">Бацькі нашыя елі манну ў пустыні і насыціліся, паводле напісанага: «хлеб з неба даў ім есьці». (Пс 77:24)</verse>
				<verse number="32">Ісус жа сказаў ім: Запраўды, запраўды кажу вам: не Майсей даў вам хлеб з неба, але Ацец Мой дае вам праўдзівы хлеб з неба;</verse>
				<verse number="33">бо хлеб Божы ёсьць той, што зыходзіць з неба і дае жыцьцё сьвету.</verse>
				<verse number="34">Яны-ж сказалі Яму: Госпадзе! давай нам заўсёды такі хлеб.</verse>
				<verse number="35">Ісус жа сказаў ім: Я ёсьць хлеб жыцьця; хто прыходзе да Мяне, ня будзе галодны, і хто веруе ў Мяне, ня будзе прагнуць ніколі.</verse>
				<verse number="36">Але Я сказаў вам, што й бачылі Мяне, і ня верыце.</verse>
				<verse number="37">Усё, што дае Мне Ацец, да Мяне прыйдзе, і таго, хто прыходзе да Мяне, ня выганю вон,</verse>
				<verse number="38">бо Я зыйшоў з неба не дзеля таго, каб чыніць Маю волю, але волю паслаўшага Мяне Айца;</verse>
				<verse number="39">воля-ж паслаўшага Мяне Айца ёсьць тая, каб з таго, што Ён Мне даў, нічога не загубіць, але ўваскрасіць усё гэнае ў апошні дзень;</verse>
				<verse number="40">воля паслаўшага Мяне ёсьць тая, каб кожны, хто бачыць Сына і веруе ў Яго, меў жыцьцё вечнае, і Я ўваскрашу Яго ў апошні дзень.</verse>
				<verse number="41">Жыды ж гудзелі проці Яго, што сказаў: Я ёсьць хлеб што з неба зыйшоў,</verse>
				<verse number="42">і гаварылі: ці ня Ісус гэта, сын Язэпаў, бацьку й матку якога ведаем? Як жа Ён кажа: Я зыйшоў з неба?</verse>
				<verse number="43">Ісус жа адказаў ім і сказаў: ня гудзеце міжы сабою;</verse>
				<verse number="44">ніхто ня можа прыйсьці да Мяне, калі яго ня прывабіць Ацец, што паслаў Мяне, і Я ўваскрашу яго ў апошні дзень.</verse>
				<verse number="45">Напісана ў прарокау: і будуць усе навучаны Богам. Кожын, чуючы ад Айца і навучыўшыся, прыходзіць да Мяне. (Ісая 54:13)</verse>
				<verse number="46">Не затым, каб нехта бачыў Айца апрача Таго, хто ад Бога: той бачыў Айца.</verse>
				<verse number="47">Запраўды, запраўды кажу вам: хто веруе ў Мяне, мае вечнае жыцьцё.</verse>
				<verse number="48">Я хлеб жыцьця.</verse>
				<verse number="49">Бацькі вашыя елі манну ў пустыні і паўміралі,</verse>
				<verse number="50">хлеб жа, які з неба зыходзе, такі, што не памрэ, хто есьць яго.</verse>
				<verse number="51">Я — хлеб жывы, што зыйшоў з неба: хто есьць хлеб гэты, жыць будзе вечна. Хлеб жа, які Я дам, ёсьць Цела Маё, каторае Я аддам за жыцьцё сьвету.</verse>
				<verse number="52">I спрачаліся між сабою жыды, кажучы: як Ён можа даць нам есьці цела Сваё?</verse>
				<verse number="53">Ісус жа сказаў ім: запраўды, запраўды кажу вам: калі ня будзеце есьці цела Сына Чалавечага і піць крыві Яго, то ня будзеце мець у сабе жыцьця.</verse>
				<verse number="54">Хто есьць цела Маё і п’е кроў Маю, мае жыцьцё вечнае, і Я ўваскрашу яго ў апошні дзень.</verse>
				<verse number="55">Бо цела Маё запраўды ёсьць ежа, і кроў Мая запраўды ёсьць піта;</verse>
				<verse number="56">і хто есьць цела Маё і п’е кроў Маю, ува Мне ёсьць і Я ў ім.</verse>
				<verse number="57">Як паслаў Мяне жывы Ацец, і Я жыву Айцом, так і хто есьць Мяне, жыць будзе Мною;</verse>
				<verse number="58">гэта-ж і ёсьць хлеб, што з неба зыйшоў. Ня так, як бацькі вашыя елі манну і паўміралі: хто есьць хлеб гэты, жыць будзе вечна.</verse>
				<verse number="59">Гэтае казаў Ён у школе, навучаючы ў Капэрнауме.</verse>
				<verse number="60">Многія з вучняў Яго, чуючы гэтае, казалі: жорсткае гэта слова. Хто можа слухаць яго?</verse>
				<verse number="61">Ісус жа, ведаючы ў Сабе, што вучні Яго гудзяць аб гэтым, сказаў ім: ці гэтае вас спакушае?</verse>
				<verse number="62">а як угледзіце Сына Чалавечага ўзыходзячы туды, дзе быў раней?</verse>
				<verse number="63">Дух жывіць, цела-ж нічога ня вартае; словы, якія вам кажу, ёсьць дух і жыцьцё;</verse>
				<verse number="64">але ёсьць некаторыя сярод вас, што ня веруюць. Бо Ісус наперад ведаў, што ёсьць няверуючыя, і хто здрадзіць Яго.</verse>
				<verse number="65">I сказаў: дзеля гэтага-ж і казаў Я вам, што ніхто ня можа прыйсьці да Мяне, калі яму ня будзе дадзена Айцом Маім.</verse>
				<verse number="66">3 таго часу многія з вучняў Яго пайшлі назад і ўжо не хадзілі з Ім.</verse>
				<verse number="67">Тады Ісус сказаў дванаццацём: ці ня хочаце і вы адыйсьціся?</verse>
				<verse number="68">I адказаў Яму Сымон Пётр: Госпадзе! да каго нам ісьці? Ты маеш словы вечнага жыцьця;</verse>
				<verse number="69">і мы паверылі і пазналі, што Ты Хрыстос, Сын Бога жывога.</verse>
				<verse number="70">Ісус адказаў ім: ці ня вас дванаццацёх выбраў Я? Але адзін з вас злы дух.</verse>
				<verse number="71">Гэтае гаварыў Ён пра Юду Сымонавага Іскарыёта, бо гэты хацеў прадаць Яго, адзін з дванаццацёх.</verse>
			</chapter>
			<chapter number="7">
				<verse number="1">Пасьля гэтага Ісус хадзіў па Галілеі; па Юдэі не хацеў хадзіць, бо Жыды шукалі, як бы забіць Яго.</verse>
				<verse number="2">Блізка-ж было сьвята жыдоўскае кучкі.</verse>
				<verse number="3">Тады браты Яго сказалі Яму: ідзі адгэтуль і пайдзі ў Юдэю, каб і вучні Тваі бачылі дзеяньні, якія Ты чыніш.</verse>
				<verse number="4">Бо ніхто ня робіць нічога ўкрадкам, але сам стараецца быць вядомым. Калі робіш гэткае, дык пакажы Сябе сьвету;</verse>
				<verse number="5">бо і браты Яго ня веравалі ў Яго.</verse>
				<verse number="6">Ісус жа сказаў ім: Мой час яшчэ ня прыйшоў, а для вас заўсёды час;</verse>
				<verse number="7">вас сьвет ня можа ненавідзець, а Мяне ненавідзіць, бо Я сьведчу аб ім, што ўчынкі яго благія.</verse>
				<verse number="8">Ідзеце вы на гэтае сьвята, а Я яшчэ не пайду на гэтае сьвята, бо Мой час яшчэ не настаў.</verse>
				<verse number="9">I, сказаўшы гэтае ім, астаўся ў Галілеі.</verse>
				<verse number="10">Але, як пайшлі браты Яго, тады і Ён пайшоў на сьвята, ня яўна, але як-быццам патайна.</verse>
				<verse number="11">Жыды-ж шукалі Яго на сьвяце й пыталіся: дзе Ён?</verse>
				<verse number="12">I многа шуму было дзеля Яго ў народзе: адны казалі, што Ён добры, а другія казалі: не, бо зводзіць народ.</verse>
				<verse number="13">Але-ж ніхто не гаварыў аб Ім яўна, бо баяліся Жыдоў.</verse>
				<verse number="14">У палове-ж сьвята ўвайшоў Ісус у царкву і навучаў.</verse>
				<verse number="15">І дзівіліся Жыды, кажучы: як Ён ведае Пісаньні, ня вучыўшыся?</verse>
				<verse number="16">Ісус жа адказаў ім і сказаў: Маё вучэньне не Маё, але Паслаўшага Мяне;</verse>
				<verse number="17">хто хоча волю Яго чыніць, той даведаецца аб навуцы, ці ад Бога яна, ці Я Сам ад Сябе гавару.</verse>
				<verse number="18">Хто гаворыць сам ад сябе, той шукае для сябе славы, а хто шукае славы Паслаўшага яго, той праведны, і няма ў ім няпраўды.</verse>
				<verse number="19">Ці ня даў вам Майсей закону, і ніхто ня жыве па закону. За што хочаце забіць Мяне?</verse>
				<verse number="20">Народ адказаў: ці ня дэман у Табе? Хто імкнецца забіць Цябе?</verse>
				<verse number="21">Ісус казаў далей: адно дзела зрабіў Я, і вы ўсе дзівуецеся;</verse>
				<verse number="22">Майсей даў вам абразаньне; хоць яно і не ад Майсея, але ад бацькоў, і ў суботу вы абразаеце чалавека;</verse>
				<verse number="23">калі ў суботу абразаецца чалавек, каб ня быў парушаны закон Майсеяў, — чаму ж нездаволены вы Мною, што Я аздаравіў чалавека ў суботу?</verse>
				<verse number="24">Ня судзіце па выгляду, але судзіце судом справядлівым.</verse>
				<verse number="25">Іншыя-ж з ерузалімцаў казалі: ці ж гэта ня Той, Якога шукаюць, каб забіць?</verse>
				<verse number="26">Вось Ён кажа яўна, і нічога ня кажуць Яму; ці не пераканаліся начальнікі, што Ён запраўды Хрыстос?</verse>
				<verse number="27">Але мы ведаем Яго, адкуль Ён; калі-ж прыйдзе Хрыстос, ніхто ня будзе ведаць, адкуль Ён.</verse>
				<verse number="28">I крыкнуў тады Ісус у царкве, навучаючы і кажучы: і Мяне ведаеце, і ведаеце адкуль Я, і прыйшоў Я ня Сам ад Сябе, але праўдзівы Той, што паслаў Мяне, ды Яго вы ня ведаеце;</verse>
				<verse number="29">Я ведаю Яго, бо Я ад Яго, і Ён паслаў Мяне.</verse>
				<verse number="30">І шукалі, як бы ўзяць Яго, але ніхто не ўзлажыў на Яго рукі, бо яшчэ ня прыйшоў Яго час.</verse>
				<verse number="31">Многія-ж з народу ўверавалі ў Яго і казалі: калі прыйдзе Хрыстос, няўжо-ж Ён зробіць больш цудаў, чымся гэты зрабіў?</verse>
				<verse number="32">Чулі фарысэі такія гутаркі аб Ім у народзе; і паслалі фарысэі й архірэі слуг сваіх, каб узялі Яго.</verse>
				<verse number="33">Ісус жа сказаў ім: яшчэ нядоўга Мне быць з вамц і пайду да Паслаўшага Мяне.</verse>
				<verse number="34">Будзеце шукаць Мяне і ня знойдзеце, і дзе буду Я, туды вы ня можаце прыйсьці.</verse>
				<verse number="35">I гаварылі жыды паміж сабою: куды Ён хоча йсьці, што мы ня знойдзем Яго? Ці не да грэцкага рассяленьня хоча йсьці і навучаць Грэкаў?</verse>
				<verse number="36">Што маюць значыць гэтыя словы, якія Ён сказаў: «будзеце шукаць Мяне і ня знойдзеце, і дзе буду Я, туды вы ня можаце прыйсьці?»</verse>
				<verse number="37">У апошні-ж вялікі дзень сьвята Ісус стаяў і клікаў, кажучы: хто смагу мае, ідзі да Мяне і пі.</verse>
				<verse number="38">Хто веруе ў Мяне, у таго, як сказана ў Пісаньні, з жывата пацякуць рэкі вады жывое.</verse>
				<verse number="39">Гэтае сказаў Ён аб Духу, якога меліся прыняць веруючыя ў Яго: бо ня было йшчэ на іх Духа Сьвятога, бо ня быў яшчэ Ісус услаўлены.</verse>
				<verse number="40">Многія з народу, чуўшы гэтыя словы, казалі: запраўды, Ён прарок.</verse>
				<verse number="41">Другія гаварылі: гэта Хрыстос. А іншыя гаварылі: ці ж з Галілеі прыйдзе Хрыстос?</verse>
				<verse number="42">Ці-ж ня сказана ў Пісаньні, што Хрыстос прыйдзе з сяменьня Давідавага і Віфлеему, з сяла, скуль быў Давід?</verse>
				<verse number="43">Дык вось узьнялася аб Ім у людзей спрэчка.</verse>
				<verse number="44">Некаторыя-ж з іх хацелі ўзяць Яго, але ніхто не падняў на Яго рукі.</verse>
				<verse number="45">I вярнуліся слугі да архірэяў і фарысэяў, і тыя спыталіся: чаму вы не прывялі Яго?</verse>
				<verse number="46">Слугі адказалі: ніколі чалавек не гаварыў так, як гэты чалавск.</verse>
				<verse number="47">Фарысэі сказалі ім: няўжо-ж і вас зьвялі?</verse>
				<verse number="48">Ці паверыў у Яго хто з начальнікаў і фарысэяў?</verse>
				<verse number="49">Бо пракляты гэты народ, што ня ведае закону.</verse>
				<verse number="50">Кажа ім Нікадэм, адзін з іхніх, што прыходзіў быў да Яго ўначы:</verse>
				<verse number="51">ці судзіць закон наш чалавека, ня выслухаўшы перш яго і не даведаўшыся, што ён робіць?</verse>
				<verse number="52">На гэтае адказалі і сказалі яму: ці і ты не з Галілеі? пашукай і пабач, што з Галілеі прарок ня прыходзіў.</verse>
				<verse number="53">I разыйшліся да дому.</verse>
			</chapter>
			<chapter number="8">
				<verse number="1">Ісус жа пайшоў на гару Аліўную.</verse>
				<verse number="2">Нараніцы-ж ізноў прыйшоў у царкву, і ўвесь народ ішоў да Яго. Ён сеў і навучаў іх.</verse>
				<verse number="3">Тут кніжнікі і фарысэі прывялі да Яго жанчыну, злоўленую на чужаложстве, і, паставіўшы яе пасярэдзіне,</verse>
				<verse number="4">сказалі Яму: Настаўнік, гэта жанчына злоўлена на чужаложстве,</verse>
				<verse number="5">а Майсей у законе загадаў нам пабіваць гэткіх каменьнем. Ты-ж што скажаш?</verse>
				<verse number="6">Гаварылі-ж гэта спакушаючы Яго, каб знайсьці што-небудзь дзеля абвінавачаньня Яго. Але Ісус, нагнуўшыся, пісаў пальцам на зямлі.</verse>
				<verse number="7">Калі-ж яны не пераставалі пытацца ў Яго, то, падняўшыся, сказаў ім: хто з вас бязгрэшны, першы кінь камень у яе.</verse>
				<verse number="8">I, зноў нагнуўшыся, пісаў на зямлі.</verse>
				<verse number="9">Яны-ж, пачуўшы гэтае і дакараныя сумленьнем, павыходзілі адзін за адным, пачынаючы ад старшых аж да апошніх; застаўся адзін Ісус і жанчына, што стаяла пасярэдзіне.</verse>
				<verse number="10">Ісус, падняўшыся і ня бачучы нікога апрача жанчыны, сказаў ёй: жанчына! дзе тваі абвініцелі? Ніхто не асудзіў цябе?</verse>
				<verse number="11">Яна адказала: ніхто, Госпадзе! Ісус жа сказаў ёй: і Я не асуджаю цябе: ідзі і больш не грашы.</verse>
				<verse number="12">Зноў кажа Ісус да народу: Я сьвятло сьвету; хто пойдзе за Мною, той ня будзе хадзіць у цемры, але меціме сьвятло жыцьця.</verse>
				<verse number="13">Тады фарысэі сказалі Яму: Ты Сам аб Сабе сьведчыш, ды непраўдзівае сьвядоцтва Тваё.</verse>
				<verse number="14">Адказаў ім Ісус і сказаў: калі Я і Сам аб Сабе сьведчу, то сьвядоцтва Маё справядлівае, бо Я ведаю, адкуль прыйшоў і куды іду; а вы ня ведаеце, адкуль Я і куды іду.</verse>
				<verse number="15">Вы судзіце па целу; Я ня суджу нікога.</verse>
				<verse number="16">А калі і суджу Я, то суд Мой справядлівы, бо Я не адзін, але Я і Ацец, што паслаў Мяне.</verse>
				<verse number="17">I ў законе-ж вашым напісана, што сьведчаньне двох чалавек справядлівае. (Другазак. 19:15)</verse>
				<verse number="18">Я Сам сьведчу аб Сабе і сьведчыць аба Мне Ацец, які паслаў Мяне.</verse>
				<verse number="19">Тады сказалі Яму: дзе Ацец Твой? Ісус адказаў ім: вы ня ведаеце ні Мяне, ні Айца Майго. Калі-б вы ведалі Мяне, ведалі б і Айца Майго.</verse>
				<verse number="20">Гэтыя словы гаварыў Ісус ля скарбніцы, калі вучыў у царкве; і ніхто ня ўзяў Яго, бо яшчэ ня прыйшоў час яго.</verse>
				<verse number="21">I ізноў сказаў ім Ісус: Я адыходжу, і будзеце шукаць Мяне; і паўміраеце ў грэху сваім. Куды іду Я, вы прыйсьці ня можаце.</verse>
				<verse number="22">Жыды-ж гаварылі: ці не заб'е Ён Сябе Сам, што кажа: куды Я іду, вы ня можаце прыйсьці?</verse>
				<verse number="23">I сказаў ім: вы ад нізу, Я-ж з вышыні; вы з гэтага сьвету, Я ня з гэтага сьвету;</verse>
				<verse number="24">сказаў жа Я вам, што паўміраеце ў грахох вашых; бо калі не паверыце, што гэта Я, то памрэцё ў грахох вашых.</verse>
				<verse number="25">Яны-ж сказалі Яму: хтож Ты? I сказаў ім Ісус: Адпачатны, як і кажу вам;</verse>
				<verse number="26">многа маю гаварыць аб вас і судзіць; але Той, што паслаў Мяне, справядлівы, што Я чуў ад Яго, тое й кажу сьвету.</verse>
				<verse number="27">Не зразумелі, што Ён гаварыў ім аб Айцу.</verse>
				<verse number="28">I сказаў ім Ісус: як падыймеце Сына Чалавечага, тады даведаецеся, што гэта Я і што нічога ня роблю ад Сябе, але як наўчыў Мяне Ацец Мой, так і гавару.</verse>
				<verse number="29">I са Мною Той, што паслаў Мяне: Ацец не пакінуў Мяне аднаго, бо Я заўсёды роблю тое, што падабаецца Яму.</verse>
				<verse number="30">Калі Ён гаварыў гэтае, многія ўверавалі ў Яго.</verse>
				<verse number="31">Тады сказаў Ісус увераваўшым у Яго Жыдом: калі астанецёся ў слове Маім, дык запраўды вы вучні Mаі.</verse>
				<verse number="32">I пазнаеце праўду, і праўда зробіць вас вольнымі.</verse>
				<verse number="33">Яму адказалі: мы семя Аўраама і нікому ніколі ня былі рабамі; як жа Ты кажаш: станецеся вольнымі.</verse>
				<verse number="34">Ісус адказаў ім: запраўды, запраўды кажу вам: усякі, хто грашыць, ёсьць нявольнік грэху.</verse>
				<verse number="35">Але раб ня жыве ў доме вечна: сын астаецца вечна.</verse>
				<verse number="36">Дык вось, калі Сын вызваліць вас, то запраўды вольнымі будзеце.</verse>
				<verse number="37">Ведаю, што вы семя Аўраама, аднак жа шукаеце, каб забіць Мяне, бо слова Маё не ўмяшчаецца ў вас.</verse>
				<verse number="38">Я кажу тое, што бачыў у Айца Майго, а вы робіце тое, што бачылі ў айца вашага.</verse>
				<verse number="39">Яны адказалі Яму і сказалі: ацец наш — Аўраам. Ісус сказаў ім: калі-б вы былі дзеці Аўраама, то рабілі бы ўчынкі Аўраамавы.</verse>
				<verse number="40">А цяпер шукаеце, як забіць Мяне, чалавека, што сказаў вам праўду, якую чуў ад Бога; Аўраам гэтага не рабіў.</verse>
				<verse number="41">Вы робіце ўчынкі айца вашага. На гэтае сказалі Яму: мы не з распусты роджаны; аднаго Айца маем, Бога.</verse>
				<verse number="42">Ісус сказаў ім: калі-б Бог быў ваш Ацец, то вы любілі-б Мяне, бо Я з Бога выйшаў і прыходжу; бо Я ня Сам ад Сябе прыйшоў, але Ён паслаў Мяне.</verse>
				<verse number="43">Чаму вы не разумееце гутаркі Мае? Бо ня можаце слышаць слова Майго.</verse>
				<verse number="44">Ваш ацец д'ябал, і вы хочаце выпаўняць жаданыіі айца вашага. Ён быў душагуб ад пачатку і ня ўстоіў у праўдзе; бо яе няма ў ім. Калі ен гаворыць брахню, гаворыць сваё, бо ён брахун і бацька ілжы.</verse>
				<verse number="45">А як Я праўду гавару, то ня верыце Мне.</verse>
				<verse number="46">Хто з вас дакажа Мой грэх? Калі-ж Я гавару праўду, чаму вы ня верыце Мне?</verse>
				<verse number="47">Хто ад Бога, той слухае словы Божыя; вы затым ня слухаеце, што вы не ад Бога.</verse>
				<verse number="48">На гэтае адказалі Яму Жыды і сказалі: ці-ж няпраўду мы кажам, што Ты Самаранін, і што злы дух у Табе?</verse>
				<verse number="49">Ісус адказаў: у ва Мне дэмана няма; але Я паважаю Айца Свайго, а вы зьняважаеце Мяне.</verse>
				<verse number="50">Дый Я-ж ня шукаю славы для Мяне; ёсьць Той, што шукае і судзіць.</verse>
				<verse number="51">Запраўды, запраўды кажу вам: хто выпаўняе слова Маё, ня ўгледзіць сьмерці давеку.</verse>
				<verse number="52">Жыды сказалі Яму: цяпер даведаліся мы, што ў Табе дэман. I Аўраам памёр, і прарокі, а Ты кажаш: хто выпаўніць слова Маё, той не спазнае сьмерці давеку.</verse>
				<verse number="53">Няўжо-ж Ты большы за айца нашага Аўраама, які ўмёр? і прарокі ўмярлі: за каго Ты Сябе выдаеш?</verse>
				<verse number="54">Ісус адказаў: калі Я Сам Сябе выслаўляю, то слава Мая нішто. Мяне выслаўляе Ацец Мой, аб каторым вы гаворыце, што Ён Бог ваш.</verse>
				<verse number="55">I вы не пазналі Яго, а Я знаю Яго, і калі скажу, што ня знаю Яго, то буду падобны да вас брахун. Але Я знаю Яго і выпаўняю слова Яго.</verse>
				<verse number="56">Аўраам, ацец ваш, рад быў бачыць дзень Мой; і ўгледзіў і ўцешыўся.</verse>
				<verse number="57">На гэтае сказалі Яму Жыды: Табе няма яшчэ пяцідзесяцёх гадоў, і Ты бачыў Аўраама?</verse>
				<verse number="58">Ісус адказаў ім: запраўды, запраўды кажу вам: перш, чымся нарадзіўся Аўраам, быў Я.</verse>
				<verse number="59">Тады ўзялі каменьні, каб кінуць у Яго, але Ісус укрыўся і выйшаў з царквы, прайшоўшы між імі; і пайшоў далей.</verse>
			</chapter>
			<chapter number="9">
				<verse number="1">I, праходзячы, угледзіў чалавека сьляпога ад нараджэньня.</verse>
				<verse number="2">Вучні Яго спыталіся ў Яго: Равві! хто саграшыў: ён, ці бацькі яго, што ўрадзіўся сьляпы?</verse>
				<verse number="3">Ісус адказаў: не саграшыў ані ён, ані бацькі яго, але дзеля выяўленьня ў ім дзел Божых.</verse>
				<verse number="4">Мне трэба рабіць дзела Таго, што паслаў Мяне, пакуль дзень; надыходзе ноч, калі ніхто ня можа рабіць.</verse>
				<verse number="5">Пакуль Я на сьвеце, Я сьвятло сьвету.</verse>
				<verse number="6">Сказаўшы гэта, Ён плюнуў на зямлю, зрабіў з сьліны балота й памазаў ім вочы сьляпому</verse>
				<verse number="7">дый сказаў яму: пайдзі, умыйся ў купальні Сілаам (што тлумачыцца: Пасланы). Той пайшоў і ўмыўся і прыйшоў відзючы.</verse>
				<verse number="8">Суседзі-ж і тыя, што бачылі яго раней, як быў сьляпы, гаварылі: ці-ж ня той гэта, што сядзеў і жабраваў?</verse>
				<verse number="9">Іншыя казалі: гэта ён, а іншыя — падобны да яго; ён жа казаў: гэта я.</verse>
				<verse number="10">Дык пыталіся ў яго: як адчыніліся вочы твае?</verse>
				<verse number="11">І той адказаў і сказаў: Чалавек, званы Ісусам, зрабіў балота, памазаў вочы мае і сказаў мне: пайдзі ў купальню Сілаам і ўмыйся. Я пайшоў, умыўся і стаў відзець.</verse>
				<verse number="12">Дык сказалі яму: дзе Ён? Ён адказаў: Ня ведаю.</verse>
				<verse number="13">Павялі гэтага былога сьляпога да фарысэяў.</verse>
				<verse number="14">А была субота, калі Ісус зрабіў балота і адчыніў яму вочы.</verse>
				<verse number="15">I пыталіся ў яго ізноў фарысэі, як ён стаў бачыць. Ён жа сказаў ім: балота палажыў Ён на вочы мае, і я ўмыўся і віджу.</verse>
				<verse number="16">Дык некаторыя з фарысэяў гаварылі: не ад Бога гэты чалавек, бо не шануе суботы. Другія казалі: як можа чалавек грэшны рабіць гэткія цуды? I была між імі спрэчка.</verse>
				<verse number="17">I зноў кажуць сьляпому: а ты што скажаш аб Ім, што Ён табе адчыніў вочы? Той адказаў: гэта прарок.</verse>
				<verse number="18">Жыды-ж не паверылі, што ён быў сьляпы і стаў відзець, пакуль не паклікалі бацькоў аздароўленага</verse>
				<verse number="19">і спыталіся ў іх: ці гэта сын ваш, аб якім вы кажаце, што ён радзіўся сьляпы? Як жа ён цяпер бачыць?</verse>
				<verse number="20">Бацькі яго адказалі ім і сказалі: мы ведаем, што ён наш сын, і што ён радзіўся сьляпы;</verse>
				<verse number="21">а як цяцер бачыць, ня ведаем: таксама, хто адчыніў яму, вочы, мы ня ведаем: сам ён дарослы, самога спытайцеся; няхай сам аб сабе скажа.</verse>
				<verse number="22">Так адказалі бацькі яго, бо баяліся Жыдоў, бо Жыды згаварыліся ўжо, каб таго, хто прызнае Яго за Хрыста, адлучыць ад школы.</verse>
				<verse number="23">Дзеля гэтага бацькі яго сказалі: ён дарослы, у самога спытайцеся.</verse>
				<verse number="24">I вось другі раз паклікалі чалавека, што быў сьляпы, і сказалі яму: аддай славу Богу: мы ведаем, што чалавек той грэшнік.</verse>
				<verse number="25">Ён жа адказаў ім і сказаў: ці Ён грэшны, ня ведаю, адно ведаю, што я быў сьляпы, а цяпер бачу.</verse>
				<verse number="26">Дык ізноў сказалі яму: што Ён зрабіў з табою? Як адчыніў вочы?</verse>
				<verse number="27">Адказаў ім: я ўжо сказаў вам; вы ня слухалі; што яшчэ хочаце чуць? Няўжо-ж вы хочаце зрабіцца Яго вучнямі?</verse>
				<verse number="28">Яны ж дакаралі яго, кажучы: гэта ты вучань Яго, мыж Майсеявы вучні.</verse>
				<verse number="29">Мы ведаем, што з Майсеем гаварыў Бог; аб Ім жа ня ведаем, адкуль Ён.</verse>
				<verse number="30">I адказаў ім чалавек гэты і сказаў: гэта й дзівіць мяне, што вы ня ведаеце, адкуль Ён, а Ён адчыніў мне вочы;</verse>
				<verse number="31">але мы ведаем, што грэшнікаў Бог ня слухае; але хто славіць Бога і выпаўняе волю Яго, таго слухае.</verse>
				<verse number="32">Ад веку ня чуваць было, каб хто адчыніў вочы сьляпому ад нараджэньня.</verse>
				<verse number="33">Каб Ён ня быў ад Бога, дык ня мог бы нічога рабіць.</verse>
				<verse number="34">Яму адказалі і сказалі: у грахох ты ўвесь урадзіўся і ты нас вучыш? I выгналі яго вон.</verse>
				<verse number="35">Ісус, дачуўшыся, што выгналі яго вон, і знайшоўшы яго, сказаў яму: ці верыш ты ў Сына Божага?</verse>
				<verse number="36">Той жа адказаў і сказаў: а хто Ён, Госпадзе, каб мне верыць у Яго?</verse>
				<verse number="37">Ісус сказаў яму: і ты бачыў Яго, і той, што гаворыць з табою, — гэта Ён.</verse>
				<verse number="38">Ён жа сказаў: верую, Госпадзе! і пакланіўся Яму.</verse>
				<verse number="39">I сказаў Ісус: на суд прыйшоў Я ў сьвет гэты, каб сьляпыя бачылі, а тыя, што бачаць, зрабіліся сьляпымі.</verse>
				<verse number="40">Пачуўшы гэтае, некаторыя з фарысэяў, што былі з Ім, сказалі Яму: няўжо-ж і мы сьляпыя?</verse>
				<verse number="41">Ісус сказаў ім: калі-б вы былі сьляпыя, то ня мелі-б грэху на сабе; але як вы кажаце, што бачыце, то грэх астаецца на вас.</verse>
			</chapter>
			<chapter number="10">
				<verse number="1">Запраўды, запраўды кажу вам: хто не дзьвярыма ўваходзіць у авечы двор, але пералазіць інакш, той злодзей і разбойнік.</verse>
				<verse number="2">А хто ўваходзіць дзьвярыма, той пастыр авечак,</verse>
				<verse number="3">яму прыдзьвернік адчыняе, і авечкі слухаюцца голасу яго, і ён кліча сваіх авец па іменьню і выводзіць іх;</verse>
				<verse number="4">і, калі выведзе сваіх авечак, ідзе перад імі, і авечкі йдуць за ім, бо ведаюць голас яго;</verse>
				<verse number="5">за чужым жа ня пойдуць, але ўцякуць ад яго, бо ня ведаюць чужога голасу.</verse>
				<verse number="6">Гэту прыповесьць сказаў ім Ісус, але яны не зразумелі, што такое Ён гаварыў ім.</verse>
				<verse number="7">I вось ізноў сказаў ім Ісус: запраўды, запраўды кажу вам, што Я дзьверы авечак.</verse>
				<verse number="8">Усе, колькі іх ні прыходзіла перада Мною, — зладзеі ды разбойнікі, але авечкі не паслухаліся іх.</verse>
				<verse number="9">Я — дзьверы; хто ўвойдзе праз Мяне, спасён будзе, і ўвойдзе і выйдзе і пашу знойдзе.</verse>
				<verse number="10">Злодзей прыходзіць толькі дзеля таго, каб украсьці, забіць і загубіць. Я прыйшоў, каб мелі жыцьцё і мелі балей.</verse>
				<verse number="11">Я пастыр добры: добры пастыр аддае жыцьцё сваё за авец,</verse>
				<verse number="12">а найміт, які ня пастыр, для якога авечкі не свае, бачыць, як прыходзе воўк, і пакідае авец і ўцякае: і воўк хапае іх і разганяе авец.</verse>
				<verse number="13">Найміт жа ўцякае, бо ён найміт і ня турбуецца аб авечках.</verse>
				<verse number="14">Я добры пастыр і ведаю, хто мае, — і мае ведаюць Мяне.</verse>
				<verse number="15">Як Ацец ведае Мяне, так і Я ведаю Яго і жыцьцё Маё аддаю за авец.</verse>
				<verse number="16">Маю Я і іншых авечак, што ня з гэтага двара, і гэных трэба Мне прывесьці, каб і Яны пачулі голас Мой. І станецца адно стада і адзін пастыр.</verse>
				<verse number="17">За тое любіць Мяне Ацец, што кладу жыцьцё Маё, каб ізноў узяць яго.</verse>
				<verse number="18">Ніхто не адыймае яго ў Мяне, але Я сам аддаю яго: бо маю ўладу аддаць яго і ўладу ізноў узяць яго. Гэты загад дастаў я ад Айца Майго.</verse>
				<verse number="19">Ад гэтых словаў ізноў узьнялася між Жыдамі спрэчка.</verse>
				<verse number="20">Многія з іх гаварылі: Ён мае ў сабе дэмана і шалее: што вы слухаеце Яго?</verse>
				<verse number="21">Другія казалі: гэта словы не апанаванага дэманам, ці-ж можа дэман адчыняць вочы сьляпым?</verse>
				<verse number="22">I было тады ў Ерузаліме сьвята абнаўленьня, і была зіма.</verse>
				<verse number="23">I хадзіў Ісус у царкве ў портыку Салямонавым.</verse>
				<verse number="24">Жыды-ж абступілі Яго і казалі Яму: дакуль будзеш нас марочыць? Калі Ты Хрыстос, скажы нам проста.</verse>
				<verse number="25">I адказаў ім Ісус: Я сказаў вам, і ня верыце; дзелы, што роблю ў імя Айца Майго, яны сьведчаць аба Мне.</verse>
				<verse number="26">Але вы ня верыце, бо вы не з маіх авец, як Я ўжо сказаў вам;</verse>
				<verse number="27">авечкі мае слухаюцца голасу Майго, і Я ведаю іх, і яны ідуць за Мною,</verse>
				<verse number="28">і ніхто ня вырве іх з рукі Маёй. I Я даю ім жыцьцё вечнае, і не загінуць давеку.</verse>
				<verse number="29">Ацец Мой, які даў Мне іх, большы за ўсіх, і ніхто ня можа вырваць іх з рукі Айца Майго.</verse>
				<verse number="30">Я і Ацец — адно.</verse>
				<verse number="31">Тут ізноў Жыды ўхапілі каменьні, каб пабіць Яго.</verse>
				<verse number="32">Ісус адказаў ім: многа добрых учынкаў паказаў Я вам ад Айца Майго; за каторы-ж з іх хочаце Мяне каменаваць?</verse>
				<verse number="33">Жыды адказалі Яму, мовячы: не за добрае дзела хочам біць Цябе каменьмі, але за тое, што Ты абражаеш Бога, ды што Ты, будучы чалавекам, робіш Сябе Богам.</verse>
				<verse number="34">Ісус адказаў ім: ці не напісана ў законе вашым: Я сказаў — вы богі.</verse>
				<verse number="35">Калі Ён назваў багамі тых, да каторых было слова Божае (дый ня можа быць парушана Пісаньне),</verse>
				<verse number="36">дык як жа Таму, Каго Ацец асьвяціў і паслаў у сьвет, вы кажаце: блюзьніш, — за тое, што Я сказаў: Я Сын Божы?</verse>
				<verse number="37">Калі Я ня роблю дзела Айца Майго, ня верце Мне, —</verse>
				<verse number="38">калі-ж роблю, і ня верыце Мне, дык верце ўчынкам Маім, каб ведалі і ўверавалі, што Ацец у-ва Мне, і Я ў Ім.</verse>
				<verse number="39">I ізноў шукалі, як узяць Яго, але Ён выйшаў з рук іх</verse>
				<verse number="40">і пайшоў ізноў за Іордан, на тое месца, дзе раней хрысьціў Іоан, і астаўся там.</verse>
				<verse number="41">I многія прыйшлі да Яго і казалі, што Іоан не зрабіў ніводнага цуду; але ўсё, што сказаў Іоан аб Ім, было справядліва.</verse>
				<verse number="42">I многія там уверавалі ў Яго.</verse>
			</chapter>
			<chapter number="11">
				<verse number="1">Быў жа адзін хворы Лазар з Віфані, з сяла Марыі і Марты, сястры Яго.</verse>
				<verse number="2">Марыя-ж, якой брат Лазар быў хворы, была тая, што памазала Ісуса алеем і абцерла ногі Яго валасамі сваімі.</verse>
				<verse number="3">Сёстры паслалі сказаць Яму: Госпадзе! вось той, каго Ты любіш, хворы.</verse>
				<verse number="4">Ісус, пачуўшы гэта, сказаў: гэтая хворасць не на сьмерць, але на славу Божу, каб уславіўся праз яе Сын Божы.</verse>
				<verse number="5">Ісус жа любіў Марту і сястру яе і Лазара.</verse>
				<verse number="6">Калі-ж пачуў, што той хворы, дык прабыў два дні ў тым месцы, дзе знаходзіўся.</verse>
				<verse number="7">Пасьля гэтага сказаў вучням: пойдзем ізноў у Юдэю.</verse>
				<verse number="8">Вучні сказалі Яму: Равві! ці-ж даўно Жыды шукалі каменьмі забіць Цябе, і Ты ізноў ідзеш туды?</verse>
				<verse number="9">Ісус адказаў: ці не дванаццаць гадзін мае дзень? Хто ходзіць удзень, не спатыкаецца, бо бачыць сьветласьць гэтага сьвету;</verse>
				<verse number="10">калі-ж ходзіць уначы, спатыкаецца, бо няма сьвятла ў ім.</verse>
				<verse number="11">Сказаўшы гэтае, гавора ім пасьля: Лазар, друг наш, заснуў, але Я іду разбудзіць яго.</verse>
				<verse number="12">Вучні ж Яго сказалі: Госпадзе! калі заснуў, паздаравее.</verse>
				<verse number="13">Гаварыў Ісус аб сьмерці яго; тыя-ж думалі, што аб сонным супачынку кажа.</verse>
				<verse number="14">Дык Ісус сказаў ім проста: Лазар памёр;</verse>
				<verse number="15">і Я рад за вас, што ня быў там, каб вы паверылі; але пойдзем да яго.</verse>
				<verse number="16">Хама-ж, іначай званы блізьнюк, сказаў таварышам — вучням: пойдзем і мы, каб памерці з ім.</verse>
				<verse number="17">Ісус, прыйшоўшы, знайшоў, што ён ужо чатыры дні ў магіле.</verse>
				<verse number="18">Віфанія-ж была блізка ад Ерузаліму, нешта з пятнаццаць стадыяў.</verse>
				<verse number="19">I многа Жыдоў папрыходзіла да Марты й Марыі пацешыць іх па браце іхнім.</verse>
				<verse number="20">Марта, пачуўшы, што йдзе Ісус, пайшла насустрэчу Яму. Марыя-ж асталася ў доме.</verse>
				<verse number="21">Тады Марта сказала Ісусу: Госпадзе! каб Ты быў тут, не памер-бы брат мой.</verse>
				<verse number="22">Але і цяпер ведаю, што, чаго Ты папросіш у Бога, дасьць Табе Бог.</verse>
				<verse number="23">Ісус кажа ёй: уваскрэсьне брат твой.</verse>
				<verse number="24">Марта сказала Яму: ведаю, што ўваскрэсьне ў дзень уваскрасеньня, у апошні дзень.</verse>
				<verse number="25">Ісус сказаў ёй: Я ёсьць уваскрасеньне і жыцьцё; хто веруе ў Мяне, хоць і памрэ, жыць будзе.</verse>
				<verse number="26">I ўсякі, хто жыве й веруе ў Мяне, не памрэ давеку. Ці верыш гэтаму?</verse>
				<verse number="27">Яна кажа Яму: так, Госпадзе! Я веру, што Ты Хрыстос, Сын Божы, што йдзе ў сьвет.</verse>
				<verse number="28">I, сказаўшы гэтае, пайшла і цішком паклікала Марыю, сястру сваю, і кажа ей: Настаўнік тут; кліча цябе.</verse>
				<verse number="29">Яна, як толькі пачула, борзда ўстала і пайшла да Яго.</verse>
				<verse number="30">Ісус жа яшчэ ня быў увайшоў у вёску, але быў там, дзе Яго Марта сустрэла.</verse>
				<verse number="31">Жыды-ж, што былі з ёю ў доме і пацяшалі яе, бачучы, што Марыя бордза ўстала і выйшла, пайшлі за ёю, кажучы, што йдзе на магілу плакаць.</verse>
				<verse number="32">Марыя-ж, прыйшоўшы туды, дзе быў Ісус, і ўгледзіўшы Яго, упала да ног Яго і сказала Яму: Госпадзе! каб Ты быў тут, не памер бы брат мой.</verse>
				<verse number="33">Ісус, угледзіўшы, што яна плача і што плачуць прыйшоўшыя з ёю Жыды, Сам затужыў духам і ўзварушыўся,</verse>
				<verse number="34">ды сказаў: дзе вы палажылі яго? Адказалі Яму: Госпадзе! пайдзі й паглядзі.</verse>
				<verse number="35">Ісус заплакаў.</verse>
				<verse number="36">Тады Жыды казалі: глядзі, як Ён любіў яго.</verse>
				<verse number="37">А некаторыя з іх сказалі: ці ня мог Ён, расчыніўшы вочы сьляпому, зрабіць, каб і гэты ня ўмёр?</verse>
				<verse number="38">Ісус жа, ізноў тужачы ў душы, ідзе да магілы; была-ж гэта пячора, заваленая камнем.</verse>
				<verse number="39">Кажа Ісус: вазьміце камень! Сястра ўмершага, Марта, кажа Яму: Госпадзе, ўжо сьмярдзіць, бо ўжо чацьверты дзень.</verse>
				<verse number="40">Ісус кажа ёй: ці не казаў Я табе, што, калі будзеш верыць, угледзіш славу Божую?</verse>
				<verse number="41">I вось узялі камень, дзе ляжаў нябожчык. Ісус жа ўзьвёў вочы ўверх і сказаў: Ойча, дзякую Табе, што пачуў Мяне.</verse>
				<verse number="42">Я ведаў, што Ты заўсёды чуеш Мяне, але сказаў дзеля народу, што тут стаіць, каб паверылі, што Ты паслаў Мяне.</verse>
				<verse number="43">I, сказаўшы гэтае, крыкнуў моцным голасам: Л азар! выйдзі!</verse>
				<verse number="44">I выйшаў умершы з абкручанымі палатном нагамі й рукамі, і аблічча яго было абвязана хусткаю. Ісус кажа ім: разьвяжыце яго і дайце хадзіць.</verse>
				<verse number="45">Тады многія з Жыдоў, што прыйшлі да Марыі, бачучы, што ўчыніў Ісус, уверавалі ў Яго.</verse>
				<verse number="46">А іншыя з іх пайшлі да фарысэяў і сказалі ім, што зрабіў Ісус.</verse>
				<verse number="47">Тады архірэі й фарысэі склікалі раду і кажуць: што нам рабіць? Гэты чалавек робіць многа цудаў.</verse>
				<verse number="48">Калі пакінем Яго гэтак, дык усе ўверуюць у Яго, і прыйдуць Рымляне й забяруць месца нашае і народ.</verse>
				<verse number="49">Адзін жа з іх, нехта Кайяфа, які быў той год архірэем, сказаў ім: вы нічога ня ведаеце</verse>
				<verse number="50">і не падумаеце, што лепей нам, каб адзін чалавек памер за людзей, чымся каб увесь народ загінуў.</verse>
				<verse number="51">Гэтае-ж ён сказаў не ад сябе, але, быўшы той год архірэем, прарочыў, што Ісус памрэ за людзей,</verse>
				<verse number="52">дый ня толькі за людзей, але каб і расьцярушаных дзяцей Божых сабраць у вадно.</verse>
				<verse number="53">Ад гэтага дня пастанавілі забіць Яго.</verse>
				<verse number="54">Дык Ісус ужо не хадзіў яўна між імі, а пайшоў адтуль у краіну ля пустыні ў места, званае Эфраім, і там аставаўся з вучнямі сваімі.</verse>
				<verse number="55">Блізка-ж была Пасха жыдоўская, і з усяго краю многа папрыходзіла ў Ерузалім перад Пасхай, каб ачысьціцца.</verse>
				<verse number="56">Дык шукалі Ісуса і, стоючы ў царкве, гаварылі між сабою: як вы думаеце, ці ня прыйдзе Ён на сьвята?</verse>
				<verse number="57">Архірэі-ж і фарысэі далі загад, каб кожны, хто даведаецца, дзе Ён, данасіў бы, каб Яго ўзяць.</verse>
			</chapter>
			<chapter number="12">
				<verse number="1">За шэсьць дзён да Пасхі прыйшоў Ісус у Віфанію, дзе быў Лазар умёршы, якога Ён ускрасіў.</verse>
				<verse number="2">Там прыгатавалі Яму вячэру, і Марта паслугоўвала, Лазар жа быў сярод супачываўшых з Ім за сталом.</verse>
				<verse number="3">Марыя-ж, узяўшы хунт дарагога чыстага нардовага алею памазала ногі Ісусавы і выцерла валасамі сваімі ногі Яго, і дом напоўніўся пахам ад міра</verse>
				<verse number="4">Тады адзін з вучняў Яго, Юда Сымонаў Іскарыёт, які маніўся прадаць Яго, сказаў:</verse>
				<verse number="5">чаму не прадалі гэтага алею за трыста дынараў і не раздалі ўбогім?</verse>
				<verse number="6">А сказаў жа гэта не дзеля таго, што клапаціўся аб убогіх, але дзеля таго, што быў злодзей і меў пры сабе скарбонку і насіў, што туды кідалі.</verse>
				<verse number="7">Ісус жа сказаў: пакінь яе; яна захавала гэта на дзень пахаваньня Майго,</verse>
				<verse number="8">бо ўбогіх заўсёды маеце з сабою, а Мяне не заўсёды.</verse>
				<verse number="9">I шмат хто з Жыдоў даведаўся, што Ён там, і прыйшлі ня толькі дзеля Ісуса, але каб і Лазара пабачыць, што Ён ускрасіў.</verse>
				<verse number="10">Архірэі-ж пастанавілі забіць і Лазара,</verse>
				<verse number="11">бо дзеля яго многа Жыдоў прыходзілі і ўверавалі ў Ісуса.</verse>
				<verse number="12">Назаўтрае множства народу, які прыйшоў на сьвята, пачуўшы, што Ісус ідзе ў Ерузалім,</verse>
				<verse number="13">узялі пальмовае вецьце і выйшлі на спатканьне Яму і крычэлі: Осанна, багаслаўлен, што йдзе ў імя Госпада, Цар Ізраіляў!</verse>
				<verse number="14">Ісус жа, знайшоўшы асьлятка, сеў на яго, як напісана:</verse>
				<verse number="15">ня бойся, дачка Сыонская! вось Цар твой ідзе, седзячы на маладым асьле.</verse>
				<verse number="16">Вучні Яго сьпярша не разумелі гэтага, толькі, як уславіўся Ісус, тады ўспомнілі, што гэтак было напісана аб Ім, і гэтае зрабілі Яму.</verse>
				<verse number="17">Народ жа, які быў з Ім раней, сьведчыў, што Ён выклікаў з магілы Лазара і ўскрасіў Яго.</verse>
				<verse number="18">Вось чаму спаткаў Яго народ, бо чуў, што Ён зрабіў гэты цуд.</verse>
				<verse number="19">Фарысэі-ж гаварылі між сабою: глядзіце, нічога не даб'емся! Увесь сьвет ідзе за Ім.</verse>
				<verse number="20">Былі-ж і Грэкі сярод прыйшоўшых дзеля адпусту ў сьвята.</verse>
				<verse number="21">Яны падыйшлі да Піліпа, што быў з Віфсаіды Галілейскае, і прасілі яго, кажучы: пане, нам хочацца бачыць Ісуса.</verse>
				<verse number="22">Піліп ідзе і кажа аб гэтым Андрэю; і Андрэй з Піліпам наказалі Ісусу.</verse>
				<verse number="23">А Ісус сказаў ім у адказ: нрыйшла гадзіна ўславіцца Сыну Чалавечаму.</verse>
				<verse number="24">Запраўды, запраўды кажу вам: калі пшанічнае зерне, упаўшы ў зямлю, не замрэ, то астанецца адно, а калі замрэ, то дасьць багаты плён.</verse>
				<verse number="25">Хто любіць душу сваю, загубіць яе; і той, што ненавідзіць душу сваю на гэтым сьвеце, захавае яе ў жыцьцё вечнае.</verse>
				<verse number="26">Хто Мне служыць, няхай ідзе Маім шляхам; і дзе Я, там і слуга Мой будзе; і хто Мне служыць, будзе ў пашане ў Айца Майго.</verse>
				<verse number="27">Цяпер душа Мая ўзварушана; і што Мне сказаць? Ойча, збаў Мяне ад гэтае гадзіны; але-ж дзеля гэтае гадзіны Я і прыйшоў.</verse>
				<verse number="28">Ойча, услаў імя Тваё! I зыйшоў з неба голас: і ўславіў, і яшчэ ўслаўлю.</verse>
				<verse number="29">Народ, які стаяў і чуў гэтае, казаў: гэта быў гром. Другія казалі: Ангел прамовіў да Яго.</verse>
				<verse number="30">I адказаў Ісус і сказаў: не дзеля Мяне быў гэты голас, але дзеля вас.</verse>
				<verse number="31">Цяпер суд сьвету гэтаму; цяпер князь гэтага сьвету выгнаны будзе вон.</verse>
				<verse number="32">I Я, як буду падняты з зямлі, усіх прываблю да Сябе.</verse>
				<verse number="33">Гаварыў жа Ён гэтае, паказуючы, якою сьмерцяй меўся памерці.</verse>
				<verse number="34">Народ адказаў Яму: мы чулі з закону, што Хрыстос істнуе вечна; дык як жа Ты кажаш, што мусіць быць падняты Сын Чалавечы? Хто гэты Сын Чалавечы?</verse>
				<verse number="35">I сказаў ім Ісус: яшчэ на кароткі час з вамі сьвятло; хадзіце, пакуль маеце сьвятло, каб не агарнула вас цемра; бо хто ходзіць у цемры, той ня ведае, куды йдзе.</verse>
				<verse number="36">Пакуль сьвятло з вамі, верце ў сьвятло, каб сынамі сьвятла сталіся. Сказаўшы гэтае, Ісус адыйшоў і ўкрыўся ад іх.</verse>
				<verse number="37">І, хоць гэтулькі цудаў зрабіў Ён перад імі, яны ня ўверавалі ў Яго:</verse>
				<verse number="38">каб збылося слова Ісаі прарока, які казаў: Госпадзе! хто паверыць пачутаму ад нас, і каму адкрылася рука Гасподня?. (Ісаі 53:1)</verse>
				<verse number="39">Дзеля таго не маглі ўвераваць, што, як ізноў сказаў Ісая:</verse>
				<verse number="40">Асьляпіў вочы іх і сэрца іх абярнуў у камень, каб ня бачылі вачыма і не зразумелі сэрцам і не навярнуліся, каб Я аздаравіў іх.</verse>
				<verse number="41">Гэта сказаў Ісая, калі бачыў славу Яго і гаварыў аб Ім.</verse>
				<verse number="42">Аднак і з начальнікаў многія ўверавалі у Яго, але дзеля фарысэяў не вызнавалі Яго, каб ня вылучылі іх з школы,</verse>
				<verse number="43">бо ўлюбілі балей славу людзкую, чым славу Божую.</verse>
				<verse number="44">Ісус жа крыкнуў і сказаў: хто веруе ў Мяне, не ў Мяне веруе, але ў Паслаўшага Мяне</verse>
				<verse number="45">I хто бачыць Мяне, бачыць Паслаўшага Мяне.</verse>
				<verse number="46">Я сьвятлом прыйшоў у сьвет, каб кожны, хто веруе ў Мяне, не астаўся ў цемры.</verse>
				<verse number="47">I калі хто пачуе Мае словы і не паверыць, Я ня суджу яго: бо Я прыйшоў ня судзіць сьвет, але спасаць сьвет.</verse>
				<verse number="48">Хто адкідае Мяне і ня прыймае слоў Маіх, мае судзьдзю для сябе: слова, што Я сказаў, яно будзе судзіць яго ў апошні дзень;</verse>
				<verse number="49">бо не ад Сябе казаў Я, але Ацец, што паслаў Мяне, Ён даў Мне загад, што казаць і гаварыць.</verse>
				<verse number="50">I ведаю, што прыказаньне Яго ёсьць жыцьцё вечнае. Дык тое, што Я гавару, гавару, як сказаў Мне Ацец, каб гаварыў.</verse>
			</chapter>
			<chapter number="13">
				<verse number="1">Перад сьвятам жа Пасхі Ісус, ведаючы, што прыйшла Яго гадзіна перайсьці з гэтага сьвету да Айца, палюбіўшы сваіх, што на сьвеце, даканца ўзьлюбіў іх.</verse>
				<verse number="2">I ў час вячэры, калі д'ябал улажыў ужо ў сэрца Юды Сымонавага Іскарыёта прадаць Яго,</verse>
				<verse number="3">Ісус, ведаючы, што Ацец усе аддаў у рукі Яго, і што Ён ад Бога выйшаў і да Бога йдзе,</verse>
				<verse number="4">устаў ад стала, скінуў з Сябе верхнюю вопратку і, узяўшы рушнік, падперазаўся.</verse>
				<verse number="5">Пасьля наліў вады ў умывальніцу і пачаў абмываць ногі вучням сваім і выціраць рушніком, якім быў аперазаны.</verse>
				<verse number="6">I падыходзіць да Сымона Пятра, і той кажа Яму: Госпадзе! ці-ж Табе абмываць мае ногі?</verse>
				<verse number="7">I адказаў Ісус і сказаў яму: што Я роблю, ты цяпер ня ведаеш, але даведаешся пасьля.</verse>
				<verse number="8">Петр кажа Яму: ня ўмыеш ног маіх давеку. Ісус адказаў яму: калі ня ўмыю цябе, ня маеш часьці са Мною.</verse>
				<verse number="9">Сымон Пётр кажа Яму: Госпадзе, ня толькі ногі мае, але й рукі і галаву.</verse>
				<verse number="10">Ісус кажа яму: абмытаму трэба толькі ногі абмыць, бо ўвесь чысты, і вы чыстыя, але ня ўсе.</verse>
				<verse number="11">Бо ведаў, хто прадасьць Яго, дый затым і сказаў: ня ўсе вы чыстыя.</verse>
				<verse number="12">Калі-ж абмыў ім ногі і апрануў Сваю вопратку, дык, супачыўшы ізноў, спытаўся: ці ведаеце, што гэта Я зрабіў вам?</verse>
				<verse number="13">Вы называеце Мяне Вучыцелем і Госпадам і справядліва кажаце, бо Я і ёсьць такі.</verse>
				<verse number="14">Дык вось, калі Я, Госпад і Вучыцель, абмыў вам ногі, дык і вы павінны абмываць ногі адзін аднаму,</verse>
				<verse number="15">бо Я даў вам прыклад, каб, як Я зрабіў вам, рабілі і вы.</verse>
				<verse number="16">Запраўды, запраўды кажу вам: слуга ня большы за гаспадара свайго, і пасланец ня большы за таго, хто яго пасылае.</verse>
				<verse number="17">Калі гэтае ведаеце, шчасьлівыя вы, калі гэтае рабіць будзеце.</verse>
				<verse number="18">Не аб усіх вас гавару. Я ведаю, каго выбраў. Але няхай станецца, што напісана: Той, хто есьць са Мною хлеб, падняў на Мяне пяту сваю. (Пс. 40:10)</verse>
				<verse number="19">Цяпер кажу вам, раней, чым гэта сталася, каб, як станецца, вы паверылі, што гэта Я.</verse>
				<verse number="20">Запраўды, запраўды кажу вам: хто прыймае таго, каго Я пашлю, Мяне прыймае, а хто Мяне прыймае, прыймае Паслаўшага Мяне.</verse>
				<verse number="21">Сказаўшы гэтае, Ісус узварушыўся духам і засьведчыў і сказаў: запраўды, запраўды кажу вам, што адзін з вас прадасьць Мяне!</verse>
				<verse number="22">Тады вучні аглядаліся адзін на аднаго, ня ведаючы, аб кім гаворыць.</verse>
				<verse number="23">Быў жа за сталом адзін з вучняў Яго на ўлоньні Ісуса, якога Ісус любіў.</verse>
				<verse number="24">Яму Сымон Петр кіўнуў, каб папытаўся, хто гэта, аб кім гаворыць.</verse>
				<verse number="25">I той, прыпаўшы да грудзей Ісуса, кажа: Госпадзе! хто гэта?</verse>
				<verse number="26">I адказвае Ісус: той, каму Я падам абмачыўшы кусок хлеба. I, абмачыўшы кусок, падаў Юдзе Сымонаваму Іскарыёту.</verse>
				<verse number="27">I за куском увайшоў у яго шатан. I кажа яму Ісус: што робіш, рабі хутчэй.</verse>
				<verse number="28">Але ніхто з прысутных таго не зразумеў, дзеля чаго гэтае сказаў яму.</verse>
				<verse number="29">А як у Юды была скарбонка з грашыма, дык іншыя думалі, быццам Ісус кажа яму: купі, што трэба нам на сьвята, ці каб даў нешта ўбогім.</verse>
				<verse number="30">Той жа, узяўшы кусок, зараз жа выйшаў; а была ноч.</verse>
				<verse number="31">А як выйшаў, кажа Ісус: цяпер уславіўся Сын Чалавечы, і Бог уславіўся ў Ім.</verse>
				<verse number="32">Калі Бог уславіўся ў Ім, то Бог уславіць і Яго ў Сабе, і ў хуткім часе ўславіць Яго.</verse>
				<verse number="33">Дзеці! яшчэ нядоўга Мне быць з вамі: будзеце шукаць Мяне і, як Я сказаў Жыдом: куды Я іду, вы ня можаце йсьці, — так гавару цяпер і вам.</verse>
				<verse number="34">Даю вам новае прыказаньне: каб любілі адзін аднаго; як Я палюбіў вас, так і вы любеце адзін аднаго.</verse>
				<verse number="35">Па гэтым пазнаюць усе, што вы Маі вучні, калі будзеце мець любоў адзін да аднаго.</verse>
				<verse number="36">Кажа Яму Сымон Пётр: Госпадзе, куды Ты йдзеш? Ісус адказаў яму: куды Я йду, ты ня можаш цяпер за Мною йсьці; пазьней жа пойдзеш за Мною.</verse>
				<verse number="37">Петр сказаў Яму: Госпадзе! чаму я не магу ісьці за Табою цяпер? Я душу маю палажу за Цябе.</verse>
				<verse number="38">Ісус адказаў яму: душу тваю за Мяне паложыш? запраўды, запраўды кажу табе: не прапяе певень, як тройчы адрачэшся ад Мяне.</verse>
			</chapter>
			<chapter number="14">
				<verse number="1">Няхай не сумляваецца сэрца вашае; веруйце ў Бога і веруйце ў Мяне.</verse>
				<verse number="2">У доме Айца Майго многа сьвятліц; каб жа ня гэтак было, сказаў бы Я вам: іду прырыхтаваць вам месца.</verse>
				<verse number="3">I, калі пайду і прыгатую вам месца, прыйду ізноў і вазьму вас да Сябе, каб і вы былі, дзе Я.</verse>
				<verse number="4">I куды йду, ведаеце, і дарогу ведаеце.</verse>
				<verse number="5">Кажа Яму Хама: Госпадзе! ня ведаем, куды йдзеш; дык як можам ведаць дарогу?</verse>
				<verse number="6">Ісус сказаў яму: Я і дарога, і праўда, і жыцьцё. Ніхто ня прыходзе да Айца, калі не цераз Мяне;</verse>
				<verse number="7">калі-б вы пазналі Мяне, пазналі-б і Айца Майго; і ад сяньня ведаеце Яго і бачылі Яго.</verse>
				<verse number="8">Кажа яму Піліп: Госпадзе! пакажы нам Айца, і годзе з нас.</verse>
				<verse number="9">Кажа яму Ісус: гэтулькі часу я з вамі, і ты не пазнаў Мяне, Піліп? Хто бачыў Мяне, бачыў Айца; як жа ты кажаш: пакажы нам Айца?</verse>
				<verse number="10">Ці ж ты ня верыш, што Я ў Айцу і Ацец у-ва Мне? Словы, што кажу вам Я, ад Сябе не кажу. Ацец, што ў-ва Мне, Ён робіць дзелы.</verse>
				<verse number="11">Верце Мне, што Я ў Айцу, і Ён у-ва Мне; каліж не, верце Мне па самых учынках.</verse>
				<verse number="12">Запраўды, запраўды кажу вам: хто веруе ў Мяне, будзе рабіць учынкі, якія Я роблю, дый большыя за іх зробіць: бо Я да Айца Майго іду.</verse>
				<verse number="13">I чаго папросіце ў імя Маё, тое зроблю, каб уславіўся Ацец у Сыне.</verse>
				<verse number="14">Чаго папросіце ў імя Маё, Я зроблю.</verse>
				<verse number="15">Калі любіце Мяне, споўніце Мае запаведзі.</verse>
				<verse number="16">I Я ўпрашу Айца, і Ён дасьць вам другога Пацяшыцеля, каб быў з вамі давеку,</verse>
				<verse number="17">Духа праўцы, Якога сьвет ня можа прыняць, бо ня бачыць Яго, а вы ведаеце Яго, бо Ён з вамі ёсьць і ў вас будзе.</verse>
				<verse number="18">Не пакіну вас сіротамі: прыйду да вас.</verse>
				<verse number="19">Яшчэ трохі, і сьвет ужо ня ўбачыць Мяне, а вы ўбачыце Мяне, бо Я жыву, і вы жыць будзеце.</verse>
				<verse number="20">У той дзень даведаецеся, што Я ў Айцу, і вы ў-ва Мне, і Я ў вас.</verse>
				<verse number="21">Хто мае запаведзі Мае і выпаўняе іх, той любіць Мяне, а таго, хто любіць Мяне, любіцімець Ацец Мой, і Я палюблю Яго і зьяўлюся яму Сам.</verse>
				<verse number="22">Кажа Яму Юда (не Іскарыёт): Госпадзе, чаму гэта Ты хочаш зьявіць Сябе нам, а ня сьвету?</verse>
				<verse number="23">I адказаў яму Ісус і сказаў: хто любіць Мяне, той спаўняе слова Маё; і Ацец Мой палюбіць яго; і Мы прыйдзем да Яго і зробім сялібу ў Яго.</verse>
				<verse number="24">Хто ня любіць Мяне, не выпаўняе слоў Маіх; слова-ж, якое вы чуеце, ня ёсьць Маё, але Айца, што паслаў Мяне.</verse>
				<verse number="25">Гэтае сказаў Я вам, пакуль Я з вамі.</verse>
				<verse number="26">Пацяшыцель жа, Дух Сьвяты, Якога пашле Ацец у імя Маё, навучыць вас усяго і напомніць вам усё, што Я казаў вам.</verse>
				<verse number="27">Мір пакідаю вам, мір Мой даю вам; даю-ж вам ня так, як сьвет дае: няхай не сумляваецца сэрца вашае І не баіцца.</verse>
				<verse number="28">Вы чулі, што Я сказаў вам: іду ад вас і прыйду да вас. Калі-б вы любілі Мяне, то ўцешыліся бы, што Я сказаў: іду да Айца, бо Ацец Мой большы за Мяне.</verse>
				<verse number="29">I сказаў Я вам цяпер — перш, чым сталася, каб вы паверылі, як станецца.</verse>
				<verse number="30">Ужо нямнога Мне гаварыць з вамі; бо йдзе князь гэтага сьвету і ў-ва Мне ня мае нічога.</verse>
				<verse number="31">Але, каб сьвет ведаў, што Я люблю Айца і, як загадаў Мне Ацец, так роблю, — устаньце, пойдзем адгэтуль.</verse>
			</chapter>
			<chapter number="15">
				<verse number="1">Я ёсьць запраўдная вінаградная лаза, а Ацец Мой вінаградар.</verse>
				<verse number="2">Усякую галіну ў Мяне, якая не дае плоду, Ён адсякае; і ўсякую, што дае плод, абчышчае, каб больш пладоў давала.</verse>
				<verse number="3">Вы ўжо ачышчаны праз слова, што Я гаварыў вам.</verse>
				<verse number="4">Будзьце-ж у-ва Мне, і Я ў вас. Як галіна ня можа даваць плоду сама сабою, калі ня будзе на лазе, так і вы, калі ня будзеце ў-ва Мне.</verse>
				<verse number="5">Я лаза, а вы галіны; хто прабывае ў-ва Мне і Я ў ім, той прыносіць багата пладоў; бо без Мяне ня можаце рабіць нічога.</verse>
				<verse number="6">Хто ня будзе ў-ва Мне, будзе выкінены вон, як галіна, і засохне; а гэткія галіны зьбіраюць і кідаюдь у вагонь, і яны згараць.</verse>
				<verse number="7">Калі будзеце ў-ва Мне, і словы Мае ў вас будуць, то, чаго хочаце, прасеце, і станецца вам.</verse>
				<verse number="8">Гэтым уславіцца Ацец Мой, калі вы прынясецё багаты плод і будзеце Маімі вучнямі.</verse>
				<verse number="9">Як палюбіў Мяне Ацец, так Я палюбіў вас; аставайцеся-ж у любві Маёй.</verse>
				<verse number="10">Калі выпаўніце запаведзі Мае, будзеце ў любві Маёй, як і Я выпаўніў прыказаньні Айца Майго і астаюся ў Яго любві.</verse>
				<verse number="11">Гэтае сказаў Я вам, каб радасьць Мая ў вас была, і каб радасьць вашая была поўная.</verse>
				<verse number="12">Вось запаведзь Мая: любеце адзін аднаго, як Я палюбіў вас.</verse>
				<verse number="13">Ніхто ня мае любві большае за тую, калі хто аддасьць душу сваю за другаў сваіх.</verse>
				<verse number="14">Вы другі Маі, калі спаўняеце тое, што Я загадваю вам.</verse>
				<verse number="15">Я ўжо не называю вас слугамі, бо слуга ня ведае, што робіць гаспадар яго, а Я назваў вас другамі, бо ўсё, што чуў ад Айца Майго, сказаў вам.</verse>
				<verse number="16">Ня вы Мяне выбралі, але Я вас выбраў і наставіў вас, каб ішлі і прыносілі плод, і каб плод ваш трываў; каб, што папросіце ў Айца ў імя Маё, даў вам.</verse>
				<verse number="17">Гэтае загадваю вам: любеце адзін аднаго.</verse>
				<verse number="18">Калі сьвет вас ненавідзіць, ведайце, што Мяне раней за вас зьненавідзіў.</verse>
				<verse number="19">Калі-б вы былі із сьвету, то сьвет любіў бы сваё, але, як вы не із сьвету, дык за гэта ненавідзіць вас сьвет.</verse>
				<verse number="20">Памятайце слова, якое Я сказаў вам: слуга ня большы за гаспадара свайго. Калі Мяне перасьледавалі, будуць перасьледаваць і вас; калі Маё слова захавалі, і вашае слова захаваюць.</verse>
				<verse number="21">Але ўсё гэтае зробяць вам дзеля іменьня Майго, бо ня ведаюць Таго, хто паслаў Мяне.</verse>
				<verse number="22">Калі б Я ня прыйшоў і не гаварыў ім, то ня мелі-б грэху; а цяпер ня маюць адгаворкі ў грэху сваім.</verse>
				<verse number="23">Хто Мяне ненавідзіць, ненавідзіць і Айца Майго.</verse>
				<verse number="24">Калі-б Я не зрабіў сярод іх таго, чаго ніхто не рабіў, то ня мелі-б грэху, а цяпер і бачылі, і зьненавідзелі і Мяне, і Айца Майго.</verse>
				<verse number="25">Але няхай споўніцца слова, напісанае ў законе іх: зьненавідзелі Мяне дарэмна. (Псал. 68:5)</verse>
				<verse number="26">Калі-ж прыйдзе Пацяшыцель, якога Я пашлю вам ад Айца, Дух Праўды, Які ад Айца зыходзіць, Ён будзе сьведчыць аба Мне.</verse>
				<verse number="27">Ды й вы будзеце сьведчыць, бо вы ад пачатку са Мною.</verse>
			</chapter>
			<chapter number="16">
				<verse number="1">Гэтае сказаў Я вам, каб ня былі спакушаны.</verse>
				<verse number="2">Выключаць вас із школаў; дый ідзе гадзіна, калі кожны, хто заб'е вас, будзе думаць, што гэтым служыць Богу.</verse>
				<verse number="3">I гэтак будуць рабіць вам, бо не пазналі ні Айца, ні Мяне.</verse>
				<verse number="4">Але сказаў Я вам гэтае дзеля таго, каб вы, калі прыйдзе той час, прыпомнілі, што Я вам гаварыў аб гэтым; не гаварыў жа вам гэтага спачатку, бо быў з вамі.</verse>
				<verse number="5">Цяпер жа йду да Паслаўшага Мяне, і ніхто з вас ня пытаецца ў Мяне: куды йдзеш?</verse>
				<verse number="6">Але ад таго, што Я сказаў вам гэтае, сум напоўніў сэрца вашае.</verse>
				<verse number="7">Але Я праўду кажу вам: ляпей для вас, каб Я пайшоў; бо, калі Я не пайду, Пацяшыцель ня прыйдзе да вас, калі-ж пайду, пашлю Яго да вас,</verse>
				<verse number="8">і Ён, прыйшоўшы, карыцімець сьвет у грэху, праўдзе і судзе;</verse>
				<verse number="9">у грэху, што ня вераць у Мяне;</verse>
				<verse number="10">у праўдзе, што Я йду да Айца Майго, і ўжо ня ўбачыце Мяне;</verse>
				<verse number="11">у судзе-ж, што князь сьвету гэтага засуджаны.</verse>
				<verse number="12">Яшчэ многа маю сказаць вам, але вы цяпер ня здолееце перанесьці.</verse>
				<verse number="13">Калі ж прыйдзе Ён, Дух Праўды, то навучыць вас усякае праўды, бо не ад Сябе гаварыць будзе, але гаварыцімець, што пачуе, і абвесьціць вам, што мае прыйсьці.</verse>
				<verse number="14">Той уславіць Мяне, бо з Майго возьме і вам абвесьціць.</verse>
				<verse number="15">Усё, што мае Ацец, ёсьць Маё; дык Я і сказаў, што ад Майго возьме і абвесьціць вам.</verse>
				<verse number="16">Хутка ня будзеце бачыць Мяне; дый ізноў хутка ўгледзіце Мяне, што йду да Айца.</verse>
				<verse number="17">I гаварылі некаторыя з вучняў Яго паміж сабою: што гэта Ён гаворыць нам: хутка ня будзеце бачыць Мяне і зноў хутка ўгледзіце Мяне, дый: Я йду да Айца?</verse>
				<verse number="18">I гаварылі: што гэта знача, што кажа Ён: хутка? Ня ведаем, што гаворыць.</verse>
				<verse number="19">I пазнаў Ісус, што хочуць спытацца ў Яго, і сказаў ім: аб тым пытаецеся адзін у аднаго, што Я сказаў: хутка ня будзеце бачыць Мяне і зноў хутка ўгледзіце Мяне?</verse>
				<verse number="20">Запраўды, запраўды кажу вам: вы заплачаце і загалосіце, а сьвет уцешыцца; вы сумныя будзеце, але сум ваш у радасьць зьменіцца.</verse>
				<verse number="21">Жанчына, калі родзіць, тужыць, што прыйшла яе гадзіна, але, калі ўродзіць дзіця, дык ужо ня помніць аб горы ад радасьці, бо нарадзіўся чалавек на сьвет.</verse>
				<verse number="22">Так і вы цяпер тужыце, але Я ўбачу вас ізноў, і ўзрадуецца сэрца вашае, і радасьці вашай ніхто не адбярэ ў вас.</verse>
				<verse number="23">I ў той дзень ня будзеце пытацца ў Мяне ні аб чым. Запраўды, запраўды кажу вам, што, аб чым папросіце Айца ў імя Маё, дасьць вам.</verse>
				<verse number="24">Да сяньня вы нічога не прасілі ў імя Маё; прасіце і дастанеце, каб радасьць ваша была поўная.</verse>
				<verse number="25">Гэтае Я гаварыў вам прыповесьцямі; але надходзіць гадзіна, калі ўжо ня буду гаварыць прыповесьцямі, але проста абвяшчу вам аб Айцу.</verse>
				<verse number="26">У той дзень будзеце прасіць у імя Маё, і не кажу вам, што Я буду прасіць Айца за вас,</verse>
				<verse number="27">бо Сам Ацец любіць вас, бо вы палюбілі Мяне і паверылі, што Я зыйшоў ад Бога.</verse>
				<verse number="28">Я зыйшоў ад Айца і прыйшоў у сьвет і зноў пакідаю сьвет ды йду да Айца.</verse>
				<verse number="29">Вучні Яго сказалі Яму: вось Ты цяпер проста гаворыш і прыповесьці ня кажаш ніводнае.</verse>
				<verse number="30">Цяпер бачым, што Ты ведаеш усё і ня маеш патрэбы, каб хто пытаўся ў Цябе. Дзеля гэтага верым, што Ты ад Бога зыйшоў.</verse>
				<verse number="31">Ісус адказаў ім: цяпер верыце?</verse>
				<verse number="32">Вось надыходзіць гадзіна, дый ужо прыйшла, калі вы рассеецеся кожын у свой бок і пакінеце Мяне аднаго. Але Я не адзін, бо Ацец са Мною.</verse>
				<verse number="33">Гэтае сказаў Я вам, каб мір мелі ў-ва Мне. На сьвеце гора мець будзеце, але спадзявайцеся: Я перамог сьвет.</verse>
			</chapter>
			<chapter number="17">
				<verse number="1">Гэтае сказаў Ісус і падняў вочы свае да неба і мовіў: Ойча! прыйшла гадзіна: услаў Сына Твайго, каб і Сын Твой уславіў Цябе;</verse>
				<verse number="2">бо Ты даў Яму ўладу над усякім целам, каб Ён усяму, што Ты даў Яму, даў бы жыцьцё вечнае.</verse>
				<verse number="3">Гэнае-ж жыцьцё вечнае ў тым, каб пазналі Цябе, адзінага праўдзівага Бога, і Ісуса Хрыста, якога Ты паслаў.</verse>
				<verse number="4">Я ўславіў Цябе на зямлі: завяршыў дзела, што Ты даў Мне зрабіць.</verse>
				<verse number="5">Дык цяпер услаў Мяне Ты, Ойча, у Цябе Самога тэй славаю, якую Я меў у Цябе раней істнаваньня сьвету.</verse>
				<verse number="6">Я абвясьціў імя Тваё людзям, якіх Ты Мне даў ад сьвету; яны былі Тваі, і Ты іх даў Мне, і яны захавалі слова Тваё.</verse>
				<verse number="7">Цяпер зразумелі яны, што ўсё, што даў Ты Мне, гэта ад Цябе.</verse>
				<verse number="8">Бо словы, якія Ты даў Мне, Я аддаў ім, і яны прынялі і запраўды зразумелі, што Я ад Цябе зыйшоў, і паверылі, што Ты Мяне паслаў.</verse>
				<verse number="9">За іх прашу, не за ўвесь сьвет прашу, але за тых, якіх Ты даў Мне, бо яны Тваі.</verse>
				<verse number="10">I ўсё Маё Тваё, і Тваё Маё; і ў іх Я ўславіўся.</verse>
				<verse number="11">Я ўжо не на сьвеце, але яны на сьвеце, Я-ж да Цябе іду. Ойча сьвяты! захавай іх у імя Тваё, тых, якіх Ты Мне даў, каб яны былі адно, як і Мы.</verse>
				<verse number="12">Калі Я быў на сьвеце з імі, Я захаваў іх у імя Тваё; тых, якіх Ты Мне даў, Я захаваў, і ніхто з іх ня згінуў, апрача сына пагібелі, каб выпаўнілася пісаньне. (Пс. 108:17)</verse>
				<verse number="13">Цяпер жа да Цябе іду і гэтае кажу на сьвеце, каб яны мелі радасьць Маю ў сабе поўную.</verse>
				<verse number="14">Я аддаў ім слова Тваё, і сьвет зьненавідзіў іх, бо яны не із сьвету, як і Я не із сьвету.</verse>
				<verse number="15">Не прашу, каб Ты ўзяў іх із сьвету, але каб захаваў іх ад зла.</verse>
				<verse number="16">Яны не із сьвету, як і Я не із сьвету.</verse>
				<verse number="17">Асьвяці іх праўдаю Тваею: слова Тваё праўда.</verse>
				<verse number="18">Як Ты паслаў Мяне ў сьвет, так і Я пасылаю іх у сьвет.</verse>
				<verse number="19">I за іх Я пасьвячаю Сябе, каб і яны былі асьвечаны праўдаю.</verse>
				<verse number="20">Не за іх жа толькі малю, але й за тых, што ўверавалі ў Мяне па слову іх.</verse>
				<verse number="21">Няхай будуць усе адно: як Ты, Ацец, у-ва Мне, і Я ў Табе, так і яны няхай будуць адно, каб паверыў сьвет, што Ты паслаў Мяне.</verse>
				<verse number="22">I славу, якую Ты даў Мне, Я даў ім, каб былі адно, як Мы адно.</verse>
				<verse number="23">Я ў іх, і Ты ў-ва Мне; каб былі злучаны ў вадно, і няхай пазнае сьвет, што Ты паслаў Мяне і палюбіў іх, як палюбіў Мяне.</verse>
				<verse number="24">Ойча, каго Ты Мне даў, хачу, хай і яны будуць са Мною там, дзе Я, каб бачыць славу Маю, якую Ты Мне даў, бо палюбіў Мяне раней заснаваньня сьвету.</verse>
				<verse number="25">Ойча справядлівы! сьвет Цябе не пазнаў, але Я пазнаў Цябе, і яны пазналі, што Ты паслаў Мяне.</verse>
				<verse number="26">I Я абвясьціў ім імя Тваё і абвяшчаю, каб любоў, якою Ты палюбіў Мяне, у іх была, і Я ў іх.</verse>
			</chapter>
			<chapter number="18">
				<verse number="1">Сказаўшы гэтае, Ісус выйшаў з вучнямі Сваімі за ручэй Кедрон, дзе быў сад, у які ўвайшоў Сам і вучні Яго.</verse>
				<verse number="2">Ведаў жа гэтае месца і Юда, што прадаў Яго, бо Ісус і вучні Яго там часта зьбіраліся.</verse>
				<verse number="3">Вось Юда, узяўшы роту ды слуг ад архірэяў і фарысэяў, прыходзіць туды з ліхтарамі, сьветачамі і аружжам.</verse>
				<verse number="4">Ісус жа, ведаючы ўсё, што з Ім будзе, выйшаў і сказаў ім: каго шукаеце?</verse>
				<verse number="5">Яму адказалі: Ісуса Назарэя! Ісус кажа ім: гэта Я. Стаяў жа з імі і Юда, што прадаў Яго.</verse>
				<verse number="6">I, калі сказаў ім: гэта Я, яны адступіліся назад і ўпалі на зямлю.</verse>
				<verse number="7">I ізноў спытаўся ў іх: каго шукаеце? Яны сказалі: Ісуса Назарэя.</verse>
				<verse number="8">Ісус адказаў: Я сказаў вам, што гэта Я; дык вось, калі Мяне шукаеце, дайце ім адыйсьці,</verse>
				<verse number="9">каб споўнілася слова, сказанае Ім: з тых, якіх Ты даў Мне, Я не загубіў нікога.</verse>
				<verse number="10">Сымон жа Пётр, маючы меч, выняў яго і ўдэрыў слугу архірэявага і адсек яму правае вуха; слуга-ж той зваўся Малх.</verse>
				<verse number="11">Але Ісус сказаў Пятру: палажы меч у ножны. Няўжо-ж я ня вып'ю чары, што даў Мне Ацец?</verse>
				<verse number="12">Тады жаўнеры і тысячнік і слугі жыдоўскія ўзялі Ісуса, зьвязалі Яго</verse>
				<verse number="13">і павялі Яго сьпярша да Анны, бо ён быў цесьцем Кайяфы, які быў на той год архірэем.</verse>
				<verse number="14">Гэта быў той Кайяфа, які парадзіў Жыдом, што лепш, каб адзін чалавек пагіб за народ.</verse>
				<verse number="15">За Ісусам ішоў Сымон Пётр і другі вучань; вучань гэны быў знаёмы з архірэем, дык ён увайшоў з Ісусам на архірэйскі падворак,</verse>
				<verse number="16">а Пётр стаяў за варотамі. I вось той другі вучань, знаёмы з архірэем, выйшаў і сказаў прыдзьверніцы і ўвёў Пятра.</verse>
				<verse number="17">Тут служанка прыдзьверніца кажа Пятру: ці і ты ня з вучняў гэтага чалавека? Ён сказаў: Не!</verse>
				<verse number="18">Рабы-ж і слугі, распаліўшы агонь, бо было сьцюдзёна, стаялі й грэліся. Пётр таксама стаяў з імі і грэўся.</verse>
				<verse number="19">Архірэй жа спытаўся ў Ісуса аб вучняў Яго і аб вучэньне Яго.</verse>
				<verse number="20">Ісус адказаў яму: Я ясна гаварыў сьвету; Я заўсёды навучаў у царкве і школе, дзе звычайна зьбіраюцца Жыды, і ўкрадкам не гаварыў нічога.</verse>
				<verse number="21">Чаму пытаешся ў Мяне? Папытайся ў тых, хто слухаў, што Я гаварыў ім. Вось яны ведаюць, што Я казаў.</verse>
				<verse number="22">Як жа Ён сказаў гэтае, адзін із слуг, што блізка стаяў, удэрыў Ісуса па абліччу і сказаў: так Ты адказваеш архірэю?</verse>
				<verse number="23">Ісус адказаў яму: калі Я сказаў блага, дакажы, што блага, а калі добра, за што б'еш Мяне?</verse>
				<verse number="24">Анна паслаў Яго зьвязанага да архірэя Кайяфы.</verse>
				<verse number="25">А Сымон Пётр стаяў і грэўся. Тут кажуць яму: ці і ты не з Яго вучняў? А той адрокся і сказаў: не!</verse>
				<verse number="26">Кажа адзін із слуг архірэйскіх, сваяк таго, якому Пётр адсек вуха: ці-ж ня бачыў я цябе з Ім у садзе?</verse>
				<verse number="27">Пётр ізноў адрокся; і зараз жа прапяяў певень.</verse>
				<verse number="28">Ад Кайяфы павялі Ісуса да прэторыі. Была раніца, і яны не ўвайшлі ў прэторыю, каб не занячысьціцца, ды каб можна было есьці пасху.</verse>
				<verse number="29">Пілат выйшаў да іх і сказаў: у чым вінаваціце чалавека гэтага?</verse>
				<verse number="30">Яны адказалі і сказалі яму: калі-б Ён ня быў такі злачынца, мы ня выдалі-б Яго табе!</verse>
				<verse number="31">Пілат сказаў ім: вазьмеце Яго вы і па вашаму закону судзіце Яго. Жыды сказалі яму: нам нікога ня гожа забіваць.</verse>
				<verse number="32">Каб споўнілася слова Ісуса, якое Ён сказаў, абвяшчаючы, якою сьмерцяй мае памерці</verse>
				<verse number="33">Дык Пілат ізноў увайшоў у прэторыю і, паклікаўшы Ісуса, сказаў Яму: Ты Цар Жыдоўскі?</verse>
				<verse number="34">Ісус адказаў яму: ці ад сябе ты гаворыш гэтае, ці другія сказалі табе аба Мне?</verse>
				<verse number="35">Пілат адказаў: ці-ж я Жыд? Цябе твой народ і архірэі выдалі мне; што-ж Ты зрабіў?</verse>
				<verse number="36">Ісус адказаў: Царства Маё ня з гэтага сьвету; калі-б з гэтага сьвету было царства Маё, то слугі Маі бароліся бы, каб Жыды ня выдалі Мяне. Але царства Маё ня згэтуль.</verse>
				<verse number="37">Пілат сказаў Яму: дык Ты Цар? Ісус адказаў: ты кажаш, што Я цар. Я на тое нарадзіўся і на тое прыйшоў на сьвет, каб сьведчыць аб праўдзе. Кожын, хто ад праўды, слухае голасу Майго.</verse>
				<verse number="38">Кажа Яму Пілат: Што такое праўда? I, сказаўшы гэтае, ізноў выйшаў да Жыдоў і сказаў ім: я ніякае віны ў Ім не знаходжу.</verse>
				<verse number="39">Ёсьць жа ў вас звычай, каб я некага звальняў вам на Пасху. Хочаце, пушчу вам Цара Жыдоўскага?</verse>
				<verse number="40">Тады ізноў закрычэлі ўсе, кажучы: не Яго, але Варавву! А Варавва быў душагуб.</verse>
			</chapter>
			<chapter number="19">
				<verse number="1">Тады Пілат узяў Ісуса і бічаваў Яго.</verse>
				<verse number="2">I жаўнеры, сплёўшы вянок з цярніны, узьдзелі Яму на галаву і апранулі Яму чырвоны плашч</verse>
				<verse number="3">і гаварылі: радуйся, Цар Жыдоўскі! I білі Яго па абліччу.</verse>
				<verse number="4">Пілат ізноў выйшаў і сказаў ім: вось я выводжу Яго да вас, каб вы ведалі, што я не знаходжу ў Ім ніякае віны.</verse>
				<verse number="5">Тады выйшаў Ісус у цярновым вянку й чырвоным плашчу. I сказаў ім Пілат: вось чалавек!</verse>
				<verse number="6">Як убачылі Яго архірэі і слугі іх, дык пачалі крычэць, кажучы: распні, распні Яго! Пілат кажа ім: вазьмеце Яго і ўкрыжуйце вы, бо я не знаходжу ў Ім ніякае віны.</verse>
				<verse number="7">Жыды адказалі яму: мы маем закон; і па закону нашаму мусіць памерці, бо зрабіў Сябе Сынам Божым.</verse>
				<verse number="8">Пілат, пачуўшы гэтае слова, яшчэ больш спужаўся.</verse>
				<verse number="9">I ізноў увайшоў у прэторыю і сказаў Ісусу: адкуль Ты? Але Ісус не адказаў яму нічога.</verse>
				<verse number="10">Пілат кажа Яму: Ты мне не адказваеш? Ці ня ведаеш, што магу ўкрыжаваць Цябе і магу звольніць Цябе?</verse>
				<verse number="11">Ісус адказаў: ты ня меў бы ніякае ўлады нада Мною, калі-б Табе ня было дадзена з вышыні; дзеля гэтага больш грэху на тым, хто Мяне прадаў табе.</verse>
				<verse number="12">З таго мамэнту Пілат стараўся звольніць Яго. Жыды-ж крычэлі, кажучы: калі звольніш Яго, ты ня друг Кесару; кожны, хто робіць сябе царом, вораг кесара.</verse>
				<verse number="13">Пілат, пачуўшы гэтае слова, вывеў вон Ісуса і сеў на судовым пасадзе, на месцы, што называлася літостратон а па жыдоўску Гаввафа.</verse>
				<verse number="14">Была-ж тады пятніца перад Пасхай, і гадзіна шостая. I сказаў Пілат Жыдом: вось Цар ваш!</verse>
				<verse number="15">Але яны закрычэлі: вазьмі, вазьмі, укрыжуй Яго! Пілат кажа ім: як я распну Цара вашага? Архірэі-ж адказалі: няма ў нас цара, апрача Кесара.</verse>
				<verse number="16">Тады ён аддаў Яго на ўкрыжаваньне. I ўзялі Ісуса й павялі.</verse>
				<verse number="17">I, нясучы крыж Свой, Ён выйшаў на ўрочышча Чарапоў, што пажыдоўску называецца Галгофа,</verse>
				<verse number="18">дзе і ўкрыжавалі Яго і з Ім двух другіх наабапал Яго, а ў сярэдзіне Ісуса.</verse>
				<verse number="19">Пілат жа і надпіс напісаў і паставіў на крыжу. Напісана было: Ісус Назаранін, Цар Жыдоўскі.</verse>
				<verse number="20">Гэты надпіс чыталі многія з жыдоў, бо месца, дзе быў укрыжаваны Ісус, было недалёка ад места, дый напісана было пажыдоўску, пагрэцку і парымску.</verse>
				<verse number="21">Архірэі-ж жыдоўскія сказалі Пілату: ня пішы: «Цар Жыдоўскі», але напішы, што Ён Сам казаў: «Я цар жыдоўскі.»</verse>
				<verse number="22">Пілат адказаў: што я напісаў, тое напісаў.</verse>
				<verse number="23">Жаўнеры-ж, як расьпялі Ісуса, узялі вопратку Яго і падзялілі на чатыры часткі — кожнаму жаўнеру частка, дый хітон; хітон жа быў ня шыты, але ўвесь вытканы ад верху;</verse>
				<verse number="24">дык сказалі адзін аднаму: ня будзем разьдзіраць яго, а кінем жэрабе: чый будзе; каб збылося сказанае ў Пісаньні: Падзялілі адзежу Маю між сабою і аб вопратку Маю жэрабе кідалі. Так і ўчынілі жаўнеры. (Пс 21:19)</verse>
				<verse number="25">Стаялі-ж ля крыжа Ісусавага Маці Яго і сястра Маткі Яго, Марыя Кляопава, і Марыя Магдаліна.</verse>
				<verse number="26">Ісус жа, угледзіўшы Матку і стаяўшага побач вучня, якога любіў, кажа Матцы сваёй: Жанчына, вось сын твой!</verse>
				<verse number="27">Пасьля кажа вучню: вось Маці твая! I з таго часу вучань гэты ўзяў яе да сябе.</verse>
				<verse number="28">Пасьля таго Ісус, ведаючы, што ўжо ўсё збылося, каб споўнілася Пісаньне, кажа: піць хачу!</verse>
				<verse number="29">Тут стаяла судзіна, поўная воцату. Жаўнеры, набраўшы воцату губкай і ўзьдзеўшы яе на трысьціну, паднялі да вуснаў Яго.</verse>
				<verse number="30">Ісус жа, як узяў воцату, сказаў: Збылося! і, нахіліўшы галаву, аддаў дух.</verse>
				<verse number="31">А як была пятніца, дык жыды, каб не пакінуць целаў на крыжу ў суботу, (бо той дзень суботні быў вялікі), прасілі Пілата, каб перабіць у іх галені і зьняць.</verse>
				<verse number="32">I вось прыйшлі жаўнеры і ў першага перабілі галені, і ў другога ўкрыжаванага з Ім.</verse>
				<verse number="33">Прыйшоўшы-ж да Ісуса, як убачылі, што Ён ужо ўмёр, дык не перабівалі ў Яго галеняў;</verse>
				<verse number="34">толькі адзін з жаўнераў прабіў Яму бок рагатынаю, і ўраз жа пацякла кроў і вада.</verse>
				<verse number="35">Той, хто бачыў, пасьведчыў, і сьвядоцтва яго праўдзівае; і ён ведае, што кажа праўду, каб вы паверылі.</verse>
				<verse number="36">Бо ўсё гэтае сталася, каб збылося Пісаньне: Косьць Яго няхай не пераломіцца. (Выхад 12:46)</verse>
				<verse number="37">Дый ізноў жа ў другім месцы гаворыць Пісаньне: Угледзяць, каго прабілі. (Захар 12:10)</verse>
				<verse number="38">Пасьля гэтага Язэп з Арыматэі (ён быў вучнем Ісуса, але тайным дзеля страху перад жыдамі) папрасіў Пілата зьняць цела Ісуса; і Пілат дазволіў. Дык пайшоў і зьняў цела Ісуса.</verse>
				<verse number="39">Прыйшоў такжа й Нікадэм (ён прыходзіў раней да Ісуса ўначы) і прынёс мешаніну з сьмірны і алёэ літраў каля ста.</verse>
				<verse number="40">I ўзялі яны цела Ісуса і абярнулі Яго ў палатно з пахнідламі, як звычайна хароняць жыды.</verse>
				<verse number="41">На тым месцы, дзе Ён быў укрыжаваны, быў сад, і ў садзе новая магіла, у якой яшчэ ніхто ня быў паложаны.</verse>
				<verse number="42">Вось тутака дзеля пятніцы жыдоўскай (бо магіла была блізка) і палажылі цела Ісуса.</verse>
			</chapter>
			<chapter number="20">
				<verse number="1">У першы-ж дзень тыдня Марыя Магдаліна прыходзіць раніцай да магілы і бачыць, што камень ад магілы адвалены.</verse>
				<verse number="2">Дык бяжыць і прыходзіць да Сымона Пятра і другога вучня, якога любіў Ісус, і кажа ім: узялі Госпада з магілы, і ня ведаем, дзе палажылі Яго.</verse>
				<verse number="3">I выйшаў Пётр і другі вучань і пайшлі к магіле.</verse>
				<verse number="4">Беглі-ж абодва разам, і другі вучань баржджэй абагнаў Пятра і прыйшоў да магілы першы</verse>
				<verse number="5">і, нахіліўшыся, бачыць ляжучы палатніну, але не ўвайшоў.</verse>
				<verse number="6">I прыходзіць за ім Сымон Пётр і ўваходзіць у магілу ды бачыць ляжучы адну палатніну</verse>
				<verse number="7">і хустку, што была на галаве Яго, ды ня разам з палатнінай, але асобна скручаную на другім месцы.</verse>
				<verse number="8">Тады ўвайшоў і другі вучань, што раней прыйшоў да магілы, і ўбачыў і паверыў.</verse>
				<verse number="9">Бо яны яшчэ ня ведалі напісанага, што Ён мусіць уваскрэснуць.</verse>
				<verse number="10">Дык вучні ізноў пайшлі да сябе.</verse>
				<verse number="11">А Марыя стаяла ля магілы і плакала; і плачучы нагнулася да магілы.</verse>
				<verse number="12">I бачыць двух ангелаў у белым адзеньні, седзячы адзін угаловах, другі ўнагах, дзе ляжала цела Ісуса.</verse>
				<verse number="13">I яны кажуць ёй: жанчына! чаго плачаш? Яна адказвае: забралі Госпада майго, і ня ведаю, дзе палажылі Яго.</verse>
				<verse number="14">Сказаўшы гэтае, аглянулася назад і ўбачыла, што стаіць Ісус, але не пазнала, што гэта Ісус.</verse>
				<verse number="15">I кажа ёй Ісус: жанчына! чаго ты плачаш? каго шукаеш? Яна, думаючы, што гэта садоўнік, кажа яму: Госпадзе! калі ты вынес Яго, скажы мне, дзе ты палажыў Яго, і я вазьму Яго.</verse>
				<verse number="16">Ісус кажа ёй: Марыя! Яна, аглянуўшыся, кажа Яму: Раввуні! г. зн. Вучыцель!</verse>
				<verse number="17">Ісус кажа ёй: не дакранайся да Мяне, бо Я яшчэ ня ўзыйшоў да Айца Майго, але йдзі да братоў Маіх і скажы ім: узыходжу да Айца Майго і Айца вашага, і Бога Майго і Бога вашага.</verse>
				<verse number="18">Марыя Магдаліна ідзе й абвяшчае вучням, што бачыла Госпада, і што Ён гэта сказаў ёй.</verse>
				<verse number="19">I ўвечары таго-ж першага дня тыдня, калі дзьверы дому, дзе зьбіраліся вучні Яго, былі замкнёны ад страху перад Жыдамі, прыйшоў Ісус і стануў пасярэдзіне і сказаў ім: мір вам!</verse>
				<verse number="20">I, сказаўшы гэтае, паказаў ім рукі й бок свой. I ўзрадаваліся вучні, убачыўшы Госпада.</verse>
				<verse number="21">Ісус жа сказаў ім ізноў: мір вам! Як паслаў Мяне Ацец, так і Я пасылаю вас.</verse>
				<verse number="22">Сказаўшы гэтае, дыхнуў і кажа ім: прыйміце Духа Сьвятога.</verse>
				<verse number="23">Каму адпусьціце грахі, таму будуць адпушчаны; на кім пакінеце, на тым астануцца.</verse>
				<verse number="24">А Хама, адзін з дванаццацёх, званы Блізьнюк, ня быў тут з імі, калі прыходзіў Ісус.</verse>
				<verse number="25">Другія вучні сказалі Яму: мы бачылі Госпада. Але ён сказаў ім: калі ня ўбачу на руках Яго ранаў ад цьвякоў і не уткну пальца Майго ў раны ад цьвякоў, і не ўлажу рукі маёй у бок Яго, не паверу.</verse>
				<verse number="26">I цераз восем дзён ізноў былі ў доме вучні Яго і Хама з імі. Прыходзе Ісус пры замкнёных дзьвярох, стануў пасярэдзіне і сказаў: мір вам!</verse>
				<verse number="27">Потым кажа да Хамы: дай сюды палец твой і паглядзі рукі Мае; дай руку тваю і ўлажы ў бок мой; і ня будзь няверуючым, але веруючым.</verse>
				<verse number="28">Хама адказаў Яму і сказаў: Госпадзе мой і Божа мой!</verse>
				<verse number="29">Ісус кажа яму: ты, Хама, паверыў, бо бачыў Мяне; шчасьлівыя ня бачыўшыя і паверыўшыя.</verse>
				<verse number="30">I многа зрабіў Ісус перад вучнямі Сваімі другіх цудаў, аб якіх не напісана ў гэтай кнізе;</verse>
				<verse number="31">а гэтае-ж напісана, каб вы паверылі, што Ісус ёсьць Хрыстос, Сын Божы, і, веруючы, мелі жыцьцё ў імя Яго.</verse>
			</chapter>
			<chapter number="21">
				<verse number="1">Пасьля гэтага ізноў зьявіўся Ісус вучням Сваім ля мора Тывэрыядзкага. Зьявіўся вось як:</verse>
				<verse number="2">былі разам Сымон Пётр і Хама, званы Блізьнюк, і Натанаіл з Каны Галілейскай, і сыны Завядзеявы, і двое другіх з вучняў Яго.</verse>
				<verse number="3">Сымон Пётр кажа ім: іду лавіць рыбу. Кажуць яму: ідзем і мы з табою. Пайшлі і зараз увайшлі ў човен і не злавілі ў тую ноч нічога.</verse>
				<verse number="4">Калі-ж ужо настала раніца, Ісус стаяў на беразе, але вучні не пазналі, што гэта Ісус.</verse>
				<verse number="5">Ісус кажа ім: дзеці! Ці ёсьць у вас якая-небудзь ядоміна? Яны адказалі Яму: няма.</verse>
				<verse number="6">Ён жа сказаў ім: закіньце сеці па правы бок чаўна і зловіце. Яны закінулі, ды ўжо не маглі выцягнуць сеці ад масы рыбы.</verse>
				<verse number="7">Тады вучань, якога любіў Ісус, кажа Пятру: гэта Госпад. Сымон жа Пётр, пачуўшы, што гэта Госпад, падперазаўся (бо быў голы) і кінуўся ў мора;</verse>
				<verse number="8">а другія вучні прыплылі ў чоўне (бо недалёка былі ад зямлі, локцяў каля двухсот), цягнучы сець з рыбаю.</verse>
				<verse number="9">Калі-ж выйшлі на зямлю, бачаць раскладзены агонь і на ім рыбу ды хлеб.</verse>
				<verse number="10">Ісус кажа ім: прынясеце рыбы, якую вы цяпер злавілі.</verse>
				<verse number="11">Сымон Пётр пайшоў і выцягнуў на зямлю сець, поўную вялікіх рыбаў; іх было сто пяцьдзесят тры, і пры гэткім множстве сець не прарвалася.</verse>
				<verse number="12">Ісус кажа ім: ідзіце абедайце. З вучняў жа ніхто не адважыўся папытацца ў Яго: хто Ты? бо ўсе ведалі, што гэта Госпад.</verse>
				<verse number="13">Ісус прыходзіць, бярэ хлеб і дае ім; таксама й рыбу.</verse>
				<verse number="14">Гэта ўжо трэці раз зьявіўся Ісус вучням Сваім пасьля ўваскрасеньня Свайго.</verse>
				<verse number="15">Калі-ж яны абедалі, Ісус кажа Сымону Пятру: Сымон Іонін, ці любіш ты Мяне больш, чым яны? Пётр кажа Яму: так, Госпадзе! Ты ведаеш, што я люблю Цябе. Ісус кажа яму: пасі авечкі Мае.</verse>
				<verse number="16">	Яшчэ кажа яму другі раз: Сымон Іонін! ці любіш ты Мяне? Пётр кажа Яму: так, Госпадзе, Ты ведаеш, што я люблю Цябе. Ісус кажа яму: пасі авечкі Мае.</verse>
				<verse number="17">I кажа яму трэці раз: Сымон Іонін! Ці любіш ты Мяне? Пётр засмуціўся, што трэці раз спытаўся ў Яго: ці любіш ты Мяне? і сказаў Яму: Госпадзе! Ты ўсё ведаеш; Ты ведаеш, што я люблю Цябе! Ісус кажа яму: пасі авечкі Мае!</verse>
				<verse number="18">Запраўды, запраўды кажу табе: калі ты быў малады, дык падпяразваўся сам і хадзіў, куды хацеў; а як састарэеш, то выцягнеш рукі твае, і другі цябе падперажэ і павядзе, куды ня схочаш.</verse>
				<verse number="19">Гэтае-ж сказаў, паказуючы, якою сьмерцяю Пётр уславіць Бога. I, сказаўшы гэтае, кажа яму: ідзі за Мною.</verse>
				<verse number="20">Пётр жа, аглянуўшыся, бачыць за ім вучня, якога любіў Ісус, ды што на вячэры, прыпаўшы да грудзей Яго, сказаў: Госпадзе! хто прадасьць Цябе?</verse>
				<verse number="21">Убачыўшы яго, Пётр кажа Ісусу: Госпадзе! а ён што?</verse>
				<verse number="22">Ісус кажа яму: калі Я хачу, каб ён ператрываў, пакуль прыду, што табе да гэтага? Ты йдзі за Мною!</verse>
				<verse number="23">I праняслося тое слова між братоў, што вучань той не памрэ. Але Ісус не сказаў яму, што не памрэ, а: калі Я хачу, каб ён ператрываў, пакуль прыду, што табе да гэтага?</verse>
				<verse number="24">Гэты вучань і сьведчыць аб гэтым і напісаў гэтае. I мы ведаем, што праўдзівае сьвядоцтва яго.</verse>
				<verse number="25">Ёсьць і многа другога, што ўчыніў Ісус, але, каб напісаць гэтае асобна, дык, думаю, і самому сьвету не зьмясьціць бы напісаных кнігаў. Амін.</verse>
			</chapter>
		</book>
		<book number="44">
			<chapter number="1">
				<verse number="1">Першую аповесьць, Тэафілю, учыніў я аб усім, што Ісус рабіў ды навучаў</verse>
				<verse number="2">да дня, у які ўзьнёсся, даўшы праз Духа Сьвятога загады Апосталам, якіх выбраў,</verse>
				<verse number="3">ды прад якімі зьяўляўся жывы пасьля мукаў Сваіх у чысьленых зьявах, у працягу сараку дзён паказываючыся ім ды кажучы аб царстве Божым.</verse>
				<verse number="4">I, сабраўшы іх, загадаў ім не выхадзіць з Ерузаліму, а чакаць на абвешчанае ад Айца, аб чым вы чулі ад мяне:</verse>
				<verse number="5">што Іоан хрысьціў вадой, а вы цераз колькі дзён будзеце ахрышчаны ў Духу Сьвятым.</verse>
				<verse number="6">Дык яны, зыйшоўшыся разам, пыталіся ў Яго, кажучы: Госпадзе, ці ня ў гэтым часе адбудуеш царства Ізраілю?</verse>
				<verse number="7">Ён жа сказаў да іх: ня вам ведаць час ці пару, што Ацец паклаў у ўладзе Сваёй;</verse>
				<verse number="8">але прымеце сілу, як зыйдзе на вас Дух Сьвяты, і будзеце Мне сьведкамі і ў Ерузаліме, і ў-ва ўсей Юдэі й Самарыі, ды ажно па край зямлі.</verse>
				<verse number="9">I, сказаўшы гэтае, Ён узьнёсся перад вачыма іхнімі, і хмара ўзяла Яго ад вачэй іх.</verse>
				<verse number="10">Калі-ж яны пільна ўглядаліся ў неба, як Ён адыходзіў, вось двое мужоў станулі перад імі ў белых вопратках,</verse>
				<verse number="11">дый сказалі яны: Мужы Галілейскія! Чаго стаіцё, узіраючыся на неба? Гэты Ісус, узяты ад вас на неба, прыдзе гэтак сама, як бачылі вы Яго ўзыходзячы на неба.</verse>
				<verse number="12">Тады яны вярнуліся ў Ерузалім з гары, называнай Аліўнай, што непадалёк ад Ерузаліму, за дзень суботні ходу.</verse>
				<verse number="13">I, увайшоўшы, узыйшлі ў сьвятліцу, дзе былі Пётр і Якуб, і Іоан і Андрэй, Піліп і Хама, Баўтрамей ды Мацьвей, Якуб Алфеявы й Сымон Зілот, ды Юда Якубаў.</verse>
				<verse number="14">Усе яны трывалі аднадушна ў малітвах і просьбах разам з жанчынамі й Марыяй, Маткай Ісусавай, ды братамі Ягонымі.</verse>
				<verse number="15">I ў гэныя дні Пётр, устаўшы сярод вучняў, сказаў (а была грамада людзей разам каля ста дваццацёх).</verse>
				<verse number="16">Мужы браты! Тое пісаньне, якое праз вусны Давідавыя Дух Сьвяты прадказаў пра Юду, што быў павадыром тых, каторыя ўзялі Ісуса, — мусіла збыцца;</verse>
				<verse number="17">быў ён палічаны з намі, і лёс вызначыў яму частку ў служэньні гэтым,</verse>
				<verse number="18">але цаной крыўды прыдбаў ён зямлю і, рынуўшыся, разьдзерся папалове, і вывалілася з яго ўсё шлуньне ягонае.</verse>
				<verse number="19">I сталася ведама ўсім жыхарам Ерузаліму; дык поле гэнае названа ў іхняй гутарцы Акельдама, гэта ёсьць зямля крыві.</verse>
				<verse number="20">Бо напісана ў кнізе псальмаў: Няхай станецца двор ягоны пустым, і няхай ніхто ня жыве ў ім, дый: дагляд ад яго возьме другі. (Пс. 68:26; 108:8)</verse>
				<verse number="21">Дык трэба, каб із тых мужоў, што зыходзіліся з намі праз увесь час, як прыходзіў і адыходзіў ад нас Госпад Ісус,</verse>
				<verse number="22">пачынаючы ад хрышчэньня Іоанавага ажно да дня, калі Ён быў узяты ад нас, адзін із іх стаўся-бы разам з намі сьведкай уваскрасеньня Яго.</verse>
				<verse number="23">I паставілі двух: Язэпа, званага Варсавай, па мянюшцы Юста, ды Мацьвея;</verse>
				<verse number="24">і, молячыся, казалі: Ты, Госпадзе, які ведаеш сэрцы ўсіх, пакажы з гэтых двух аднаго, каго Ты выбраў,</verse>
				<verse number="25">каб узяў частку ў служэньні гэтым і апостальстве, ад якога адступіўся Юда, каб ісьці на сваё месца.</verse>
				<verse number="26">I кінулі жэрабе аб іх, і выпала жэрабе на Мацьвея, і далучаны быў да адзінаццацёх Апосталаў.</verse>
			</chapter>
			<chapter number="2">
				<verse number="1">I, як канчаўся дзень Пяцідзясятніцы, усе былі аднадушна разам.</verse>
				<verse number="2">I зьнячэўку пачуўся гук з неба, быццам ад наляцеўшага буйнага ветру, ды напоўніў увесь дом, дзе яны сядзелі.</verse>
				<verse number="3">I паказаліся ім падзеленыя языкі, быццам агнявыя, ды паселі на кожным із іх.</verse>
				<verse number="4">I напоўніліся ўсе Духам Сьвятым, ды пачалі гутарыць іншымі языкамі, так, як Дух Сьвяты даў ім прамаўляці.</verse>
				<verse number="5">Былі-ж у Ерузаліме Жыды, мужы набожныя, з усякага народу пад небам.</verse>
				<verse number="6">Калі пачуўся гук гэты, зыйшоўся народ дый устрывожыўся: бо кожын чуў, што яны гавораць ягонай гутаркай.</verse>
				<verse number="7">I здумеліся ўсе і дзіваваліся, кажучы адзін аднаму: Вось усе гэтыя, што гутараць, ці-ж не Галілейцы?</verse>
				<verse number="8">Дык як-жа мы чуем кожын сваю гутарку, у якой урадзіліся,</verse>
				<verse number="9">Парфяне й Мідзяне й Эляміты, і жыхары Мэзапатаміі, Юдэі й Каппадокіі, Понту і Азіі,</verse>
				<verse number="10">Фрыгіі й Памфіліі, Эгіпту й часьцін Лівіі, сумежных з Кірэнай, ды прыходжыя Рымляне, Жыды й наверненыя,</verse>
				<verse number="11">Крыцяне ды Арабы, — чуем, што яны ґавораць нашымі языкамі аб велічы Божай?</verse>
				<verse number="12">I здумяваліся ўсе і ў недаўменьні гаварылі адзін да аднаго: Што-б гэта магло быць?</verse>
				<verse number="13">Іншыя-ж, насьмяхаючыся, казалі, што яны ўпіліся маладым віном.</verse>
				<verse number="14">Пётр жа з адзінаццацьма, устаўшы, падняў голас свой і прамовіў да іх: Мужы ІОдэйскія і ўсе жыхары Ерузалімскія, няхай будзе вам гэта ведама, і выслухайце словы мае:</verse>
				<verse number="15">Бо яны не п’яныя, як думаеце: яшчэ-ж трэцяя гадзіна дня.</verse>
				<verse number="16">А ёсьць тое, што сказана праз прарока Іоіля:</verse>
				<verse number="17">I будзе ў апошнія дні, кажа Бог: выльлю Духа Майго на кожнае цела; і будуць прарочыць сыны вашыя й дачкі вашыя; і дзяцюкі вашыя будуць бачыць зьявы, і старшым вашым сны сьніцца будуць;</verse>
				<verse number="18">і на рабоў Маіх ды на рабынь Маіх выльлю ў дні гэныя Духа Майго, і будуць прарочыць.</verse>
				<verse number="19">I дам цуды ў небе наверсе і знакі на зямлі ўнізе, кроў і агонь і туман дымовы.</verse>
				<verse number="20">Сонца абернецца ў цемру і месяц у кроў перш, чым прыйдзе дзень Гасподні, вялікі й слаўны.</verse>
				<verse number="21">I будзе: кожын, хто прызавеціме імя Госпада, спасецца. (Іоіль 2:28-32)</verse>
				<verse number="22">Мужы Ізраільскія, выслухайце гэтыя словы: Ісуса Назарэя, мужа, услаўленага міжы вамі ад Бога сілаю й цудамі ды знакамі, што рабіў праз Яго Бог сярод вас, як і самі ведаеце,</verse>
				<verse number="23">Яго, выданага водле азначанай рады й прадбачаньня Божага, вы ўзялі і, рукамі беззаконных прыбіўшы цьвякамі, забілі;</verse>
				<verse number="24">вось, Яго Бог ускрасіў, вызваліўшы з мукаў сьмерці, бо-ж немагчыма было, каб яна Яго ўдзяржала.</verse>
				<verse number="25">Бо Давід кажа аб Ім: Меў я Госпада перад вачыма заўсёды: бо Ён праваруч мяне, каб я не захістаўся.</verse>
				<verse number="26">Дзеля гэтага ўцешылася сэрца маё, ды ўзрадаваўся язык мой, дый цела маё супачыне ў надзеі.</verse>
				<verse number="27">Бо не пакікеш душы маей у пекле, дый не дасі Сьвятому Твайму бачыць тленьне.</verse>
				<verse number="28">Ты даў мне пазнаць пуціну жыцьця; Ты напоўніш мяне радасьцяй перад абліччам Тваім. (Псальм 15:8-11)</verse>
				<verse number="29">Мужы браты! Дайце мне сказаць вам адкрыта аб прабацьку Давідзе, што й памер, і пахован, і магіла ягоная ў нас па сягоньняшні дзень.</verse>
				<verse number="30">Вось, як Прарок, ды ведаючы, што Бог кляўся й прысягнуў яму з плоду паясьніцы ягонае паставіць у целе Хрыста й пасадзіць на пасадзе ягоным, (2 Царств. 7:12 Пс. 131:11)</verse>
				<verse number="31">ён, прадбачучы, казаў аб ускрасеньні Хрыста, што не асталася душа Яго ў пекле, і цела Ягонае ня бачыла тленьня. (Пс 15:10)</verse>
				<verse number="32">Гэтага Ісуса ўскрасіў Бог, і ўсе мы сьведкі гэтага.</verse>
				<verse number="33">Вось, узьнесены правіцаю Бога ды ўзяўшы ад Айца абяцаньне Духа Сьвятога, Ён выліў тое, што цяпер бачыце й чуеце.</verse>
				<verse number="34">Бо Давід ня ўзышоў на нябёсы; сам жа ён кажа: Сказаў Госпад Госпаду майму: сядзі праваруч Мяне,</verse>
				<verse number="35">пакуль палажу ворагаў Тваіх да падножжа ног Тваіх.. (Пс 109:1)</verse>
				<verse number="36">Дык няхай-жа цьвёрда ведае ўвесь дом Ізраілявы, што Бог зрабіў Госпадам і Хрыстом Яго, гэтага Ісуса, якога вы ўкрыжавалі.</verse>
				<verse number="37">Пачуўшы гэта, зьмякчэла сэрца ў іх, і яны прамовілі да Пятра й рэшты Апосталаў: Што-ж нам рабіць, мужы браты?</verse>
				<verse number="38">Пётр жа сказаў да іх: Пакайцеся, ды няхай кожын із вас ахрысьціцца ў імя Ісуса Хрыста дзеля адпушчэньня трахоў; і вазьмеце дар Духа Сьвятога.</verse>
				<verse number="39">Бо абяцаньне належыць вам і дзецям вашым, дый усім далёкім, колькі іх пакліча Госпад Бог наш.</verse>
				<verse number="40">Дый іншымі многімі словамі сьведчыў і навучаў, кажучы: Спасайцеся ад гэтага роду распуснага.</verse>
				<verse number="41">Дык тыя, што прыхільна прынялі словы ягоныя, ахрысьціліся, ды ў гэны дзень далучылася каля трох тысяч душ.</verse>
				<verse number="42">I трывалі ў навуцы апостальскай, у супольнасьці й ламаньні хлеба, ды ў малітвах.</verse>
				<verse number="43">I страх зьняў кожную душу, і многа цудаў ды знаменьняў дзеялася праз Апосталаў.</verse>
				<verse number="44">I ўсе веручыя былі разам, і ўсё ў іх было супольнае;</verse>
				<verse number="45">і прадавалі дабро сваё й дастаткі, і дзялілі міжы ўсіх, як каму трэба было.</verse>
				<verse number="46">І, кожын дзень аднадушна бываючы ў храме ды ламаючы хлеб у дамох, прымалі страву ў радасьці й прастаце сэрца,</verse>
				<verse number="47">слаўлючы Бога й маючы ласку ў усяго народу. Госпад жа што-дня дадаваў царкве спасаючыхся.</verse>
			</chapter>
			<chapter number="3">
				<verse number="1">Пётр ды Іоан ішлі разам у храм у дзявятай гадзіне малітвы.</verse>
				<verse number="2">I несьлі нейкага чалавека, храмога ад матчынага чэрава; яго кожын дзень садзілі перад дзьвярыма храму, называнымі Краснымі, прасіць міласьціну ў прыходзіўшых у храм.</verse>
				<verse number="3">Ён, угледзіўшы Пятра й Іоана, што меліся ўвайсьці ў сьвятыню, прасіў у іх міласьціны.</verse>
				<verse number="4">Пётр жа, паўзіраўшыся на яго з Іоанам, сказаў: Паглядзі на нас.</verse>
				<verse number="5">Ён жа пільна ўзіраўся на іх, спадзяючыся нешта дастаць.</verse>
				<verse number="6">I сказаў Пётр: Серабра ды золата няма ў мяне, дык дам табе тое, што маю. У імя Ісуса Хрыста Назарэя ўстань і хадзі!</verse>
				<verse number="7">I, узяўшы яго за правую руку, падняў яго, і ўраз жа акрэплі ногі й ступні ягоныя,</verse>
				<verse number="8">і, падскочыўшы, стануў і хадзіў ды разам з імі ўвайшоў у храм, пахаджаючы, падскокваючы ды слаўлючы Бога.</verse>
				<verse number="9">I ўвесь народ бачыў яго ходзячы й слаўлючы Бога.</verse>
				<verse number="10">I пазналі яго, што гэта быў той, што дзеля міласьціны сядзеў ля Красных дзьвераў царквы; і напоўніліся страхам і зьдзіўленьнем ад стаўшагася з ім.</verse>
				<verse number="11">А як аздароўлены кульгач не адставаў ад Пятра й Іоана, дык увесь народ у задзіўленьні прыбег да іх у сені, што называюцца Салямонавымі.</verse>
				<verse number="12">Бачучы гэта, Пётр прамовіў да народу: Мужы Ізраільскія! што дзівуецеся з гэтага, ці што так пільна ўглядаецеся на нас, як быццам уласнай сілай або пабожнасьцяй зрабілі мы, каб ён хадзіў?</verse>
				<verse number="13">Гэта Бог Аўраамаў і Ізаакаў і Якубаў, Бог бацькоў нашых, уславіў сына Свайго Ісуса, якога вы выдалі й адракліся ад Яго перад абліччам Пілата, калі той судзіў звольніць Яго.</verse>
				<verse number="14">Вы-ж ад Сьвятога й Справядлівага адракліся ды прасілі памілаваць вам чалавека душагуба,</verse>
				<verse number="15">а Павадыра жыцьця забілі. Бог падняў Яго із мёртвых, і мы сьведкі гэтага.</verse>
				<verse number="16">I дзеля веры ў імя Ягонае дало імя Яго сілу таму, каго бачыце й ведаеце; і вера, што ад Яго, дала яму гэтае аздараўленьне перад вамі ўсімі.</verse>
				<verse number="17">Але цяпер, браты, я ведаю, што праз няведаньне ўчынілі вы гэта, так, як і павадыры вашыя.</verse>
				<verse number="18">Бог жа, што прадказаў вуснамі ўсіх Сваіх Прарокаў, каб цярпець мукі Хрысту, тое і споўніў.</verse>
				<verse number="19">Дык пакайцеся й навярнецеся, каб былі зьняты з вас грахі вашыя,</verse>
				<verse number="20">каб прыйшлі часы асьвяжэньня ад аблічча Госпада, ды Ён прыслаў-бы вам Ісуса Хрыста, якога абвясьціў наперад,</verse>
				<verse number="21">ды якога мусіла неба прыняць да часу зьдзейсьненьня ўсяго, аб чым гаварыў Бог праз вусны ўсіх Сваіх сьвятых Прарокаў ад вякоў.</verse>
				<verse number="22">Бо-ж Майсей сказаў бацьком: Прарока паставіць вам Госпад Бог із братоў вашых, як мяне. Яго слухайцеся ў-ва ўсім, што казаціме да вас.</verse>
				<verse number="23">I будзе, што кожная душа, якая не паслухаецца Прарока гэнага, будзе вынішчана з народу. (Другазак 18:15-18)</verse>
				<verse number="24">Дый усе Прарокі ад Самуіла ды пасьля іх, якія толькі прамаўлялі, прадвяшчалі гэтыя дні.</verse>
				<verse number="25">Вы сыны Прарокаў і тае запаведзі, што даў Бог бацьком нашым, кажучы да Аўраама: I ў насеньні тваім багаслаўлёны будуць усе народы зямлі.</verse>
				<verse number="26">Вам найперш Бог, паставіўшы Сына Свайго Ісуса, паслаў Яго багаславіць вас, каб адвярнуўся кожын ад благіх учынкаў сваіх.</verse>
			</chapter>
			<chapter number="4">
				<verse number="1">Калі-ж яны гаварылі да народу, падыйшлі да іх сьвяшчэньнікі, і начальнік варты царкоўнае, і Саддукеі,</verse>
				<verse number="2">узлаваныя тым, што яны навучаюць народ ды прапаведуюць у Ісусе ўваскрасеньне із мёртвых;</verse>
				<verse number="3">і палажылі на іх рукі, і аддалі іх пілнаваць да раніцы, бо быў ужо вечар.</verse>
				<verse number="4">Многа-ж із тых, што слухалі прамову, уверавалі; і было гэткіх. людзей лікам каля пяцёх тысячаў.</verse>
				<verse number="5">I сталася, нараніцы сабраліся ў Ерузалім павадыры іхнія ды старшыя й кніжнікі,</verse>
				<verse number="6">і Анна архірэй, і Кайяфа, і Іоан, і Аляксандр, і колькі іх было з роду архірэйскага;</verse>
				<verse number="7">дый, паставіўшы гэных пасярод сябе, пыталіся: Якою сілай, ці якім імем учынілі вы тое?</verse>
				<verse number="8">Тады Пётр, напоўніўшыся Духам Сьвятым, прамовіў да іх: Павадыры народу і старэйшыя Ізраілю!</verse>
				<verse number="9">Калі ў нас сягоньня дапытываюцца аб добрым учынку нядужаму чалавеку, чым ён аздароўлены,</verse>
				<verse number="10">дык няхай ведама будзе ўсім вам ды ўсяму народу Ізраільскаму, што ў імя Ісуса Хрыста Назарэя, якога вы ўкрыжавалі, ды якога Бог ускрасіў із мёртвых, — праз Яго гэты стаіць перад вамі здаровы.</verse>
				<verse number="11">Ён — камень, зьняважаны вамі пры будове, што стаўся галавою вугла,</verse>
				<verse number="12">і ні ў кім іншым нямашака збаўленьня, бо й няма іншага імя пад небам, дадзенага людзям, якім бы нам спасьціся.</verse>
				<verse number="13">Бачучы-ж адвагу Пятра й Іоана ды ўцяміўшы, што яны людзі няўчоныя і простыя, зьдзівіліся; і пазналі іх, што былі з Ісусам.</verse>
				<verse number="14">Бачучы-ж стаяўшага з імі аздароўленага чалавека, не маглі нічога сказаць насупраць.</verse>
				<verse number="15">Дык, загадаўшы ім выйсьці з сынэдрыону, радзіліся паміж сабою,</verse>
				<verse number="16">кажучы: Што нам зрабіць з гэтымі людзьмі? Бо вялікі знак стаўся праз іх яўна для ўсіх, хто жыве ў Ерузаліме, і ня можам запярэчыць гэтаму.</verse>
				<verse number="17">Але, каб гэта больш не разыходзілася ў народзе, цьвёрда забаронім ім, каб далей не гаварылі ў імя гэтае нікому з людзей.</verse>
				<verse number="18">I, паклікаўшы іх, загадалі ім зусім не гаварыць і не навучаць у імя Ісусавае.</verse>
				<verse number="19">Пётр жа й Іоан, адказываючы ім, сказалі: Судзіце, ці справядліва перад Богам слухацца вас балей, чым Бога?</verse>
				<verse number="20">Мы-ж ня можам не гаварыць аб тым, што бачылі й чулі.</verse>
				<verse number="21">Дык яны, пагразіўшы ім, звольнілі іх, не знайшоўшы нічога, каб пакараць іх, дзеля народу; бо ўсе славілі Бога за тое, што сталася.</verse>
				<verse number="22">Бо больш за сорак гадоў было таму чалавеку, з якім стаўся цуд аздараўленьня.</verse>
				<verse number="23">Калі-ж іх звольнілі, яны пайшлі да сваіх і абвясьцілі тое, што да іх гаварылі архірэі й старшыя.</verse>
				<verse number="24">Тыя-ж, пачуўшы, аднадушна паднялі голас к Богу і сказалі: Валадару! Ты Бог, што ўчыніў неба й зямлю й мора дый усё, што ў іх,</verse>
				<verse number="25">што вуснамі Давіда, слугі Твайго, сказаў: Чаго збунтаваліся пагане, ды людзі марныя рэчы надумалі?</verse>
				<verse number="26">Паўсталі цары зямныя, ды князі сабраліся разам насупраць Госпада й насупраць Хрыста Ягонага.</verse>
				<verse number="27">Бо-ж запраўды сабраліся супраць Сына Твайго Сьвятога, Ісуса, якога Ты памазаў, і Ірад, і Пілат Понцкі з паганамі й народам Ізраільскім,</verse>
				<verse number="28">каб учыніць тое, чаму стацца наперад назначыла рука Твая й рада Твая.</verse>
				<verse number="29">I цяпер, Госпадзе, зірні на пагрозы іхнія і дай рабом Тваім з усей адвагай гаварыць слова Тваё</verse>
				<verse number="30">ды працягні руку Тваю на аздараўленьне, каб рабіліся знакі й цуды праз імя Сьвятога Сына Твайго Ісуса.</verse>
				<verse number="31">I, як памаліліся, захісталася месца тое, дзе яны былі сабраўшыся, і ўсе напоўніліся Духам Сьвятым ды адважна гаварылі слова Божае.</verse>
				<verse number="32">У грамады ж веруючых было адно сэрца й адна душа, і ніхто нічога з маемасьці сваей не называў сваім, але ўсё ў іх было супольнае.</verse>
				<verse number="33">I з вялікай сілай давалі Апосталы сьвядоцтва ўваскрасеньня Госпада Ісуса, і ласка вялікая была на ўсіх іх.</verse>
				<verse number="34">I ня было сярод іх нікога, хто цярпеў бы недастатак, бо хто меў зямлю ці дамы, тыя, прадаўшы, прыносілі грошы за праданае</verse>
				<verse number="35">і клалі к нагам Апосталаў; і кожнаму давалася тое, што яму было патрэбна.</verse>
				<verse number="36">Гэтак Іосія, названы Апосталамі Варнавай (што ў перакладзе знача: сын пацяшэньня), лявіт, родам Кіпрыец,</verse>
				<verse number="37">меўшы поле, прадаў яго і прынёс грошы ды паклаў к нагам Апосталаў.</verse>
			</chapter>
			<chapter number="5">
				<verse number="1">Адзін муж, на імя Ананія, з жонкай сваёй Сафіраю прадаў маемасьць сваю</verse>
				<verse number="2">ды прыхаваў із цаны, з ведама жонкі сваёй, і, прынесшы нейкую частку, палажыў к нагам Апосталаў.</verse>
				<verse number="3">Але Пётр сказаў: Чаму напоўніў шатан сэрца тваё, каб ашукаці Духа Сьвятога ды прыхаваці із цаны за зямлю?</verse>
				<verse number="4">Ці-ж не тваё было, што ты меў, дый праданае ці-ж не ў тваей моцы было? Дзеля чаго паклаў ты дзела гэтае ў сэрцы сваім? Ты ашукаў не людзей, а Бога.</verse>
				<verse number="5">Пачуўшы словы гэтыя, Ананія ўпаў бяз духу. I вялікі страх зьняў усіх, што чулі гэта.</verse>
				<verse number="6">I дзяцюкі, устаўшы, узялі яго ды, вынесшы, пахаранілі.</verse>
				<verse number="7">Сталася-ж гадзіны цераз тры пасьля гэтага, прыйшла й жана ягоная, ня ведаючы, што здарылася.</verse>
				<verse number="8">I прамовіў да яе Пётр: Скажы мне, ці за гэтулькі аддалі вы зямлю? Яна-ж сказала: Але, за гэтулькі.</verse>
				<verse number="9">Дык Пётр сказаў да яе: Дзеля чаго змовіліся вы спакусіць Духа Гасподняга? Вось ля дзьвераў стопы тых, што пахавалі мужа твайго; яны вынясуць і цябе.</verse>
				<verse number="10">Дык яна ўраз павалілася да ног ягоных і аддала душу. А дзяцюкі, што ўвайшлі, знайшлі яе няжывую ды, вынесшы, пахавалі ля мужа яе.</verse>
				<verse number="11">I вялікі страх зьняў усю царкву дый усіх, што чулі аб гэтым.</verse>
				<verse number="12">Рукамі-ж Апосталаў рабілася многа знакоў ды цудаў у народзе (і былі аднадушныя ўсе ў сенях Салямонавых,</verse>
				<verse number="13">з рэшты-ж ніхто не адважаўся далучыцца да іх; ды народ іх высака стаўляў, —</verse>
				<verse number="14">і ўсё балей прыбывала веруючых у Госпада, множства мужчын ды жанчынаў);</verse>
				<verse number="15">дык выносілі хворых на вуліцы й клалі на пасьцелях і ложках, каб пры праходзе Пятра хоць цень ягоны ацяніў каго з іх.</verse>
				<verse number="16">I зыходзілася ў Ерузалім з акалічных местаў множства людзей, нясучы хворых ды апанаваных нячыстымі духамі, дый усе яны аздараўляліся.</verse>
				<verse number="17">I, паўстаўшы, архірэй і ўсе, што былі з ім, тагачасная гэрэзія Саддукейская, напоўніліся зайздрасьцяй</verse>
				<verse number="18">і палажылі рукі свае на Апосталаў ды пасадзілі іх у вязьніцу грамадзкую.</verse>
				<verse number="19">I Ангел Гасподні ўначы адамкнуў дзьверы вязьніцы і, вывеўшы іх, сказаў:</verse>
				<verse number="20">Ідзеце ды, стаўшы, кажэце ў царкве да народу ўсе словы жыцьця гэтага.</verse>
				<verse number="21">Пачуўшы гэта, яны ўвайшлі нараніцы ў храм і навучалі. Прыйшоўшы-ж архірэй і тыя, што з ім, склікалі сынэдрыон і ўсю старшызну сыноў Ізраілявых ды паслалі ў вязьніцу прывясьці іх.</verse>
				<verse number="22">Слугі-ж, прыйшоўшы, не знайшлі іх у вязьніцы і, вярнуўшыся, расказалі, мовячы:</verse>
				<verse number="23">Вязьніцу дык знайшлі мы замкнёную вельмі крэпка, і варта вонках стаяла перад дзьвярыма; але, адамкнуўшы, ўсярэдзіне нікога не знайшлі.</verse>
				<verse number="24">Калі-ж пачулі словы тыя сьвяшчэньнік і начальнік варты царкоўнае ды архірэі, дык сумляваліся аб іх, што-б гэта сталася?</verse>
				<verse number="25">I нехта, прыйшоўшы, расказаў ім, кажучы: Што вось мужы, якіх вы кінулі ў вязьніцу, стаяць у храме й навучаюць народ.</verse>
				<verse number="26">Тады пайшоў начальнік варты з слугамі ды прывёў іх, але бяз прымусу, бо баяліся народу, каб не ўкаменаваў іх.</verse>
				<verse number="27">I, прывеўшы, паставілі іх перад радай; і запытаўся ў іх архірэй, кажучы:</verse>
				<verse number="28">Ці не забаранілі мы вам крэпка навучаць у імя гэтае? I вось вы напоўнілі Ерузалім навукай вашай ды хочаце ўзьвясьці на нас кроў чалавека гэнага.</verse>
				<verse number="29">I, адказваючы, Пётр ды Апосталы сказалі: Больш трэба слухацца Бога, чым людзей.</verse>
				<verse number="30">Бог айцоў нашых падняў Ісуса, якога вы забілі, павесіўшы на дзераве.</verse>
				<verse number="31">Яго Бог правіцай сваёй узвысіў на Павадыра й Спаса, каб даць Ізраілю пакаяньне й адпушчэньне грахоў.</verse>
				<verse number="32">I сьведкі Яго на словы гэтыя — мы і Дух Сьвяты, Якога Бог даў тым, што слухаюцца Яго.</verse>
				<verse number="33">Тыя-ж, слухаючы, ажно лопаліся ды радзіліся, каб пазабіваць іх.</verse>
				<verse number="34">Устаўшы-ж адзін у сынэдрыоне, фарысэй, на імя Гамаліэль, вучыцель закону, паважаны ўсім народам, загадаў на часіну вывясьці Апосталаў</verse>
				<verse number="35">ды сказаў ім: Мужы Ізраільскія, разважце з сабою аб людзях гэтых, што маеце зрабіць.</verse>
				<verse number="36">Бо перад гэтымі днямі паўстаў быў Тэўда, кажучы, што ён ёсьць нехта, і да яго прыстала на лік каля чатырох сот людзей; ён забіты, і ўсе, што слухаліся яго, разыйшліся й абярнуліся ў нішто.</verse>
				<verse number="37">Пасьля яго ў дні сьпісаваньня паўстаў Юда Галілеянін ды пацягнуў за сабою даволі народу; дый той пагіб, і ўсе, што слухаліся яго, рассыпаліся.</verse>
				<verse number="38">I цяпер кажу вам: пакіньце гэтых людзей і дайце ім волю; бо, калі ад людзей рада гэтая ці дзела гэтае, дык змарнее,</verse>
				<verse number="39">а калі ад Бога, дык ня здолееце зьніштожыць яго, дый каб самі ня сталіся змагарамі проці Бога.</verse>
				<verse number="40">Яны паслухаліся яго і, паклікаўшы Апосталаў, пабіўшы, загадалі не гаварыць аб імі Ісуса ды звольнілі іх.</verse>
				<verse number="41">Тыя-ж пайшлі ад аблічча сынэдрыонавага, радыя, што сталіся годнымі зьняважэньня за імя Ягонае,</verse>
				<verse number="42">ды кожын дзень у храме й дома ня кідалі навучаць і абвяшчаць пра Ісуса Хрыста.</verse>
			</chapter>
			<chapter number="6">
				<verse number="1">У тыя-ж дні, як намножылася вучняў, узьнялося нараканьне Грэцкіх на Гэбрэяў, што ў штодзённым служэньні ня рупяцца аб удовах іхніх.</verse>
				<verse number="2">Дык дванаццацёра, склікаўшы грамаду вучняў, сказалі: Ня гожа нам, пакінуўшы слова Божае, служыць за сталом.</verse>
				<verse number="3">Вось-жа, браты, нагледзьце спасярод вас сем дазнаных мужоў, поўных Духа Сьвятога й мудрасьці, якіх паставім на гэту патрэбу,</verse>
				<verse number="4">а мы ўсьцяж будзем на малітве й служэньні слова.</verse>
				<verse number="5">I спадабалася слова гэтае ўсенькай грамадзе. I выбралі Сьцяпана, мужа поўнага веры й Духа Сьвятога, і Піліпа й Прахора й Ніканора, і Тымона ды Пармена, і Мікалая Антыахійца, нованаверненага,</verse>
				<verse number="6">ды паставілі іх перад Апосталамі; і яны, памаліўшыся, узлажылі на іх рукі.</verse>
				<verse number="7">І слова Божае расло, і лічба вучняў у Ерузаліме вельмі множылася, ды вялікае множства сьвяшчэньнікаў скарылася перад верай.</verse>
				<verse number="8">Сьцяпан-жа, поўны веры й сілы, рабіў цуды й знаменьні вялікія ў народзе.</verse>
				<verse number="9">I паўсталі некаторыя із школы, называнай Лібэртынскай, ды з Кірэнэйскай і Александрыйскай, дый з тых, што з Кілікіі й Азіі, разважаючы разам з Сьцяпанам;</verse>
				<verse number="10">ды ня здолелі ўстаяці супраць мудрасьці й духа, якім прамаўляў.</verse>
				<verse number="11">Тады падбілі людзей, каб казалі: што чулі мы яго, як гаварыў рэчы ганебныя на Майсея і Бога.</verse>
				<verse number="12">I падбурылі народ і старшызну ды кніжнікаў і, напаўшы, схапілі яго й павялі ў сынэдрыон,</verse>
				<verse number="13">і паставілі фальшывых сьведкаў, якія казалі: Гэты чалавек ня кідае гаварыць ганебныя рэчы супраць гэтага сьвятога месца й супраць закону,</verse>
				<verse number="14">бо мы чулі, як ён казаў: што Ісус Назарэй зруйнуе месца гэтае ды пазьмяняе звычаі, што перадаў нам Майсей.</verse>
				<verse number="15">I ўсе тыя, што сядзелі ў сынэдрыоне, пільна ўзіраючыся на яго, бачылі аблічча ягонае, як аблічча Ангела.</verse>
			</chapter>
			<chapter number="7">
				<verse number="1">I сказаў ахрірэй: Ці-ж гэта так?</verse>
				<verse number="2">Той-жа адказаў: Паслухайце, мужы браты і айцы! Бог славы зьявіўся айцу нашаму Аўрааму, калі той быў у Мэзапатаміі, перш, чым быў асеўшы ў Харране,</verse>
				<verse number="3">ды прамовіў да яго: Выйдзі з зямлі тваёй і з сям’і тваёй, ды йдзі ў зямлю, якую табе пакажу.</verse>
				<verse number="4">Тады, выйшаўшы з зямлі Хальдэйскае, асеў ён у Харране. I стуль, пасьля сьмерці бацькі ягонага, перасяліў яго ў тую зямлю, у якой вы цяпер жывецё.</verse>
				<verse number="5">I ня даў яму ў ёй спадчыны ні на стапу нагі; і абяцаў яму даць яе ў валаданьне яму й патомству ягонаму пасьля яго, а ня было ў яго тады дзіцяці.</verse>
				<verse number="6">I прамаўляў да яго Бог гэтак: Што патомкі ягоныя будуць прыхаджанамі ў чужой зямлі, і паняволяць іх ды будуць мучыць іх чатырыста гадоў.</verse>
				<verse number="7">Але я, сказаў Бог, учыню суд над народам, якому будуць яны рабамі; і пасьля тога яны выйдуць і будуць служыць Мне ў гэтым месцы.</verse>
				<verse number="8">I даў яму запаведзь абразаньня. I гэтак ён спарадзіў Ізаака ды абрэзаў яго на восмы дзень; а Ізаак Якава, а Якаў дванаццаць патрыархаў.</verse>
				<verse number="9">I патрыархі праз завісьць прадалі Язэпа ў Эгіпет; і Бог быў з ім</verse>
				<verse number="10">і ратаваў яго з усіх бед ягоных, і даў яму ласку й мудрасьць перад Фараонам, царом Эгіпецкім; і той паставіў яго за начальніка над Эгіптам дый над усім домам сваім.</verse>
				<verse number="11">I прыйшоў голад на ўсю зямлю Эгіпецкую ды Ханаанскую і гора вялікае, і бацькі нашыя не знаходзілі жыўнасьці.</verse>
				<verse number="12">Якаў жа, пачуўшы, што ёсьць збожжа ў Эгіпце, паслаў першы раз нашых айцоў,</verse>
				<verse number="13">а другім разам Язэп быў пазнаны братамі ягонымі, і Фараону выявіўся род Язапавы.</verse>
				<verse number="14">I Язэп, паслаўшы, паклікаў бацьку свайго, Якава, ды ўсю сям’ю ягоную, душ семдзесят пяць.</verse>
				<verse number="15">I Якаў перабраўся ў Эгіпет ды памер тутака сам і нашы айцы;</verse>
				<verse number="16">і перанесьлі іх у Сіхем ды паклалі ў магілы, што закупіў Аўраам за цану серабра ў сыноў Ямора Сіхемавага.</verse>
				<verse number="17">А як набліжаўся час абяцаньню, якім кляўся Бог Аўрааму, нарастаў народ ды памнажаўся ў Эгіпце</verse>
				<verse number="18">да часу, калі настаў новы цар, што ня ведаў Язэпа.</verse>
				<verse number="19">Той, хітруючы проці народу нашага, уціскаў айцоў нашых, прымушаючы выкідаць дзіцянятак, каб не выжывалі.</verse>
				<verse number="20">У тым часе ўрадзіўся Майсей ды быў угодны Богу; яго гадавалі тры месяцы ў доме бацькі ягонага.</verse>
				<verse number="21">Калі-ж выкінулі, дык узяла яго дачка Фараонава дый узгадавала яго за сына сабе.</verse>
				<verse number="22">I навучыўся Майсей усяе мудрасьці Эгіпецкае і быў дуж у словах і дзялох.</verse>
				<verse number="23">Калі-ж мінула яму сорак гадоў веку, прыйшло яму на сэрца даведацца братоў сваіх, сыноў Ізраілявых.</verse>
				<verse number="24">I, убачыўшы, як аднаго крыўдзілі, заступіўся за яго дый памсьціўся за пакрыўджанага, забіўшы Эгіпцяніна.</verse>
				<verse number="25">Ён думаў, што браты ягоныя зразумеюць, што Бог ягонай рукой даець ім выбаўленьне; ды тыя не зразумелі.</verse>
				<verse number="26">На другі-ж дзень ён зьявіўся ім, як яны біліся, ды вёў іх да згоды, мовячы: О, мужы, вы-ж — браты! Чаму-ж крыўдзіце адны адных?</verse>
				<verse number="27">Але той, што быў крыўдзіў бліжняга, адапхнуў яго, кажучы: Хто паставіў цябе за начальніка й судзьдзю над намі?</verse>
				<verse number="28">Ці й мяне хочаш забіць, як забіў учора Эгіпцяніна?</verse>
				<verse number="29">I ўцёк Майсей на слове гэтым ды быў прыхаджанінам у зямлі Мадыямскай, дзе спарадзіў двух сыноў.</verse>
				<verse number="30">Калі-ж мінула сорак гадоў, паказаўся яму ў пустыні пад гарою Сынаем Ангел Гасподні ў вагнявым полымі ў кусьце.</verse>
				<verse number="31">Майсей жа, убачыўшы, дзівіўся з бачанага; калі-ж падыходзіў разглядзеці, пачуўся да яго голас Госпада:</verse>
				<verse number="32">Я Бог айцоў тваіх, Бог Аўраама й Бог Ізаака й Бог Якава. I, задрыжэўшы, Майсей не адважыўся ўглядацца.</verse>
				<verse number="33">Госпад жа сказаў яму: Разуй вобуй з ног тваіх, бо месца, дзе ты стаіш, сьвятая зямля.</verse>
				<verse number="34">Я глядзеў і ўбачыў уціск народу Майго, што ў Эгіпце, ды пачуў стагнаньне ягонае. I зыйшоў вызваліць яго. Дык ідзі цяпер, я пашлю цябе ў Эгіпет.</verse>
				<verse number="35">Таго Майсея, якога яны выракліся, мовячы: Хто паставіў цябе за начальніка й судзьдзю? — яго Бог за начальніка й збавіцеля паслаў рукой Ангела, што паказаўся яму ў кусьце.</verse>
				<verse number="36">Ён вывеў іх, зрабіўшы цуды й знаменьні ў зямлі Эгіпецкай і ў Чырвоным моры і ў пустыні ў працягу сараку гадоў.</verse>
				<verse number="37">Гэта той Майсей, што сказаў сыном Ізраілявым: Паставіць вам Госпад Бог ваш Прарока із братоў вашых, як мяне; яго слухайце.</verse>
				<verse number="38">Той гэта, што быў у пустыні на зборцы з Ангелам, які з ім гутарыў на гары Сінаі, ды з айцамі нашымі; ён жа прыняў жывыя словы, каб даць нам.</verse>
				<verse number="39">Якога не хацелі слухацца айцы нашыя, але адапхнулі яго ды зьвярнулі сэрцы свае да Эгіпту,</verse>
				<verse number="40">кажучы Аарону: Зрабі нам багоў, якія-б ішлі наперадзе нас, бо з Майсеем, тым, што вывеў нас з зямлі Эгіпецкай, ня ведаем, што сталася з ім.</verse>
				<verse number="41">I зрабілі ў тыя дні цяля, і прынесьлі ахвяру ідалу, і цешыліся з дзела рук сваіх.</verse>
				<verse number="42">I адвярнуўся Бог і аддаў іх, каб служылі войску нябеснаму, як напісана ў кнізе Прарокаў: Доме Ізраілявы, ці прыносілі вы Мне бітае й ахвяры ў працягу сараку гадоў у пустыні?</verse>
				<verse number="43">I паднялі вы палатку Малохаву ды зорку бога Вашага Рэмфана, абразы, што парабілі, каб ім пакланяцца. Дык перасялю вас ажно за Вавілон.</verse>
				<verse number="44">Палатка сьведчаньня была ў айцоў нашых у пустыні, як загадаў той, што прамаўляў да Майсея, зрабіць яе на ўзор бачанае.</verse>
				<verse number="45">Яе, узяўшы, і занесьлі айцы нашыя з Ісусам у землі паганаў, якіх Бог выгнаў ад аблічча айцоў нашых, да дзён Давіда,</verse>
				<verse number="46">які знайшоў ласку ў вачох Бога ды маліў, каб знайсьці жыльлё Богу Якава.</verse>
				<verse number="47">Салямон жа пабудаваў яму дом.</verse>
				<verse number="48">Але Найвышэйшы ня ў твораных рукамі дамох жывець, як кажа Прарок.</verse>
				<verse number="49">Госпад гавора: Неба — пасад Мой, зямля-ж — падножжа ног Маіх. Які-ж дом пабудуеце Мне? Ці якое месца дзеля супачынку Майго?</verse>
				<verse number="50">Ці-ж не Мая рука стварыла ўсё гэтае?. (Ісайя 66:1-2)</verse>
				<verse number="51">Людзі з цьвёрдым каркам, ды з неабрэзаным сэрцам і вушыма! Вы заўсёды працівіцеся Духу Сьвятому, як айцы вашыя, так і вы.</verse>
				<verse number="52">Каго із Прарокаў ня гналі айцы вашыя? I пазабівалі прадвесьнікаў прыходу Справядлівага, здраднікамі й забойцамі Якога вы цяпер сталіся.</verse>
				<verse number="53">Вы прынялі закон па загаду Ангелаў, ды не захавалі яго.</verse>
				<verse number="54">Слухаючы-ж гэта, яны лопаліся ў сэрцах сваіх і скрыгаталі зубамі на яго.</verse>
				<verse number="55">Ён-жа, поўны Духа Сьвятога, паўзіраўшыся на неба, угледзіў славу Божую ды Ісуса, стоючы праваруч Бога,</verse>
				<verse number="56">і сказаў: Вось, бачу нябёсы расчыненыя і Сына Чалавечага, стоючы праваруч Бога.</verse>
				<verse number="57">Яны-ж, загаласіўшы моцным голасам, пазатыкалі вушы свае ды аднадушна кінуліся на яго</verse>
				<verse number="58">і, вывеўшы за места, закаменавалі яго. А сьведкі паклалі вопраткі свае ля ног дзяцюка на ймя Саўла</verse>
				<verse number="59">ды білі камнямі Сьцяпана, які маліўся мовячы: Госпадзе Ісусе, прымі дух мой!</verse>
				<verse number="60">I, укленчыўшы, загаласіў моцным голасам: Госпадзе, не паліч ім грэху гэтага! I, сказаўшы гэта, памер. Саўл жа пахваляў забойства яго.</verse>
			</chapter>
			<chapter number="8">
				<verse number="1">I сталася ў той дзень вялікае перасьледаваньне царквы ў Ерузаліме. Дык усе, апрача Апосталаў, расьцярушыліся па землях Юдэі й Самарыі.</verse>
				<verse number="2">А Сьцяпана пахавалі багабойныя людзі ды ўчынілі па ім галошаньне вялікае.</verse>
				<verse number="3">Саўл жа нішчыў царкву і, уваходзячы ў дамы ды цягнучы мужчын і жанчын, аддаваў у вязьніцу.</verse>
				<verse number="4">А тыя, што паразьбягаліся, хадзілі і абвяшчалі слова.</verse>
				<verse number="5">Піліп жа, прыйшоўшы ў места Самарыйскае, абвяшчаў ім Хрыста.</verse>
				<verse number="6">I грамады народу аднадушна прыслухоўваліся да прамоваў Піліпавых, чуючы й бачучы знаменьні, якія рабіў.</verse>
				<verse number="7">Бо нячыстыя духі із многіх, што мелі іх, выходзілі, моцным голасам галосячы, ды многа спараліжаваных і храмых паздаравела.</verse>
				<verse number="8">I сталася радасьць вялікая ў месьце гэным.</verse>
				<verse number="9">Быў-жа перш у месьце тым адзін чалавек, на ймя Сымон, які чараваў ды задзіўляў народ Самарыйскі, удаючы некага вялікага.</verse>
				<verse number="10">I ўзіраліся на яго ўсе ад малога да вялікага, кажучы: Гэты ёсьць вялікая моц Божая.</verse>
				<verse number="11">А ўзіраліся на яго затым, што даволі часу чарамі іх задзіўляў.</verse>
				<verse number="12">Калі-ж паверылі Піліпу, які абвяшчаў ім Царства Божае ды ймя Ісуса Хрыста, мужчыны й жанчыны хрысьціліся.</verse>
				<verse number="13">Дый Сымон і той паверыў і, ахрысьціўшыся, быў пры Піліпе. Бачучы-ж знакі й цуды вялікія, што рабіліся, здумяваўся.</verse>
				<verse number="14">Апосталы-ж, што ў Ерузаліме былі, пачуўшы, што Самарыя прыняла слова Божае, паслалі ім Пятра ды Іоана,</verse>
				<verse number="15">якія, прыйшоўшы, памаліліся за іх, каб прынялі Духа Сьвятога,</verse>
				<verse number="16">(бо Ён ня быў на нікога з іх зыйшоўшы, а толькі былі яны ахрышчаны ў імя Госпада Ісуса).</verse>
				<verse number="17">Тады яны паўскладалі на іх рукі, і тыя прынялі Духа Сьвятога.</verse>
				<verse number="18">Сымон-жа, убачыўшы, што праз ускладаньне рук Апосталавых даецца Дух Сьвяты, прынёс ім грошы,</verse>
				<verse number="19">кажучы: Дайце і мне гэткую ўладу, каб той, на каго палажу рукі, прыняў Духа Сьвятога.</verse>
				<verse number="20">Пётр жа сказаў да яго: Няхай серабро твае будзе з табой на загубу, бо дар Божы ты маніўся за грошы здабыць.</verse>
				<verse number="21">Нямашака табе часьціны й долі ў слове гэтым, бо сэрца твае ня правае перад Богам.</verse>
				<verse number="22">Дык пакайся ў гэтай нягоднасьці тваёй ды малі Бога: мо думка сэрца твайго будзе табе даравана.</verse>
				<verse number="23">Бо бачу цябе ў гарчыні жоўці ды ў путах няпраўды.</verse>
				<verse number="24">I Сымон, адказываючы, сказаў: Памаліцеся Госпаду за мяне вы, каб нішто на мяне не найшло з таго, аб чым вы казалі.</verse>
				<verse number="25">Яны-ж, пасьведчыўшы й расказаўшы слова Гасподняе, вярнуліся ў Ерузалім ды шмат дзе ў вёсках Самарыйскіх абвяшчалі Эвангельле.</verse>
				<verse number="26">I Ангел Гасподні прамовіў да Піліпа, гаворачы: Устань ды йдзі напаўдзён па дарозе, што йдзе з Ерузаліму ў Газу; яна пустая.</verse>
				<verse number="27">I, устаўшы, пайшоў. I вось муж Эфіопскі, еўнух, вяльможа Кандакіі, царыцы Эфіопаў, што быў над усімі скарбамі яе ды езьдзіў у Ерузалім пакланіцца,</verse>
				<verse number="28">варочаўся назад і, седзячы на возе сваім, чытаў прарока Ісаю.</verse>
				<verse number="29">I сказаў Дух Піліпу: Падыйдзі й прыстань да возу гэтага.</verse>
				<verse number="30">Прыбегшы-ж, Піліп пачуў, што той чытае Ісаю, дый сказаў: Ці разумееш тое, што чытаеш?</verse>
				<verse number="31">Той-жа сказаў: Як здолею, калі хто не давядзе мне? Дый папрасіў Піліпа ўзьлезьці й сесьці з ім.</verse>
				<verse number="32">Месца-ж Пісаньня, што ён чытаў, было гэткае: Як авечку на ўбой, вялі Яго; і як ягня ёсьць безгалосае перад тым, хто стрыжэ яго, гэтак і Ягоныя вусны не расчыняцца.</verse>
				<verse number="33">У паніжэньні Яго суд Ягоны ўзяты. Род-жа Ягоны хто вывядзе? Бо жыцьцё Ягонае ўзята будзе ад зямлі. (Ісая 53:7-8)</verse>
				<verse number="34">I, адказваючы, сказаў еўнух Піліпу: Прашу цябе: аб кім прарок гавора гэтае? Аб самым сабе, ці аб кім іншым?</verse>
				<verse number="35">Піліп-жа, расчыніўшы вусны свае ды пачаўшы ад пісаньня гэнага, абвяшчаў яму Ісуса.</verse>
				<verse number="36">Едучы-ж па дарозе, прыйшлі к вадзе; і сказаў еўнух: Вось вада; што-ж перашкаджае мне ахрысьціцца?</verse>
				<verse number="37">I сказаў Піліп: Калі веруеш з усяго сэрца, дык можна. I, адказываючы, сказаў: верую, што Ісус Хрыстос ёсьць Сын Божы.</verse>
				<verse number="38">I загадаў затрымаць воз. I зыйшлі абодва ў ваду, Піліп з еўнухам, і ахрысьціў яго.</verse>
				<verse number="39">Калі-ж выйшлі із вады, Дух Гасподні схапіў Піліпа, і еўнух больш ня бачыў яго, бо паехаў у сваю дарогу усьцешаны.</verse>
				<verse number="40">Піліп-жа апынуўся ў Азоце; і, праходзячы, абвяшчаў Эвангельле па ўсіх гарадох, пакуль прыйшоў у Кесарыю.</verse>
			</chapter>
			<chapter number="9">
				<verse number="1">Саўл жа, дышучы пагрозай ды забойствам на вучняў Гасподніх, прыйшоўшы да архірэя,</verse>
				<verse number="2">выпрасіў у яго пісьмы ў Дамаск да сынагогаў, каб, калі знойдзе каго таго-ж напрамку, мужчын ды жанчын, зьвязаўшы, вясьці ў Ерузалім.</verse>
				<verse number="3">Калі-ж ён ішоў, сталася, падыходзячы к Дамаску, зьнячэўку абняло яго сьвятло з неба;</verse>
				<verse number="4">і, паваліўшыся на зямлю, пачуў голас, які гаварыў яму: Саўл, Саўл, чаму перасьледуеш мяне?</verse>
				<verse number="5">Ён жа сказаў: Хто Ты, Госпадзе? А Госпад сказаў: Я Ісус, якога ты перасьледуеш. Цяжка Табе проці ражна ўпірацца.</verse>
				<verse number="6">Ён жа, дрыжучы ад жаху, сказаў: Госпадзе, што хочаш, каб я рабіў? I Госпад да яго: Устань ды йдзі да места, і будзе табе сказана, што трэ’ табе рабіць.</verse>
				<verse number="7">Людзі-ж, што йшлі разам з ім, стаялі здумеўшыся: бо чулі голас, ды нікога ня бачылі.</verse>
				<verse number="8">Саўл устаў з зямлі. Калі-ж расчыніліся вочы ягоныя, ня бачыў нікога; дык, узяўшы за руку, завялі яго ў Дамаск.</verse>
				<verse number="9">I тры дні быў сьляпы, і ня еў ды ня піў.</verse>
				<verse number="10">Быў жа ў Дамаску адзін вучань на ймя Ананія; і сказаў да яго Госпад у зьяве: Ананія! Ён жа сказаў: Вось я, Госпадзе!</verse>
				<verse number="11">I Госпад да яго: Устань ды йдзі на вуліцу, называную Простай, і пашукай у Юдавым доме Тарсяніна на ймя Саўл; бо вось ён моліцца</verse>
				<verse number="12">ды бачыў у зьяве мужа, на ймя Ананія, які ўвайшоў і ўзлажыў руку, каб ізноў відзеў.</verse>
				<verse number="13">Ананія-ж адказаў: Госпадзе, ад многіх чуў я аб чалавеку гэтым, колькі благога зрабіў ён сьвятым Тваім у Ерузаліме;</verse>
				<verse number="14">дый тутака мае ўладу ад архірэяў вязаці ўсіх, хто імя Твае прызывае.</verse>
				<verse number="15">I прамовіў да яго Госпад: Ідзі, бо ён Мне выбраная судзіна, каб несьці імя Мае перад паганамі й царамі й сынамі Ізраілявымі:</verse>
				<verse number="16">бо Я яму пакажу, колькі мусіць выцярпець за імя Мае.</verse>
				<verse number="17">I пайшоў Ананія і ўвайшоў у гэны дом ды, ускладаючы на яго рукі, сказаў: Саўле, браце, паслаў мяне Госпад, Ісус, што паказаўся табе на дарозе, па якой ты йшоў, каб ты йзноў відзеў і Духам Сьвятым напоўніўся.</verse>
				<verse number="18">I ўраз-жа нібы луска з вачэй яму апала, і з тае часіны відзеў ізноў дый, устаўшы, ахрысьціўся</verse>
				<verse number="19">і, паеўшы, узмацаваўся. I быў Саўл колькі дзён з вучнямі, што ў Дамаску,</verse>
				<verse number="20">і неўзабаве абвяшчаў у сынагогах Ісуса, што Ён ёсьць Сын Божы.</verse>
				<verse number="21">I ўсе, чуючы, дзіваваліся й казалі: Няўжо-ж гэта той самы, што загубіў у Ерузаліме прызываючых імя гэтае дый сюды прыйшоў дзеля таго, каб іх, зьвязаўшы, вясьці да архірэяў?</verse>
				<verse number="22">А Саўл балей дужэў ды граміў Жыдоў, што жылі ў Дамаску, даводзячы, што гэта Хрыстос.</verse>
				<verse number="23">Калі-ж прайшло багата дзён, змовіліся Жыды забіці яго.</verse>
				<verse number="24">Але Саўлу сталася ведама змова іхняя. А яны пілнавалі варотаў днямі й начамі, каб яго забіць.</verse>
				<verse number="25">І вучні, узяўшы яго ўначы, спусьцілі праз мур у карзіне.</verse>
				<verse number="26">Саўл жа, зьявіўшыся ў Ерузаліме, стараўся прыстаць да вучняў; але ўсе баяліся яго, ня веручы, што ён вучань.</verse>
				<verse number="27">Варнава-ж, узяўшы яго, прывёў да Апосталаў і расказаў ім, як на дарозе ён бачыў Госпада, ды што прамаўляў да яго, ды як ён у Дамаску адважна прапаведываў у імя Ісусавае.</verse>
				<verse number="28">I быў разам з імі ды выходзіў і прыходзіў у Ерузалім і адважна прапаведываў у імя Госпада Ісуса.</verse>
				<verse number="29">Гутарыў такжа й спрачаўся з Грэкамі; а тыя маніліся забіць яго.</verse>
				<verse number="30">Браты-ж, даведаўшыся, завялі яго ў Кесарыю ды паслалі яго ў Тарс.</verse>
				<verse number="31">Цэрквы-ж па ўсей Юдэі й Галілеі й Самарыі мелі супакой, будуючыся й ходзячы ў страху Гасподнім, ды праз пацяшэньне Духа Сьвятога памнажаліся.</verse>
				<verse number="32">Сталася-ж, Пётр, абходзячы ўсіх, прыйшоў і да сьвятых, што жылі ў Лідзьдзе.</verse>
				<verse number="33">Знайшоў-жа там аднаго чалавека, на ймя Энэй, які восем гадоў ляжаў у ложку, бо быў спараліжаваны.</verse>
				<verse number="34">I сказаў яму Пётр: Энэй, цябе аздараўляе Ісус Хрыстос; устань ды пасьцялі сабе. I ён ураз-жа ўстаў.</verse>
				<verse number="35">I бачылі яго ўсе, што жылі ў Лідзьдзе й Сароніі, і яны навярнуліся да Госпада.</verse>
				<verse number="36">У Іоппе-ж была адна вучаніца, на ймя Тавіта, што ў перакладзе чытаецца Сарна. Яна была поўная добрых учынкаў ды міласьцінаў, што рабіла.</verse>
				<verse number="37">Сталася-ж у тыя дні, што, занядужаўшы, яна памерла. Яе памылі й палажылі ў сьвятліцы.</verse>
				<verse number="38">А як Лідда недалека ад Іоппы, дык вучні, чуўшы, што тамака Пётр, паслалі двух людзей да яго з просьбай, каб неадкладаючы прыйшоў да іх.</verse>
				<verse number="39">I, устаўшы, Пётр прыйшоў да іх. I, як ён прыйшоў, завялі яго ў сьвятліцу; і абступілі яго ўсе ўдовы, плачучы й паказуючы вопраткі й адзежу, што паспраўляла Сарна, як была з імі.</verse>
				<verse number="40">Пётр жа, выслаўшы ўсіх, укленчыў і маліўся. I, зьвярнуўшыся да цела, сказаў: Тавіта, устань! Яна-ж расчыніла вочы свае і, угледзіўшы Пятра, села.</verse>
				<verse number="41">I ён, даўшы ей руку, падняў яе; і, клікнуўшы сьвятых і ўдоў, паставіў яе перад імі жывую.</verse>
				<verse number="42">I сталася ведама па ўсей Іоніі, і многія ўверавалі ў Госпада.</verse>
				<verse number="43">Сталася-ж, што ён даволі дзён прабыў у нейкага Сымона, гарбара.</verse>
			</chapter>
			<chapter number="10">
				<verse number="1">Быў жа ў Кесарыі муж нейкі, на ймя Карнэль, сотнік із роты, называнай Італійскай,</verse>
				<verse number="2">пабожны й багабойны разам з усенькім домам сваім; багата абдорываў ён народ ды ўсьцяж маліўся Богу.</verse>
				<verse number="3">Ён бачыў ясна ў зьяве, каля дзявятае гадзіны дня, як увайшоў да яго Ангел Божы і сказаў: Карнэль!</verse>
				<verse number="4">Ён жа, глянуўшы на яго ды спалохаўшыся, сказаў: Хто ты, Госпадзе? I сказаў да яго: Малітвы твае й дораньне тваё ўзыйшлі на памяць перад абліччам Бога.</verse>
				<verse number="5">Дык пашлі цяпер у Іоппу людзей ды пакліч праз іх Сымона, што называецца Пятром;</verse>
				<verse number="6">ён у гасьцёх у нейкага Сымона, гарбара, дом якога ля мора. Ён скажа табе, што трэба табе рабіць.</verse>
				<verse number="7">Калі-ж Ангел, што гутарыў з Карнэлем, пайшоў, ён, клікнуўшы двое слуг сваіх і пабожнага жаўнера із тых, што былі пры ім,</verse>
				<verse number="8">ды ўсё ім расказаўшы, паслаў іх у Іоппу.</verse>
				<verse number="9">Назаўтрае-ж, як яны былі ў дарозе й падыходзілі да места, Пётр узыйшоў на дах памаліцца каля шостае гадзіны.</verse>
				<verse number="10">I сталася, пачуў голад ды захацеў есьці; пакуль-жа гатавалі, найшло на яго захапленьне,</verse>
				<verse number="11">і бачыць неба расчыненае ды судзіну нейкую, зыходзячы да яго, быццам вялікі абрус, зьвязаны за чатыры канцы і апусканы на зямлю,</verse>
				<verse number="12">а ў ім былі ўсялякія чацьвёраногія зямлі, зьвяры й гады і птахі нябесныя.</verse>
				<verse number="13">I стаўся голас да яго: Устань, Пётр, і забівай ды еш.</verse>
				<verse number="14">Пётр жа сказаў: не, Госпадзе, бо ніколі ня еў я паганага й нячыстага.</verse>
				<verse number="15">I ізноў голас другі раз да яго: Што Бог ачысьціў, ты не пагань.</verse>
				<verse number="16">Сталася-ж гэта тройчы. I судзіна ізноў узьнялася на неба.</verse>
				<verse number="17">Калі-ж Пётр сумляваўся ў сабе, што-б значыла зьява, якую бачыў, — вось людзі, пасланыя ад Карнэля, распытаўшыся аб Сымонавы дом, спыніліся ля варотаў</verse>
				<verse number="18">і, крыкнуўшы, спыталіся: Ці тут у гасьцёх Сымон, называны Пятром?</verse>
				<verse number="19">А пад той час, як Пётр разважаў пра зьяву, сказаў яму Дух: Вось, трое людзей шукаюць цябе.</verse>
				<verse number="20">Дык, устаўшы, ідзі ды пайдзі з імі, нічога не разьбіраючы: бо Я паслаў іх.</verse>
				<verse number="21">Зыйшоўшы-ж да гэных людзей, пасланых да яго ад Карнэля, Пётр сказаў: Вось я той, каго шукаеце. Што за прычына, дзеля чаго вы прыйшлі?</verse>
				<verse number="22">Яны-ж сказалі: Карнэль, сотнік, муж справядлівы й багабойны, аб якім сьведчыць увесь народ Жыдоўскі, дастаў ад сьвятога Ангела загад паклікаць цябе ў свой дом ды паслухаць слоў тваіх.</verse>
				<verse number="23">Дык, запрасіўшы іх, пачаставаў. А назаўтрае Пётр пайшоў з імі, ды некаторыя із братоў, што з Іоппы, пайшлі з ім разам.</verse>
				<verse number="24">І назаўтрае прыйшлі ў Кесарыю. Карнэль жа чакаў на іх, спрасіўшы родных сваіх ды блізкіх прыяцеляў.</verse>
				<verse number="25">Калі-ж сталася, што Пётр увайшоў, Карнэль, сустрэўшы яго, упаў да ног ягоных і пакланіўся.</verse>
				<verse number="26">Але Пётр падняў яго, гаворачы: Устань, і я чалавек.</verse>
				<verse number="27">I, размаўляючы з ім, увайшоў ды знаходзе многа сабраных.</verse>
				<verse number="28">I прамовіў да іх: Вы ведаеце, што нельга чалавеку Жыду лучыцца ці схадзіцца з чужынцамі; але Бог паказаў мне не лічыць ніводнага чалавека паганым ці нячыстым.</verse>
				<verse number="29">Дзеля гэтага я, пакліканы, і прыйшоў не спрачаючыся. I вось пытаюся: на што вы клікалі мяне?</verse>
				<verse number="30">I прамовіў Карнэль: Ад чацьвертага дня ажно да гэтае гадзіны я пасьціў ды ў дзявятай гадзіне маліўся ў доме маім; і вось стануў перада мною муж у бліскучай вопратцы</verse>
				<verse number="31">ды прамовіў: Карнэль, выслухана малітва твая, і дораньне твае ўзыйшло на памяць перад абліччам Бога;</verse>
				<verse number="32">дык пашлі ў Іоппу ды пакліч Сымона, што называецца Пётр: ён у гасьціне ў доме Сымона гарбара, каля мора; той, прыйшоўшы, скажа табе.</verse>
				<verse number="33">Дык я ўраз-жа паслаў да цябе, і ты добра зрабіў, што прыйшоў. I вось мы ўсе стаімо перад абліччам Бога, каб выслухаць усё, што загадана табе ад Бога.</verse>
				<verse number="34">I Пётр, расчыніўшы вусны, сказаў: Запраўды спасьцерагаю, што не на аблічча ўглядаецца Бог,</verse>
				<verse number="35">але ў кожным народзе прыемны Яму той, хто баіцца Бога й чыніць справядліва.</verse>
				<verse number="36">Слова паслаў сыном Ізраілявым, абвяшчаючы мір праз Ісуса Хрыста (той ёсьць Госпад усяго);</verse>
				<verse number="37">вы ведаеце слова, што сталася па ўсенькай Юдэі, пачынаючы ад Галілеі, пасьля Хрышчэньня, якое абвясьціў Іоан:</verse>
				<verse number="38">як Бог Ісуса із Назарэту памазаў Духам і моцай, што хадзіў робячы дабро і аздараўляючы ўсіх апанаваных дэманам, бо з ім быў Бог.</verse>
				<verse number="39">I мы — сьведкі ўсяго, што Ён зрабіў у краіне Жыдоўскай дый у Ерузаліме. I забілі Яго, павесіўшы на дрэве.</verse>
				<verse number="40">Яго Бог ускрасіў на трэці дзень і даў Яму паказвацца,</verse>
				<verse number="41">ды не ўсяму народу, але сьведкам, наперад выбраным ад Бога, нам, што елі й пілі разам з Ім пасьля ўваскрасеньня із мёртвых.</verse>
				<verse number="42">I загадаў нам абвяшчаць народу й сьведчыць, што Ён ёсьць празначаны ад Бога судзьдзя жывых і мёртвых.</verse>
				<verse number="43">Аб ім усе Прарокі сьведчаць, што кожын, хто веруе ў Яго, дастане адпушчэньне грахоў праз імя Ягонае.</verse>
				<verse number="44">I, калі Пётр яшчэ гаварыў, зыйшоў Дух Сьвяты на ўсіх, што слухалі ягонае слова.</verse>
				<verse number="45">I веручыя із абрэзаных, якія былі прыйшлі разам з Пятром, здумеліся, што дар Духа Сьвятога зыходзе й на паганаў:</verse>
				<verse number="46">бо пачулі іх гаворачы языкамі і ўзьвялічаючы Бога. Тады прамовіў Пётр:</verse>
				<verse number="47">Няўжо-ж хто можа забараніць вады дзеля хрышчэньня вось гэтых, што прынялі Духа Сьвятога, як і мы?</verse>
				<verse number="48">I загадаў ім ахрысьціцца ў імя Госпада. Тады прасілі яго, каб пабыў у іх колькі дзён.</verse>
			</chapter>
			<chapter number="11">
				<verse number="1">Апосталы-ж і браты, што былі ў Юдэі, пачулі, што й пагане прынялі слова Божае.</verse>
				<verse number="2">I калі Пётр прыйшоў у Ерузалім, абрэзаныя карылі яго,</verse>
				<verse number="3">кажучы: Да неабрэзаных ты хадзіў ды з імі еў!</verse>
				<verse number="4">I, пачаўшы, Пётр расказаў папарадку, гаворачы:</verse>
				<verse number="5">Я быў у месьце Іоппе ды маліўся; і ў захапленьні ўбачыў зьяву: нейкую судзіну, якая зыходзіла, быццам вялікі абрус, на чатырох канцох спусканы з неба, і прыйшла ажно да мяне.</verse>
				<verse number="6">Я зірнуў у яе і, разгледзіўшы, убачыў чаьвераногіх зямлі, зьвяроў і гадаў і птахаў нябесных.</verse>
				<verse number="7">I пачуў я голас, які гаварыў мне: Устань, Пётр, забівай ды еш.</verse>
				<verse number="8">Я-ж сказаў: Не, Госпадзе, бо нічога паганага й нячыстага ніколі не ўваходзіла ў вусны мае.</verse>
				<verse number="9">I адказаў мне паўторна голас з неба: Што Бог ачысьціў, ты не пагань.</verse>
				<verse number="10">I сталася гэта тройчы; і ізноў усё ўзьнялося на неба.</verse>
				<verse number="11">I вось у тую-ж часіну трое людзей спыніліся перад домам, дзе я быў, пасланыя да мяне з Кесарыі.</verse>
				<verse number="12">I сказаў мне Дух ісьці з імі, нічога не разьбіраючы. Пайшлі-ж са мной і гэтыя шэсьць братоў, і мы прыйшлі ў дом таго чалавека.</verse>
				<verse number="13">I абвясьціў ён нам, як бачыў у доме сваім Ангела, які стаяў і гаварыў да яго: Пашлі ў Іоппу людзей ды пакліч Сымона, называнага Пятром;</verse>
				<verse number="14">ён скажа табе словы, праз якія спасён будзеш ты і ўвесь дом твой.</verse>
				<verse number="15">Калі-ж я пачаў прамаўляць, зыйшоў на іх Дух Сьвяты, як і на нас напачатку.</verse>
				<verse number="16">I прыпомніў я тады словы Госпада, як Ён казаў: Іоан хрысьціў вадою, вы-ж будзеце ахрышчаны Духам Сьвятым.</verse>
				<verse number="17">Калі-ж Бог даў ім дар, роўны як і нам, што ўверавалі ў Госпада Ісуса Хрыста, хто-ж я такі, каб пярэчыць Богу?</verse>
				<verse number="18">Пачуўшы-ж гэтае, супакоіліся ды славілі Бога, мовячы: Дык і паганам даў Бог пакаяньне дзеля жыцьця.</verse>
				<verse number="19">А вось тыя, што расьцярушыліся пасьля няшчасьця, якое сталася з Сьцяпанам, разыйшліся ажно да Фінікіі і Кіпру й Антыохіі, гаворачы слова адно толькі Жыдом.</verse>
				<verse number="20">Былі-ж некаторыя із іх людзі Кіпрыйскія ды Кірэнэйскія, якія, прыйшоўшы ў Антыохію, прамаўдялі да Грэкаў, абвяшчаючы ім Госпада Ісуса.</verse>
				<verse number="21">I рука Гасподня была з імі, і вялікая лічба, увераваўшы, навярнулася да Госпада.</verse>
				<verse number="22">I дайшло слова аб іх да вушэй царквы, што ў Ерузаліме; і паслалі Варнаву пайсьці ажно ў Антыохію.</verse>
				<verse number="23">Ён, прыйшоўшы й пабачыўшы ласку Божую, узрадаваўся ды клікаў усіх, каб пры пастанове сэрца трывалі ў Госпадзе,</verse>
				<verse number="24">бо быў чалавек добры й поўны Духа Сьвятога ды веры. I значная грамада прыхілілася да Госпада.</verse>
				<verse number="25">Стуль-жа выйшаў Варнава ў Тарс пашукаць Саўла і, знайшоўшы яго, прывёў у Антыохію.</verse>
				<verse number="26">I сталася, што цэлы год зьбіраліся ў гэтай царкве ды навучалі значную грамаду; і вучні ў Антыохіі найперш пачалі называцца Хрысьціянамі.</verse>
				<verse number="27">У тыя-ж дні з Ерузаліму прыйшлі ў Антыохію Прарокі.</verse>
				<verse number="28">I адзін із іх, на ймя Агаў, устаўшы, праз Духа абвясьціў, што на ўсенькім сьвеце мае быць вялікі голад; і стаўся ён за кесара Кляўдыя.</verse>
				<verse number="29">3 вучняў жа, колькі хто мог, пастанавіў кожын із іх паслаць на дапамогу братом, што жылі ў Юдэі.</verse>
				<verse number="30">I ўчынілі гэта, паслаўшы старшым праз рукі Варнавы і Саўла.</verse>
			</chapter>
			<chapter number="12">
				<verse number="1">А ў тым часе падняў цар Ірад рукі, каб мучыць некаторых із царквы,</verse>
				<verse number="2">а Якава, брата Іонавага, дык мячом забіў.</verse>
				<verse number="3">I, бачучы, што гэта люба Жыдом, наважыўся ўзяць і Пятра (а былі дні праснакоў)</verse>
				<verse number="4">ды, злавіўшы, пасадзіў у вязьніцу, загадаўшы чатыром чацьвёркам жаўнераў сьцерагчы яго, манючыся пасьля Пасхі вывясьці яго народу.</verse>
				<verse number="5">Гэтак вось Пятра пілнавалі ў вязьніцы; царква-ж усьцяж малілася за яго Богу.</verse>
				<verse number="6">Калі-ж Ірад маніўся вывясьці яго, у тую ноч Пётр спаў міжы двух жаўнераў, апутаны двума ланцугамі, ды перад дзьвярыма варта пілнавала вязьніцу.</verse>
				<verse number="7">I вось Ангел Гасподні стануў перад ім, і сьвятло зазьяла ў будынку. I, ткнуўшы Пятра ў бок, разбудзіў яго ды кажа: Устань хутчэй!</verse>
				<verse number="8">I зваліліся з рук ягоных ланцугі. Ангел-жа сказаў да яго: Падперажыся й падвяжы пасталы твае. Зрабіў і гэта. I кажа яму: Надзень вопратку тваю і йдзі за мной.</verse>
				<verse number="9">I, выйшаўшы, пайшоў за ім. Ды ня ведаў, ці праўда тое, што сталася праз Ангела, бо думаў, што бачыць прывід.</verse>
				<verse number="10">Абмінуўшы-ж першую варту і другую, яны падыйшлі да зялезных варотаў, што вялі да места ды самі сабой расчыніліся ім. I, выйшаўшы, яны прайшлі адну вуліцу, калі Ангел зьнячэўку адстаў ад яго.</verse>
				<verse number="11">І Пётр, прыйшоўшы да сябе, сказаў: Цяпер ведаю запраўды, што Госпад паслаў Ангела свайго і вырваў мяне із рук Ірадавых ды з усяго, чаго ждаў народ Жыдоўскі.</verse>
				<verse number="12">Аглядзеўшыся-ж, пайшоў к дому Марыі, маткі Іоана, называнага Маркам, гдзе многія сабраліся й маліліся.</verse>
				<verse number="13">Калі-ж Пётр стукаўся ў дзьверы сенцаў, падыйшла паслухаць дзяўчынка, на ймя Рода,</verse>
				<verse number="14">і, пазнаўшы голас Пятра, ад радасьці не адчыніла дзьвераў, але, убегшы, абвясьціла, што Пётр стаіць перад уваходам.</verse>
				<verse number="15">Тыя-ж сказалі да яе: Ты ашалела. Але яна казала, што гэта так. Яны-ж гаварылі: гэта Ангел ягоны.</verse>
				<verse number="16">Пётр жа не пераставаў стукацца. Калі-ж адчынілі, убачылі яго і здумеліся.</verse>
				<verse number="17">Паказаўшы-ж рукой, каб маўчалі, расказаў ім; як Госпад вывеў яго із вязьніцы. I сказаў: Павядомце аб гэтым Якава і братоў. I, выйшаўшы, пайшоў у другое месца.</verse>
				<verse number="18">Калі-ж настаў дзень, сярод жаўнераў узьнялася трывога вялікая: што сталася з Пятром?</verse>
				<verse number="19">Ірад жа, пашукаўшы ды не знайшоўшы яго, судзіў вартаўнікаў і загадаў сказьніць іх. I, перабраўшыся з Юдэі ў Кесарыю, жыў.</verse>
				<verse number="20">А Ірад маніўся ваяваць з Тырыйцамі й Сіданійцамі. Яны-ж, змовіўшыся, прыйшлі да яго і, скланіўшы Уласта, пасьцельніка царскага, прасілі міру, бо іхняя краіна кармілася ад царскае.</verse>
				<verse number="21">У вызначаны-ж дзень Ірад, апрануўшыся ў царскія шаты ды сеўшы на пасадзе, прамаўляў да іх,</verse>
				<verse number="22">а народ крычэў: Голас Божы, а не чалавечы!</verse>
				<verse number="23">Зьнячэўку Ангел Гасподні паразіў яго за тое, што не аддаў хвалы Богу, і, заедзены чэрвямі, ён памер.</verse>
				<verse number="24">Слова-ж Божае разрасталася й памнажалася.</verse>
				<verse number="25">А Варнава й Саўл, споўніўшы даручэньне, пайшлі назад з Ерузаліму, узяўшы з сабой такжа Іоана, называнага Маркам.</verse>
			</chapter>
			<chapter number="13">
				<verse number="1">Былі-ж у Антыохіі, у тамтэйшай царкве, некаторыя прарокі й вучыцялі: Варнава й Сымон, называны Нігер, і Лукій Кірэнэец, ды Манаэн, што ўзгадаваўся разам з Ірадам чацьвёраўладарным, ды Саўл.</verse>
				<verse number="2">I, калі яны адпраўлялі службу Божую і пасьцілі, сказаў Дух Сьвяты: выдзяліце мне Варнаву й Саўла на дзела, на якое я іх паклікаў.</verse>
				<verse number="3">Дык яны, папасьціўшы й памаліўшыся, ды ўзлажыўшы на іх рукі, звольнілі іх.</verse>
				<verse number="4">Тыя-ж, пасланыя Духам Сьвятым, прыйшлі ў Сэлеўкію ды стуль паплылі к Кіпру.</verse>
				<verse number="5">I, апынуўшыся ў Саляміне, абвяшчалі слова Божае ў Жыдоўскіх сынагогах; мелі-ж і Іоана слугу.</verse>
				<verse number="6">Прайшоўшы-ж востраў ажно да Пафа, знайшлі нейкага чараўніка лжэпрарока, Жыда, на імя Варыісус,</verse>
				<verse number="7">які быў у старасты Сяргея Паўлы, мужа разумнага. Той, паклікаўшы Варнаву й Саўла, зажадаў паслухаць слова Божае.</verse>
				<verse number="8">Проці іх выступіў Яліма, чараўнік, (гэтак тлумачыцца імя ягонае), жадаючы адвярнуць старасту ад веры.</verse>
				<verse number="9">Але Саўл (ён жа й Паўла), напоўніўшыся Духам Сьвятым ды паўзіраўшыся на яго,</verse>
				<verse number="10">сказаў: О, сыне дэмана, поўны ўсякае крывадушнасьці і ўсякага злачынства, ворагу ўсякае праўды! Ці-ж не пакінеш ты крывіць простыя шляхі Госпада?</verse>
				<verse number="11">Дык вось цяпер рука Гасподня над табою, і будзеш ты сьляпы, і ня ўгледзіш сонца ажно да пары. I ўраз жа найшоў на яго туман ды цемра, і, блукаючыся, шукаў павадыра.</verse>
				<verse number="12">Тады стараста,угледзіўшы стаўшаеся, увераваў, зьдзіўлены навукай Гасподняй.</verse>
				<verse number="13">Адплыўшы-ж із Пафу, тыя, што былі з Паўлам, прыйшлі ў Пэргію, у Памфіліі. А Іоан, адлучыўшыся ад іх, вярнуўся ў Ерузалім.</verse>
				<verse number="14">Яны-ж, прайшоўшы із Пэргіі, апынуліся ў Антыохіі Пісідзкай ды, увайшоўшы ў сынагогу, у дзень суботні, паселі.</verse>
				<verse number="15">Пасьля-ж прачытаньня закону й Прарокаў начальнікі сынагогі паслалі да іх сказаць: Мужы браты! Калі ёсьць у вас слова павучэньня для народу, прамоўце!</verse>
				<verse number="16">Паўла-ж, устаўшы й даўшы знак рукой, сказаў: Мужы Ізраільскія дый тыя, што баяцца Бога! Паслухайце!</verse>
				<verse number="17">Бог народу гэтага Ізраільскага выбраў айцоў вашых дый узвысіў народ у бытнасьць у зямлі Эгіпецкай і ўзьнятай рукой вывеў іх із яе.</verse>
				<verse number="18">І ў працягу каля сараку гадоў карміў іх у пустыні.</verse>
				<verse number="19">I, зьніштожыўшы сем народаў у зямлі Ханаанскай, надзяліў іх зямлёй гэных.</verse>
				<verse number="20">Пасьля-ж гэтага каля чатырох сот і пяцьдзесяцёх гадоў даваў судзьдзяў да Самуіла прарока.</verse>
				<verse number="21">А з таго часу прасілі аб цара; і даў ім Бог Саула, сына Кісавага, мужа з роду Бэніямінавага, гадоў на сорак.</verse>
				<verse number="22">Скінуўшы-ж яго, паставіў ім за цара Давіда, аб якім і сказаў, сьведчучы: Знайшоў Давіда, сына Есіявага, мужа Мне па сэрцу, які зьдзейсьніць усе жаданьні Мае. (1 Царств:13, 14 Пс. 88:21)</verse>
				<verse number="23">Із яго-ж насеньня Бог паводле абяцаньня падняў Ізраілю Спаса Ісуса,</verse>
				<verse number="24">перад прыходам Якога абвясьціў Іоан хрышчэньне пакаяннае ўсяму народу Ізраільскаму.</verse>
				<verse number="25">Калі-ж Іоан канчаў шлях свой, ён сказаў: За каго лічыце мяне? Не я гэта, а йдзе вось за мною, каму я ня годны вобуй разьвязаць на нагах.</verse>
				<verse number="26">Мужы браты, сыны роду Аўраамавага і тыя, што Бога баяцца сярод вас! Вам паслана слова спасеньня гэтага.</verse>
				<verse number="27">Бо жыхары Ерузаліму й начальнікі іх, не пазнаўшы Яго ды асудзіўшы, споўнілі галасы прарокаў, чытаныя кожную суботу,</verse>
				<verse number="28">і, не знайшоўшы ніякае сьмяротнае віны, прасілі Пілата, каб быў забіты.</verse>
				<verse number="29">Калі-ж споўнілі ўсё напісанае аб Ім, дык, зьняўшы з дзерава, палажылі ў магілу.</verse>
				<verse number="30">Але Бог ускрасіў яго із мёртвых.</verse>
				<verse number="31">I шмат дзён паказываўся тым, што прыйшлі разам з Ім із Галілеі ў Ерузалім; яны — сьведкі Яго перад народам.</verse>
				<verse number="32">I мы вам абвяшчаем, што абяцаньне, дадзенае айцом, Бог споўніў нам, іхнім дзецям, падняўшы Ісуса,</verse>
				<verse number="33">як і ў другім Псальме напісана: Ты Сын Мой, Я сяньня Цябе спарадзіў. (Пс 2:7)</verse>
				<verse number="34">А што ўскрасіў Яго із мёртвых, каб ніколі не абярнуўся ў тленьне, дык сказаў гэтак: Дам вам сьвятасьці Давідавыя напэўна. (Ісая 55:3)</verse>
				<verse number="35">Дзеля таго і ў іншым гаворыць: Не дасі Сьвятому Твайму ўгледзіць тленьне. (Пс 15:10)</verse>
				<verse number="36">Бо-ж Давід, паслужыўшы роду свайму, з волі Божае супачыў і быў паложаны пры бацькох сваіх ды ўбачыў тленьне,</verse>
				<verse number="37">а Той, каго Бог ускрасіў, тленьня ня ўбачыў.</verse>
				<verse number="38">Дык няхай вам будзе ведама, мужы браты, што адпушчэньне грахоў праз Яго вам абвяшчаецца;</verse>
				<verse number="39">і ў-ва ўсім, у чым ня можаце апраўдацца ў законе Майсеявым, кожын веруючы апраўдаецца ў Ім.</verse>
				<verse number="40">Глядзіце-ж, каб ня прыйшло на вас сказанае ў прарокаў:</verse>
				<verse number="41">Глядзіце, вы, пагарджаючыя, дзівуйцеся і шчэзьніце! Бо дзела роблю ў дні вашыя, дзела, якому вы не паверылі-б, калі-б кто расказаў вам. (Аввак 1:5)</verse>
				<verse number="42">Калі-ж выходзілі із Жыдоўскае сынагогі, прасілі іх пагане, каб і ў другую суботу гаварылі словы гэтыя.</verse>
				<verse number="43">А як разыйшлася сынагога, многа Жыдоў і пабожных паверненых пайшлі за Паўлам і Варнавай; тыя-ж, размаўляючы з імі, заклікалі іх аставацца ў ласцы Божай.</verse>
				<verse number="44">У наступную-ж суботу блізу ўсё места зыйшлося слухаць слова Божае.</verse>
				<verse number="45">Дык Жыды, убачыўшы гэткі натоўп, напоўніліся зайздрасьцяй і пярэчылі таму, што гаварыў Паўла, кажучы насупраць ды зьняважаючы іх.</verse>
				<verse number="46">Паўла-ж і Варнава горда сказалі: Да вас належала перш прамовіць слова Божае; але, калі вы адкідаеце яго ды ня лічыце сябе годнымі жыцьця вечнага, дык мы зварачаемся вось да паганаў.</verse>
				<verse number="47">Бо так запаведаў нам Госпад: Я паставіў цябе за сьветач для паганаў, каб быў ты дзеля спасеньня ажно па край зямлі. (Ісая 49:6)</verse>
				<verse number="48">Пагане-ж, пачуўшы, узрадаваліся і славілі слова Гасподняе, ды ўверавалі ўсе, якія былі празначаны да жыцьця вечнага.</verse>
				<verse number="49">I разнасілася слова Гасподняе на ўсей старане.</verse>
				<verse number="50">Жыды-ж падбухторылі пабожных ды паважаных жанок і першых у месьце, паднялі перасьледаваньне проці Паўлы й Варнавы ды выгналі іх із межаў сваіх.</verse>
				<verse number="51">Яны-ж, абтросшы пыл з ног сваіх на іх, пайшлі ў Іконію.</verse>
				<verse number="52">А вучні напоўніліся радасьцяй і Духам Сьвятым.</verse>
			</chapter>
			<chapter number="14">
				<verse number="1">Сталася-ж у Іконіі, увайшлі яны разам у сынагогу Жыдоўскую ды прамаўлялі гэтак, што ўверавала вялікая грамада Жыдоў і Грэкаў.</verse>
				<verse number="2">Жыды-ж, што ня веравалі, падбурылі й варожа настроілі проці братоў душы паганаў.</verse>
				<verse number="3">Аднак, яны прабылі даволі часу, адважна прамаўляючы аб Госпадзе, Які сьведчыў слову міласьці сваей і даваў рукамі іхнімі рабіць знакі й цуды.</verse>
				<verse number="4">I падзялілася грамада мястовая: і адны былі з Жыдамі, другія-ж з Апосталамі.</verse>
				<verse number="5">Калі-ж пагане й Жыды з начальнікамі сваімі напалі на іх, каб зьняважыць ды пабіць каменьмі,</verse>
				<verse number="6">дык яны, ведаючы, уцяклі ў месты Лікаонскія Лістру й Дэрбу ды ў ваколіцу</verse>
				<verse number="7">і былі тамака й прапаведывалі Эвангельле.</verse>
				<verse number="8">У Лістры-ж нейкі чалавек, не валадаючы нагамі, сядзеў, бо ад чэрава матчынага быў храмы й ніколі не хадзіў.</verse>
				<verse number="9">Ён слухаў, як прамаўляў Паўла. Той, паўзіраўшыся на яго і бачучы, што мае веру дзеля спасеньня,</verse>
				<verse number="10">сказаў моцным голасам: Стань на ногі твае проста! I падскочыў ды хадзіў.</verse>
				<verse number="11">Народ-жа, бачучы, што зрабіў Паўла, падняў голас свой, мовячы па лікаонску: Богі ў чалавечай пастаці зыйшлі да нас!</verse>
				<verse number="12">I называлі Варнаву Зэўсам, а Паўлу Гэрмэсам, бо быў павадыром у слове.</verse>
				<verse number="13">А жрэц Зэўса, настаўленага перад местам іхнім, прывёўшы валоў з вянкамі к варотам, хацеў разам з народам забіць іх.</verse>
				<verse number="14">Апосталы-ж Варнава й Паўла, пачуўшы, разьдзерлі вопраткі свае ды кінуліся ў народ, крычучы й гаворачы:</verse>
				<verse number="15">Мужы! што вы гэта робіце? Мы такія-ж людзі пакутныя, як і вы, абвяшчаем вам Эвангельле, каб адвярнуліся ад усіх гэтых марнотаў да Бога Жывога, Які стварыў неба й зямлю й мора дый усё, што ў іх,</verse>
				<verse number="16">а ў мінулых родах дапусьціў, каб усе народы йшлі сваімі шляхамі,</verse>
				<verse number="17">ды не пакінуў сьведчыць аб Сабе, робячы дабро, даючы нам з неба дажджы й поры ураджайныя, ды напаўняючы ежай і ўцехай сэрцы нашыя!</verse>
				<verse number="18">I, прамаўляючы гэтае, ледзьве спынілі народ, каб не забівалі для іх.</verse>
				<verse number="19">3 Антыохіі-ж і Іконіі прыйшлі Жыды і, падбурыўшы народ ды ўкаменаваўшы Паўлу, вывалаклі яго за места, думаючы, што ён памер.</verse>
				<verse number="20">Калі-ж абступілі яго вучні, ён устаў ды ўвайшоў да места і назаўтрае з Варнаваю выйшаў у Дэрбу.</verse>
				<verse number="21">Абвясьціўшы-ж Эвангельле гэнаму месту ды прыдбаўшы многа вучняў, вярнуліся назад у Лістру й Іконію й Антыохію,</verse>
				<verse number="22">умацоўваючы душы вучняў, заклікаючы трываць у веры, ды што праз шмат мукаў трэ’ нам увайсьці ў царства Божае.</verse>
				<verse number="23">Паназначаўшы-ж ім, ускладаючы рукі, старшых па царквох, ды памаліўшыся з постам, даручылі іх Госпаду, у Якога ўверавалі.</verse>
				<verse number="24">I, прайшоўшы праз Пісідыю, прыйшлі ў Памфілію.</verse>
				<verse number="25">I, расказаўшы слова ў Пэрзе, пайшлі ў Атталію</verse>
				<verse number="26">ды стуль адплылі ў Антыохію, адкуль былі аддадзены ласцы Божай на дзела, якое выпаўнілі.</verse>
				<verse number="27">Апынуўшыся там і склікаўшы царкву, абвясьцілі, што ўчыніў з імі Бог ды як расчыніў дзьверы веры паганам.</verse>
				<verse number="28">I былі тамака немалы час з вучнямі.</verse>
			</chapter>
			<chapter number="15">
				<verse number="1">Некаторыя-ж, што прыйшлі з Юдэі, навучалі братоў: калі ня будзеце абрэзаны па звычаго Майсеяваму, ня можаце спасьціся.</verse>
				<verse number="2">Калі-ж узьнялася немалая спорка й змаганьне з імі ў Паўлы й Варнавы, пастанавілі, каб Паўла й Варнава й некаторыя другія спасярод іх пайшлі з гэтай справай да Апосталаў і старшых у Ерузалім.</verse>
				<verse number="3">Вось жа яны, пасланыя царквой, праходзілі праз Фінікію ды Самарыю, апавядаючы аб навароце паганаў; і радасьць вялікую рабілі ўсім братом.</verse>
				<verse number="4">Прыйшоўшы-ж у Ерузалім, яны былі прыняты царквой і апосталамі ды старшымі і расказалі, што з імі ўчыніў Бог.</verse>
				<verse number="5">I паўсталі некаторыя із гэрэзіі Фарысэйскае, што ўверавалі, кажучы, што трэба іх абрэзаць ды наказаць, каб трымаліся закону Майсеявага.</verse>
				<verse number="6">I сабраліся Апосталы й старшыя разглядзець гэту справу.</verse>
				<verse number="7">Як-жа ўзьнялося вялікае змаганьне, Пётр, устаўшы, сказаў: Мужы браты! вы ведаеце, што ад даўных дзён Бог выбраў сярод нас, каб праз мае вусны чулі пагане слова Эвангельля ды ўверавалі;</verse>
				<verse number="8">і знаўца сэрцаў, Бог, быў сьведкай ім, даўшы ім Духа Сьвятога, як і нам,</verse>
				<verse number="9">і не адрожніў нічога міжы намі й імі, вераю ачысьціўшы сэрцы іхнія.</verse>
				<verse number="10">Дык чаго-ж цяпер спакушаеце Бога, каб узлажыў на шыі вучняў ярмо, насіць якое ня здолелі ні айцы нашыя, ні мы?</verse>
				<verse number="11">Але мы верым, што спасемся міласьцяй Госпада Ісуса Хрыста, гэтак сама, як і яны.</verse>
				<verse number="12">I змоўкла ўся грамада, і слухалі Варнаву й Паўлу, апавядаўшых, якія знакі й цуды зрабіў праз іх Бог сярод паганаў.</verse>
				<verse number="13">Калі-ж тыя змоўклі, адказаў Якаў, мовячы: Браты мужы! Паслухайце мяне!</verse>
				<verse number="14">Сымон вытлумачыў, як Бог перш глянуў на паганаў, каб узяць із іх народ іменьню Свайму,</verse>
				<verse number="15">і з гэтым згаджаюцца словы Прарокаў, як напісана:</verse>
				<verse number="16">Пасьля гэтага вярнуся і збудую палатку Давідаву, што звалілася, і руіны яе адбудую й папраўлю яе:</verse>
				<verse number="17">каб Госпада шукала рэшта людзей ды ўсе народы, на якіх прызвана імя Мае, — кажа Госпад, які робіць усё гэта.</verse>
				<verse number="18">Ад вякоў ведамы Богу ўсе дзелы Ягоныя.</verse>
				<verse number="19">Дык я лічу, што ня трэба абцяжаць навярнуўшыхся ад паганаў к Богу,</verse>
				<verse number="20">але напісаць ім, каб узьдзержываліся ад гідотаў ідальскіх і блуду, ад душанага і крыві;</verse>
				<verse number="21">бо Майсей ад даўных родаў мае па местах абвяшчаючых яго ў сынагогах, чытаны кожную суботу.</verse>
				<verse number="22">Тады надумалі Апосталы і старшыя разам з усей царквой паслаць у Антыохію з Паўлам і Варнавай выбраных спасярод сябе людзей: Юду, называнага Варсавай, ды Сілу, мужоў перадавых сярод братоў,</verse>
				<verse number="23">напісаўшы праз рукі іх гэтак: Апосталы і старшыя і браты — братом із паганаў у Антыохіі і Сірыі і Кілікіі: радуйцеся!</verse>
				<verse number="24">Пачуўшы, што некаторыя, прыходзячы ад нас, устрывожылі вас словамі ды захісталі душамі вашымі, кажучы абрэзывацца і трымацца закону, чаго мы ім не даручалі,</verse>
				<verse number="25">надумалі мы, сабраўшыся аднадушна, паслаць да вас выбраных людзей разам з любымі нам Варнавай і Паўлам,</verse>
				<verse number="26">людзьмі, аддаўшымі душы свае за імя Госпада нашага Ісуса Хрыста.</verse>
				<verse number="27">Вось-жа паслалі мы Юду й Сілу, якія абвесьцяць вам тое-ж і словамі.</verse>
				<verse number="28">Бо надумалася Духу Сьвятому і нам ніякага больш цяжару на вас не ўскладаць, апрача гэтага неабходнага:</verse>
				<verse number="29">узьдзержывацца ад жэртваў ідалам, ад крыві й душанага, ды ад блуду; высьцерагаючыся гэтага, зробіце добра. Бывайце здаровыя.</verse>
				<verse number="30">Пасланыя-ж прыйшлі ў Антыохію і, сабраўшы грамаду, аддалі пісьмо.</verse>
				<verse number="31">I, прачытаўшы, яны зрадзелі ад гэтага павучэньня.</verse>
				<verse number="32">Юда-ж і Сіла, якія й самі былі прарокамі, многімі словамі навучалі братоў ды ўмацоўвалі іх.</verse>
				<verse number="33">Прабыўшы там час, яны былі з мірам адасланы братамі да Апосталаў.</verse>
				<verse number="34">Але Сіле надумалася астацца тамака.</verse>
				<verse number="35">Паўла-ж і Варнава пажылі ў Антыохіі, навучаючы і абвяшчаючы разам з многімі другімі слова Гасподняе.</verse>
				<verse number="36">А цераз некалькі дзён сказаў Паўла Варнаве: Вернемся й даведаемся братоў нашых па ўсіх мястох, дзе мы абвяшчалі слова Гасподняе: як яны маюцца?</verse>
				<verse number="37">Варнава-ж радзіў узяць з сабой Іоана, называнага Маркам.</verse>
				<verse number="38">Але Паўла думаў ня браць яго з сабою, бо ён адстаў ад іх ад Памфіліі ды не пайшоў з імі на дзела.</verse>
				<verse number="39">Дык узьнялася сварка, ажно яны разлучыліся адзін з адным, і Варнава, узяўшы Марка адплыў на Кіпр.</verse>
				<verse number="40">Паўла-ж пайшоў, выбраўшы сабе Сілу, даручоны братамі міласьці Божай.</verse>
				<verse number="41">I праходзіў праз Сірыю й Кілікію, умацоўваючы цэрквы.</verse>
			</chapter>
			<chapter number="16">
				<verse number="1">I прыйшоў ён у Дэрбу й Лістру. I вось быў тамака адзін вучань, на ймя Цімахвей, сын аднае жанчыны Жыдоўскае, веручае, і бацькі Грэка.</verse>
				<verse number="2">Аб ім сьведчылі браты ў Лістры й Іконіі.</verse>
				<verse number="3">Паўла зажадаў, каб ён з ім пайшоў; і, узяўшы яго, абрэзаў дзеля Жыдоў, што былі ў тых ваколіцах: бо ўсе ведалі бацьку ягонага, што быў Грэк.</verse>
				<verse number="4">Калі-ж праходзілі праз месты, аддавалі ім перахоўваць уставы, пастаноўленыя Апосталамі й старшымі, што ў Ерузаліме.</verse>
				<verse number="5">I цэрквы крапчэлі ў веры ды ўзрасталі што-дня лікам.</verse>
				<verse number="6">Прайшоўшы-ж праз Фрыгію й зямлю Галятыйскую, ня даў ім Дух Сьвяты абвяшчаць слова ў Азіі.</verse>
				<verse number="7">Прыйшоўшы ў Мізію, маніліся йсьці ў Віфінію; і не дазволіў ім Дух.</verse>
				<verse number="8">Дык, прайшоўшы праз Мізію, зыйшлі ў Троаду.</verse>
				<verse number="9">I паказалася Паўлу ўначы зьява: нейкі муж, Македонец, стоючы, прасіў яго й мовіў: Прыходзь у Македонію й памажы нам.</verse>
				<verse number="10">Як жа пабачыў ён зьяву, ураз-жа памкнуліся мы йсьці ў Македонію, разумеючы, што паклікаў нас Госпад абвяшчаць ім Эвангельле.</verse>
				<verse number="11">Дык, вырушыўшы з Троады, мы борзда пайшлі ў Самафракію, а назаўтрае ў Нэапаль,</verse>
				<verse number="12">адтуль-жа ў Філіппы, што ёсьць першае места тае часьці Македоніі — калёнія. I былі мы ў гэтым месьце некалькі дзён.</verse>
				<verse number="13">А ў дзень суботні выйшлі мы за места к рацэ, дзе звычайна адбывалася маленьне, і, пасеўшы, прамаўлялі да сабраных жанчын.</verse>
				<verse number="14">I слухала адна жанчына, на ймя Лідзія, таргоўка парфірай, з места Фіатыра, якая шанавала Бога; і Госпад расчыніў сэрца яе, каб зважала на прамову Паўлы.</verse>
				<verse number="15">Калі-ж ахрысьцілася яна й дом яе, прасіла нас, мовячы: калі вы прызналі мяне вернай Госпаду, дык увайдзеце ў дом мой ды жывеце. I прымусіла нас.</verse>
				<verse number="16">Сталася-ж, як мы йшлі на малітву, сустрэла нас адна дзяўчына, якая мела вешчага духа ды варажбой вялікі даход давала гаспадаром сваім.</verse>
				<verse number="17">Яна, ідучы за Паўлам і намі, закрычэла, мовячы: Людзі гэтыя — рабы Госпада Найвышэйшага; яны абвяшчаюць нам шлях да збаўленьня!</verse>
				<verse number="18">I рабіла яна гэта шмат дзён. Паўла-ж, узлаваўшыся, павярнуўся й сказаў духу: Прыказую табе імем Ісуса Хрыста: выйдзі з яе! I выйшаў той-жа час.</verse>
				<verse number="19">Гаспадары-ж яе, бачучы, што прапала надзея заробку іхняга, схапіўшы Паўлу й Сілу, павалаклі на плошчу да начальнікаў.</verse>
				<verse number="20">Прывёўшы-ж іх да ваяводаў, сказалі: Гэтыя людзі трывожаць места нашае, а яны — Жыды</verse>
				<verse number="21">і вучаць звычаяў, якіх нам, Рымлянам, ня сьлед ні прыймаць, ні выпаўняць.</verse>
				<verse number="22">I паўстаў народ проці іх, і ваяводы, сарваўшы вопраткі з іх, загадалі біць іх кіямі.</verse>
				<verse number="23">Даўшы-ж ім шмат удараў, кінулі іх у вязьніцу, загадаўшы сторажу вастрожнаму крэпка пілнаваць іх.</verse>
				<verse number="24">Ён, дастаўшы гэткі прыказ, кінуў іх у ўнутраную вязьніцу ды ногі ім паўшчамляў у калоду.</verse>
				<verse number="25">Каля паўночы Паўла й Сіла маліліся й пяялі гімны Богу, і вязьні чулі іх.</verse>
				<verse number="26">Зьнячэўку сталася вялікае трасеньне, ажно захісталіся падваліны вязьніцы; і ўраз расчыніліся ўсе дзьверы, і ўсім апалі путы.</verse>
				<verse number="27">I стораж вязьніцы, прачхнуўшыся ды бачучы расчыненыя дзьверы вязьніцы, дастаўшы меч, хацеў забіць сябе, бо думаў, што вязьні паўцякалі.</verse>
				<verse number="28">I моцным голасам загаласіў Паўла, мовячы: Не рабі сабе нічога благога: бо ўсе мы тут!</verse>
				<verse number="29">Папрасіўшы сьвятла, ён убег і, дрыжучы, прыпаў да Паўлы й Сілы</verse>
				<verse number="30">ды, выводзячы іх вонкі, сказаў: Гаспадары! Што трэ’ рабіці мне, каб спасьціся?</verse>
				<verse number="31">Яны-ж адказалі: Веруй у Госпада Ісуса Хрыста, і будзеш збаўлены ты і ўвесь дом твой.</verse>
				<verse number="32">I казалі слова Гасподняе яму і ўсім хатнім ягоным.</verse>
				<verse number="33">I ў тую-ж гадзіну ўначы, узяўшы іх, паабмываў ім раны й ахрысьціўся сам і ўсе ягоныя безадкладна.</verse>
				<verse number="34">Завёўшы-ж іх у свой дом, паставіў ім пачастунак і цешыўся разам з усенькім домам, што ўвераваў у Бога.</verse>
				<verse number="35">Як-жа настаў дзень, паслалі ваяводы слуг мескіх, кажучы: Звольніце гэных людзей.</verse>
				<verse number="36">I стораж вязьніцы абвясьціў словы тыя Паўлу: Прыслалі ваяводы, каб звольніць вас. Дык вось, выходзьце і йдзеце з мірам.</verse>
				<verse number="37">Паўла-ж сказаў да іх: Нас, грамадзян Рымскіх, бяз суду білі перад народам і кінулі ў вязьніцу, а цяпер цішком звальняюць нас? О, не: няхай самі прыйдуць ды вывядуць нас.</verse>
				<verse number="38">Слугі мескія пераказалі словы гэтыя ваяводам, і тыя спалохаліся, пачуўшы, што яны Рымскія.</verse>
				<verse number="39">I, прыйшоўшы, перапрашалі іх і, вывеўшы, прасілі пакінуць места.</verse>
				<verse number="40">Выйшаўшы-ж з вязьніцы, прыйшлі ў Лідзію. I, бачучы братоў, навучалі іх ды пайшлі стуль.</verse>
			</chapter>
			<chapter number="17">
				<verse number="1">Прайшоўшы-ж праз Амфіпаль і Апалёнію, прыйшлі ў Фессалоніку, дзе была Жыдоўская сынагога.</verse>
				<verse number="2">I Паўла, паводле звычаю свайго, прыйшоў да іх і тры суботы гутарыў з імі із Пісаньня,</verse>
				<verse number="3">даводзячы й паказуючы, што Хрысту належала цярпець і ўваскрэснуць із мёртвых, ды што Ён, Ісус, ёсьць Хрыстос, аб якім я вам кажу.</verse>
				<verse number="4">I некаторыя з іх уверавалі і далучыліся да Паўлы й Сілы: вялікая грамада веручых Грэкаў, дый жанок важнейшых ня мала.</verse>
				<verse number="5">Няверуючыя-ж Жыды, праз завісьць, назьбіраўшы нейкіх нягодных бадзяк ды ўчыніўшы таўпу, збунтавалі места. I, падыйшоўшы да дому Язонавага, шукалі іх, каб весьці да народу.</verse>
				<verse number="6">Не знайшоўшы-ж іх, пацягнулі Язона й некаторых братоў да начальнікаў места, крычучы, што гэтыя сусьветныя бунтары прыйшлі і сюды,</verse>
				<verse number="7">а Язон іх прыняў. Усе-ж яны чыняць супраць уставаў кесаравых, кажучы, што ёсьць другі цар: Ісус.</verse>
				<verse number="8">I, чуючы гэта, устрывожыўся народ і начальнікі места,</verse>
				<verse number="9">але, узяўшы забясьпечаньне ад Язона й другіх, звольнілі іх.</verse>
				<verse number="10">Браты-ж зараз уначы выправілі Паўлу й Сілу ў Вэрыю. Тыя-ж, прыйшоўшы, пайшлі ў школу Жыдоў.</verse>
				<verse number="11">Гэтыя-ж былі больш дабрадушныя, чым у Фессалоніцы: яны прынялі слова з усей ахвотай ды кожын дзень разьбіралі Пісаньне, ці гэтак яно ёсьць.</verse>
				<verse number="12">Дый многа із іх уверавалі, ды нямала й жанок Грэцкіх паважаных і мужоў.</verse>
				<verse number="13">Калі-ж Жыды ў Фессалоніцы даведаліся, што й у Вэрыі абвяшчаецца праз Паўлу слова Божае, дык прыйшлі й сюды, падбураючы народ.</verse>
				<verse number="14">Тады браты хутка выправілі Паўлу, быццам к мору йшоў, а Сіла й Цімахвей тамака асталіся.</verse>
				<verse number="15">Тыя-ж, што праводзілі Паўлу, давялі яго да Афін і, узяўшы загад для Сілы й Цімахвея, каб чым хутчэй ішлі да яго, пайшлі.</verse>
				<verse number="16">Калі-ж Паўла чакаў на іх у Афінах, узбурыўся ў ім дух ягоны, гледзячы на места, апанаванае ідаламі.</verse>
				<verse number="17">Дык гутарыў у сынагозе з Жыдамі й пабожнымі, а такжа на торжышчы што-дня, з кім здарылася.</verse>
				<verse number="18">Некаторыя-ж з філёзофаў эпікурэйцаў ды стоікаў спрачаліся з ім: адны гаварылі: Што хоча сказаць баўбатун гэты? а другія: Здаецца, прапаведуе чужых багоў, — бо абвяшчаў ім Ісуса і ўваскрасеньне Ягонае.</verse>
				<verse number="19">I, узяўшы яго, прывялі да Арэапагу, кажучы: Ці можам ведаць, што гэта за новую навуку ты прапаведуеш?</verse>
				<verse number="20">Бо нешта чужое ўкладаеш нам у вушы; дык хочам ведаці, што гэта мае быць?</verse>
				<verse number="21">Усе-ж Афіняне й заходжыя чужынцы ні аб чым іншым ня рупіліся, як гаварыць ці слухаць навіны.</verse>
				<verse number="22">Паўла-ж, стануўшы пасярод Арэапагу, прамовіў: Мужы Афінскія, з усяго я бачу, што вы нібы асабліва набожныя.</verse>
				<verse number="23">Бо, праходзячы й аглядаючы сьвятыні вашыя, знайшоў я й жэртвенік, на якім напісана: Няведамаму Богу. Дык Таго, Каму вы, ня ведаючы, пакланяецеся, я вам абвяшчаю.</verse>
				<verse number="24">Бог, які стварыў сусьвет і ўсё ў ім, Ён, Гаспадар неба й зямлі, не ў рукатворных храмах жыве</verse>
				<verse number="25">і не ад рук чалавечых служэньне прыймае, быццам нечага патрабуючы, а Сам дае ўсім жыцьцё й дыханьне й усё.</verse>
				<verse number="26">I зрабіў з аднае крыві ўвесь род чалавечы, каб жыў на ўсенькім абліччы зямлі, вызначыўшы наперад часы й межы жыльля іхняга,</verse>
				<verse number="27">каб шукалі Госпада, ці не нашчупаюць Яго ды ня знойдуць, хаця Ён і недалёка ад кожнага з нас:</verse>
				<verse number="28">бо ў Ім жывем і рухаемся і існуем, як і некаторыя із вашых паэтаў сказалі: Мы бо й род Ягоны.</verse>
				<verse number="29">Дык мы, як род Божы, не павінны думаць, быццам Божства падобна да золата ці серабра або камня, выразанага здольнасьцяй і выдумкай чалавечай.</verse>
				<verse number="30">Дык вось, Бог, глянуўшы на часы няведаньня, прыказуе цяпер скрозь усім людзям пакаяцца:</verse>
				<verse number="31">бо вызначыў дзень, у які маніцца справядліва судзіць сьвет праз Мужа, Якога вызначыў, даўшы ўсім пэўнасьць праз ускрасеньне Яго із мёртвых.</verse>
				<verse number="32">Пачуўшы-ж аб уваскрасеньні із мёртвых, адны насьмяхаліся, другія-ж казалі: Паслухаем цябе аб гэтым другім разам!</verse>
				<verse number="33">I гэтак Паўла выйшаў спасярод іх.</verse>
				<verse number="34">Некаторыя-ж мужы, прыстаўшы да яго, уверавалі; між імі й Дыаніс Арэапагіт, і жанчына на ймя Дамара, і іншыя з імі.</verse>
			</chapter>
			<chapter number="18">
				<verse number="1">Пасьля-ж гэтага, пакінуўшы Афіны, прыйшоў Паўла ў Карынт.</verse>
				<verse number="2">I, знайшоўшы нейкага Жыда, на ймя Акілу, родам із Понту, які толькі што прыйшоў із Італіі, ды жонку ягоную Прыскіллу (— бо Клаўдзі загадаў усім Жыдом выбрацца з Рыму), прыйшоў да іх.</verse>
				<verse number="3">А дзеля таго, што быў аднаго рамясла, аставаўся ў іх ды працаваў; майстравалі-ж палаткі.</verse>
				<verse number="4">I кожную суботу гутарыў у сынагозе й пераконываў Жыдоў ды Грэкаў.</verse>
				<verse number="5">Калі-ж прыйшлі з Македоніі Сіла й Цімахвей, Дух панукаў Паўлу сьведчыць Жыдом, пра Ісуса Хрыста.</verse>
				<verse number="6">А як яны працівіліся й зьневажалі яго, дык, абтросшы вопратку, сказаў да іх: Кроў вашая на галаву вам! Я-ж чысты. Ад сяньня йду к паганам.</verse>
				<verse number="7">I, выйшаўшы стуль, пайшоў у дом нейкага багабойнага чалавека, на ймя Юста, дом якога быў побач сынагогі.</verse>
				<verse number="8">А Крысп, начальнік сынагогі, увераваў у Госпада разам з усім домам сваім, дый многа Карыньцян, слухаючы, уверавалі й ахрысьціліся.</verse>
				<verse number="9">Госпад жа сказаў Паўлу ў зьяве ўначы: Не палохайся, але прамаўляй ды не змаўкай:</verse>
				<verse number="10">бо Я з табою, і ніхто не адважыцца ўчыніць табе зло; бо багата ў Мяне народу ў месьце гэтым.</verse>
				<verse number="11">І прабыў год і шэсьць месяцаў, навучаючы ў іх слова Божага.</verse>
				<verse number="12">У часе-ж старастоўства ў Ахеі Гальліона Жыды аднадушна напалі на Паўлу й павялі яго ў суд,</verse>
				<verse number="13">кажучы, што ён вуча людзей шанаваць Бога не па закону.</verse>
				<verse number="14">Калі-ж Паўла хацеў расчыніць рот, сказаў Гальліон да Жыдоў: Жыды, я-б слушна выслухаў вас, калі-б была нейкая крыўда, ці думка ліхая;</verse>
				<verse number="15">калі-ж спрэчка йдзе аб слова ды ймёны ды закон ваш, дык разглядайце самі, бо я судзьдзёй у гэтым быць не хачу.</verse>
				<verse number="16">I пагнаў іх із суду.</verse>
				<verse number="17">Усе-ж Грэкі, схапіўшы Састэна, начальніка сынагогі, білі яго перад судом, Гальліона-ж гэта зусім ня рупіла.</verse>
				<verse number="18">Паўла-ж, прабыўшы йшчэ даволі дзён, разьвітаўся з братамі і адплыў у Сірыю (а з ім Прыскілла й Акіла), абстрыгшы ў Кенхрэях галаву: бо быў абяцаўшы.</verse>
				<verse number="19">I прыбыў у Эфэс і пакінуў іх тамака, а сам увайшоў у сынагогу ды гутарыў з Жыдамі.</verse>
				<verse number="20">Калі-ж прасілі яго астацца ў іх надаўжэй, ён не згадзіўся,</verse>
				<verse number="21">але разьвітаўся з імі, сказаўшы: Мне канешна трэба справіць надыходзячае сьвята ў Ерузаліме; калі-ж Бог захоча, вярнуся йзноў да вас. I вырушыў з Эфэсу.</verse>
				<verse number="22">I, прыбыўшы ў Кесарыю ды зайшоўшы (ў Ерузалім) і прывітаўшы царкву, пайшоў у Антыохію.</verse>
				<verse number="23">Пабыўшы-ж нейкі час, выйшаў стуль ды праходзіў пачарзе зямлю Галятыйскую і Фрыгію, умацоўваючы ўсіх вучняў.</verse>
				<verse number="24">Прыйшоў-жа ў Эфэс нейкі Жыд, на ймя Апальлёс, родам Александрыец, муж красамоўны й моцны ў Пісаньнях;</verse>
				<verse number="25">ён быў пастаўлены на шлях Гасподні і, палаючы духам, прамаўляў ды навучаў пра Госпада правільна, ведаючы толькі хрышчэньне Іоанавае.</verse>
				<verse number="26">Ён пачаў адважна прамаўляць у сынагозе. Пачуўшы-ж яго, Акіла й Прыскілла ўзялі яго й вылажылі яму тачней шлях Божы.</verse>
				<verse number="27">А як ён маніўся пайсьці ў Ахею, браты, наважыўшыся, напісалі вучням, каб прынялі яго. I ён, апынуўшыся там, шмат дапамог тым, што былі ўвераваўшы праз ласку:</verse>
				<verse number="28">бо ўсенародна крэпка пераконываў Жыдоў, даводзячы Пісаньнямі, што Ісус ёсьць Хрыстос.</verse>
			</chapter>
			<chapter number="19">
				<verse number="1">I сталася, як Апальлёс быў у Карыньце, што Паўла, прайшоўшы вышэйшыя краіны, зайшоў у Эфэс. Знайшоўшы-ж некаторых вучняў,</verse>
				<verse number="2">сказаў да іх: Ці, увераваўшы, прынялі вы Духа Сьвятога? Яны-ж сказалі яму: Але-ж мы й ня чулі, што існуе Сьвяты Дух.</verse>
				<verse number="3">I сказаў да іх: Дык у штож вы хрысьціліся? Яны-ж сказалі: У хрышчэньне Іоанавае.</verse>
				<verse number="4">Паўла-ж сказаў: Іоан хрысьціў хрышчэньнем пакаяньня, кажучы народу, каб уверавалі ў Таго, што йдзе за ім, знача ў Ісуса Хрыста.</verse>
				<verse number="5">Пачуўшы-ж, яны ахрысьціліся ў імя Госпада Ісуса.</verse>
				<verse number="6">I, як узлажыў Паўла рукі на іх, зыйшоў на іх Дух Сьвяты, і пачалі гаварыць языкамі ды прарочыць.</verse>
				<verse number="7">Было-ж усіх каля дванаццацёх мужоў.</verse>
				<verse number="8">Увайшоўшы-ж у сынагогу, адважна прамаўляў, вядучы ў працягу трох месяцаў гутаркі й даводзячы аб царстве Божым.</verse>
				<verse number="9">А як некаторыя закамянелі й ня верылі, зьневажаючы шлях (Гасподні) перад народам, дык, пакінуўшы іх, аддзяліў вучняў і кожын дзень гутарыў у школе нейкага Тырана.</verse>
				<verse number="10">Дзеялася-ж гэта два гады, і гэтак чулі слова Госпада Ісуса ўсе жыхары Азіі, Жыды і Грэкі.</verse>
				<verse number="11">І Бог немалыя цуды рабіў рукамі Паўлы,</verse>
				<verse number="12">так, што хусткі й паясы ад цела ягонага на хворых ускладалі, і пакідалі іх хваробы, і духі нячыстыя выходзілі із іх.</verse>
				<verse number="13">Дый некаторыя з вандроўных шаптуноў Жыдоўскіх пачалі над апанаванымі злым духам называць імя Госпада Ісуса, мовячы: Заклінаем вас Ісусам, Якога абвяшчае Паўла.</verse>
				<verse number="14">Былі-ж нейкія сямёра сыноў Скевы, архірэя Жыдоўскага, якія рабілі гэта.</verse>
				<verse number="15">I злы дух, адказваючы, сказаў: Ведаю Ісуса, дый Паўлу ведаю; а вы хто будзеце?</verse>
				<verse number="16">I чалавек, што ў ім быў злы дух, накінуўшыся на іх і перамогшы іх, меў гэткую сілу над імі, што яны голыя й параненыя ўцяклі з гэнага дому.</verse>
				<verse number="17">Гэта сталася ведама Жыдом і Грэкам, што жылі ў Эфэсе, і страх напаў на іх на ўсіх, і ўзьвялічвалася імя Госпада Ісуса.</verse>
				<verse number="18">Багата-ж із тых, што ўверавалі, прыходзілі вызнаваючы й апавядаючы ўчынкі свае;</verse>
				<verse number="19">і даволі з тых, што чынілі чары, папрыносіўшы кнігі свае папалілі іх перад усімі; і, палічыўшы цану іх, знайшлі пяцьдзесят тысячаў серабра.</verse>
				<verse number="20">3 гэткай сілай расло й крапчэла слова Гасподняе.</verse>
				<verse number="21">Калі-ж гэта споўнілася, Паўла пастанавіў у духу йсьці ў Ерузалім, прайшоўшы праз Македонію і Ахею, ды сказаў: Пабываўшы там, трэ’ мне й Рым пабачыць.</verse>
				<verse number="22">Паслаўшы-ж у Македонію двух прыслужнікаў сваіх, Цімахвея й Эраста, сам астаўся часова ў Азіі.</verse>
				<verse number="23">Пад гэны-ж час узьнялася трывога немалая аб шлях (Гасподні):</verse>
				<verse number="24">бо нехта, на ймя Зьмітра, што рабіў сярэбраныя храмы Артэміды й даваў рамесьнікам немалы заработак,</verse>
				<verse number="25">сабраўшы іх ды іншых працаўнікоў гэтага дзела, сказаў: Мужы, вы ведаеце, што з гэтае работы — наш дабрабыт;</verse>
				<verse number="26">бачыце-ж і чуеце, што ня толькі ў Эфэсе, але й блізу па ўсей Азіі гэны Паўла, пераканаўшы, багата народу адвярнуў, кажучы, што няма багоў рукатворных.</verse>
				<verse number="27">А гэта ня толькі пагражае ўпадкам нашаму рамяслу, але й тым, што храм вялікае багіні Артэміды за нішто лічыцца будзе, ды зьніштожыцца веліч тае, якую паважае ўся Азія і ўвесь сьвет.</verse>
				<verse number="28">Пачуўшы-ж і напоўніўшыся страхам, яны закрычэлі, мовячы: Вяліка Артэміда Эфэская!</verse>
				<verse number="29">I ўсё места напоўнілася ўзварушэньнем; і, захапіўшы з сабой Гайя й Арыстарха, Македонцаў, што вандравалі з Паўлам, кінуліся аднадушна ў тэатр.</verse>
				<verse number="30">Калі-ж Паўла хацеў выйсьці да народу, вучні не пазволілі яму.</verse>
				<verse number="31">Дый некаторыя із начальнікаў Азійскіх, што былі прыяцелямі яго, паслалі да яго прасіць, каб ня йшоў у тэатр.</verse>
				<verse number="32">Адны-ж крычэлі адно, другія другое: бо сход быў бязладны, і большасьць ня ведала, дзеля чаго сабраліся.</verse>
				<verse number="33">3 таўпы-ж выпхнулі наперад Аляксандра, якога выпіхалі Жыды. Аляксандр жа, зрабіўшы знак рукою, хацеў апраўдацца перад народам.</verse>
				<verse number="34">Калі-ж даведаліся, што ён Жыд, дык узьняўся крык у адзін голас, і крычэлі каля дзьвюх гадзін: Вяліка Артэміда Эфэская!</verse>
				<verse number="35">Усьцішыўшы-ж народ, пісар кажа: Мужы Эфэскія! Хтож ня ведае, што места Эфэс ёсьць вартаўнік храму вялікае багіні Артэміды й Дыапэта?</verse>
				<verse number="36">А як проці гэтага нічога сказаць нельга, дык трэ’ вам супакоіцца й нічога неразважна не рабіць.</verse>
				<verse number="37">Вы-ж прывялі гэтых людзей, якія ані храму не абакралі, ані багіні вашае не зьневажалі.</verse>
				<verse number="38">Калі-ж Зьмітра й рамесьнікі, што з ім, маюць скаргу на каго, дык судзяць судзьдзі, і старасты ёсьць: няхай адны адных пазываюць.</verse>
				<verse number="39">Калі-ж даходзіце нечага іншага, дык будзе разьвязана на законным сходзе.</verse>
				<verse number="40">Мы-ж баімося, каб не абвінавацілі нас за сягоньняшнюю разруху, бо-ж няма ніякае прычыны, каб апраўдаць гэту зборку.</verse>
				<verse number="41">I, сказаўшы гэта, распусьціў сабраньне.</verse>
			</chapter>
			<chapter number="20">
				<verse number="1">Калі-ж сьціхла ўзварушэньне, Паўла, паклікаўшы вучняў ды разьвітаўшыся, пайшоў, кіруючыся ў Македонію.</verse>
				<verse number="2">Прайшоўшы-ж гэныя землі ды многімі словамі навучыўшы іх, прыйшоў у Грэцыю.</verse>
				<verse number="3">Прабыўшы-ж тры месяцы, калі Жыды зрабілі на яго засаду, і ён маніўся вырушыць у Сірыю, прыйшла яму думка вярнуцца праз Македонію.</verse>
				<verse number="4">Ішлі-ж з ім да Азіі Сосіпатр Вэрыец ды із Фессалонян Арыстарх і Сэкунд і Гай Дэрбянін і Цімахвей, ды із Азійцаў Тыхік і Трахім.</verse>
				<verse number="5">Яны, апярэдзіўшы, чакалі на нас у Троадзе.</verse>
				<verse number="6">Мы-ж адплылі былі пасьля дзён праснакоў із Філіпаў ды дзён цераз пяць прыйшлі к ім у Троаду, дзе прабылі сем дзён.</verse>
				<verse number="7">У першы-ж дзень тыдня, калі вучні сабраліся на ламаньне хлеба, Паўла, манючыся назаўтрае выйсьці, вёў з імі гутарку й зацягнуў яе ажно да паўночы.</verse>
				<verse number="8">Было-ж даволі сьветачаў у сьвятліцы, дзе мы сабраліся.</verse>
				<verse number="9">Дзяцюк-жа нейкі, на ймя Яўціх, сядзючы на акне, крэпка заснуў; як Паўла прамаўляў доўга, пахіснуўшыся ў сьне, зваліўся ён з трэцяга паверху ўніз і быў падняты няжывы.</verse>
				<verse number="10">Паўла-ж, зыйшоўшы ўніз, прыпаў да яго і, абняўшы, сказаў: Не палохайцеся, бо душа ягоная ў ім.</verse>
				<verse number="11">I, падняўшыся наверх ды разламаўшы хлеб і паеўшы, гутарыў даволі ажне да сьвітаньня дый пайшоў.</verse>
				<verse number="12">А дзяцюка прывялі жывога і ўцешыліся нямала.</verse>
				<verse number="13">Мы-ж пайшлі наперад да карабля і паплылі ў Асс, манючыся забраць стуль Паўлу: бо гэтак ён нам загадаў, манючыся сам ісьці пехатой.</verse>
				<verse number="14">Калі-ж ён зыйшоўся з намі ў Асьсе, дык, забраўшы яго, прыбылі мы ў Мітылену.</verse>
				<verse number="15">I, адплыўшы стуль, мы на другі дзень затрымаліся проці Хіоса, а назаўтрае прысталі к Самосу і, пабыўшы ў Трагільлі, наступнага дня прыбылі ў Мілет;</verse>
				<verse number="16">бо Паўла надумаў плыці міма Эфэсу, каб ня траціць часу ў Азіі, бо сьпяшаўся быць, калі магчыма, ў дзень Пяцідзясятніцы ў Ерузаліме.</verse>
				<verse number="17">3 Мілету-ж паслаўшы ў Эфэс, ён паклікаў да сябе старшых царквы</verse>
				<verse number="18">і, як яны апынуліся перад ім, сказаў ім: Вы ведаеце, як я, ад першага дня прыходу майго ў Азію, увесь час быў з вамі,</verse>
				<verse number="19">служачы Богу з усей пакорнасьцяй і многімі сьлязьмі й спакушэньнямі, што прыходзілі на мяне ад подступаў Жыдоўскіх,</verse>
				<verse number="20">ды як нічога не прапускаў я із таго, што было-б карысна, каб вам пераказаць і навучаць вас усенародна й па дамох,</verse>
				<verse number="21">сьведчучы й Жыдом і Грэкам аб пакаяньні перад Богам ды аб веры ў Госпада нашага Ісуса Хрыста.</verse>
				<verse number="22">I вось цяпер, зьвязаны Духам, іду я ў Ерузалім, ня ведаючы, што тамака сустрэне мяне,</verse>
				<verse number="23">адно толькі Дух Сьвяты сьведчыць па местах, кажучы, што ждуць мяне путы й мукі.</verse>
				<verse number="24">Ды я нічога ня дбаю й не даражу маім жыцьцём, абы толькі ў радасьці закончыць шлях мой і служэньне, што ўзяў ад Госпада Ісуса, сьведчучы аб Эвангельлі міласьці Божае.</verse>
				<verse number="25">I цяпер вось ведаю, што ня ўгледзіце больш аблічча майго вы ўсе, сярод каго я хадзіў, абвяшчаючы царства Божае.</verse>
				<verse number="26">Дык сьведчу вам у сягоньняшні дзень, што я чысты ад крыві ўсіх:</verse>
				<verse number="27">бо ня ўхіляўся абвяшчаць вам усю волю Божую.</verse>
				<verse number="28">Пілнуйце-ж самі сябе й усё стада, у якім Дух Сьвяты паставіў вас за япіскапаў, каб пасьвіць царкву Бога, якую Ён прыдбаў уласнаю крывёй Сваёй.</verse>
				<verse number="29">Я-ж ведаю гэта, што пасьля адыходу майго прыйдуць да вас ваўкі лютыя, якія не пашкадуюць стада,</verse>
				<verse number="30">дый спасярод вас самых паўстануць людзі, што гаварыцімуць наадварот, каб пацягнуць вучняў за сабою.</verse>
				<verse number="31">Дык не драмліце, памятаючы, што я тры гады ўдзень і ўначы не пераставаў са сьлязьмі навучаці кожнага із вас.</verse>
				<verse number="32">I цяпер я аддаю вас, браты, Богу й слову міласьці Ягонае, што можа збудаваць і даць вам спадчыну міжы ўсімі пасьвячонымі.</verse>
				<verse number="33">Ні серабра, ні золата, ні вопратак я ні ад кога не жадаў:</verse>
				<verse number="34">вы-ж самі ведаеце, што патрэбы мае і тых, што былі са мною, здавалялі вось гэтыя рукі.</verse>
				<verse number="35">У-ва ўсім паказваў я вам, што, гэтак працуючы, трэба падтрымліваць слабых ды памятаць словы Госпада Ісуса, як Ён казаў: Шчасьлівей даваць, чым браць.</verse>
				<verse number="36">I, сказаўшы гэтае ды сукланіўшы калені свае, маліўся з імі з усімі.</verse>
				<verse number="37">Тады ўзьняўся вялікі плач усіх, і, кідаючыся на шыю яму, цалавалі яго,</verse>
				<verse number="38">сумуючы найбольш дзеля слова, якое сказаў, што ўжо больш ня ўгледзяць аблічча ягонага. I праводзілі яго да карабля.</verse>
			</chapter>
			<chapter number="21">
				<verse number="1">Калі-ж давялося нам, расстаўшыся з імі, адплыці, дык, ідучы нацянькі, прыплылі мы к Косу, назаўтрае-ж к Родосу і адтуль к Патары</verse>
				<verse number="2">і, знайшоўшы карабель, які йшоў у Фінікію, узыйшлі на яго і паплылі.</verse>
				<verse number="3">Калі-ж паказаўся Кіпр, мы пакінулі яго зьлева й паплылі ў Сірыю ды прысталі ў Тыры, бо там караблю трэ’ было скінуць груз.</verse>
				<verse number="4">І, знайшоўшы вучняў, прабылі тамака сем дзён; тыя-ж праз Духа гаварылі Паўлу, каб ня йшоў у Ерузалім.</verse>
				<verse number="5">Як-жа давялося нам пражыць гэныя дні, мы, выйшаўшы, пайшлі ў дарогу, і ўсе праводзілі нас з жонамі й дзяцьмі ажно за места. На беразе-ж, укленчыўшы, памаліліся.</verse>
				<verse number="6">I, разьвітаўшыся адны з аднымі, мы ўзыйшлі на карабель, а яны вярнуліся дамоў.</verse>
				<verse number="7">Мы, скончыўшы плаваньне ад Тыру, прысталі к Птолемаідзе і, прывітаўшы братоў, асталіся ў іх на адзін дзень.</verse>
				<verse number="8">Назаўтрае-ж Паўла й мы, што былі з ім, выйшаўшы прыйшлі ў Кесарыю; і, увайшоўшы ў дом Піліпа Эвангеліста, аднаго із сямёх, аставаліся ў яго.</verse>
				<verse number="9">У яго-ж былі чатыры дочкі — дзяўчаты, якія прарочылі.</verse>
				<verse number="10">Як-жа былі мы многа дзён, прыйшоў з Юдэі прарок нейкі, на ймя Агаў,</verse>
				<verse number="11">і, увайшоўшы да нас ды ўзяўшы пояс Паўлы, зьвязаў сабе рукі й ногі і сказаў: Гэтак кажа Дух Сьвяты: чалавека, чый гэты пояс, так зьвяжуць Жыды ў Ерузаліме і аддадуць у рукі паганаў.</verse>
				<verse number="12">Калі-ж мы пачулі гэтае, дык і мы і тамтэйшыя прасілі, каб ён ня йшоў у Ерузалім.</verse>
				<verse number="13">Паўла-ж адказаў: Што вы робіце, плачучы й разрываючы мне сэрца? Я-ж ня толькі гатоў вязьнем стацца, але й памерці ў Ерузаліме за ймя Госпада Ісуса.</verse>
				<verse number="14">Ня здолеўшы намовіць яго, мы супакоіліся ды сказалі: Хай станецца воля Гасподня!</verse>
				<verse number="15">Па гэных днёх, прыгатаваўшыся, вырушылі мы ў Ерузалім.</verse>
				<verse number="16">Ішлі-ж з намі й некаторыя вучні із Кесарыі, вядучы да нейкага Мназона, Кіпрыйца, старога вучня, каб у яго нам пагасьціць.</verse>
				<verse number="17">Як-жа прыйшлі мы ў Ерузалім, браты прыязна прынялі нас.</verse>
				<verse number="18">Наступнага-ж дня прыйшоў Паўла разам з намі да Якава; прыйшлі й усе старшыя.</verse>
				<verse number="19">I, прывітаўшы іх, падробна апавядаў, што ўчыніў Бог сярод паганаў праз служэньне ягонае.</verse>
				<verse number="20">Яны-ж, выслухаўшы, пахвалілі Бога і сказалі яму: Бачыш, браце, колькі ёсьць тысячаў Жыдоў, якія ўверавалі, і ўсе яны шчырыя слугі закону.</verse>
				<verse number="21">Але дачуліся аб табе, што навучаеш адступніцтва ад Майсея ўсіх Жыдоў, што жывуць між паганамі, кажучы, каб не абрэзывалі дзяцей і ня трымаліся звычаяў.</verse>
				<verse number="22">Дык што-ж гэта? Напэўна мусіць сабрацца народ, бо дачуюцца, што ты прыйшоў.</verse>
				<verse number="23">Вось-жа зрабі, што табе кажам: ёсьць у нас чатыры мужы, што маюць зарок на сабе.</verse>
				<verse number="24">Узяўшы іх, ачысьціся разам з імі ды вазьмі на сябе кошты за іх, каб паабстрыгалі галовы, і ўсе даведаюцца, што тое, што даведаліся аб табе, ёсьць пустое, а ты ў парадку й сам пілнуеш закону.</verse>
				<verse number="25">Што-ж да ўвераваўшых паганаў, дык мы пісалі, пастанавіўшы, каб нічога гэткага ня трымаліся, а толькі высьцерагаліся жэртваў ідалам, крыві й душанага, ды блуду.</verse>
				<verse number="26">Тады Паўла, узяўшы мужоў гэных ды назаўтрае ачысьціўшыся з імі, увайшоў у храм, абвяшчаючы заканчэньне дзён ачышчэньня, як за кожнага з іх прынесена будзе ахвяра.</verse>
				<verse number="27">Як-жа меліся скончыцца сем дзён, Жыды, што былі із Азіі, убачыўшы яго ў храме, падбурылі ўвесь народ і ўзлажылі на яго рукі,</verse>
				<verse number="28">крычучы: Мужы Ізраільскія, памажэце! Вось чалавек, які ўсіх усюды навучае проці народу й проці закону й проці месца гэтага; ды яшчэ й Грэкаў увёў у храм ды апаганіў гэтае месца сьвятое</verse>
				<verse number="29">(бо перад гэтым яны бачылі з ім у горадзе Трахіма Эфэсца дый падумалі, што Паўла ўвёў яго ў храм).</verse>
				<verse number="30">Увесь горад узварушыўся, і пазьбягаўся народ. I, схапіўшы Паўлу, павалаклі яго вон із храму, ды ўраз дзьверы былі зачынены.</verse>
				<verse number="31">Калі-ж хацелі забіць яго, да вайсковага тысячніка дайшла вестка, што збунтаваўся ўвесь Ерузалім;</verse>
				<verse number="32">дык ён, узяўшы ўраз-жа жаўнераў ды сотнікаў, пабег на іх. Яны-ж, убачыўшы тысячніка й жаўнераў, перасталі біць Паўлу.</verse>
				<verse number="33">Тады, падыйшоўшы, тысячнік схапіў яго й загадаў зьвязаць двума ланцугамі ды пытаўся, хто ён і што зрабіў?</verse>
				<verse number="34">У таўпе-ж крычэлі кожын нешта другое. Дык, ня маючы магчымасьці праз шум нешта пэўнае даведацца, загадаў вясьці яго ў замак.</verse>
				<verse number="35">Калі-ж апынуўся ля ўсходаў, жаўнерам прышлося на руках несьці яго дзеля натоўпу народнага,</verse>
				<verse number="36">бо вялікая грамада народу йшла сьледам, крычучы: Сьмерць яму!</verse>
				<verse number="37">Перад уваходам у замак Паўла кажа тысячніку: Ці магу нешта сказаць табе? Той жа сказаў: Ты ўмееш пагрэцку?</verse>
				<verse number="38">Дык ці ня ты той Эгіпцянін, што перад гэтымі днямі збунтаваў і вывеў у пустыню чатыры тысячы душ разбойнікаў?</verse>
				<verse number="39">Паўла-ж сказаў: Я Жыд із Тарсу, грамадзянін слаўнага места Кілікійскага. Прашуж цябе, дазволь мне прамовіць да народу.</verse>
				<verse number="40">Калі-ж той дазволіў, Паўла, стануўшы на ўсходах, даў знак народу рукою. Як-жа сталася вялікая ціша, прамовіў у Жыдоўскай мове, кажучы:</verse>
			</chapter>
			<chapter number="22">
				<verse number="1">Мужы браты й бацькі! Выслухайце цяпер маё перад вамі апраўданьне.</verse>
				<verse number="2">Пачуўшы, што гавора да іх у Жыдоўскай мове, яшчэ балей усьцішыліся. Ён жа казаў:</verse>
				<verse number="3">Я-ж сам Жыд, урадзіўся ў Тарсе Кілікійскім, узгадаваны ў месьце гэтым ля ног Гамаліэля, рупліва навучаны закону айцоўскага, шчыры слуга Бога, як вы ўсе сягоньня.</verse>
				<verse number="4">Шлях гэты я перасьледаваў ажно да сьмерці, вяжучы й аддаючы ў вязьніцу мужчын і жанчын;</verse>
				<verse number="5">і пасьведчыць аба мне архірэй ды ўсе старшыя: бо ад іх узяў я пісьмы да братоў і пайшоў у Дамаск, каб і быўшых там прывясьці зьвязаных у Ерузалім дзеля пакараньня.</verse>
				<verse number="6">I сталася мне, як ішоў і падыходзіў к Дамаску, каля паўдня зьнячэўку агарнула мяне вялікае сьвятло з неба.</verse>
				<verse number="7">I паваліўся я на зямлю і пачуў голас, які гаварыў да мяне: Саўл, Саўл, чаму перасьледуеш Мяне?</verse>
				<verse number="8">Я адказаў: Хто ты, Госпадзе? Ён жа сказаў да мяне: Я Ісус Назарэй, Якога ты перасьледуеш.</verse>
				<verse number="9">Тыя-ж, што былі са мною, угледзіўшы сьвятло, перапалохаліся; але голасу, што гаварыў да мяне, ня чулі.</verse>
				<verse number="10">I я сказаў: Што мне рабіць, Госпадзе? Госпад жа сказаў да мяне: Устань і йдзі ў Дамаск, і там будзе табе сказана ўсё, што назначана табе зрабіць.</verse>
				<verse number="11">А як ад зьяньня сьвятла гэтага я ня відзеў, дык прыйшоў у Дамаск, ведзены за руку быўшымі са мною.</verse>
				<verse number="12">Нейкі-ж Ананія, чалавек пабожны паводле закону, за якога сьведчылі ўсе тамтэйшыя Жыды,</verse>
				<verse number="13">прыйшоўшы да мяне і стануўшы, сказаў мне: Браце Саўле! Будзь ізноў відзючым! I я ў тую-ж гадзіну пабачыў яго.</verse>
				<verse number="14">Ён жа сказаў: Бог айцоў нашых выбраў цябе, каб пазнаў ты волю Ягоную і ўбачыў Справядлівага ды пачуў голас з вуснаў Ягоных,</verse>
				<verse number="15">бо будзеш ты сьведкай Яму перад усімі людзьмі аб тым, што бачыў ды чуў.</verse>
				<verse number="16">Дык чаго-ж вагаешся цяпер? Устань, ахрысьціся й змый грахі твае, прызваўшы імя Гасподняе.</verse>
				<verse number="17">I здарылася мне, як вярнуўся ў Ерузалім ды маліўся ў храме, апынуўся я ў захапленьні</verse>
				<verse number="18">і бачыў Яго, мовячы да мяне: Сьпяшайся ды йдзі хутчэй із Ерузаліму, бо ня прымуць сьведчаньня твайго аба Мне.</verse>
				<verse number="19">Я-ж сказаў: Госпадзе, яны ведаюць, што гэта я кідаў у вастрог ды біў па сынагогах веруючых у Цябе,</verse>
				<verse number="20">а як пралілася кроў Сьцяпана, сьведкі Твайго, дык я і стаяў тамака, і пахваляў забойства яго, ды сьцярог вопраткі тых, што яго забівалі.</verse>
				<verse number="21">I сказаў да мяне: Ідзі, бо далёка пашлю цябе да паганаў.</verse>
				<verse number="22">Да гэтага слова яго слухалі ды паднялі голас свой, кажучы: Зьнішчы із зямлі такога! Бо ня жыць яму!</verse>
				<verse number="23">А як яны крычэлі й кідалі вопраткі ды пыл падкідалі ў паветра,</verse>
				<verse number="24">тысячнік загадаў вясьці яго ў замак, сказаўшы бічаваць яго, каб даведацца, дзеля якое прычыны гэтак крычэлі проці яго.</verse>
				<verse number="25">Калі-ж расьцягнулі яго рэмнямі, сказаў Паўла да стаяўшага сотніка: Ці-ж можна вам бічаваць Рымскага грамадзяніна, да таго-ж бяз суду?</verse>
				<verse number="26">Сотнік, пачуўшы, пайшоў ды паведаміў тысячніка, кажучы: Глядзі, што ты хочаш зрабіць? Бо-ж гэты чалавек — Рымскі грамадзянін.</verse>
				<verse number="27">I прыйшоў тысячнік ды кажа яму: Скажы мне, ці ты Рымскі? Ён жа сказаў: Але.</verse>
				<verse number="28">Тысячнік адказаў: Я набыў гэтае грамадзянства за вялікія грошы. Паўла-ж сказаў: А я й урадзіўся.</verse>
				<verse number="29">Дык ураз адступіліся ад яго тыя, што меліся выпытываць у яго. А тысячнік, даведаўшыся, што ён Рымскі грамадзянін, спалохаўся, што зьвязаў яго.</verse>
				<verse number="30">Назаўтрае-ж, хочучы даведацца напэўна, за што абвінавачываюць яго Жыды, зьняў з яго кайданы й загадаў прыйсьці архірэям ды ўсяму сынэдрыону іх і, вывеўшы Паўлу, паставіў яго перад імі.</verse>
			</chapter>
			<chapter number="23">
				<verse number="1">Паўла-ж, паўзіраўшыся на сынэдрыон, сказаў: Мужы браты! У-ва ўсім добрым сумленьні жыў я перад Богам ажно да сягоньняшняга дня.</verse>
				<verse number="2">Архірэй-жа Ананія загадаў тым, што стаялі перад ім, каб білі яго ў вусны.</verse>
				<verse number="3">Тады Паўла сказаў да яго: Бог будзе біць цябе, падбеленая сьцяна! Бо ты сядзіш, каб судзіць мяне паводле закону, і незаконна кажаш мяне біці.</verse>
				<verse number="4">А тыя, што стаялі перад ім, сказалі: Архірэя Божага зьневажаеш?</verse>
				<verse number="5">Паўла-ж азваўся: Ня ведаў я, браты, што ён архірэй. Бо-ж напісана: На павадыра народу твайго не кажы блага. (Вых 22:28)</verse>
				<verse number="6">I, ведаючы, што адна часьціна ёсьць Саддукеі, а другая Фарысэі, загаласіў Паўла ў сынэдрыоне: Мужы браты! Я — Фарысэй, сын Фарысэявы. За надзею й ускрасеньне мёртвых судзяць мяне!</verse>
				<verse number="7">Калі-ж ён гэтае сказаў, узьнялася спрэчка паміж Фарысэямі й Саддукеямі, і разьдзялілася грамада.</verse>
				<verse number="8">Бо Саддукеі кажуць, што няма ўваскрасеньня, ані Ангела й духа; Фарысэі-ж прызнаюць абодвух.</verse>
				<verse number="9">Узьняўся вялікі крык. I, паўстаўшы, кніжнікі Фарысэйскае часткі спрачаліся, кажучы: Нічога благога не знаходзім мы ў чалавеку гэтым. Ці дух гаварыў яму, ці Ангел, не змагаймася з Богам.</verse>
				<verse number="10">Калі-ж спрэчка ўзгаралася, дык тысячнік, баючыся, каб яны не разарвалі Паўлу, загадаў жаўнерам зыйсьці ўзяць яго спасярод іх ды вясьці ў замак.</verse>
				<verse number="11">У наступную-ж ноч Госпад, стануўшы перад ім, сказаў: Бадрыся, Паўла! Бо як ты сьведчыў аба Мне ў Ерузаліме, гэтак мусіш сьведчыць і ў Рыме.</verse>
				<verse number="12">А як настаў дзень, некаторыя Жыды, зрабіўшы змову, далі зарок, кажучы, што ня будуць есьці ані піці, пакуль не заб’юць Паўлу.</verse>
				<verse number="13">Было-ж іх больш за сорак, што далі гэткі зарок.</verse>
				<verse number="14">Яны, прыйшоўшы да архірэяў і старшых, сказалі: Мы пад прысягай заракліся есьці што-колечы, пакуль не заб’ем Паўлу.</verse>
				<verse number="15">Вы-ж цяпер павядомце тысячніка з сынэдрыонам, каб заўтра вывеў яго да вас, быццам хочаце пільней разглядзець справу ягоную; а мы, перш, чым ён падойдзе, гатовы забіць яго.</verse>
				<verse number="16">Пачуўшы-ж пра гэту засаду, сын сястры Паўлавае прыйшоў і, увайшоўшы ў замак, паведаміў Паўлу.</verse>
				<verse number="17">Паўла-ж, паклікаўшы аднаго із сотнікаў, сказаў: Завядзі гэтага дзяцюка да тысячніка, бо ён мае нешта сказаць яму.</verse>
				<verse number="18">Дык той, узяўшы яго, завёў да тысячніка і сказаў: Вязень Паўла, паклікаўшы мяне, прасіў завясьці да цябе гэтага дзяцюка, які мае нешта сказаці табе.</verse>
				<verse number="19">Тысячнік, узяўшы яго за руку й адыйшоўшыся набок, запытаўся: Што маеш сказаць мне?</verse>
				<verse number="20">I сказаў: Жыды пастанавілі прасіць цябе, каб заўтра вывеў Паўлу да сынэдрыону, быццам манючыся падрабней распытацца аб ім.</verse>
				<verse number="21">Ты-ж не патурай ім: бо на яго заселі больш за сорак мужоў із іх, якія далі зарок ня есьці й ня піць, пакуль не заб’юць яго, і цяпер яны гатовы, чакаючы весткі ад цябе.</verse>
				<verse number="22">Дык тысячнік пусьціў дзяцюка, загадаўшы: Нікому не кажы, што мяне аб гэтым паведаміў.</verse>
				<verse number="23">I, паклікаўшы нейкіх двух сотнікаў, сказаў: Прыгатуйце дзьвесьце жаўнераў, каб ісьці ў Кесарыю, ды коньнікаў семдзесят ды стральцоў дзьвесьце — на трэцюю гадзіну ночы.</verse>
				<verse number="24">Прыгатуйце й жывёлу, каб, пасадзіўшы Паўлу, адвясьці жывога да старасты Фэлікса.</verse>
				<verse number="25">Дый напісаў пісьмо гэткага зьместу:</verse>
				<verse number="26">Клаўдзі Лізі вяльможнаму старасьце Фэліксу: радуйся!</verse>
				<verse number="27">Чалавека гэтага, якога Жыды схапілі й маніліся забіць, я, выступіўшы з войскам, адабраў, даведаўшыся, што ён Рымскі грамадзянін.</verse>
				<verse number="28">Хочучы-ж ведаць прычыну, за што вінавацяць яго, я прывёў яго ў сынэдрыон іхні</verse>
				<verse number="29">і знайшоў, што яго вінавацяць за супярэчнасьці ў законе іхнім, ды што няма ў ім ніякае віны, вартае сьмерці ці кайданоў.</verse>
				<verse number="30">Калі-ж паведамілі мяне пра змову проці чалавека гэтага, што мела стацца ад Жыдоў, я ўраз паслаў яго да цябе, загадаўшы й абвінавачываючым яго гаварыць проці яго перад табою. Бывай здароў.</verse>
				<verse number="31">Дык жаўнеры, як ім было загадана, узялі Паўлу й павялі ўначы ў Антыпатрыду;</verse>
				<verse number="32">назаўтрае-ж, пакінуўшы коньнікаў ісьці з ім, вярнуліся ў замак.</verse>
				<verse number="33">Тыя, прыйшоўшы ў Кесарыю і аддаўшы пісьмо старасьце, паставілі перад ім і Паўлу.</verse>
				<verse number="34">Стараста-ж, прачытаўшы й спытаўшыся, з якое ён краіны, дый даведаўшыся, што із Кілікіі,</verse>
				<verse number="35">сказаў: Я выслухаю цябе, як зьявяцца абвініцелі твае. I загадаў пілнаваць яго ў прэторыі Ірадавай.</verse>
			</chapter>
			<chapter number="24">
				<verse number="1">А праз пяць дзён прыйшоў архірэй Ананія з старшымі ды нейкім рытарам Тэртуллам і выступілі перад старастай проці Паўлы.</verse>
				<verse number="2">Пакліканы-ж, пачаў вінаваціць яго Тэртулл, гаворачы:</verse>
				<verse number="3">Дазнаючы праз цябе вялікага супакою ды шчасьця, што сталася народу гэтаму тваім адумам, заўсёды й усюды прыймаем мы (гэта), вяльможны Фэліксе, з усею ўдзячнасьцяй.</verse>
				<verse number="4">Але, каб табе шмат не дакучаць, прашу цябе каротка выслухаць нас паводле ласкавасьці тваей.</verse>
				<verse number="5">Бо, знайшоўшы, што чалавек гэты ёсьць зараза, будзіцель бунту сярод Жыдоў на ўсенькім сьвеце ды павадыр гэрэзіі Назарэйскае,</verse>
				<verse number="6">які й храм адважыўся зьняважыць, — мы ўзялі яго й хацелі судзіць паводле нашых законаў.</verse>
				<verse number="7">Але прыйшоў тысячнік Лізі ды з вялікім гвалтам забраў яго із нашых рук,</verse>
				<verse number="8">загадаўшы абвініцелям ягоным ісьці да цябе. Ад яго ты сам можаш, распытаўшыся, даведацца аб усім тым, у чым мы вінавацім яго.</verse>
				<verse number="9">Пацьвярдзілі-ж і Жыды, кажучы, што гэта так.</verse>
				<verse number="10">Паўла-ж, як стараста даў яму знак гаварыць, адказаў: Ведаючы цябе многа год, як судзьдзю гэтага народу, я тым ахватней буду бараніці справу маю.</verse>
				<verse number="11">Ты можаш даведацца, што ня больш, як дванаццаць дзён назад, прыйшоў я пакланіцца ў Ерузалім.</verse>
				<verse number="12">І ані ў храме не знайшлі мяне хоць з кім спрачаючыся ці бунтуючы народ, ані ў сынагогах, ані ў горадзе,</verse>
				<verse number="13">дый ня могуць даказаць таго, у чым цяпер вінавацяць мяне.</verse>
				<verse number="14">Але табе прызнаюся ў тым, што на шляху, які яны гэрэзіяй называюць, я служу гэтак Богу айцоў, веручы ўсяму, што згодна з законамі ды што напісана ў Прарокаў,</verse>
				<verse number="15">маючы надзею на Бога, што мае быць ускрасеньне мёртвых, праведных і няправедных, чаго й самі яны чакаюць.</verse>
				<verse number="16">Дзеля гэтага й сам я крэпка стараюся мець заўсёды чыстае сумленьне перад Богам і перад людзьмі.</verse>
				<verse number="17">Цераз многа год прыйшоў я чыніць дораньне народу майму ды ахвяры,</verse>
				<verse number="18">і на гэтым знайшлі мяне ачышчанага ў храме некаторыя Жыды із Азіі, а не з таўпой ды ўзварушэньнем;</verse>
				<verse number="19">вось ім трэба было прыйсьці да цябе й вінаваціць мяне, калі-б нешта проці мяне мелі.</verse>
				<verse number="20">Або самі гэтыя няхай скажуць, ці знайшлі ў-ва мне які грэх, як я стаяў перад сынэдрыонам, апрача аднаго гэтага голасу, што крыкнуў, стоючы сярод іх: што сяньня яны судзяць мяне за ўваскрасеньне мёртвых.</verse>
				<verse number="21">***</verse>
				<verse number="22">Пачуўшы гэтае, Фэлікс адлажыў справу іхнюю, падрабней разьведаўшы аб шляху гэтым ды сказаўшы: Як прыйдзе тысячнік Лізі, разгледжу справу вашу.</verse>
				<verse number="23">I загадаў сотніку сьцерагчы Паўлу ды даваць яму волю й не забараняць нікому з ягоных служыць яму й прыхадзіць да яго.</verse>
				<verse number="24">Праз колькі дзён Фэлікс, прыйшоўшы з Друзіллаю, жонкаю сваею, што была Жыдоўка, паклікаў Паўлу і слухаў яго аб веры ў Хрыста.</verse>
				<verse number="25">А як той гаварыў аб справядлівасьці й узьдзяржаньні ды аб судзе, што мае быці, дык Фэлікс, спалохаўшыся, адказаў: Цяпер годзе, ідзі; як выбяру час, паклічу цябе.</verse>
				<verse number="26">Да таго-ж ён спадзяваўся, што дастане грошы ад Паўлы, каб звольніў яго; дык, часта заклікаючы яго, гутарыў з ім.</verse>
				<verse number="27">А як скончыліся два гады, дастаў Фэлікс замясьціцеля Поркія Фэста; каб-жа прыдбаць ласку Жыдоў, Фэлікс пакінуў Паўлу ў путах.</verse>
			</chapter>
			<chapter number="25">
				<verse number="1">Фэст жа, прыйшоўшы ў сваё гаспадарства, цераз тры дні вырушыў із Кесарыі ў Ерузалім.</verse>
				<verse number="2">I архірэй і выдатнейшыя із Жыдоў зьявіліся да яго проці Паўлы</verse>
				<verse number="3">і малілі яго, каб зрабіў ласку ды прыслаў яго ў Ерузалім, — зрабіўшы змову, каб забіць яго ў дарозе.</verse>
				<verse number="4">Але Фэст адказаў, што Паўлу сьцерагуць у Кесарыі, а сам ён маніцца хутка выехаць.</verse>
				<verse number="5">Дык хто із вас можа, сказаў ён, няхай ідуць са мною і, калі ёсьць нешта на чалавеку гэтым, няхай яго вінавацяць.</verse>
				<verse number="6">Пабыўшы-ж у іх больш дзесяцёх дзён, вярнуўся ў Кесарыю і назаўтрае, сеўшы на судным пасадзе, загадаў прывясьці Паўлу.</verse>
				<verse number="7">Калі-ж той прыйшоў, абступілі яго Жыды, што прыйшлі з Ерузаліму, прыносячы на яго многа цяжкіх абвінавачаньняў, якіх ня здолелі даказаць.</verse>
				<verse number="8">Ён-жа апраўдываўся, што ні ў чым не правініўся ані проці закону Жыдоўскага, ані проці царквы, ані проці кесара.</verse>
				<verse number="9">Але Фэст, хочучы зрабіць ласку Жыдом, адказваючы Паўлу, сказаў: Ці хочаш ісьці ў Ерузалім, ды каб там я судзіў цябе за гэта?</verse>
				<verse number="10">Паўла-ж сказаў: Я стаю перад кесаравым судом, дзе і трэ’ мне судзіцца. Жыдом ніякае крыўды не зрабіў, як і ты добра ведаеш.</verse>
				<verse number="11">Калі паступаю несправядліва і ўчыніў нешта, вартае сьмерці, дык не адмаўляюся памерці; але, калі нічога таго няма, у чым мяне яны вінавацяць, дык ніхто ня можа выдаць ім мяне. Паклікаюся на кесара.</verse>
				<verse number="12">Тады Фэст, пагутарыўшы з раднікамі, адказаў: Паклікаешся на кесара, да кесара й пойдзеш.</verse>
				<verse number="13">Праз колькі дзён цар Агрыппа й Вэрніка прыбылі ў Кесарыю прывітаці Фэста.</verse>
				<verse number="14">Калі-ж пабылі яны тамака шмат дзён, Фэст падаў цару справу Паўлы, кажучы: Ёсьць нейкі чалавек, пакінены Фэліксам у путах,</verse>
				<verse number="15">на якога ў бытнасьць маю ў Ерузаліме жаліліся архірэі і старшыя із Жыдоў, просячы суду на яго.</verse>
				<verse number="16">Я адказаў ім, што ў Рымлян няма звычаю выдаваць чалавека на сьмерць перш, чым вінавачаны меціме перад абліччам абвініцеляў і займець месца дзеля апраўданьня ад абвіненьня.</verse>
				<verse number="17">Калі-ж яны прыйшлі сюды, я безадкладна назаўтрае сеў на судны пасад і загадаў прывясьці таго чалавека.</verse>
				<verse number="18">Абвініцелі, абступіўшы яго, ня прынесьлі проці яго ніякае віны, якое я спадзяваўся;</verse>
				<verse number="19">а мелі яны з ім нейкія спрэчкі аб іхніх забабонах ды аб нейкім памершым Ісусе, аб якім Паўла казаў, што Ён жыве.</verse>
				<verse number="20">Не разьбіраючыся ў гэтай спрэчцы, я сказаў: ці хоча ён ісьці ў Ёрузалім ды тамака судзіцца за гэта?</verse>
				<verse number="21">Калі-ж Паўла зажадаў, каб яго затрымаць на разгляд Аўгуста, я загадаў пілнаваць яго, пакуль не пашлю яго да Кесара.</verse>
				<verse number="22">Агрыппа-ж сказаў да Фэста: Хацеў бы й я сам выслухаць чалавека. Заўтра, адказаў ён, пачуеш яго.</verse>
				<verse number="23">Назаўтрае-ж, як Агрыппа й Вэрніка прыйшлі з вялікай пышнасьцяй і ўвайшлі ў судовую палату з тысячнікамі й паважнейшымі мужамі места, па загаду Фэставаму быў прыведзены Паўла.</verse>
				<verse number="24">I кажа Фэст: Цару Агрыппа дый усе прысутныя з намі мужы! Вы бачыце таго, аб якога ўся грамада Жыдоўская прыступала да мяне і ў Ерузаліме і тут, крычучы, што ня сьлед яму больш жыць.</verse>
				<verse number="25">Але я не знайшоў, каб ён учыніў нешта вартае сьмерці, дый ён сам паклікаўся на Аўгуста; дык я рассудзіў паслаці яго.</verse>
				<verse number="26">Ды ня маю аб ім нічога пэўнага напісаць Гаспадару; дзеля гэтага прывёў яго да вас, а асабліва да цябе, цару Агрыппа, каб, рассудзіўшы, меці што напісаць.</verse>
				<verse number="27">Бо неразумным здаецца мне, пасылаючы вязьня, не паказаць і абвінавачаньня на яго.</verse>
			</chapter>
			<chapter number="26">
				<verse number="1">Агрыппа-ж прамовіў да Паўлы: Дазваляецца табе гаварыці аб сабе. Тады Паўла, выцягнуўшы руку, пачаў апраўдывацца:</verse>
				<verse number="2">Цару Агрыппа, я лічу сябе шчасьлівым, прыступаючы сягоньня перад Табою да абароны ад усяго, у чым вінавацяць мяне Жыды,</verse>
				<verse number="3">бо ты найлепш ведаеш усе звычаі Жыдоўскія ды спрэчкі. Дык прашу цябе выслухаць мяне вялікадушна.</verse>
				<verse number="4">Усенькае жыцьцё маё ад малых год, якое ад пачатку праходзіла сярод народу майго ў Ерузаліме, ведаюць усе Жыды,</verse>
				<verse number="5">знаючы мяне здаўна (калі-б захацелі сьведчыць), што я, як Фарысэй, жыў паводле найдасканальшае навукі веры нашае.</verse>
				<verse number="6">I вось цяпер я стаю, як падсудны, за надзею на абяцаньне, данае айцом нашым ад Бога,</verse>
				<verse number="7">асягнуць якое спадзяюцца дванаццаць родаў нашых, служачы начамі і ўдзень бязупынна. За гэту надзею й абвінавачываюць мяне Жыды, о цар Агрыппа!</verse>
				<verse number="8">Што? Вам здаецца непадобным да веры, што Бог ускрашае ўмершых?</verse>
				<verse number="9">Дый мне яно здавалася, што я павінен шмат зрабіць супраць іменьня Ісуса Назарэя,</verse>
				<verse number="10">і рабіў у Ерузаліме: узяўшы ўладу ад архірэяў, я многа сьвятых замыкаў у вастрозе, а, як іх забівалі, даваў голас мой.</verse>
				<verse number="11">I па ўсіх сынагогах, часта мучачы іх, прымушаў зьневажаць; і, цераз меру разьярыўшыся проці іх, перасьледаваў іх навет і па чужых местах.</verse>
				<verse number="12">Ды з гэтым ідучы ў Дамаск, маючы ўладу й даручэньне ад архірэяў,</verse>
				<verse number="13">я ў палудзень, о цар, убачыў на дарозе сьвятло з неба, ярчэйшае за зьяньне сонца, якое асьвяціла мяне й тых, што йшлі са мной.</verse>
				<verse number="14">I, як усе мы паваліліся на зямлю, я пачуў голас, які прамовіў да мяне, гаворачы па-жыдоўску: Саўл, Саўл, чаму перасьледуеш мяне? Цяжка табе перці проці ражна.</verse>
				<verse number="15">Я-ж сказаў: Хто Ты, Госпадзе? Ён жа сказаў: Я Ісус, якога ты парасьледуеш;</verse>
				<verse number="16">але падыйміся й стань на ногі твае, бо Я дзеля таго зьявіўся табе, каб зрабіць цябе слугой ды сьведкай таго, што ты бачыў і што адкрыю табе,</verse>
				<verse number="17">бяручы цябе з народу й ад паганаў, да якіх цяпер пасылаю цябе,</verse>
				<verse number="18">каб расчыніў ім вочы, каб зьвярнуліся ад цемры да сьвятла й ад улады шатана да Бога, ды праз веру ў Мяне атрымалі адпушчэньне грахоў і ўдзел сярод пасьвячоных.</verse>
				<verse number="19">Дзеля гэтага, цару Агрыппа, я не супрацівіўся зьяве нябеснай,</verse>
				<verse number="20">але абвяшчаў сьпярша жыхарам Дамаску й Ерузаліму, а пасьля ўсенькай зямлі Юдэйскай і паганам, каб пакаяліся й навярнуліся да Бога, робячы ўчынкі, вартыя пакаяньня.</verse>
				<verse number="21">За гэта Жыды, схапіўшы мяне ў храме, памыкаліся забіць мяне.</verse>
				<verse number="22">Але я дастаў падмогу ад Бога й да гэтага дня стаю, сьведчучы малому й вялікаму, нічога іншага ня кажучы, як што гаварылі Прарокі й Майсей, што мае стацца:</verse>
				<verse number="23">што Хрыстос мусіць быць замучаны і, Першы з уваскрасеньня ўмершых, мае абвясьціць сьвятло народу й паганам.</verse>
				<verse number="24">Калі ён гэтак апраўдываўся, сказаў Фэст моцным голасам: Ты шалееш, Паўла! Вялікая навука даводзе цябе да шалу.</verse>
				<verse number="25">А той кажа: Не шалею, вяльможны Фэсьце, а кажу словы праўды й мудрасьці;</verse>
				<verse number="26">бо ведае гэта цар, перад якім і гавару сьмела, бо ведаю, што нішто з гэтага перад ім не ўтаілася: не ў закуцьці-ж яно дзеялася.</verse>
				<verse number="27">Ці верыш ты Прарокам, цару Агрыппа? Ведаю, што верыш.</verse>
				<verse number="28">Агрыппа-ж сказаў да Паўлы: Ты чуць-што не ўгаварыў мяне стацца Хрысьціянінам!</verse>
				<verse number="29">Паўла-ж сказаў: Маліў бы я Бога, каб хутка, ці ня хутка, ня толькі ты, але й усе, што слухаюць мяне сягоньня, сталіся такімі, як і я, па-за гэтымі путамі.</verse>
				<verse number="30">I, як сказаў ён гэтае, устаў цар і стараста й Вэрніка, дый тыя, што з імі сядзелі,</verse>
				<verse number="31">і, адыйшоўшыся ў бок, гутарылі паміж сабою, кажучы: што чалавек гэты ня робіць нічога, вартага сьмерці або путаў.</verse>
				<verse number="32">Агрыппа сказаў Фэсту: Можна-б было звольніць гэтага чалавека, калі-б не паклікаўся на Кесара.</verse>
			</chapter>
			<chapter number="27">
				<verse number="1">Як жа прысудзілі нам плыці ў Італію, дык Паўлу й некаторых іншых вязьняў аддалі сотніку, на ймя Юлію, з роты Аўгуста.</verse>
				<verse number="2">Узыйшоўшы на Адраміцкі карабель, манючыся плысьці ля месцаў Азійскіх, вырушылі мы, маючы з сабой Арыстарха, Македонца із Фессалонікі.</verse>
				<verse number="3">На другі дзень прысталі к Сідону; Юлі-ж, які абходзіўся з Паўлам палюдзку, дазволіў яму пайсьці да прыяцеляў і скарыстацца руплівасьцяй іх.</verse>
				<verse number="4">I, вырушыўшы стуль, прыплылі мы к Кіпру, бо вятры былі праціўныя.</verse>
				<verse number="5">Пераплыўшы-ж мора насупраць Кілікіі й Памфіліі, прыйшлі мы ў Міры Лікійскія,</verse>
				<verse number="6">і тутака сотнік знайшоў Александрыйскі карабель, які плыў у Італію, ды пасадзіў нас на яго.</verse>
				<verse number="7">Плывучы-ж памалу шмат дзён ды ледзь апынуўшыся насупраць Кніду, бо вецер быў проці нас, даплылі мы да Крыту, проці Сальмону,</verse>
				<verse number="8">і, ледзьве прабраўшыся ля яго, прыйшлі да нейкае мясцовасьці, называнае Харошыя Затокі, адкуль недалека места Лязія.</verse>
				<verse number="9">Калі-ж мінула даволі часу, і плаваньне было ўжо няпэўнае, бо ўжо і пост мінуў, радзіў ім Паўла,</verse>
				<verse number="10">кажучы: Мужы! Я бачу, што плаваньне мае быць нешчасьлівае ды з чысьленымі ўтратамі ня толькі для тавару й карабля, але й для душ нашых.</verse>
				<verse number="11">Але сотнік больш верыў корніку й гаспадару карабля, чым таму, што гаварыў Паўла.</verse>
				<verse number="12">А як затока ня была выгодная дзеля зімаваньня, дык большасьць і радзіла адплысьці адтуль: мо’ можна было-б перазімаваць, дабраўшыся да Фініку, Крыцкае затокі, што ляжыць насупраць паўднёва-заходняга й паўночназаходняга ветру.</verse>
				<verse number="13">I, калі павеяў паўдзённы вецер, яны, падумаўшы, што дасяглі жаданага, рушылі й паплылі поўз Крыту.</verse>
				<verse number="14">Але неўзабаве наляцеў на іх бурны вецер, называны Эўроклідон.</verse>
				<verse number="15">Калі падхапіла карабель, і ён ня мог працівіцца ветру, дык мы здаліся, і нас панясло.</verse>
				<verse number="16">Наляцеўшы-ж на нейкі астравок, называны Кляўдай, мы ледзьве здолелі ўдзяржаць човен;</verse>
				<verse number="17">падняўшы-ж яго, пачалі ратавацца, абвязываючы карабель; а баючыся, каб ня сесьці на мялізну, спусьцілі парус ды гэтак насіліся.</verse>
				<verse number="18">Як жа бура крэпка кідала нас, назаўтрае выкінулі тавары,</verse>
				<verse number="19">а на трэці дзень мы сваімі рукамі павыкідалі карабельны струмант.</verse>
				<verse number="20">Калі-ж шмат дзён не паказывалася ані сонца, ані зоркі, а бура крэпка налягала, дык урэшце прапала ўсенька надзея, каб нам спасьціся.</verse>
				<verse number="21">А як мы доўга былі няеўшы, дык Паўла, стануўшы сярод іх, сказаў: Мужы, трэба было паслухацца мяне і ня плысьці ад Крыту ды ўсьцерагчыся гэтага няшчасьця й утраты.</verse>
				<verse number="22">Цяпер-жа раджу вам: бадрыцеся; не загіне ніводная душа із вас, апрача карабля.</verse>
				<verse number="23">Бо стануў прада мною ў гэту ноч Ангел Бога, Якому прыналежу й служу,</verse>
				<verse number="24">ды сказаў: Ня бойся, Паўла! Ты мусіш стануць перад кесарам, і вось Бог дараваў табе ўсіх, што плывуць з Табою.</verse>
				<verse number="25">Дык будзьце добрае мысьлі, мужы; бо веру Богу, што станецца так, як мне было сказана:</verse>
				<verse number="26">мы мусім быць выкінены на нейкі востраў.</verse>
				<verse number="27">Як жа настала чатырнаццатая ноч, што мы насіліся па Адрыятыцкім моры, каля поўначы пазналі матросы, што падыходзім да нейкае зямлі.</verse>
				<verse number="28">I, памераўшы, знайшлі дваццаць сажнёў. Крыху-ж адплыўшы ды йзноў памераўшы, знайшлі пятнаццаць сажнёў.</verse>
				<verse number="29">Баючыся, каб не папасьці на скалістае месца, скінулі з карна чатыры якары й чакалі дня.</verse>
				<verse number="30">Калі-ж матросы памкнуліся ўцячы з карабля ды спускалі ў мора човен, паказуючы, быццам маняцца скінуць якары з носу,</verse>
				<verse number="31">Паўла сказаў сотніку й жаўнерам: Калі яны не астануцца на караблі, дык вы ня можаце спасьціся.</verse>
				<verse number="32">Тады жаўнеры паабсякалі вяроўкі ад чаўна й далі яму ўпасьці.</verse>
				<verse number="33">Перад сьвітаньнем Паўла намаўляў усіх прыняць ежу, кажучы: Сягоньня чатырнаццаты дзень, як вы, ждучы, астаецёся ня еўшы, нічога ня прыймаючы.</verse>
				<verse number="34">Дык заклікаю вас прыняць ежу: бо гэта будзе дзеля вашага спасеньня. Бо нікому з вас волас з галавы не спадзе.</verse>
				<verse number="35">Сказаўшы гэта і ўзяўшы хлеб, ён пахваліў Бога перад усімі дый пачаў, разламаўшы, есьці.</verse>
				<verse number="36">I ўсе набраліся духу дый самі прынялі ежу.</verse>
				<verse number="37">Было-ж усіх нас на караблі дзьвесьце семдзесят шэсьць душ.</verse>
				<verse number="38">Насыціўшыся-ж ежай, аблягчылі карабель, выкідаючы пшаніцу ў мора.</verse>
				<verse number="39">Як жа настаў дзень, яны не пазнавалі зямлі; дагледзілі-ж нейкую затоку, меўшую ўзьбярэжжа, да якога й урадзілі, калі здолеюць, прыстаць з караблём.</verse>
				<verse number="40">I, падняўшы якары, пайшлі морам; і, адвязаўшы стырно ды наставіўшы малы парус па ветру, кіраваліся да ўзьбярэжжа.</verse>
				<verse number="41">Папаўшы-ж на касу, пасадзілі карабель на мялізну: і нос, завязшы, аставаўся нярухомы, а карно разьбівалася сілаю хваляў.</verse>
				<verse number="42">У жаўнераў жа была нарада, каб вязьняў пазабіваць, каб хто, выплыўшы, ня ўцек.</verse>
				<verse number="43">Але сотнік, хочучы ўратаваць Паўлу, супрацівіўся іхняй пастанове ды загадаў умеючым плаваць кінуцца й першымі выйсьці на зямлю,</verse>
				<verse number="44">рэшце-ж каму на дошках, каму на чым з карабля. I гэтак сталася, што ўсе выратаваліся на зямлю.</verse>
			</chapter>
			<chapter number="28">
				<verse number="1">Тады, выратаваўшыся, даведаліся, што востраў называецца Мэліта.</verse>
				<verse number="2">Варвары-ж паказалі нам нябывалую людзкасьць: бо, распаліўшы агонь, прынялі нас усіх, бо быў дождж і сьцюжа.</verse>
				<verse number="3">Калі-ж Паўла, набраўшы берамя хворасту, клаў на агонь, ад жару выйшла яхідна й павісла на руцэ ў яго.</verse>
				<verse number="4">Варвары, угледзіўшы зьвісаўшага з рукі ягонай гада, гутарылі паміж сабою: пэўне чалавек гэты — душагуб, бо й уратаванаму ад мора справядлівасьць жыць не дае.</verse>
				<verse number="5">Але ён, абтросшы гада ў агонь, не дазнаў нічога благога.</verse>
				<verse number="6">Яны-ж чакалі, што ён пачне пухнуць, ці ўраз упадзе няжывы. Паждаўшы-ж доўга і бачучы, што нічога благога з ім ня сталася, зьмянілі думкі й казалі, што ён Бог.</verse>
				<verse number="7">Навакол-жа таго месца былі землі першака вострава на ймя Публія, які, прыняўшы нас, тры дні прыязна ўгашчаў.</verse>
				<verse number="8">I сталася, што бацька Публія ляжаў хворы на гарачку й жывот. Паўла, увайшоўшы да яго і памаліўшыся, узлажыў на яго рукі й аздаравіў яго.</verse>
				<verse number="9">Калі-ж гэта сталася, і другія хворыя на востраве прыходзілі і былі аздароўлены.</verse>
				<verse number="10">Дык выяўлялі нам вялікую пашану, а, як мы адплывалі, надавалі, што трэба было.</verse>
				<verse number="11">Цераз тры месяцы вырушылі мы на Александрыйскім караблі, пад назовам Дыаскуры, што зімаваў на востраве,</verse>
				<verse number="12">і, прыплыўшы ў Сіракузы, прабылі тры дні.</verse>
				<verse number="13">Вырушыўшы стуль, прыплылі мы ў Рэгію; і, як цераз дзень узьняўся паўдзённы вецер, дык на другі дзень прыйшлі ў Путэолі,</verse>
				<verse number="14">дзе знайшлі братоў і былі запрошаны імі пабыць сем дзён; ды гэтак прыйшлі ў Рым.</verse>
				<verse number="15">I стуль браты, пачуўшы аб нас, павыходзілі нам насустрэчу да Аппіявае плошчы й Трох Гасьцініц. Пабачыўшы іх, Паўла, падзякаваўшы Богу, акрыяў.</verse>
				<verse number="16">Калі-ж мы ўвайшлі ў Рым, сотнік здаў вязьняў ваяводзе; Паўле-ж дазволілі жыць у сябе з жаўнерам, што яго пілнаваў.</verse>
				<verse number="17">I сталася, што цераз тры дні склікаў Паўла першакоў Жыдоўскіх. Калі-ж яны зыйшліся, сказаў да іх: Мужы браты! хаця я нічога не ўчыніў супраць народу й звычаяў айцоў, мяне, як вязьня, аддалі з Ерузаліму ў рукі Рымлян.</verse>
				<verse number="18">Яны, распытаўшы мяне, хацелі мяне звольніць, бо ніякае сьмяротнае віны на мне ня было.</verse>
				<verse number="19">Калі-ж Жыды супрацівіліся, дык я быў прымушаны паклікацца на Кесара, але не затым, каб меўся ў чым вінаваціць мой народ.</verse>
				<verse number="20">Дзеля гэтае прычыны я й паклікаў вас, каб пабачыць і пагутарыць: бо за спадзяваньне Ізраіля закавалі мяне ў путы гэтыя.</verse>
				<verse number="21">Яны-ж сказалі да яго: Мы ані пісем аб табе не дасталі з Юдэі, ані ніхто з братоў, прыходзячы, не абвяшчаў і не гаварыў аб табе нічога благога.</verse>
				<verse number="22">Ды хочам пачуць ад цябе, як ты мысьліш; бо аб гэрэзіі гэтай ведама нам, што ўсюды працівяцца ей.</verse>
				<verse number="23">I, назначыўшы яму дзень, многа прыйшло да яго ў гасьцініцу. I ад ранку да вечара выкладаў ім, сьведчучы аб царстве Божым ды пераконываючы іх аб Ісусе із закону Майсеявага і Прарокаў.</verse>
				<verse number="24">I адны былі перакананы словамі ягонымі, другія-ж ня верылі.</verse>
				<verse number="25">I, не згаджаючыся міжы сабою, пайшлі, калі Паўла сказаў адно слова: Добра сказаў да айцоў нашых Дух Сьвяты праз Прарока Ісаю, мовячы:</verse>
				<verse number="26">Ідзі да народу гэтага і скажы: Слыхам пачуеце, ды не зразумееце; і, відзячы, глядзець будзеце, ды ня ўбачыце;</verse>
				<verse number="27">бо загрубела сэрца народу гэтага, і вушыма цяжка чуюць, і вочы свае заплюшчылі, каб не пабачыць вачыма й не пачуць вушыма ды сэрцам ня ўцяміць і не навярнуцца, каб Я не аздаравіў іх. (Ісая 6:9-10)</verse>
				<verse number="28">Няхай-жа будзе вам ведама, што паганам паслана спасеньне Божае, яны-ж і пачуюць.</verse>
				<verse number="29">I, як ён гэта сказаў, Жыды выйшлі, крэпка спрачаючыся між сабою.</verse>
				<verse number="30">Паўла-ж цэлыя два гады жыў у нанятай ім гасподзе і прымаў усіх, што прыходзілі да яго,</verse>
				<verse number="31">абвяшчаючы царства Божае ды з усей адвагай без перашкоды навучаючы пра Госпада Ісуса Хрыста.</verse>
			</chapter>
		</book>
		<book number="45">
			<chapter number="1">
				<verse number="1">Паўла, раб Ісуса Хрыста, пакліканы Апостал, выбраны дзеля абвяшчаньня Эвангельля Божага,</verse>
				<verse number="2">(якое Бог наперад абяцаў праз прарокаў Сваіх, у сьвятых пісаньнях,)</verse>
				<verse number="3">аб Сыне Яго, (які целам радзіўся ад насеньня Давідавага па целу</verse>
				<verse number="4">і адкрыўся, як Сын Божы, у сіле, духам сьвятасьці праз уваскрасеньне з мёртвых) аб Ісусе Хрысьце, Госпадзе нашым,</verse>
				<verse number="5">(праз Якога мы атрымалі ласку й апостальства, каб у імя Яго прыдбаць дзеля веры ўсе народы,</verse>
				<verse number="6">між якімі і вы, сягоньня Ісусам Хрыстом пакліканыя),</verse>
				<verse number="7">усім, што ёсьць у Рыме, улюбленым Богам, пакліканым сьвятым: ласка вам і мір ад Бога Айца нашага і Госпада Ісуса Хрыста.</verse>
				<verse number="8">Найперш дзякую Богу майму праз Ісуса Хрыста за ўсіх вас, што вера ваша абвяшчаецца па ўсім сьвеце;</verse>
				<verse number="9">сьведка мне Бог, якому служу духам маім у дабравешчаньні Сына Яго, што ўсьцяж успамінаю аб вас,</verse>
				<verse number="10">заўсёды просячы ў малітвах маіх, каб калі-небудзь давялося мне прыйсьці да вас паводле волі Божае.</verse>
				<verse number="11">Бо я вельмі жадаю ўгледзіць вас, каб даць вам нейкі падарунак духоўны дзеля ўмацаваньня вашага,</verse>
				<verse number="12">ці то парадавацца з вамі супольнаю вераю вашаю і маею.</verse>
				<verse number="13">Не хачу, браты, пакінуць вас у няведаньні, што я часта думаў прыйсьці да вас (ды сустракаў перашкоды яжно па сягоньняшні дзень), каб мець нейкі плод і ў вас, як і ў іншых народаў.</verse>
				<verse number="14">Я даўжнік і Грэкам, і барбарам, мудрым і неразумным;</verse>
				<verse number="15">дык, што да мяне, я гатоў абвяшчаць Эвангельле і вам, каторыя ў Рыме.</verse>
				<verse number="16">Бо ня стыдаюся Эвангельля Хрыстовага, бо сіла Божая ёсьць на збаўленьне кожнаму, хто веруе, сьпярша Жыду, а потым і Грэку.</verse>
				<verse number="17">Бо ў ім адкрываецца праўда Божая ад веры да веры, як напісана: праведны жыць будзе вераю. (Авак 2:4)</verse>
				<verse number="18">Бо адкрываецца гнеў Божы з неба на ўсякую бязбожнасьць і няпраўду людзей, што маюць праўду ў няпраўдзе.</verse>
				<verse number="19">Бо, што можна ведаць пра Бога, яўна для іх, бо Бог выявіў ім;</verse>
				<verse number="20">бо нявідомае Яго, вечная сіла Яго і Божства ад стварэньня сьвету праз разважаньне аб творах відомым робіцца, каб быць ім без апраўданьня</verse>
				<verse number="21">за тое, што яны, пазнаўшы Бога, не як Бога славілі Яго ці дзякавалі, але марным займаліся ў разважаньнях сваіх, і прыцьмілася неразумнае сэрца іх:</verse>
				<verse number="22">кажучы аб сабе, што яны мудрыя, яны адурэлі</verse>
				<verse number="23">і славу нятленнага Бога замянілі на ўзор абраза тленнага чалавека і птушак, і чацьвёраногіх, і гадаў.</verse>
				<verse number="24">Дык і аддаў іх Бог у пажаданьнях сэрцаў іх нячыстасьці, каб яны апаганілі целы свае міжы сабою.</verse>
				<verse number="25">Яны замянілі праўду Божую на ілжу і пакланіліся і служылі стварэньню замест стварыцеля, які багаслаўлены навекі, амін.</verse>
				<verse number="26">Дзеля гэтага аддаў іх Бог цярпець ганьбу: бо жанчыны іх замянілі прыроднае карыстаньне на проціпрыроднае.</verse>
				<verse number="27">Гэтак сама і мужчыны, пакінуўшы прыроднае карыстаньне з жаночага полу, распаляліся пажадлівасьцяй адзін да аднаго, мужчыны на мужчынах сорам робячы і атрымліваючы ў самых сабе належную адплату за свой блуд.</verse>
				<verse number="28">I, як яны ня рупіліся мець Бога ў розуме, дык аддаў іх Бог ілжываму розуму рабіць непатрэбшчыну,</verse>
				<verse number="29">і яны напоўнены ўсякай няпраўдаю, распустай, крывадушнасьцяй, прагавітасьцяй, злосьцяй, напоўнены зайздрасьцяй, забойствам, сваркай, ашуканствам, благімі абычаямі;</verse>
				<verse number="30">яны зьвяглівыя манюкі, боганенавісьнікі, крыўдзіцелі, самахвалы, гардуны, выдумшчыкі ліхога, непаслухмяныя бацьком,</verse>
				<verse number="31">неразумныя, вераломныя, пазбаўленыя любві, непагодлівыя, неміласэрныя.</verse>
				<verse number="32">Яны ведаюць праведны прысуд Божы, што тыя, хто гэткае робіць, варты сьмерці; аднак, яны ня толькі гэта робяць, але й пахваляюць тых, хто робіць.</verse>
			</chapter>
			<chapter number="2">
				<verse number="1">Дык няма выбачэньня табе, кожны чалавеча, каторы асуджаеш; бо, чым судзіш другога, асуджаеш сябе: бо робіш тое самае, асуджаючы.</verse>
				<verse number="2">А мы ведаем, што запраўды суд Божы на тых, што гэткае робяць.</verse>
				<verse number="3">Няўжо-ж думаеш ты, чалавеча, што ўцячэш ад суда Божага, асуджаючы тых, якія гэткае робяць, ды сам робячы тое-ж?</verse>
				<verse number="4">Або багацьцем дабраты, лагоднасьці і доўгацярплівасьці Божае пагарджаеш, не разумеючы, што дабрата Божая вядзе цябе да пакаяньня?</verse>
				<verse number="5">Але, праз упартасьць тваю і нераскаянае сэрца, ты сам сабе зьбіраеш гнеў на дзень гневу і адкрыцьця праведнага суда ад Бога,</verse>
				<verse number="6">Які уздасьць кожнаму паводле ўчынкаў ягоных:</verse>
				<verse number="7">тым, што сталасьцяй у добрым дзеле шукаюць славы, чэсьці й нятленнасьці, — вечнае жыцьцё;</verse>
				<verse number="8">а тым, што ўпіраюцца і не пакараюцца праўдзе, але аддаюцца няпраўдзе, —ярасьць і гнеў.</verse>
				<verse number="9">Сум і уціск кожнай душы чалавека, каторы робіць благое, перш Юдэя, дый Грэка!</verse>
				<verse number="10">Слава-ж і чэсьць і мір усякаму, хто робіць дабро, перш Юдэю, дый Грэку!</verse>
				<verse number="11">Бо няма ў Бога ўзіраньня на аблічча.</verse>
				<verse number="12">Якія без закону саграшылі, без закону й загінуць, а тыя, якія ў законе саграшылі, законам засуджаны будуць</verse>
				<verse number="13">(бо ня тыя, што слухаюць закон, праведныя перад Богам, але тыя, што выпаўняюць, апраўданы будуць;</verse>
				<verse number="14">бо, калі пагане, ня маючы закону, па прыродзе робяць законнае, то, ня маючы закону, яны самі сабе закон:</verse>
				<verse number="15">яны паказваюць дзела закону, у сэрцах у іх напісанае, аб чым сьведчыць сумленьне іх і думкі іх, то абвінавачваючыя, то апраўдываючыя адна адну) —</verse>
				<verse number="16">у дзень, калі Бог судзіць будзе тайныя ўчынкі людзей, водле дабравешчаньня майго, праз Ісуса Хрыста.</verse>
				<verse number="17">Вось ты завешся Юдэем і супакойваеш сябе законам, і хвалішся Богам,</verse>
				<verse number="18">і ведаеш волю Яго, і разумееш лепшае, навучаючыся з закону,</verse>
				<verse number="19">і пэўны аб сабе, што ты павадыр сьляпых, сьвятло тых, што ў цемры,</verse>
				<verse number="20">настаўнік няветных, вучыцель малалетніх, маючы ў законе прыклад веданьня і праўды:</verse>
				<verse number="21">як жа ты, вучачы другога, ня вучыш сябе самога?</verse>
				<verse number="22">Навучаючы ня красьці, крадзеш? кажучы: не займайся распустай, — сам распусны. Брыдзячыся ідаламі, сьвятое крадзеш?</verse>
				<verse number="23">Хвалішся законам, а пераступаньнем закону Бога зьнявяжаеш?</verse>
				<verse number="24">Бо праз вас імя Божае зьняважаецца ў паганаў, як напісана. (Ісая 52:5; Езэк. 36:20)</verse>
				<verse number="25">Абразаньне карысна, калі выпаўняеш закон; а калі ты праступнік закону, то абрэзаньне твае сталася неабрэзаньнем.</verse>
				<verse number="26">Дык, калі неабрэзаны выпаўняе пастановы закону, то ці не залічыцца яму яго неабрэзаньне за абрэзаньне?</verse>
				<verse number="27">I неабрэзаны па прыродзе, выпаўняючы закон, ці не асудзіць цябе, праступніка закону пры пісаньні і абрэзаньні?</verse>
				<verse number="28">Бо ня той Юдэй, хто (гэтакі) напаказ, і ня тое абрэзаньне, якое напаказ на целе;</verse>
				<verse number="29">але хто ўнутры Юдэй, і абрэзаньне ў сэрцы, па духу, а не па напісаньні; яму й пахвала не ад людзей, але ад Бога.</verse>
			</chapter>
			<chapter number="3">
				<verse number="1">Дык якое пяршынства Юдэя, ці якая карысьць ад абрэзаньня?</verse>
				<verse number="2">Вялікае ў-ва ўсіх адносінах, а перадусім у тым, што ім даверана слова Божае.</verse>
				<verse number="3">Бо што-ж? калі некаторыя і ня ўверавалі, дык ці нявера іх зьнішчыць веру Божую?</verse>
				<verse number="4">Няхай ня станецца! Бог верны, а ўсякі чалавек ілжывы, як напісана: Каб ты апраўдаўся ў словах Тваіх і перамог-бы, як суджаны будзеш. (Псал 50:6)</verse>
				<verse number="5">Калі-ж няпраўда нашая адкрывае праўду Божую, дык што скажам? няўжо-ж Бог несправядлівы, калі выяўляе гнеў? — кажу па чалавечаму.</verse>
				<verse number="6">Хай ня станецца! Бо як жа Богу судзіць сьвет?</verse>
				<verse number="7">Бо, калі праўда Божая маею няпраўдаю на славу Божую ўзвышаецца, за што-ж яшчэ мяне судзіць, як грэшніка?</verse>
				<verse number="8">I ці не рабіць нам благое, каб вышла дабро, як некаторыя абмаўляюць нас і кажуць, быццам мы гэтак вучым? Праведны суд на такіх!</verse>
				<verse number="9">Дык што-ж? ці маем перавагу? Зусім не: бо мы ўжо даказалі, што і Юдэі, і Грэкі — усе пад грэхам,</verse>
				<verse number="10">як напісана: няма праведніка ніводнага;</verse>
				<verse number="11">няма разумеючага; няма нікога, хто шукаў-бы Бога;</verse>
				<verse number="12">усе зьбіліся з дарогі, усе разам нягодныя; няма, хто-б рабіў дабро, няма да адзінага. (Псал. 13:1-3)</verse>
				<verse number="13">Горла ў іх — адчыненая магіла; языкамі сваімі зводзяць. Яд зьмеяў на вуснах іхніх; (Псал. 5:10; 139:3)</verse>
				<verse number="14">Рот у іх поўны абмовы й гарчыні. (Псал 9:28)</verse>
				<verse number="15">Ногі ў іх хуткія на праліцьцё крыві;</verse>
				<verse number="16">зьнішчэньне і загуба на шляхох іхніх;</verse>
				<verse number="17">шляху міру яны не пазналі. (Прып. 1:16; Ісая 59:7-8)</verse>
				<verse number="18">Няма страху Божага перад вачыма іх. (Псал 35:2)</verse>
				<verse number="19">Мы-ж ведаем, што закон, калі што гаворыць, гаворыць да тых, якія пад законам, каб кожны рот быў загароджаны, і ўвесь сьвет каб вінаватым стаўся перад Богам,</verse>
				<verse number="20">бо справамі закону не апраўдаецца перад Ім ніякае цела; бо праз закон пазнаецца грэх.</verse>
				<verse number="21">Але сягоньня, незалежна ад закону, выявілася праўда Божая, аб якой сьведчаць закон і прарокі.</verse>
				<verse number="22">Праўда-ж Божая праз веру ў Ісуса Хрыста для ўсіх і на ўсіх веруючых; бо няма розьніцы,</verse>
				<verse number="23">бо ўсе саграшылі і пазбаўлены славы Божае,</verse>
				<verse number="24">апраўдываныя дарма ласкай Ягонай, адкупленьнем, што ў Хрысьце Ісусе,</verse>
				<verse number="25">Якога Бог аддаў на ахвяру зьмілавальную праз веру, у крыві Ягонай, дзеля выяўленьня праўды Яго ў дараваньні грахоў, учыненых раней,</verse>
				<verse number="26">у час доўгацярплівасьці Божае, на выяўленьне праўды Яго ў цяперашні час, каб зьявіўся Ён праведным і апраўдываючым веруючага ў Ісуса.</verse>
				<verse number="27">Гдзе-ж тое, чым бы хваліцца? Выключана. Якім законам? законам учынкаў? Не, але законам веры.</verse>
				<verse number="28">Бо мы прызнаем, што чалавек апраўдываецца вераю, незалежна ад учынкаў закону.</verse>
				<verse number="29">Няўжо-ж Бог ёсьць Бог Юдэяў толькі, а не паганаў таксама? Ведама, і паганаў,</verse>
				<verse number="30">бо адзін ёсьць Бог, які апраўдывае абрэзаньне з веры і неабрэзаньне праз веру.</verse>
				<verse number="31">Дык мы зьніштажаем закон вераю? Няхай ня станецца! але ўзмацняем закон.</verse>
			</chapter>
			<chapter number="4">
				<verse number="1">Што-ж, скажам, Аўраам, бацька наш, знайшоў па целу?</verse>
				<verse number="2">Калі Аўраам апраўдаўся ўчынкамі, ён мае пахвалу, але не перад Богам.</verse>
				<verse number="3">Бо што кажа пісаньне? Паверыў Аўраам Богу, і гэта залічана яму за праведнасьць. (Быт 15:6)</verse>
				<verse number="4">Таму, хто робіць, заплата ня з ласкі залічаецца, але з павіннасьці;</verse>
				<verse number="5">хто-ж ня робіць, але веруе ў Таго, Хто апраўдывае бязбожніка, вера яго залічаецца за праведнасьць.</verse>
				<verse number="6">Гэтак і Давід называе шчасьлівым чалавека, якому Бог залічае праведнасьць незалежна ад учынкаў:</verse>
				<verse number="7">Шчасьлівыя, чые беззаконнасьці дарованы і чые грахі пакрыты;</verse>
				<verse number="8">шчасьлівы чалавек, якому Бог не палічыць грэху. (Пс 31:1-2)</verse>
				<verse number="9">Ці шчаснасьць гэтая датычыцца абрэзаньня, ці і неабрэзаньня? Мы кажам, што Аўрааму вера палічана за праведнасьць.</verse>
				<verse number="10">Калі палічана? па абрэзаньні, ці да абрэзаньня? Не пасьля абрэзаньня, але да абрэзаньня.</verse>
				<verse number="11">I знак абрэзаньня ён атрымаў, як пячатку праведнасьці праз веру, якую меў у неабрэзаньні, так што ён стаўся айцом усіх веруючых у неабрэзаньні, каб і ім залічана была праведнасьць,</verse>
				<verse number="12">і айцом абрэзаных ня толькі прыняўшых абрэзаньне, але і ходзячых па сьлядох веры айца нашага Аўраама, якую ён меў у неабрэзаньні.</verse>
				<verse number="13">Бо Аўрааму, ці насеньню яго, не законам дадзена абяцаньне, што ён будзе насьледнікам сьвету, але праведнасьцяй веры.</verse>
				<verse number="14">Бо, калі насьледнікі тыя, што з закону, дык апусьцее вера, зьнішчыцца абяцаньне;</verse>
				<verse number="15">бо закон робіць гнеў, бо гдзе няма закону, няма й праступку.</verse>
				<verse number="16">Дзеля гэтага з веры, каб было водле ласкі, каб абяцаньне было нязьменным для ўсяго насеньня, ня толькі для таго, што з закону, але й для таго, што з веры Аўраама, які ёсьць ацец усім нам, —</verse>
				<verse number="17">(як напісана: Я паставіў цябе айцом многіх народаў), — перад Богам, якому ён паверыў, ажыўляючым памершых і называючым няістнуючае, як істнуючае. (Быт 17:5)</verse>
				<verse number="18">Каторы, апроч надзеі, паверыў з надзеяй, праз што стаўся айцом многіх народаў, водле сказанага: Гэтак будзе насеньне твае. (Быт 15:5)</verse>
				<verse number="19">I, не зьнямогшыся ў веры, ён ня думаў, што цела яго, амаль стогадовае, ужо амярцьвела, і нутро Сары замершае;</verse>
				<verse number="20">ня ймаў сумліву ў абяцаньні Божым нявераю, але ўзмацаваўся ў веры, аддаўшы хвалу Богу</verse>
				<verse number="21">і зусім пэўны, што Ён дуж і выпаўніць абяцанае.</verse>
				<verse number="22">Дзеля гэтага й залічана яму за праведнасьць.</verse>
				<verse number="23">Дый не ў адношаньні да яго аднаго напісана, што залічана яму,</verse>
				<verse number="24">але й у адношаньні да нас: залічана будзе й нам, веруючым у Таго, Хто ўскрасіў з памершых Ісуса, Госпада нашага,</verse>
				<verse number="25">Які быў выданы за грахі нашыя і ўваскрос дзеля апраўданьня нашага.</verse>
			</chapter>
			<chapter number="5">
				<verse number="1">Дык, апраўдаўшыся вераю, мы маем мір з Богам праз Госпада нашага Ісуса Хрыста,</verse>
				<verse number="2">праз Якога й дасталі мы вераю доступ да тае ласкі, у якой стаімо і хвіалімся надзеяй славы Божай.</verse>
				<verse number="3">Дый не адным тым, але хвалімся й горам, ведаючы, што гора робіць цярплівасьць,</verse>
				<verse number="4">цярплівасьць жа дасьведчаньне, дасьведчаньне надзею,</verse>
				<verse number="5">а надзея ня ганьбіць, бо любоў Божая вылілася ў сэрны нашыя Духам сьвятым, які нам даны.</verse>
				<verse number="6">Бо Хрыстос, калі мы былі яшчэ слабымі, у азначаны час памёр за бязбожных.</verse>
				<verse number="7">Бо ці-ж памрэ хто за праведнага? Хіба за дабрачынцу мо хто й наважыцца памерці.</verse>
				<verse number="8">Але Бог Сваю любоў да нас даводзіць тым, што Хрыстос памёр за нас, калі мы былі яшчэ грэшнікамі,</verse>
				<verse number="9">дык тым балей цяпер, калі мы апраўданы Крывёю Яго, збаўлены будзем праз Яго ад гневу.</verse>
				<verse number="10">Бо, калі, будучы ворагамі, мы пагадзіліся з Богам праз сьмерць Сына Яго, дык шмат балей, пагадзіўшыся, уратуемся ў жыцьці Ягоным.</verse>
				<verse number="11">Дый не адно гэтае, але й хвалімся Богам праз Госпада нашага Ісуса Хрыста, праз Якога мы атрымалі сягоньня прымірэньне.</verse>
				<verse number="12">Дзеля гэтага, як праз аднаго чалавека ўвайшоў у сьвет грэх і праз грэх — сьмерць, гэтак і сьмерць перайшла праз усіх людзей, бо ў ім усе саграшылі.</verse>
				<verse number="13">Бо і да закону грэх быў на сьвеце; але грэх не залічаецца, калі няма закону.</verse>
				<verse number="14">Аднак, сьмерць панавала ад Адама да Майсея і над тымі, што не саграшылі падобна праступку Адама, які ёсьць узор будучага.</verse>
				<verse number="15">Але ня гэтак, як праступак, і дар з ласкі. Бо, калі цераз праступак аднаго памерлі многія, дык шмат балей ласка Божая, ды з ласкі аднаго чалавека, Ісуса Хрыста, хватае для многіх.</verse>
				<verse number="16">I дар не як за аднаго саграшыўшага; бо суд за адзін праступак на асуджэньне, а з ласкі на апраўданьне ад многіх.</verse>
				<verse number="17">Бо калі ад праступку аднаго сьмерць запанавала праз аднаго, дык шмат балей прымаючыя церазмернасьць ласкі і дар праведнасьці панаваць будуць у жыцьці праз аднаго Ісуса Хрыста.</verse>
				<verse number="18">Дык вось, як цераз праступак аднаго ўсім людзям асуджэньне, гэтак цераз праведнасьць аднаго ўсім людзям апраўданьне на жыцьцё.</verse>
				<verse number="19">Бо, як непаслухмянасьцяй аднаго чалавека многія зрабіліся грэшнымі, так і паслухмянасьцяй аднаго многія зробяцца праведнымі.</verse>
				<verse number="20">Закон жа прыйшоў пасьля і такім чынам памножыўся праступак. А калі памножыўся грэх, церазмерна памножылася ласка,</verse>
				<verse number="21">каб, як грэх панаваў у сьмерці, так і ласка запанавала праз праведнасьць на жыцьцё вечнае, праз Ісуса Хрыста, Госпада нашага.</verse>
			</chapter>
			<chapter number="6">
				<verse number="1">Што-ж скажам? ці аставацца нам у грэсе, каб памнажалася ласка? Няхай ня станецца!</verse>
				<verse number="2">Мы, якія памерлі для грэху, як жа будзем жыць у ім?</verse>
				<verse number="3">Няўжо-ж ня ведаеце, што ўсе мы, якія ахрысьціліся ў Хрыста Ісуса, у сьмерць Яго ахрысьціліся?</verse>
				<verse number="4">Дык мы пахавалі сябе з Ім хрышчэньнем у сьмерць, каб, як Хрыстос уваскрос з памершых цераз славу Айца, так і нам хадзіць у абноўленым жыцьці.</verse>
				<verse number="5">Бо, калі мы злучаны з Ім падабенствам сьмерці Яго, дык павінны быць злучаны і падабенствам ускрасеньня,</verse>
				<verse number="6">ведаючы тое, што адвечны наш чалавек раскрыжаваны з Ім разам, каб зьніштожана было грэшнае цела, каб нам ня быць ужо слугамі грэху;</verse>
				<verse number="7">бо хто памёр, той вызваліўся ад грэху,</verse>
				<verse number="8">Калі-ж мы памерлі з Хрыстом, дык верым, што й жыць будзем з ім разам,</verse>
				<verse number="9">ведаючы, што Хрыстос, уваскросшы з памершых, ужо ня ўмірае: сьмерць ня мае ўжо ўлады над Ім.</verse>
				<verse number="10">Бо, што Ён памер, дык памёр раз дзеля грэху, а што жыве, то жыве дзеля Бога.</verse>
				<verse number="11">Гэтак і вы лічыце сябе памёршымі дзеля грэху, жывымі-ж дзеля Бога ў Хрысьце Ісусе, Госпадзе нашым.</verse>
				<verse number="12">Дык няхай не пануе грэх у сьмяротным вашым целе, каб вам карыцца прад ім у пажадлівасьці яго;</verse>
				<verse number="13">і не аддавайце грэху члены вашыя, як прылады няпраўды, але Богу аддайце сябе, як ажыўшых з мёртвых, і Богу вашыя члены, як прылады праведнасьці.</verse>
				<verse number="14">Няхай грэх не пануе над вамі, бо вы не пад законам, але пад ласкаю.</verse>
				<verse number="15">Дык што? ці пачнем грашыць, бо мы не пад законам. а пад ласкаю? Няхай ня станецца!</verse>
				<verse number="16">Няўжо-ж вы ня ведаеце, што, каму вы аддаецё сябе за слугі на паслухмянасьць, таго вы і слугі, каго хлухаеце: ці грэху на сьмерць, ці паслухмянасьці на праведнасьць.</verse>
				<verse number="17">Дзякуй Богу, што вы, быўшы раней слугамі грэху, ад сэрца паслухалі таго тыпу навукі, якому аддалі сябе.</verse>
				<verse number="18">Вызваліўшыся-ж ад грэху, вы сталіся слугамі праўды.</verse>
				<verse number="19">Палюдзку гавару дзеля слабасьці цела вашага. Бо, як аддавалі вы члены вашыя за слугі нячыстасьці й беззаконнасьці на беззаконнасьць, гэтак сягоньня аддайце члены вашыя за слугі праўдзе на сьвятасьць.</verse>
				<verse number="20">Бо, калі вы былі слугамі грэху, былі вы вольнымі ад праўды.</verse>
				<verse number="21">Які-ж плод мелі вы тагды, што цяпер гэтага сароміцеся? Бо канец гэтага — сьмерць.</verse>
				<verse number="22">Але цяпер, вызваліўшыся ад грэху і стаўшыся рабамі Бога, маеце плод свой на сьвятасьць, а канец — жыцьцё вечнае.</verse>
				<verse number="23">Бо заплата за грэх — сьмерць, а дар Божы —жыцьцё вечнае ў Хрысьце Ісусе, Госпадзе нашым.</verse>
			</chapter>
			<chapter number="7">
				<verse number="1">Ці-ж вы ня ведаеце, браты (бо кажу да ведаючых закон), што закон мае ўладу над чалавекам, пакуль той жыве?</verse>
				<verse number="2">Замужняя жанчына прывязана законам да жывога мужа; а калі муж памрэ, яна звальняецца ад мужа.</verse>
				<verse number="3">Дзеля гэтага, калі пры жывым мужу будзе другога, блудніцай называцца будзе; калі-ж памрэ муж, яна вольная ад закону і ня будзе блудніцай, выйшаўшы за другога мужа.</verse>
				<verse number="4">Гэтак і вы, браты маі, памерлі для закону праз Цела Хрыстовае, каб належаць другому, уваскросшаму з мёртвых, каб прынасіць плод Богу.</verse>
				<verse number="5">Бо, калі мы былі ў целе, тады юрлівасьць грахоўная, што праз закон, дзеяла ў членах вашых, каб даваць плод сьмерці;</verse>
				<verse number="6">цяпер жа, памершы для закону, якім былі зьвязаны, мы вызваліліся ад яго, каб нам служыць у абнаўленьні духа, а не па старой літары.</verse>
				<verse number="7">Што-ж скажам? Закон — грэх? Няхай ня станецца! але я не пазнаў грэху, толькі праз закон, бо я ня ведаў-бы й пажаданьня, калі-б закон не гаварыў: не пажадай. (Вых 20:16-17)</verse>
				<verse number="8">Але грэх, які ўзяўся праз запаведзь, выклікаў у мяне ўсякае пажаданьне; бо без закону грэх мёртвы.</verse>
				<verse number="9">Я жыў калісь без закону; але, калі прыйшла запаведзь, дык грэх ажыў,</verse>
				<verse number="10">а я памёр; і мной было знойдзена, што запаведзь, якая на жыцьцё, яна на сьмерць,</verse>
				<verse number="11">бо грэх, які ўзяўся праз запаведзь, зьвёў мяне і забіў ею;</verse>
				<verse number="12">дзеля гэтага закон сьвят, і запаведзь сьвятая і праведная і добрая.</verse>
				<verse number="13">Дык няўжо-ж добрае сталася мне сьмерцяй? Няхай ня станецца! Але грэх, каб зьявіўся грэхам, праз добрае робіць мне сьмерць, каб грэх быў пераз меру грэшным праз запаведзь.</verse>
				<verse number="14">Бо мы ведаем, што закон духоўны, а я цялесны, адданы пад грэх.</verse>
				<verse number="15">Бо не разумею, што роблю, бо ня тое роблю, што хачу, але, што ненавіджу, тое роблю.</verse>
				<verse number="16">Калі-ж роблю тое, чаго не хачу, то згаджаюся з законам, што ён добры,</verse>
				<verse number="17">і цяперака ўжо ня я роблю, але грэх, што жыве ў-ва мне.</verse>
				<verse number="18">Бо ведаю, што ня жыве ў-ва мне (гэта ёсьць у целе маім) добрае; бо жаданьне ёсьць у-ва мне, але каб зрабіць добрае, таго не знаходжу.</verse>
				<verse number="19">Бо добрага, што хачу, ня роблю, а благое, якога не хачу, роблю.</verse>
				<verse number="20">Калі-ж роблю тое, чаго не хачу, ужо ня я роблю гэта, але грэх, што жыве ў-ва мне.</verse>
				<verse number="21">I вось я знаходжу закон, што, калі хачу рабіць добрае, ляжыць прада мною благое.</verse>
				<verse number="22">Бо, водле нутранога чалавека, знаходжу здаваленьне ў законе Божым;</verse>
				<verse number="23">але ў членах маіх бачу другі закон, што змагаецца з законам розуму майго і робіць мяне рабом закону грэху, які ёсьць у членах маіх.</verse>
				<verse number="24">Нешчасьлівы я чалавек! Хто вызваліць мяне ад гэтага цела сьмерці?</verse>
				<verse number="25">Дзякую Богу праз Ісуса Хрыста, Госпада нашага. Дык жа сам я розумам маім служу закону Божаму, а целам закону грэху.</verse>
			</chapter>
			<chapter number="8">
				<verse number="1">Дык вось няма цяпер ніякага асуджэньня тым, што ў Хрысьце Ісусе не паводле цела, але паводле духа ходзяць,</verse>
				<verse number="2">бо закон Духа жыцьця ў Хрысьце Ісусе звольніў мяне ад закону грэху й сьмерці.</verse>
				<verse number="3">Як закон, аслаблены целам, быў бяссільны, дык Бог, паслаўшы Сына Свайго ў кшталце цела грахоўнага і дзеля грэху, асудзіў грэх у целе,</verse>
				<verse number="4">каб апраўданьне закону выпаўнілася ў нас, каторыя ня водле цела, але водле духа ходзім.</verse>
				<verse number="5">Бо тыя, што водле цела жывуць, аб цялесным думаюць; а тыя, што водле духа, — аб духоўным.</verse>
				<verse number="6">Бо думкі цялесныя ёсьць сьмерць, а думкі духоўныя — жыцьцё і мір,</verse>
				<verse number="7">бо цялесныя думкі ёсьць варожасьць да Бога: бо не пакараюцца закону Божаму дый ня могуць.</verse>
				<verse number="8">Тыя-ж, што жывуць водле цела, Богу дагадзіць ня могуць.</verse>
				<verse number="9">Але вы ня ў целе, а ў духу, калі толькі Дух Божы жыве ў вас. Калі-ж хто Духа Хрыстовага ня мае, той і не Ягоны.</verse>
				<verse number="10">Калі-ж у вас Хрыстос, дык цела мёртва дзеля грэху, а дух жывы дзеля праведнасьці.</verse>
				<verse number="11">Калі-ж Дух Таго, Хто ўскрасіў із мёртвых Ісуса, жыве ў вас, дык Той, Хто ўскрасіў Хрыста з мёртвых, ажывіць і вашы сьмяротныя целы Духам Сваім, што жыве ў вас.</verse>
				<verse number="12">Дык вось, браты, мы даўжнікі ня цела, каб жыць водле цела;</verse>
				<verse number="13">бо, калі жывецё водле цела, то памрэцё; а калі духам цялесныя ўчынкі забіваеце, жыць будзеце.</verse>
				<verse number="14">Бо ўсе, Духам Божым ведзеныя, ёсьць Сыны Божыя;</verse>
				<verse number="15">бо вы ня прынялі духа няволі ізноў на страх, але прынялі Духа ўсынаўленьня, у якім і клічам: Авва, Ойча!</verse>
				<verse number="16">Гэты самы Дух сьведчыць духу нашаму, што мы дзеці Божыя,</verse>
				<verse number="17">а калі дзеці, дык і насьледнікі: насьледнікі Божыя, насьледнікі супольне з Хрыстом, калі і церпім з Ім мукі, дык каб з Ім і ўславіцца.</verse>
				<verse number="18">Бо думаю, што мукі цяперашняга часу недастойныя тае славы, што мае выявіцца ў нас.</verse>
				<verse number="19">Бо надзея стварэньня чакае адкрыцьця сыноў Божых,</verse>
				<verse number="20">бо стварэньне пакарылася марнасьці не самахоць, але па волі пакарыўшага, у надзеі,</verse>
				<verse number="21">што й само стварэньне вызвалена будзе з няволі тленьня на волю славы дзяцей Божых.</verse>
				<verse number="22">Бо ведаем, што ўсё стварэньне разам стогне й мучыцца дагэтуль,</verse>
				<verse number="23">дый ня толькі яно, але й мы самі, што маем зачатак Духа, і мы ў сабе стогнем, ждучы ўсынаўленьня, выкупленьня цела нашага.</verse>
				<verse number="24">Бо мы вызвалены надзеяй. Надзея-ж бачаная ня ёсьць надзея; бо калі хто бачыць, дык чаго яму й спадзявацца?</verse>
				<verse number="25">Але, калі спадзяемся таго, чаго ня бачым, дык чакаем цярпліва.</verse>
				<verse number="26">Гэтак сама й Дух дапамагае ў слабасьцях нашых; бо мы ня ведаем, аб чым маліцца, як трэба, але Сам Дух стараецца за нас стагнаньнямі нявымоўнымі.</verse>
				<verse number="27">Хто-ж выведывае сэрцы, Той ведае, якая думка ў Духа, бо Ён стараецца за сьвятых па волі Божай.</verse>
				<verse number="28">Дый ведаем, што тым, хто любіць Бога, пакліканым па Яго пастанове, усё памагае на дабро;</verse>
				<verse number="29">бо, каго Ён наперад пазнаў, тым наперад і празначыў быць падобнымі да абраза Сына Свайго, каб Ён быў першаком між многімі братамі;</verse>
				<verse number="30">а каго наперад празначыў, тых і паклікаў; а каго паклікаў, тых і апраўдаў; а каго апраўдаў, тых і уславіў.</verse>
				<verse number="31">Дык што-ж скажам на гэта? Калі Бог за нас, хто супраць нас?</verse>
				<verse number="32">Той, які Сына Свайго пе пашкадаваў, але аддаў Яго за ўсіх нас, як не даруе і нам з Ім усяго?</verse>
				<verse number="33">Хто будзе абвінавачваць выбраных Божых? Бог, які апраўдывае.</verse>
				<verse number="34">Хто асуджае? Хрыстос, які памёр, але-ж і ўваскрос. Ён і праваруч Бога, Ён і просіць за нас.</verse>
				<verse number="35">Хто адлучыць нас ад любві Божае? Гора, ці ўціск, ці перасьледаваньне, ці голад, ці нагата, ці небясьпека, ці меч? Водле напісанага:</verse>
				<verse number="36">За Цябе забіваюць нас кожны дзень; лічаць нас за авечкі, ахвяраваныя на зарэз. (Псал 43:23)</verse>
				<verse number="37">Але ўсё гэтае перамагаем праз Палюбіўшага нас.</verse>
				<verse number="38">Бо я пэўны, што ні сьмерць, ні жыцьцё, ні ангелы, ні ўлады, ні сілы, ні цяперашняе, ні будучае,</verse>
				<verse number="39">ні вышыня, ні глыбіня, ні другое якое стварэньне ня можа адлучыць нас ад любві Божае, што ў Хрысьце Ісусе, Госпадзе нашым.</verse>
			</chapter>
			<chapter number="9">
				<verse number="1">Праўду кажу ў Хрысьце, не маню, сьведчыць мне сумленьне мае ў Духу Сьвятым,</verse>
				<verse number="2">што вялікі для мяне сум і мука няўстанная сэрцу майму:</verse>
				<verse number="3">бо я хацеў бы сам быць адлучаным ад Хрыста за братоў маіх, родных мне целам,</verse>
				<verse number="4">якія ёсьць Ізраільцяне, каторых ёсьць усынаўленьне, і слава, і запаведзі, і даньне законаў, і служэньне, і прырачэньні,</verse>
				<verse number="5">каторых і айцы, ды з іх Хрыстос целам, Каторы ёсьць над усімі Бог, багаслаўлены навекі, амін.</verse>
				<verse number="6">Але ня тое, каб слова Божае ня выпаўнілася. Бо ня ўсе тыя Ізраільцяне, што ад Ізраіля,</verse>
				<verse number="7">і ня ўсе дзеці затым, што яны ад насеньня Аўраамавага, але (сказана): у Ізааку назавецца насеньне табе. (Быт 21:12)</verse>
				<verse number="8">Гэта значыць: не цялесныя дзеці ёсьць дзеці Божыя, але дзеці прырачэньня прызнаюцца за насеньне.</verse>
				<verse number="9">А слова прырачэньня гэткае: у той жа час прыду, і ў Сары будзе сын. (Быт 18:10)</verse>
				<verse number="10">I не адно гэтае, але й Равэка, што зачала за адзін раз ад Ізаака, айца нашага;</verse>
				<verse number="11">бо, калі яны яшчэ не нарадзіліся іне зрабілі нічога добрага ці благога (каб пастанова Божая ў выбраньні аставалася не з учынкаў, але ад Таго, Хто кліча),</verse>
				<verse number="12">сказана было ёй: большы будзе ў няволі ў меншага, (Быт. 25:23)</verse>
				<verse number="13">як і напісана: Якуба я палюбіў, а Ізава зьненавідзеў. (Малах 1:2-3)</verse>
				<verse number="14">Што-ж скажам? Няўжо-ж няпраўда ў Бога? Няхай ня станецца!</verse>
				<verse number="15">Бо Ён кажа Майсею: памілую, каго мілую, і зьлітуюся, над кім літуюся. (Вых 33:19)</verse>
				<verse number="16">Дык не ад таго, хто жадае, і не ад таго, хто бяжыць, але ад Бога, Які мілуе.</verse>
				<verse number="17">Бо Пісаньне кажа Фараону: дзеля таго самага Я й паставіў цябе, каб паказаць у табе сілу Маю, і каб імя Мае было абвяшчана па ўсей зямлі. (Вых 9:16)</verse>
				<verse number="18">Дык над кім хоча, зьмілуецца, а каго хоча, жорсткім робіць.</verse>
				<verse number="19">Ты скажаш мне: За штож яшчэ вінаваціць? бо хто стане насупраць волі Ягонае?</verse>
				<verse number="20">А ты хто, чалавеча, што спрачаешся з Богам? Ці скажа зробленае зрабіўшаму: на што ты мяне гэтак зрабіў?</verse>
				<verse number="21">Ці ня ўладны ганчар пад глінаю, каб з таго-ж месіва зрабіць адно начыньне дзеля пашаннасьці, а другое дзеля непашаннасьці?</verse>
				<verse number="22">Што-ж, калі Бог, хочучы паказаць гнеў і выявіць магутнасьць Сваю, з вялікай доўгацярплівасьцяй ашчаджаў начыньні гневу, гатовыя на загубу,</verse>
				<verse number="23">каб разам зьявіць багацьце славы Сваей над начыньнямі міласэрдзя, якія Ён прыпас на славу,</verse>
				<verse number="24">дый над намі, якіх паклікаў ня толькі з Юдэяў, але й із паганаў?</verse>
				<verse number="25">Як і ў Осіі кажа: Ня мой народ назаву Маім народам, і нялюбую — умілаванай; (Осія 2:23)</verse>
				<verse number="26">і станецца, што на месцы, гдзе сказана Ім: вы ня мой народ, — там сынамі Бога Жывога названы будуць. (Осія 1:10)</verse>
				<verse number="27">А Ісая кліча аб Ізраілю: Хаця-б лічба сыноў Ізраілявых была, як пясок у моры, (толькі) астача спасецца:</verse>
				<verse number="28">бо, канчаючы слова і прысьпяшаючы справядлівасьць, хутка зьдзейсьніць Госпад слова на зямлі. (Ісая 10:22-23)</verse>
				<verse number="29">I, як прапрарочыў Ісая: калі-б Госпад Саваоф не пакінуў нам насеньня, то мы былі-б, як Садом, і падобнымі сталіся-б да Гаморы. (Ісая 1:9)</verse>
				<verse number="30">Што-ж скажам? Пагане, якія ня шукалі праведнасьці, атрымалі праведнасьць, праведнасьць ад веры.</verse>
				<verse number="31">А Ізраіль, шукаючы закону праведнасьці, не дасягнуў закону праведнасьці.</verse>
				<verse number="32">Чаму? бо ня з веры, а з дзел закону; бо спаткнуліся аб камень спаткненьня,</verse>
				<verse number="33">як напісана: вось кладу ў Сыоне камень спаткненьня і камень спакусы; але кожны, хто веруе ў Яго, ня будзе асаромлены. (Ісая 28:16; 8:14)</verse>
			</chapter>
			<chapter number="10">
				<verse number="1">Браты! жаданьне майго сэрца і малітва да Бога аб Ізраілю на збаўленьне.</verse>
				<verse number="2">Бо сьведчу ім, што маюць руплівасьць Божую, ды не па розуму.</verse>
				<verse number="3">Бо, не разумеючы праведнасьці Божае і стараючыся паставіць уласную праведнасьць, яны не пакарыліся праведнасьці Божай;</verse>
				<verse number="4">бо канец закону — Хрытос, дзеля праведнасьці кожнаму веруючаму.</verse>
				<verse number="5">Майсей піша аб праведнасьці, што ад закону: выпаўніўшы яго, чалавек жыць ім будзе. (Ляв 18:5)</verse>
				<verse number="6">А праведнасьць з веры гэтак кажа: не гавары ў сэрцы тваім: Хто ўзыйдзе на неба? — гэта ёсьць Хрыста зьвясьці ўніз; (Другаз. 30:12)</verse>
				<verse number="7">або: хто зыйдзе ў бяздоньне? — гэта ёсьць Хрыста з мёртвых узьвясьці ўверх. (Другазак. 30:13)</verse>
				<verse number="8">Але што кажа Пісаньне? Блізка да цябе слова, у вуснах тваіх і ў сэрцы тваім,— гэта ёсьць слова веры, якое абвяшчаем, (Другаз. 30:14)</verse>
				<verse number="9">каб ты, як вуснамі тваімі будзеш вызнаваць Ісуса Госпадам і ў сэрцы тваім верыць, што Бог ускрасіў яго з мёртвых, быў бы спасён,</verse>
				<verse number="10">бо сэрцам верыцца дзеля праведнасьці, а вуснамі вызнаецца дзеля збаўленьня.</verse>
				<verse number="11">Бо Пісаньне кажа: Кожын, хто веруе ў Яго, ня будзе асаромлены. (Ісая 28:16)</verse>
				<verse number="12">Тут няма розьніцы між Юдэем і Грэкам, бо Ён Госпад усіх, багаты для ўсіх, што клічуць Яго.</verse>
				<verse number="13">Бо кожын, хто пакліча імя Госпада, спасён будзе. (Іяіль 2:32)</verse>
				<verse number="14">Але як клікаць Таго, у Каго ня ўверавалі? Як верыць у Таго, аб Кім ня чулі? Як чуць без абвяшчаючага?</verse>
				<verse number="15">I як абвяшчаць, калі ня будуць пасланыя? Водле напісанага: Як прыгожыя ногі абвяшчаючага мір, прапаведываючага добрае! (Ісая 52:7)</verse>
				<verse number="16">Але ня ўсе паслухалі Эвангельля, бо Ісая кажа: Госпадзе! Хто паверыў чутаму ад нас?. (Ісая 53:1)</verse>
				<verse number="17">Дык вера ад слуханьня, а слуханьне ад слова Божага.</verse>
				<verse number="18">Але кажу: ці-ж яны ня чулі? Наадварот: на ўсю зямлю разыйшоўся голас іх, і да межаў сусьвету словы іх. (Псал 18:5)</verse>
				<verse number="19">Але кажу: ці-ж Ізраіль ня ведаў? Першы Майсей кажа: я збуджу ў вас рупнасьць не праз народ, узлую вас праз народ бязглузды. (Другазак 32:21)</verse>
				<verse number="20">А Ісая адважыўся ды кажа: Мяне знайшлі тыя, што ня шукалі, абявіўся Я тым, што ня пыталіся Мяне. (Ісая 65:1)</verse>
				<verse number="21">Да Ізраіля-ж кажа: увесь дзень працягваў я рукі Мае да народу непаслухмянага і ўпартага. (Ісая 65:2)</verse>
			</chapter>
			<chapter number="11">
				<verse number="1">Дык кажу: няўжо-ж Бог адапхнуў народ Свой? Няхай ня станецца! Бо і я Ізраільцянін ад насеньня Аўраамавага, з калена Бэніямінавага.</verse>
				<verse number="2">Не адапхнуў Бог народу Свайго, які Ён наперад ведаў. Ці ня ведаеце, што кажа Псаньне (у апавяданьні) аб Ільлі? як той скардзіцца Богу на Ізраіля, кажучы:</verse>
				<verse number="3">Госпадзе! прарокаў Тваіх пазабівалі, ахвярнікі тваі зруй навалі; астаўся я адзін, і душу маю? шукаюць. (3 Царств. 19:14)</verse>
				<verse number="4">Што-ж кажа яму (Божы) адказ? Я пакінуў Сабе сем тысячаў чалавекаў, што ня ўкленчылі перад Ваалам. (3 Царств. 19:18)</verse>
				<verse number="5">Вось гэтак і ў цяперашні час, па выбару ласкі, захавалася рэшта.</verse>
				<verse number="6">Калі-ж праз ласку, дык не праз учынкі; іначай ласка ня была-б ужо ласкай. А калі праз учынкі, дык гэта ўжо ня ласка: іначай учынак ня ёсьць ужо ўчынак.</verse>
				<verse number="7">Што-ж? Ізраіль чаго шукаў, таго не дастаў; выбраныя дасталі, а рэшта разьлютавалася,</verse>
				<verse number="8">як напісана: Даў ім Бог духа дрымоты, вочы, якімі ня бачаць, і вушы, якімі ня чуюць, ажно па сяньняшні дзень. (Ісая 29:10; Другазак. 29:4)</verse>
				<verse number="9">I Давід кажа: Хай будзе ім стол іх сеткаю і цянётамі, і спакусай і адплатаю;</verse>
				<verse number="10">няхай зацьмяцца вочы іх, каб ня бачыць, і хрыбет іх няхай будзе сагнуты назаўсёды. (Псал 68:23-24)</verse>
				<verse number="11">Дык кажу: няўжо-ж яны спаткнуліся, каб зусім упасьці? Няхай ня станецца. Але ад іх упадку збаўленьне паганам, каб збудзіць у іх рупнасьць.</verse>
				<verse number="12">Калі-ж упадак іх — багацьце сьвету, і абядненьне іх - багацьце паганам, дык колькі-ж балей іх поўня?</verse>
				<verse number="13">Вам-жа кажу, паганам: як Апостал паганаў, я ўслаўлю служэньне мае,</verse>
				<verse number="14">ці ня збуджу рупнасьці ў сваякоў маіх на целу і ці ня збаўлю некаторых з іх?</verse>
				<verse number="15">Бо, калі забракаваньне іх — замірэньне сьвету, дык што прыняцьце, як ня жыцьцё з мёртвых?</verse>
				<verse number="16">Калі рашчына сьвятая, дык і месіва; і калі корань сьвят, дык і гальлё.</verse>
				<verse number="17">Калі-ж некаторыя з галін адламаліся, а ты-ж, быўшы дзікай аліўкай, прышчапіўся замест іх і стаўся злучом караня й соку аліўкі,</verse>
				<verse number="18">дык не вывышшайся перад галінамі; калі-ж вывышшаешся, дык ня ты дзержыш корань, але корань — цябе.</verse>
				<verse number="19">Дык скажаш: галіны адламаліся, каб мне прышчапіцца.</verse>
				<verse number="20">Добра. Яны адламаліся няверыем, а ты дзержышся вераю; ня пышайся, але бойся.</verse>
				<verse number="21">Бо, калі Бог прыродных галін не пашкадаваў, дык глядзі, ці й цябе пашкадуе.</verse>
				<verse number="22">Дык бачу дабрату і срогасьць Божую: срогасьць да адпаўшых, а дабрата да цябе, калі будзеш у дабраце (Божай); іначай і ты будзеш адцяты.</verse>
				<verse number="23">I тыя, калі не астануцца у няверыі, прышчэпяцца, бо Бог дуж ізноў прышчапіць іх.</verse>
				<verse number="24">Бо, калі ты адсечаны ад дзікое папрыродзе аліўкі і, насупраць прыродзе, прывіўся да добрае аліўкі, колькі-ж балей тыя, што згодны з прыродай, прышчэпяцца да свае аліўкі?</verse>
				<verse number="25">Бо не хачу пакінуць вас, браты, у няведаньні аб гэтай тайне, (каб вы былі мудрымі праз сябе), — што разьлютаванне сталася ў Ізраілю часткова, да часу, пакуль увойдзе поўная лічба паганаў,</verse>
				<verse number="26">ды гэтак увесь Ізраіль спасён будзе, як напісана: прыдзе з Сыону Збавіцель і адверне бязбожнасьць ад Якуба;</verse>
				<verse number="27">і гэта ім ад мяне запавет, калі зьніму з іх грахі іхнія. (Ісая 59:20-21)</verse>
				<verse number="28">Паводле-ж Эвангельля яны ворагі вам; а паводле выбраньня — умілаваныя Божыя дзеля айцоў.</verse>
				<verse number="29">Бо дары і прызваньне Божае нязьменныя.</verse>
				<verse number="30">Як і вы некалі былі непаслухмянымі, а цяпер памілаваны праз ненаслухмянасьць іхнюю,</verse>
				<verse number="31">гэтак і яны цяпер непаслухмяныя, каб праз зьмілаваньне над вамі і самі яны памілаваны былі.</verse>
				<verse number="32">Бо ўсіх Бог замкнуў у непаслухмянасьць, каб усіх памілаваць.</verse>
				<verse number="33">О, глыбіня багацьця і мудрасьці і веданьня Божага! Як недасяжныя прысуды Яго і нявысьледны шляхі Ягоныя!</verse>
				<verse number="34">Бо хто пазнаў розум Госпада? Ці хто быў райцам Яму? (Ісая 40:13)</verse>
				<verse number="35">Ці кто даў Яму наперад, каб Ён аддаў яму? (Ісая 40:13-14)</verse>
				<verse number="36">Бо ўсё з Яго і праз Яго і ў Яго. Яму слава навекі. Амін.</verse>
			</chapter>
			<chapter number="12">
				<verse number="1">Вось-жа вельмі прашу вас, браты, праз міласэрдзе Божае, аддайце целы вашыя на ахвяру жывую, сьвятую, угодную Богу, на разумнае служэньне вашае,</verse>
				<verse number="2">і не датарноўвайцеся да веку гэтага, але пераабражайцеся абнаўленьнем розуму вашага, каб вам пазнаваць, што ёсьць Воля Божая, добрая, угодная і дасканалая.</verse>
				<verse number="3">Бо кажу праз дадзеную мне ласку кожнаму сярод вас: ня думайце аб сабе больш, чым трэба думаць, але думайце мудра, як Бог кожнага мерай веры надзяліў.</verse>
				<verse number="4">Бо, як у адным целе ў нас многа членаў, але ня ўсе члены маюць тую-ж работу,</verse>
				<verse number="5">гэтак мы многія складаем адно цела ў Хрысьце, а паасобку адзін для аднаго члены.</verse>
				<verse number="6">Калі-ж па данай нам ласцы маем розныя здольнасьці, дык, калі прароцтва, прароч па меры веры;</verse>
				<verse number="7">калі служэньне, служы; калі навучаеш, вучы;</verse>
				<verse number="8">калі напамінаеш, напамінай; калі раздаеш, дык у прастаце; калі пастаўлены над другімі, старшынствуй у шчырасьці; калі міласэрны, дык у радасьці.</verse>
				<verse number="9">Любоў няхай будзе ў вас некрывадушная; брыдзьцеся зла, прыляпляйцеся да дабра.</verse>
				<verse number="10">Братняй любоўю адзін да аднаго пяшчотныя, у пашане адзін аднаго апераджайце;</verse>
				<verse number="11">у рупнасьці не слабейце; духам палайце; Госпаду служыце.</verse>
				<verse number="12">Пацяшайцеся надзеяй; у горы будзьце цярплівымі, у малітве сталымі;</verse>
				<verse number="13">у патрэбах сьвятых бярыце ўдзел; рупліва прымайце падарожных;</verse>
				<verse number="14">багаслаўце тых, каторыя вас перасьледуюць; багаслаўце, а не кляніце.</verse>
				<verse number="15">Радуйцеся з тымі, хто радуецца, і плачце з тымі, хто плача.</verse>
				<verse number="16">Будзьце аднадумныя між сабою; ня думайце зашмат аб сабе, але да пакорных прыхіляйцеся. Ня будзьце мудрымі самі праз сябе.</verse>
				<verse number="17">Нікому не адплачвайце злом за зло, але старайцеся аб добрае перад усімі людзьмі.</verse>
				<verse number="18">Калі магчыма з вашага боку, будзьце ў згодзе з усімі людзьмі.</verse>
				<verse number="19">Ня мсьціце за сябе, умілаваныя, але дайце месца (Божаму) гневу. Бо напісана: Мне помста, Я аддам! кажа Госпад. (Другазак 32:35)</verse>
				<verse number="20">Дык, калі вораг твой галодны, накармі Яго; калі піць хоча, напаі яго: бо, робячы гэтае, зьбярэш яму на галаву вугальле гарачае. Ня будзь пераможаны злом, але перамагай зло дабром. (Прып 25:21-22)</verse>
			</chapter>
			<chapter number="13">
				<verse number="1">Усякая душа няхай будзе пакорна вышэйшым уладам, бо няма ўлады, каб не ад Бога; істнуючыя-ж улады ад Бога пастаўлены.</verse>
				<verse number="2">Дзеля гэтага, хто працівіцца ўладзе, працівіцца Божай пастанове; хто-ж працівіцца, самі на сябе прысуд нацягнуць.</verse>
				<verse number="3">Бо начальнікі страшныя не для добрых дзел, але для благіх. Ці хочаш небаяцца ўлады? Рабі дабро, і атрымаеш пахвалу ад яе;</verse>
				<verse number="4">бо (гэта) ёсьць Божы слуга табе на дабро. Калі-ж робіш благое, бойся, бо ён не надарма носіць меч: ён Божы слуга, імсьціцель на гнеў робячаму благое.</verse>
				<verse number="5">Дзеля гэтага трэба слухацца ня толькі з увагі на гнеў, але й на сумленьне.</verse>
				<verse number="6">Дзеля гэтага-ж вы й падаткі плаціце; бо яны Божыя служкі, гэтым самым заўсёды занятыя.</verse>
				<verse number="7">Дык аддавайце кожнаму належнае: каму падатак, падатак; каму мыта, мыта; каму страх, страх; каму чэсьць, чэсьць.</verse>
				<verse number="8">Не аставайцеся віннымі нікому нічога, апрача ўзаемнай любві; бо, хто любіць другога, выпаўніў закон.</verse>
				<verse number="9">Бо запаведзі: ня блудзі, не забівай, не крадзі, ня сьведчы крыва, не жадай чужога, і калі ёсьць іншая запаведзь - зьмяшчаюцца ў вось гэтым слове: любі бліжняга твайго, як самога сябе. (Ляв 19:18)</verse>
				<verse number="10">Любоў ня робіць благога бліжняму; дык любоў ёсьць выпаўненьне закону.</verse>
				<verse number="11">І гэтак (рабеце), ведаючы час, што прыйшла ўжо гадзіна збудзіцца вам зо-сну. Бо цяпер бліжэй да нас выбаўленьне, чым калі мы ўверавалі.</verse>
				<verse number="12">Ноч прайшла, а дзень наблізіўся: дык адкінем справы цемры і апранемся ў зброю сьвятла,</verse>
				<verse number="13">як у дзень, будзем хадзіць прыстойна, не ў пражорлівасьці ды п’янстве, не ў юрлівасьці ды распусьце, не ў калатні ды зайздрасьці;</verse>
				<verse number="14">але апранецеся Госпадам Ісусам Хрыстом і не дагаджайце целу ў пажадлівасьці.</verse>
			</chapter>
			<chapter number="14">
				<verse number="1">Слабога ў веры прымайце не на спрэчкі аб паглядах.</verse>
				<verse number="2">Бо іншы верыць, што (можна) есьці ўсё, а слабы есьць гародніну.</verse>
				<verse number="3">Хто есьць, не дакарай таго, хто ня есьць; і хто ня есьць, не асуджай таго, хто есьць: бо Бог прыняў яго.</verse>
				<verse number="4">Хто ты, што судзіш чужога слугу? Перад сваім гаспадаром стаіць ён, або падае; і ўстаіць, бо Бог дуж паставіць яго.</verse>
				<verse number="5">Іншы адрозьнівае дзень ад дня, а іншы судзіць (аднолькава) кожны дзень. Кожны будзь пэўны ў сваім розуме.</verse>
				<verse number="6">Хто адрозьнівае дні, дзеля Госпада адрозьнівае; і хто не адрозьнівае дзён, дзеля Госпада не адрозьнівае. Хто есьць, дзеля Госпада есьць, бо дзякуе Богу. I хто ня есьць, дзеля Госпада ня есьць, ды дзякуе Богу.</verse>
				<verse number="7">Бо ніхто з нас ня жыве для сябе, і ніхто ця ўмірае для сябе;</verse>
				<verse number="8">бо, калі жывем, для Госпада жывем, калі-ж уміраем — для Госпада ўміраем. I дзеля гэтага — ці жывем, ці ўміраем, мы Гасподнія.</verse>
				<verse number="9">Бо Хрыстос дзеля таго і памёр, і ўваскрос, і ажыў, каб валадаць і мёртвымі, і жывымі.</verse>
				<verse number="10">А ты чаго судзіш брата свайго? Або й ты, што паніжаеш брата свайго? Бо ўсе мы станем на суд Хрыстовы.</verse>
				<verse number="11">Бо напісана: Я жыву, — кажа Госпад, — перада Мною суклоніцца ўсякае калена, і ўсякі язык вызнаваць будзе Бога. (Ісая 45:23)</verse>
				<verse number="12">Дык вось кожны з нас за сябе дасьць справаздачу Богу.</verse>
				<verse number="13">Ня будзем жа балей судзіць адзін аднаго, а лепей судзіце аб тым, каб як ня класьці брату спаткненьня ці спакусы.</verse>
				<verse number="14">Я ведаю і пэўны ў Госпадзе Ісусе, што нішто праз сябе не нячыста; толькі таму, кто лічыць што-небудзь нячыстым, — таму нячыста.</verse>
				<verse number="15">Калі-ж цераз страву сумуе брат твой, дык ты ўжо не паводле любві ходзіш; ня губі тваей страваю таго, за каго памер Хрыстос.</verse>
				<verse number="16">Дык няхай не зьняважаецца вашае добрае.</verse>
				<verse number="17">Бо царства Божае ня ежа і піцьцё, але праведнасьць і мір і радасьці ў Духу Сьвятым.</verse>
				<verse number="18">Бо, хто ў гэтым служыць Хрысту, той угодны Богу і паважаны людзьмі.</verse>
				<verse number="19">Дык вось будзеш шукаць таго, што служыць дзеля міру і ўзаемнага збудаваньня.</verse>
				<verse number="20">Дзеля ежы ня нішчы дзела Божага: усё чыста, але блага чалавеку, які есьць праз спакусу.</verse>
				<verse number="21">Добра ня есьці мяса, ня піць віна і не рабіць (такога), ад чаго брат твой спатыкаецца, ці спакушаецца, ці зьнямагае.</verse>
				<verse number="22">Ты хмаеш веру? Мей сам у сабе перад Богам. Шчасьлівы, хто не асуджае сябе ў тым, што шануе.</verse>
				<verse number="23">А хто сумляваецца, калі есьць, асуджае сябе, што не па веры; а ўсё, што не па веры, грэх.</verse>
			</chapter>
			<chapter number="15">
				<verse number="1">Мы, дужыя, мусім перанасіць немачы слабых, а не сабе дагаджаць.</verse>
				<verse number="2">Бо кожны з нас няхай дагаджае бліжняму на дабро, на збудаваньне.</verse>
				<verse number="3">Бо і Хрыстос не сабе дагаджаў, але, як напісана: Зьняважаньні зьнязажаючых Цябе выпалі на мяне. (Псал 68:10)</verse>
				<verse number="4">Бо ўсё, што напісана было раней, напісана намі дзеля навукі, каб праз цярплівасьцьі пацеху пісаньня мелі надзею.</verse>
				<verse number="5">А Бог цярплівасьці і пацехі няхай дасьць вам аднолькава думаць сярод сябе паводле навукі Хрыста Ісуса,</verse>
				<verse number="6">каб вы аднадушна, аднымі вуснамі выслаўлялі Бога і Айца Госпада нашага Ісуса Хрыста.</verse>
				<verse number="7">Дзеля гэтага прымайце адзін аднаго, як і Хрыстос прыняў вас у славу Божую.</verse>
				<verse number="8">Кажу-ж, што Ісус Хрыстос стаўся служкаю абрэзаньня — дзеля праўды Божай, каб выпаўніць абяцанае айцоў.</verse>
				<verse number="9">А для паганаў з літасьці, каб славілі Бога, як напісана: За гэта буду славіць Цябе між паганамі і сьпяваць іменьню Твайму. (Псал 17:50)</verse>
				<verse number="10">I яшчэ сказана: Узьвесяліцеся, пагане, з народам Яго! (Другазак. 32:43)</verse>
				<verse number="11">I яшчэ: хвалеце Госпада, усе пагане, і слаўце Яго, усе народы! (Псал. 116:1)</verse>
				<verse number="12">Ісая таксама кажа: будзе корань Ясеявы і Той, што паўстане, валадаць народамі; на Яго пагане спадзявацца будуць. (Ісая 11:10)</verse>
				<verse number="13">Бог жа надзеі няхай напоўніць вас усякай радасьцяй і мірам у веры, каб вы, сілаю духа Сьвятога, абагаціліся надзеяй.</verse>
				<verse number="14">I сам я перакананы аб вас, браты маі, што і вы поўныя дабраты, напоўненыя усякаю ведаю і можаце навучаць адзін аднаго.</verse>
				<verse number="15">Сьмялей жа пісаў я вам, браты, часткова як-бы дзеля напамінаньня вам, праз даную мне ад Бога ласку</verse>
				<verse number="16">быць мне служкаю Ісуса Хрыста сярод паганаў, сьвятарна абвяшчаючы Эвангельле Божае, каб ахвяра паганаў, асьвячоная Духам Сьвятым, была ўгодна Богу.</verse>
				<verse number="17">Маю вось пахвалу ў Ісусе Хрысьце ў тым, што (датычыцца) Бога:</verse>
				<verse number="18">бо не адважуся сказаць што-небудзь, чаго ня зьдзеяў Хрыстос праз мяне на послух паганаў, словам і дзелам,</verse>
				<verse number="19">сілаю знакоў і цудаў, сілаю Духа Божага; гэтак Эвангельле Хрыстовае пашырана мною ад Ерузаліму і ваколіц да Ілірыка.</verse>
				<verse number="20">Гэтак я стараўся абвяшчаць Эвангельле ня тым, гдзе ўжо было вядома імя Хрыстовае, каб не будаваць на чужой аснове,</verse>
				<verse number="21">але як напісана: Каму не абвешчана аб Ім, убачаць, і хто ня чуў, даведаюцца. (Ісая 52:15)</verse>
				<verse number="22">Цераз гэтае я шмат разоў і меў перашкоду прыйсьці да вас.</verse>
				<verse number="23">Цяпер жа, ня маючы больш месца ў гэных краінах, ды з даўных год маючы жаданьне прыйсьці да вас,</verse>
				<verse number="24">як толькі пакіруюся ў Гішнанію, прыду да вас. Бо спадзяюся, праходзячы, пабачыцца з вамі, ды што вы правядзецё мяне туды, як толькі крыху нацешуся вамі.</verse>
				<verse number="25">Цяпер-жа я йду ў Ерузалім паслужыць сьвятым;</verse>
				<verse number="26">бо Македонія і Ахайя надумалі ўдзяліць нешта бедным сьвятым у Ерузаліме. Надумалі, але й вінаватыя ім.</verse>
				<verse number="27">Бо, калі пагане зрабіліся ўчасьнікамі ў іх духоўным, дык павінны і ім паслужыць у цялесным.</verse>
				<verse number="28">Выпаўніўшы вось гэтае і даставіўшы ім пад пячацяй гэты плод, пайду праз вас у Гішпанію.</verse>
				<verse number="29">Ведаю-ж, што, калі прыду да вас, дык прыду ў поўні багаслаўленьня Эвангельля Хрыстовага.</verse>
				<verse number="30">Малю вас, браты, Госпадам нашым Ісусам Хрыстом і любоўю Духа, памагаць мне малітвамі за мяне да Бога,</verse>
				<verse number="31">каб выбавіцца мне ад няверуючых у Юдэі, і каб служэньне маё для Ерузаліму было ўгодна сьвятым,</verse>
				<verse number="32">каб мне воляй Бога ў радасьці прыйсьці да вас і супачыць з вамі.</verse>
				<verse number="33">Бог жа міру з усімі вамі: Амін.</verse>
			</chapter>
			<chapter number="16">
				<verse number="1">Даручаю-ж вам Фіву, сястру нашу, слугу кенхрэйскае царквы,</verse>
				<verse number="2">каб прынялі яе ў Госпадзе, як прыстойна сьвятым, і памаглі ёй, у чым яна будзе мець у вас патрэбу, бо і яна была заступніцай многім дый мне самому.</verse>
				<verse number="3">Прывітайце Прыскіллу й Акілу, супрацоўнікаў маіх, у Хрысьце Ісусе, —</verse>
				<verse number="4">(якія галаву сваю пакладалі за маю душу, якім ня я адзін дзякую, але і ўсе цэрквы паганаў), — і царкву, што ў іх доме.</verse>
				<verse number="5">Прывітайце ўмілаванага майго Эпэнэта, які ёсьць зачаткам Ахайі для Хрыста.</verse>
				<verse number="6">Прывітайце Марыю, якая шмат працавала для нас.</verse>
				<verse number="7">Прывітайце Андроніка і Юнія, сваякоў маіх і вязьняў са мною, якія ўславіліся між апосталамі і перш за мяне ўверавалі ў Хрыста.</verse>
				<verse number="8">Прывітайце Амплія, любага мне ў Госпадзе.</verse>
				<verse number="9">Прывітайце Урбана, сунрацоўніка нашага ў Хрысьце, і Стахія, любага мне.</verse>
				<verse number="10">Прывітайце Апэлеса, дазнанага ў Хрысьце. Прывітайце Арыстабулявых.</verse>
				<verse number="11">Прывітайце Ірадыена, сваяка майго. Прывітайце з Наркізавых тых, што ў Госпадзе.</verse>
				<verse number="12">Прывітайце Трыфэну і Трыфосу, што працуюць у Госпадзе. Прывітайце любую Пэрсіду, якая шмат папрацавала ў Госпадзе.</verse>
				<verse number="13">Прывітайце Руфа, выбранага ў Госпадзе, ды матку яго і маю.</verse>
				<verse number="14">Прывітайце Асінкрыта, Флягонта, Ерма, Патрова, Ермія ды іншых з імі братоў.</verse>
				<verse number="15">Прывітайце Філялёга і Юлію, Нэрэя і сястру ягоную, і Алімпана, і ўсіх з імі сьвятых.</verse>
				<verse number="16">Прывітайце адзін аднаго ў сьвятым пацалунку. Вітаюць вас Хрыстовыя цэрквы.</verse>
				<verse number="17">Малю вас, браты, сьцеражыцеся тых, што робяць нязгоду і спакусы супраць навукі, якое вы навучыліся, і ўхіляйцеся ад іх;</verse>
				<verse number="18">бо гэткія служаць ня Госпаду нашаму Ісусу Хрысту, а свайму чэраву, ды ласкавасьцяй і красамоўствам зводзяць сэрцы прастадушных.</verse>
				<verse number="19">Бо-ж вашая паслухмянасьць веры ведама ўсім; дзеля гэтага я цешуся з вас, але жадаю, каб вы былі мудрыя на дабро і няпрыступныя на зло.</verse>
				<verse number="20">Бог жа міру неўзабаве скрышыць шатана пад нагамі вашымі. Ласка Госпада нашага Ісуса Хрыста з вамі. Амін.</verse>
				<verse number="21">Вітаюць вас Цімох, супрацоўнік мой, ды Лукій, Язон і Сасіпатр, сваякі маі.</verse>
				<verse number="22">Вітаю вас у Госпадзе і я, Тэртый, што пісаў гэтае пасланьне.</verse>
				<verse number="23">Вітае вас Гаій, гасьцінны для падарожных, для мяне і для ўсяе царквы. Вітае вас Эраст, скарбнік мескі, і брат Кварт.</verse>
				<verse number="24">Ласка Госпада нашага Ісуса Хрыста з усімі вамі. Амін.</verse>
				<verse number="25">Таму-ж, хто можа вас умацаваць водле Эвангельля майго і пропаведзі Ісуса Хрыста, водле адкрыцьця тайны, што ад вякоў была ўмаўчана, прарочыя пісаньні, па загаду адвечнага Бога, на послух веры абвешчана ўсім народам, —</verse>
				<verse number="26">***</verse>
				<verse number="27">Адзінаму мудраму Богу праз Ісуса Хрыста, Яму навекі хвала. Амін.</verse>
				<verse number="28">Пісана да Рымлянаў з Карынту цераз Фіву, служку</verse>
			</chapter>
		</book>
		<book number="46">
			<chapter number="1">
				<verse number="1">Паўла, воляй Божай пакліканы Апостал Ісуса Хрыста, і Состэн, брат,</verse>
				<verse number="2">царкве Божай, што ў Карыньце, асьвячоным у Хрысьце Ісусе, пакліканым сьвятым з усімі, што прызываюць імя Госпада нашага Ісуса Хрыста ў-ва ўсякім месцы, у іх і ў нас:</verse>
				<verse number="3">ласка вам і мір ад Бога Айца нашага і Госпада Ісуса Хрыста.</verse>
				<verse number="4">Заўсёды дзякую Богу майму за вас з прычыны ласкі Божае, данае вам у Хрысьце Ісусе,</verse>
				<verse number="5">бо ўсім абагаціліся вы ў Ім, усякім словам і ўсякаю ведаю, —</verse>
				<verse number="6">бо сьведчаньне Хрыстовае ўмацавалася ў вас, —</verse>
				<verse number="7">дзеля чаго вы ня маеце нястачы ні ў якім дары, ждучы адкрыцьця Госпада нашага Ісуса Хрыста,</verse>
				<verse number="8">Які і ўгрунтуе вас да канца, каб быць вам бязьвіннымі ў дзень Госпада нашага Ісуса Хрыста.</verse>
				<verse number="9">ВерныБог, якім вы пакліканы ў лучнасьць Сына Яго, Ісуса Хрыста, Госпада нашага.</verse>
				<verse number="10">Малю вас, браты, іменем Госпада нашага Ісуса Хрыста, каб усе вы гаварылі адно, і ня было-б між вамі падзелаў, але каб вы злучаны былі ў адным розуме і ў аднэй думцы.</verse>
				<verse number="11">Бо ад Хлоіных сталася мне ведама аб вас, браты мае, што між вамі есьць спрэчкі.</verse>
				<verse number="12">Кажу-ж аб тым, што кожны ў вас кажа: я Паўлавы, я Апалёсавы, я Кіфавы, а я Хрыстовы.</verse>
				<verse number="13">Ці-ж разьдзяліўся Хрыстос? Ці-ж Паўла раскрыжаваўся за вас? ці ў імяПаўлава вы ахрысьціліся?</verse>
				<verse number="14">Дзякую Богу, што я нікога з вас не ахрысьціў, апрача Крыспа і Гайя,</verse>
				<verse number="15">каб не сказаў хто, што я хрысьціў у маё імя.</verse>
				<verse number="16">Ахрысьціў я таксама Сьцяпанавы дом, а ці ахрысьціў яшчэ каго, ня ведаю.</verse>
				<verse number="17">Бо і Хрыстос паслаў мяне не хрысьціць, а абвяшчаць Эвангельле; не ў прамудрасьці-ж слова, каб не панізіць крыжа Хрыстовага;</verse>
				<verse number="18">бо слова, што аб крыжу, для пагібаючых еёсьць вар'яцтва, а для нас, якія спасаюцца, — сіла Божая.</verse>
				<verse number="19">Бо напісана: загублю мудрасьць мудрацоў, і розум разумных адкіну. (Ісая 29:14)</verse>
				<verse number="20">Гдзе мудрэц? гдзе кніжнік? гдзе дасьледчык гэтага веку? Ці не ператварыў Бог мудрасьць сьвету гэтага ў вар'яцтва? (Ісая 33:18)</verse>
				<verse number="21">Бо, калі сьвет сваею мудрасьцяй не пазнаў Бога ў прамудрасьці Божай, дык угодна было Богу праз дурасьць пропаведзі збавіць веруючых.</verse>
				<verse number="22">Бо і Юдэі трэбуюць цудаў, і Грэкі шукаюць мудрасьці;</verse>
				<verse number="23">а мы абвяшчаем Хрыста ўкрыжаванага, для Юдэяў спакусу, а для Грэкаў дурасьць,</verse>
				<verse number="24">для самых жа пакліканых, і Юдэяў, і Грэкаў, — Хрыста, Божую сілу і Божую прамудрасьць;</verse>
				<verse number="25">бо дурное Божае мудрэйшае за людзей, і слабое Божае дужэйшае за людзей.</verse>
				<verse number="26">Бо паглядзеце, браты, на пакліканьне вашае: ня многа мудрых паводле цела, ня многа дужых, ня многа дабрародных;</verse>
				<verse number="27">але Бог выбраў дурноту сьвету, каб асароміць мудрых, і бяссільнае сьвету выбраў Бог, каб асароміць дужое;</verse>
				<verse number="28">і бязроднае сьвету і пагарджанае і няістотнае выбраў Бог, каб зьнішчыць істотнае,</verse>
				<verse number="29">дзеля таго, каб ніводнае цела не хвалілася перад Ім.</verse>
				<verse number="30">3 Яго і вы ў Хрысьце Ісусе, які стаўся для нас прамудрасьцяй ад Бога, і праведнасьцяй, і асьвячэньнем, і адкупленьнем,</verse>
				<verse number="31">каб было, як напісана: хто хваліцца, хваліся ў Госпадзе. (Іер 9:24)</verse>
			</chapter>
			<chapter number="2">
				<verse number="1">I я, прыйшоўшы да вас, браты, прыйшоў апавяшчаць вам сьведчаньне Божае ня ўзвышаным словам ці мудрасьцяй,</verse>
				<verse number="2">бо я ня думаў бачыць у вас нічога, апрача Ісуса Хрыста дый укрыжаванага.</verse>
				<verse number="3">I быў я ў вас у бяссільлі, і ў страху, і ў вялікім дрыжаньні.</verse>
				<verse number="4">I слова мае і навука мая не ў пераконваючых словах чалавечае мудрасьці, але ў выяўленьні духа і сілы,</verse>
				<verse number="5">каб вера ваша была ня ў мудрасьці чалавечай, але ў сіле Божай;</verse>
				<verse number="6">мудрасьць жа мы гаворым сярод дасканалых, але мудрасьць ня гэтага веку і ня ўладаў гэтага веку, што зьнішчаюцца,</verse>
				<verse number="7">але прамудрасьць Божую гаворым у тайне, укрытую, якую празначыў Бог прад вякамі на славу нашую,</verse>
				<verse number="8">якое ніхто з уладаў гэтага веку не пазнаў; бо, калі-б пазналі, дык не раскрыжавалі-б Госпада славы.</verse>
				<verse number="9">Але, як напісана: чаго ня бачыла вока і ня чула вуха, і што ня ўзыходзіла ў сэрца чалавека, тое Бог прыгатаваў любячым Яго. (Ісая 64:4)</verse>
				<verse number="10">А нам Бог адкрыў праз Духа Свайго; бо Дух усё пранікае дый глыбіні Божыя.</verse>
				<verse number="11">Бо хто з людзей ведае, што ў чалавеку, апрача духа чалавечага, які ў ім? Гэтак і Божага ніхто ня ведае, апрача Духа Божага.</verse>
				<verse number="12">Мы-ж узялі ня духа сьвету гэтага, а Духа, што ад Бога, каб ведаць, штодарована нам ад Бога.</verse>
				<verse number="13">Дый гэтае гаворым не вучонымі словамі мудрасьці чалавечае, але навучанымі ад Духа Сьвятога, разьмяркоўваючы духоўнае духоўным.</verse>
				<verse number="14">Душэўны-ж чалавек ня прыймае, што ад Духа Божага, бо гэта дурнота яму, і ня можа зразумець, бо аб гэтым трэба разважаць духоўна.</verse>
				<verse number="15">Духоўны-ж разьбірае ўсё, а яго разабраць ніхто ня можа.</verse>
				<verse number="16">Бо хто пазнаў розум Гасподні, што ўявіў-бы яго? А мы маем розум Хрыстовы.</verse>
			</chapter>
			<chapter number="3">
				<verse number="1">I я ня мог гаварыць вам, браты, як духоўным, але як цялесным, як малалеткам у Хрысьце.</verse>
				<verse number="2">Я паіў вас малаком, а ня стравай, бо вы былі яшчэ ня ў сілах, дый цяпер ня ў сілах, бо вы яшчэ цялесныя.</verse>
				<verse number="3">Бо, калі між вамі зайздрасьць, спрэчкі і нязгода, дык ці не цялесныя вы? і ці не па чалавечаму паступаеце?</verse>
				<verse number="4">Бо, калі адзін кажа: я Паўлавы, а другі: я Апалёсавы, дык ці не цялесныя вы?</verse>
				<verse number="5">Хто Паўла? Кто Апалёс? Яны толькі служкі, праз якіх вы ўверавалі, дый як кожнаму даў Госпад.</verse>
				<verse number="6">Я пасадзіў, Апалёс паліваў, але ўзрасьціў Бог;</verse>
				<verse number="7">ды гэтак і той, хто садзіў, і хто паліваў ёсьць нішто, а хто ўзрашчае — Бог.</verse>
				<verse number="8">Хто садзіць і хто палівае — ёсьць адно; але кожны возьме сваю заплату водле сваёй працы.</verse>
				<verse number="9">Бо мы супрацоўнікі Бога: вы — Божая ніва, Божая будыніна.</verse>
				<verse number="10">Я, водле данай мне ад Бога ласкі, як мудры будаўнічы, залажыў фундамант, а другі стаўляе дом; кожны-ж хай глядзіць, як будуе.</verse>
				<verse number="11">Бо ніхто ня можа пакласьці другога фундаманту, апрача закладзенага, які ёсьць Ісус Хрыстос.</verse>
				<verse number="12">Ці хто будуе на гэным фундаманьце з золата, серабра, дарагіх каменьняў, дрэва, сена, трысьця,—</verse>
				<verse number="13">кожнага дзела выявіцца; бо дзень пакажа, бо ў вагні выкрываецца, і агонь выпрабоўвае дзела кожнага, якое яно ёсьць.</verse>
				<verse number="14">Калі чые дзела, што ён будаваў, вытрывае, той дастане заплату.</verse>
				<verse number="15">А чые дзела згарыць, шкоду меці будзе, сам жа спасецца, ды так, як-бы праз агонь.</verse>
				<verse number="16">Ці-ж ня ведаеце, што вы храм Божы, і Дух Божы жыве ў вас?</verse>
				<verse number="17">Калі-ж хто зруйнуе храм Божы, зьніштожыць таго Бог, бо храм Божы — сьвяты; гэтаж ёсьць вы.</verse>
				<verse number="18">Ніхто хай сам сябе не ашуківае: калі хто з вас думае быць мудрым у гэтым веку, станься дурным, каб быць мудрым.</verse>
				<verse number="19">Бо мудрасьць сьвету гэтага ёсьць дурнота нерад Богам, як напісана: зловіць мудрых у хітрасьці іх. (Іоў 5:13)</verse>
				<verse number="20">I яшчэ: Госпад ведае разважаньні мудрых, што яны марныя. (Псал 93:11)</verse>
				<verse number="21">Дык ніхто не хваліся ў людзей, бо вашае — ўсё:</verse>
				<verse number="22">ці Паўла, ці Апалёс, ці Кіфа, ці сьвет, ці жыцьце, ці сьмерць, ці цяперашняе, ці будучае, — усё вашае;</verse>
				<verse number="23">выж Хрыстовыя. а Хрыстас — Божы.</verse>
			</chapter>
			<chapter number="4">
				<verse number="1">Гэтак чалавек павінен разумець нас, як служак Хрыстовых і аканомаў тайнаў Божых;</verse>
				<verse number="2">ад аканомаў жа вымагаецца, каб кожны быў знойдзены верным.</verse>
				<verse number="3">Для мяненайменшая рэч, як судзіце аба мне вы, ці як судзяць людзі; я й сам ня суджу сябе.</verse>
				<verse number="4">Бо хоць і нічога ня ведаю за сабою, але ў гэтым не апраўдываюся; судзьдзя-ж мне Госпад.</verse>
				<verse number="5">Дзеля гэтага ня судзіце перадчасна, пакуль ня прыдзе Госпад, які і асьвеціць схаванае ў цемры і выявіць думкі сэрцаў; і тагды кожнаму будзе пахвала ад Бога.</verse>
				<verse number="6">Гэтае, браты, прыклаў я да сябе і Апалёса дзеля вас, каб вы на нас навучыліся ня думаць больш за тое, што напісана, ды каб не вывышаліся адзін над адным.</verse>
				<verse number="7">Бо хто адзначае цябе? Што ты маеш, чаго-б ня ўзяў? А калі ўзяў, на што хвалішся, як быццам ня браў?</verse>
				<verse number="8">Вы ўжо сытыя, ужо разбагацелі, пачалі цараваць бяз нас. О, каб вы зацаравалі, каб і нам з вамі царыць!</verse>
				<verse number="9">Бо я думаю, што Бог нас, Апосталаў, за апошніх паставіў, як бы на сьмерць засуджаных; бо мы сталіся як-бы відовішчам для сьвету, для ангелаў і для людзей.</verse>
				<verse number="10">Мы дурныя дзеля Хрыста, а вы мудрыя ў Хрысьце; мы слабыя, а вы дужыя; вы слаўныя, а мы ў няславе.</verse>
				<verse number="11">Навет да цяперашняе гадзіны мы церпім голад і смагу, мы нагія, і б'юць нас, і бадзяемся,</verse>
				<verse number="12">і працуем, робячы сваімі рукамі. Абмаўляныя, мы багаславім; перасьледаваныя, мы церпім;</verse>
				<verse number="13">зьняважаныя, мы молімся. Мы сталіся, як сьмяцьцё сусьветнае, як пыл для ўсіх да цяпер.</verse>
				<verse number="14">Не на тое, каб пастыдзіць вас, пішу гэтае, але як умілаваных маіх дзяцей перасьцерагаю.</verse>
				<verse number="15">Бо, хаця-б вы тысячы настаўнікаў мелі ў Хрысьце, але айцоў нямнога: бо я спарадзіў вас у Хрысьце Ісусе праз Эвангельле.</verse>
				<verse number="16">Дык малю вас: будзьце маімі пераймальнікамі.</verse>
				<verse number="17">Дзеля гэтага я паслаў да вас Цімахвея, які ёсьць дзіця мае ўмілаванае і вернае ў Госпадзе, і ён напомніць вам шляхі мае ў Хрысьце Ісусе, як я ўсюды ў-ва ўсякай царкве навучаю.</verse>
				<verse number="18">Як быццам я ня маю прыйсьці да вас, гэтак некаторыя з вас загардзелі;</verse>
				<verse number="19">але я хутка прыйду да вас, калі захоча Госпад, і распазнаю ня словы гардуноў, а сілу,</verse>
				<verse number="20">бо Царства Божае ня ў слове, а ў сіле.</verse>
				<verse number="21">Чаго хочаце? з дубцом прыйсьці да вас, ці з любоўю і духам лагоднасьці?</verse>
			</chapter>
			<chapter number="5">
				<verse number="1">Зусюль чутно, што ў вас распуста, ды такая распуста, аб якой ня чуваць навет у паганаў: што нехта мае жонку свайго бацькі.</verse>
				<verse number="2">I вы сталіся гордымі, а ці ня лепей бы вам замест таго плакаць, каб узяты быў спасярод вас той, хто робіць гэткую рэч?</verse>
				<verse number="3">А я, ня быўшы целам, але духам у вас, ужо прысудзіў, як-бы быў у вас, каб таго, хто гэткае робіць,</verse>
				<verse number="4">у імя Госпада нашага Ісуса Хрыста на сходзе вашым сумесна з маім духам, сілаю Госпада нашага Ісуса Хрыста,</verse>
				<verse number="5">аддаць гэткага шатану на загубу цела, каб дух быў збаўлены ў дзень Госпада нашага Ісуса Хрыста.</verse>
				<verse number="6">Нядобрая пахвальба вашая. Хіба ня ведаеце, што крошка кісьлі квасіць усё цеста?</verse>
				<verse number="7">Дык ачысьцьце старую кісьлю, каб быць вам новым цестам, бо вы бяз кісьлі; бо Пасха наша, Хрыстос, заколены за нас.</verse>
				<verse number="8">Дзеля гэтага пачнем сьвяткаваць не з старой кісьляй і ня з кісьляй зла і подступу, але з праснакамі чыстасьці і праўды.</verse>
				<verse number="9">Я пісаў вам у пасланьні ня злучацца з распусьнікамі;</verse>
				<verse number="10">ды не наагул з распусьнікамі гэтага сьвету, ці хабарнікамі, ці драпежнікамі, ці паклоньнікамі ідалаў: бо вам трэба было-б хіба выйсьці з гэтага сьвету; —</verse>
				<verse number="11">але я пісаў вам ня злучацца, калі хто, называючыся братам, будзе распусьнікам, ці хабарнікам, ці ідалапаклоньнікам, ці зламоўным, ці п'яніцаю, ці драпежнікам; з гэтакім і ня есьці разам!</verse>
				<verse number="12">Бо што мне судзіць тых, хто вонках? Ці ня тых, што пасярод, судзіце вы? Вонкавых жа судзіць Бог. Дык выкіньце распуснага спасярод вас.</verse>
			</chapter>
			<chapter number="6">
				<verse number="1">Як адважаецца хто з вас, маючы справу з другім, судзіцца перад няправеднымі, а не перад сьвятымі?</verse>
				<verse number="2">Хіба ня ведаеце, што сьвятыя будуць судзіць сьветКалі-ж вамі будзе суджаны сьвет, дык няўжо-ж вы ня вартыя судзіць найменшае?</verse>
				<verse number="3">Ціж ня ведаеце, што мы судзіць будзем ангелаў, ня толькі справы жыцьцевыя?</verse>
				<verse number="4">Дык вы, калі маеце судзіцца аб жыцьцёвыя справы, стаўляйце сваімі судзьдзямі нікчэмных у царкве.</verse>
				<verse number="5">На сорам вам кажу: няўжо-ж няма між вамі ніводнага разумнага, што мог-бы рассудзіць сярод братоў сваіх?</verse>
				<verse number="6">А то брат з братам судзіцца, і гэта перад няверуючымі!</verse>
				<verse number="7">I тое ўжо вельмі сорамна для вас, што вы маеце суды між сабою. Чаму-б вам ня лепей быць пакрыўджанымі? Чаму-б вам ня лепей мець шкоду?</verse>
				<verse number="8">Але вы самі крыўдзіце, абдзіраеце, дый гэта братоў!</verse>
				<verse number="9">Ці ня ведаеце, што няправедныя царства Божага не ўнасьледуюць? Не ашуківайце сябе: ані блуднікі, ані ідалапаклоньнікі, ані распусьнікі, ані пястуны, ані мужаложнікі,</verse>
				<verse number="10">ані зладзеі, ані падкупныя, ані п'яніцы, ані зламоўныя, ані драпежнікі — ня возьмуць у спадчыну Царства Божага.</verse>
				<verse number="11">I гэткімі былі некаторыя з вас; але вы абмыліся, але асьвяньціліся, але апраўдаліся іменем Госпада нашага Ісуса Хрыста і Духам Бога нашага.</verse>
				<verse number="12">Усё мне можна, але ня ўсё карысна; ўсё мне можна, але нічому ня дам валадаць мною.</verse>
				<verse number="13">Ежа для чэрава, і чэрава для ежы; але Бог зьніштожыць тое і другое цела-ж не для распусты, але для Госпада, і Госпад для цела.</verse>
				<verse number="14">Бог падняў Госпада, падыме й нас сілаю Сваею.</verse>
				<verse number="15">Хіба ня ведаеце, што целы вашыя есьць члены Хрыстовыя? Дык ці-ж, узяўшы члены Хрыста, зраблю іх членамі блудніцы? Хай жа ня будзе!</verse>
				<verse number="16">Ці-ж ня ведаеце, што, хто злучаецца з блудніцаю, есьць адно цела (з ёю)? Бо сказана: двое будуць адно цела. (Быт 2:24)</verse>
				<verse number="17">А хто злучаецца з Госпадам, ёсьць адзін дух (з Госпадам).</verse>
				<verse number="18">Уцякайце ад блуду; усякі грэх, які робіць чалавек, ёсьць вонках цела, а блуднік грашыць супраць уласнага цела.</verse>
				<verse number="19">Ці ня ведаеце, што целы вашыя ёсьць храм Духа Сьвятога, Які ў вас, Якога вы маеце ад Бога, і вы не свае?</verse>
				<verse number="20">Бо вы куплены дарагою цаною. Дзеля гэтага выслаўляйце Бога у целе вашым і ў духу вашым, якія ёсьць Божымі.</verse>
			</chapter>
			<chapter number="7">
				<verse number="1">А аб чым вы пісалі да мяне, дык добра чалавеку не дакранацца да жанчыны,</verse>
				<verse number="2">але, з увагі на блуд, кожны няхай мае сваю жонку, і кожная няхай мае свайго мужа.</verse>
				<verse number="3">Муж няхай аказвае жонцы належную любасьць; падобна-ж і жонка мужу.</verse>
				<verse number="4">Жонка ня ўладная над сваім целам, але муж; гэтак сама й муж ня ўладны над сваім целам, але жонка.</verse>
				<verse number="5">Ня ўхіляйцеся адно ад аднаго, хіба па згодзе, на час, каб быць у пасьце і малітве, а потым ізноў будзьце разам, каб не спакушаў вас шатан праз няўстрыманасьць вашу.</verse>
				<verse number="6">Кажу-ж гэтае, як дазвол, а не як загад.</verse>
				<verse number="7">Бо хачу, каб усе людзі былі, як і я, але кожны мае свой дар ад Бога, адзін так, другі гэтак.</verse>
				<verse number="8">Нежанатым жа і ўдовам кажу: добра ім, калі астапуцца, як я;</verse>
				<verse number="9">але, калі ня ўзьдзержацца, няхай жэняцца: бо лепей ажаніцца, чым распаляцца.</verse>
				<verse number="10">Тым жа, што пажаніліся, ня я запаведываю, але Госпад: жонцы — не разлучацца з мужам,</verse>
				<verse number="11">калі-ж разлучыцца, то няхай астаецца бяз мужа, ці пагодзіцца з мужам сваім; і мужу — не пакідаць жонкі.</verse>
				<verse number="12">Рэшце-ж кажу я, а ня Госпад: калі каторы брат мае жонку няверуючую, і яна згаджаецца жыць з ім, то няхай ен не пакідаець яе;</verse>
				<verse number="13">і жонка, што мае няверуючага мужа, і ён згаджаецца жыць з ёю, няхай не пакідаець яго;</verse>
				<verse number="14">бо няверуючы муж асьвянчаецца ў жонцы, і жонка няверуючая асьвянчаецца ў мужу; інакш дзеці вашыя былі-б нячыстыя, а цяпер яны сьвятыя.</verse>
				<verse number="15">Калі-ж няверуючы хоча разлучыцца, няхай разлучаецца; брат ці сястра ў гэтакіх выпадках не прыняволіваецца, бо да згоды паклікаў нас Госпад.</verse>
				<verse number="16">Чаму-ж бо ты ведаеш, жонка, ці ня збавіш мужа? Або ты, муж, чаму ведаеш, ці ня збавіш жонку?</verse>
				<verse number="17">Толькі кожны няхай паступае так, як Бог яму празначыў, кожны, як Госпад паклікаў; і гэтак я загадваю па ўсіх цэрквах.</verse>
				<verse number="18">Пакліканы хто абрэзаным? Няхай не хаваецца. Пакліканы хто не абрэзанным? Не абрэзывайся.</verse>
				<verse number="19">Абрэзаньне нішто і неабрэзаньне нішто, але выпаўненьне запаведзяў Божых.</verse>
				<verse number="20">Кожны няхай астаецца ў тым прызваньні, у якім пакліканы.</verse>
				<verse number="21">Рабом пакліканы? Не клапоцься. Але, калі можаш стацца вольным, скарыстай з лепшага.</verse>
				<verse number="22">Бо раб, пакліканы Госпада ёсьць вольны Госпада; гэтак сама і пакліканы вольным ёсьць раб Хрыстоў.</verse>
				<verse number="23">Вы куплены (дарагою) цаною: не рабецеся рабамі людзей.</verse>
				<verse number="24">У якім прызванні хто пакліканы, браты, у тым кожны хай астаецца перад Богам.</verse>
				<verse number="25">Аб дзевах я ня маю загаду ад Госпада, але даю раду, як той, штоатрымаў ад Госпада ласку быць яму верным.</verse>
				<verse number="26">Дык лічу за добрае дзеля цяперашняе патрэбы, што добра чалавеку гэтак быць.</verse>
				<verse number="27">Ты злучаны з жонкаю? Ня шукай разлукі. Ты вольны ад жаны? Ня шукай жонкі.</verse>
				<verse number="28">Калі-ж бы й ажаніўся, не саграшыў; і калі-б дзяўчына пайшла замуж, не саграшыла. Гэткія будуць мець гора для цела; я-ж вас шкадую.</verse>
				<verse number="29">Але кажу вам тое, браты, што час ужо малы: каб і тыя, што маюць жанок, былі, як ня маюць;</verse>
				<verse number="30">і што плачуць, як ня плачучыя; і што радуюцца, як ня радыя; і што купляюць, як ня набываючыя;</verse>
				<verse number="31">і карыстаючыяся гэтым сьветам, як не карыстаючыяся; бо праходзіць абраз гэтага сьвету.</verse>
				<verse number="32">А я хачу, каб вы былі бесклапотнымі. Нежанаты клапоціцца аб Гасподняе, як дагадзіць Госпаду,</verse>
				<verse number="33">а жанаты клапоціцца аб сьвецкае, як дагадзіць жонцы.</verse>
				<verse number="34">Ёсьць розьніца між замужняй і незамужняй дзяўчынай: незамужняя клапоціцца аб Гасподняе, як дагадзіць Госпаду, каб быць сьвятою і целам і духам; замужняя клапоціцца аб сьвецкае, як дагадзіць мужу.</verse>
				<verse number="35">кажу гэтае для вашай жа карысьці, ня з тым, каб накінуць на вас путы, але каб вы прыстойна і няспынна служылі Госпаду, не азіраючыся.</verse>
				<verse number="36">Калі-ж хто ўважае за няпрыстойнае для свае дзяўчыны, каб яна перацьвіўшы так і асталася, - дык няхай робіць як хоча: не саграшыць; няхай ідуць замуж.</verse>
				<verse number="37">Але, хто непарушна цьвёрды ў сэрцы сваім, і ня маючы над воляй сваей, пастанавіў гэтак у сэрцы сваім, каб захаваць свае дзявоцтва, - той жа добра робіць.</verse>
				<verse number="38">Дзеля гэтага, хто аддае замуж, добра робіць; а хто не аддае, робіць лепей.</verse>
				<verse number="39">Жонка зьвязана законам, дакуль жыве яе муж; калі-ж муж яе памрэ, вольна выйсьці, за каго хоча, толькі ў Госпадзе.</verse>
				<verse number="40">Але яна шчасьлівейшая, калі астанецца так, як я раджу; а я думаю, што і я маю Духа Божага.</verse>
			</chapter>
			<chapter number="8">
				<verse number="1">Аб жэртвах ідальскіх ведаем, бо ўсе маем веду. Але веда надзімае, а любоў будуе.</verse>
				<verse number="2">Хто думае, што ён нешта ведае, той ніколі йшчэ нічога ня ведаў, як трэба ведаць;</verse>
				<verse number="3">але хто любіць Бога, таго Ён пазнае.</verse>
				<verse number="4">Аб спажываньні-ж ахвяр ідальскіх ведаем, што ідал на сьвеце нішто, і што няма іншага Бога, апрача Аднаго.</verse>
				<verse number="5">Бо, хаця і ёсьць гэтакзваныя богі, ці на небе, ці на зямлі, (бо-ж многа багоў і многа паноў), —</verse>
				<verse number="6">але ў нас адзін Бог Ацец, з якога ўсё, і мы для Яго; ды адзін Госпад Ісус Хрыстос, праз якога ўсё, і мы праз Яго.</verse>
				<verse number="7">Але не ў-ва ўсіх гэткая веда: некаторыя і дагэтуль з ідальскай сьвядомасьцяй, што ядуць, як жэртву ідалам, і сьведамасьць іх, як нядужая, апаганіваецца.</verse>
				<verse number="8">Ежа-ж не набліжае нас да Бога, бо ці ямо, ня робімся лепшымі, ці не ямо, ня робімся горшымі.</verse>
				<verse number="9">Глядзеце-ж аднак, каб вашая ўлада ня сталася спакусай для слабых.</verse>
				<verse number="10">Бо, калі хто ўгледзіць, што ты, маючы веду, за сталом у паганскай бажніцы, дык ці сьведамасьць яго, як слабога, ня збудуецца, каб есьці жэртвы ідальскія?</verse>
				<verse number="11">I ад тваей веды загіне слабы брат, за якога памер Хрыстос.</verse>
				<verse number="12">А, грэшачы гэтак супраць братоў і б'ючы па сьведамасьці іх, якая нядужая, вы грашыцё супраць Хрыста.</verse>
				<verse number="13">Дзеля гэтага, калі ежа спакушае брата майго, ня буду есьці мяса давеку, каб не спакусіць брата майго.</verse>
			</chapter>
			<chapter number="9">
				<verse number="1">Ці я не апостал? Ці я ня вольны? Ці я ня бачыў Ісуса Хрыста, Госпада нашага? Ці не маё вы дзела ў Госпадзе?</verse>
				<verse number="2">Калі для другіх я не апостал, дык-жа для вас; бо пячатка майго апостальства — вы ў Госпадзе.</verse>
				<verse number="3">Вось гэткі адказ тым, што судзяць мяне.</verse>
				<verse number="4">Ці мы ня маем улады есьці ды піць?</verse>
				<verse number="5">Ці ня маем улады мець снадарожніцаю сястру — жонку, як і рэшта Апосталаў, і браты Госпадавы, і Кіфа?</verse>
				<verse number="6">Ці адзін я і Варнава ня маем улады непрацаваць?</verse>
				<verse number="7">Хто калі служыць на свой кошт? Хто садзіць вінаград і ня есьць пладоў яго? Ці хто пасець статак і ня есьць малака ад статку?</verse>
				<verse number="8">Ці толькі пачалавечаму я гэтае гавару? Ці ня кажа гэтае самае і закон?</verse>
				<verse number="9">Бо ў Майсеявым законе напісана: не завязвай роту валу малоцячы. Ці аб валох клапоціцца Бог? (Другазак 25:4)</verse>
				<verse number="10">Ці дзеля нас агулам гаворыцца? Бо гэта дзеля нас напісана, што, хто гарэ, павінен араць з надзеяй, і, хто малоціць, — з надзеяй атрымаць, на што спадзяецца.</verse>
				<verse number="11">Калі мы пасеялі ў вас духоўнае, ці вялікая рэч, калі пажнем у вас цялеснае?</verse>
				<verse number="12">Калі другія —ўчасьнікі ўлады над вамі, дык ці мы не балей? Аднак, мы не скарысталі з гэтае ўлады, але ўсеё церпім, каб не ўчыніць якое перашкоды Эвангельлю Хрыстоваму.</verse>
				<verse number="13">Ці-ж ня ведаеце, што тыя, хто пры сьвятым працуе, ядуць із сьвятога? Што паслугуючыя пры ахварніку бяруць долю ад ахвярніка?</verse>
				<verse number="14">Гэтак і Госпад загадаў тым, што Эвангельле абвяшчаюць, жыць ад Эвангельля.</verse>
				<verse number="15">Але я нічым з гэтага не карыстаўся; напісаў жа гэтае не дзеля таго, каб гэтак рабілася для мяне, бо для мяне лепей памерці, чым каб хто зьнішчыў славу маю.</verse>
				<verse number="16">Бо, калі я абвяшчаю Эвангельле, дык няма мне славы, бо на мне ляжыць абавязак, і гора мне, калі я не абвяшчаю Эвангельля.</verse>
				<verse number="17">Бо, калі раблю гэтае сваей ахвотай, дастану маю нагароду; а калі супраць волі, дык выпаўню абавязак.</verse>
				<verse number="18">За што-ж мне нагарода? За тое, што, апавядаючы задарма Эвангельле, падаю вестку аб Хрысьце, не карыстагочыся маею ўладаю ў Эвангельлі.</verse>
				<verse number="19">Бо, будучы вольным ад усіх, я падняволіў сябе ўсім, каб больш прыдбаці:</verse>
				<verse number="20">для Юдэяў я быў, як Юдэй, каб здабыць Юдэяў; для падзаконных я быў, як падзаконны, каб здабыць падзаконных;</verse>
				<verse number="21">для нямаючых закону — як беззаконны (ня будучы беззаконным перад Богам, але падзаконным Хрысту), — каб здабыць беззаконных;</verse>
				<verse number="22">для нядужых быў, як нядужы, каб здабыць нядужых. Для ўсіх я стаўся ўсім, каб наагул збавіць некага.</verse>
				<verse number="23">Роблю-ж гэта дзеля Эвангельля, каб быць учасьнікам Яго.</verse>
				<verse number="24">Ці ня ведаеце, што бегаючыя на стадыоне бягуць усе, але нагароду дастае адзін? Дык бяжыце, каб дастаць.</verse>
				<verse number="25">Кожын, хто змагаецца, узьдзержываецца ад усяго: тыя, каб дастаць вянец тленны, а мы — нятленны.</verse>
				<verse number="26">Вось-жа я бягу, не як на няпэўнае, б'юся, не як паветра б'ючы;</verse>
				<verse number="27">але я ўсьцішаю і няволю цела мае, каб, прапаведываючы другім, самому не астацца нікчэмным.</verse>
			</chapter>
			<chapter number="10">
				<verse number="1">Не хачу, браты, каб вы ня ведалі, што айцы нашыя ўсе былі пад хмараю, і ўсепрайшлі праз мора;</verse>
				<verse number="2">і ўсе ахрысьціліся ў Майсея ў хмары і ў моры;</verse>
				<verse number="3">і ўсеелі тую самую духоўную страву,</verse>
				<verse number="4">і ўсепілі тое самае духоўнае пітво, бо пілі з духоўнае скалы, што йшла за імі, скала-ж быў Хрыстос.</verse>
				<verse number="5">Але ня многіх з іх упадабаў Бог: бо яны былі паражоны ў пустыні.</verse>
				<verse number="6">А гэта былі прыклады длянас, каб мы не пажадалі благога, як пажадалі яны.</verse>
				<verse number="7">Ня будзьце й ідалапаклоньнікамі, як некаторыя з іх, як напісана: народ пасеў есьці й піць, ды ўстаў гуляці. (Вых 32:6)</verse>
				<verse number="8">Ня робма і блуду, як некаторыя з іх блудзілі, і ў адзін дзень загінула іх дваццаць тры тысячы. (Лічб. 25:1,9)</verse>
				<verse number="9">I не спакушайце Хрыста, як некаторыя з іх спакушалі і пагінулі ад зьмеяў. (Лічб 21:6)</verse>
				<verse number="10">Дый не наракайце, як некаторыя з іх наракалі і пагінулі ад губіцеля. (Лічб 14:37)</verse>
				<verse number="11">Усё гэтае сталася ім, як прыклады, і апісана на навуку нам, на якіх канец вякоў прыйшоў.</verse>
				<verse number="12">Дзеля гэтага, хто думае, што ён стаіць, сьцеражыся, каб ня ўпасьці.</verse>
				<verse number="13">Вас зьняла спакуса ня іншая, як чалавечая; верны-ж Бог, які не дапусьціць вам быць спакушанымі больш, чым маеце сілу, але з спакусай зробіць і выхад, каб вы маглі перанесьці.</verse>
				<verse number="14">Дык, умілаваныя маі, ухіляйцеся ад ідалапаклонства.</verse>
				<verse number="15">Кажу да вас, як да разумных; вы-ж судзіце, што кажу.</verse>
				<verse number="16">Чара багаслаўленьня, якую багаславім, ці ня ёсьць супольнасьцяй крыві Хрыстовае? Хлеб, што ламаем, ці ня есьць супольнасьць Цела Хрыстовага?</verse>
				<verse number="17">Адзін хлеб, адно цела мы, многія; бо ўсе прычашчаемся ад аднаго хлеба.</verse>
				<verse number="18">Паглядзеце на Ізраіля па целу: тыя, што ядуць ахвяры, ці ня ўдзельнікі ахвярніка?</verse>
				<verse number="19">Што-ж я кажу? ці тое, што ідал што-небудзь ёсьць? Ці ахвяра ідальская што-небудзь ёсьць?</verse>
				<verse number="20">Не; але тое, што жэртвуюць пагане, злым духам жэртвуюць, а ня Богу. Яж не хачу, каб вы былісупольнікамі дэманаў.</verse>
				<verse number="21">Ня можаце піць чары Гасподняе і чары шатанавае; ня можаце быць учасьнікамі стала Гасподняга і стала шатанавага.</verse>
				<verse number="22">Ці-ж нам дражніць Госпада? Ці-ж мы дужэйшыя за Яго?</verse>
				<verse number="23">Усё мне можна, ды ня ўсё карысна; усё мне можна, ды ня ўсё будуе.</verse>
				<verse number="24">Ніхто няхай ня шукае свайго, але кожны тое, што для другога.</verse>
				<verse number="25">Усё, што прадаецца на торжышчы, ешце, не разьбіраючыся дзеля сумленьня;</verse>
				<verse number="26">бо Госпадава зямля і поўня яе. (Псал 23:1)</verse>
				<verse number="27">Калі-ж хто з няверных пакліча вас, і вы захочаце пайсьці, — дык ешце ўсё, што дадуць, не разьбіраючыся дзеля сумленьня.</verse>
				<verse number="28">Калі-ж хто скажа вам: гэта жэртва ідальская, — дык ня ешце з увагі на таго, хто паведаміў вас, і на сумленьне; бо Госпадава зямля і поўня яе. (Пс 23:1)</verse>
				<verse number="29">Пра сумленьне-ж кажу не свае, а другога; бо дзеля чаго мая воля мае (быць) суджана чужым сумленьнем?</verse>
				<verse number="30">Калі я з падзякаю прымаю, дык чаму ганьбаваць мянеза тое, за шго дзякую?</verse>
				<verse number="31">Дык ці ясьцё, ці п'ецё, ці нешта робіце, усе на славу Божую рабеце.</verse>
				<verse number="32">Не спакушайце ні Юдэяў, ні Грэкаў, ні царквы Божай, як і я дагаджаю ўсім у-ва ўсім, шукаючы не сваей карысьці, але карысьці многіх, каб яны збавіліся.</verse>
			</chapter>
			<chapter number="11">
				<verse number="1">Насьлядуйце мяне, як і я Хрыста.</verse>
				<verse number="2">Хвалю вас, браты, што вы ўсе маё помніце і дзержыце наказы, як я наказаў вам.</verse>
				<verse number="3">Хачу-ж, каб вы ведалі, што ўсякаму мужу галава Хрыстос, жонцы галава — муж, а Хрысту галава — Бог.</verse>
				<verse number="4">Усякі муж, што моліцца або прарочыць з пакрытаю галавою, сароміць сваю галаву;</verse>
				<verse number="5">і ўсякая жанчына, што моліцца або прарочыць з непакрытаю галавою, сароміць сваю галаву, бо гэта адно і тое-ж, як-бы яна аголена;</verse>
				<verse number="6">бо, калі жанчына не пакрываецца, дык няхай і стрыжэцца; а калі жанчыне сорамна стрыгчыся ці галіцца, няхай пакрываецца.</verse>
				<verse number="7">Дык мужу ня трэба накрываць галаву, бо ён абраз і слава Божая; жонка-ж ёсьць слава мужава.</verse>
				<verse number="8">Бо ня муж ад жаны, але жана ад мужа.</verse>
				<verse number="9">I ня муж створаны дзеля жаны, але жана дзеля мужа.</verse>
				<verse number="10">Дзеля гэтага жана і павінна мець на галаве знак улады над ёю, дзеля Ангелаў.</verse>
				<verse number="11">Дый ні муж бяз жонкі, ні жана бяз мужа, у Госпадзе.</verse>
				<verse number="12">Бо, як жана ад мужа, так і муж праз жану; усе-ж ад Бога.</verse>
				<verse number="13">Судзіце самі ў сабе: ці прыстойна жане маліцца Богу з непакрытаю галавою?</verse>
				<verse number="14">Або ці сама прырода ня вучыць вас, што, калі муж расьціць валасы, дык ганьба яму,</verse>
				<verse number="15">але, калі жанчына расьціць валасы, для яе гэта чэсьць, бо валасы дадзены ей замест пакрыцьця.</verse>
				<verse number="16">А калі-б хто захацеў спрачацца, то мы ня маем гэткага звычаю, ані цэрквы Божыя.</verse>
				<verse number="17">Запаведываючы-ж гэтае, не хвалю вас, што зьбіраецеся не на лепшае, але на горшае.</verse>
				<verse number="18">Бо, наперш, калі зьбіраецеся ў царкву, дык, чую, між вамі бывае падзел, дый я крыху веру,</verse>
				<verse number="19">бо мусяць быць між вамі і гэрэзіі, каб верныя выявіліся міжы вамі.</verse>
				<verse number="20">Дый, калі вы зьбіраецеся разам, гэта ня ёсьць спажываці вячэру Гасподнюю:</verse>
				<verse number="21">бо кожны хапаецца перад другімі зьесьці ўласную вячэру, дык адзін бывае галодны, а іншы ўпіваецца.</verse>
				<verse number="22">Хіба-ж дамоў ня маеце, каб есьці й піць? Або ганьбіце царкву Божую і сароміце тых, што ня маюць? Што сказаць вам? Ці пахваліць вас за гэтае? Не пахвалю.</verse>
				<verse number="23">Бо я ад Госпада прыняў, ды тое й вам перадаў, што Госпад Ісус у тую ноч, калі быў выданы, узяў хлеб</verse>
				<verse number="24">і, аддаўшы хвалу, паламаў ды сказаў: прымеце, ешце, гэта ёсьць Цела Мае, за вас ламанае; рабеце гэта на ўспамін аба Мне.</verse>
				<verse number="25">Таксама й чару пасьля вячэры, кажучы: гэта чара есьць новы запавет у Маей крыві; гэтае рабеце, калі будзеце піць, на ўспамін аба Мне.</verse>
				<verse number="26">Бо кожны раз, калі вы ясьцёхлеб гэты і п'ецё чару гэтую, сьмерць Гасподнюю абвяшчаеце, дакуль (Ён) прыйдзе.</verse>
				<verse number="27">Дзеля гэтага, хто будзе есьці хлеб гэты ці піць чару Гасподню няпрыстойна, вінны будзе Цела й Крыві Гасподняе.</verse>
				<verse number="28">Няхай жа паўзіраецца на сябе чалавек ды гэтак няхай есьць з хлеба гэтага і п'е з чары гэтае.</verse>
				<verse number="29">Бо хто есьць і п'е няпрыстойна, той есьць і п'е прысуд сабе, не разважаючы аб Целе Гасподнім.</verse>
				<verse number="30">Дзеля гэтага сярод вас многа слабых ды хворых, і даволі ўмірае.</verse>
				<verse number="31">Бо, каб мы судзілі самых сябе, дык ня былі-б засуджанымі.</verse>
				<verse number="32">Суджаныя-ж, Госпадам караны бываем, каб ня быць разам з сьветам засуджанымі.</verse>
				<verse number="33">Гэтак, браты маі, зьбіраючыся на вячэру, адзін на аднаго чакайце;</verse>
				<verse number="34">калі-ж хто галодны, няхай есьць дома, каб зьбірацца вам не на асуджэньне. Рэшту ўладжу, калі прыду.</verse>
			</chapter>
			<chapter number="12">
				<verse number="1">Аб духоўных-жа, браты, не хачу, каб вы няведалі.</verse>
				<verse number="2">Ведаеце, што, як былі вы паганамі, дык да ідалаў безгалосных хадзілі, быццам вялі вас.</verse>
				<verse number="3">Дзеля гэтага кажу вам, што ніхто, гаворачы Духам Божым, ня скажа праклёну на Ісуса; і ніхто ня можа назваць Ісуса Госпадам, як толькі Духам Сьвятым.</verse>
				<verse number="4">Ёсьць розьніцы ў дараваньнях, але Дух той самы;</verse>
				<verse number="5">і розьніцы ў служэньні, а Госпад той самы;</verse>
				<verse number="6">і розьніцы ў дзеяньні, а Бог той самы, што ўсё і ў-ва ўсіх робіць.</verse>
				<verse number="7">Але кожнаму даецца выяўленьне духа на карысьць:</verse>
				<verse number="8">аднаму даецца Духам слова мудрасьці, другому слова веды тым-жа Духам;</verse>
				<verse number="9">іншаму вера тым жа духам; іншаму дар азрадаўляньня тым-жа Духам;</verse>
				<verse number="10">іншаму рабіць цуды, іншаму прароцтва, іншаму распазнаваньне духаў, іншаму розныя мовы, іншаму тлумачэньне моваў.</verse>
				<verse number="11">Усё-ж гэтае робіць адзін і той-жа Дух, надзяляючы кожнага асобна, як Яму хочацца.</verse>
				<verse number="12">Бо, як цела адно, але мае многа членаў, і ўсе члены аднаго цела, хаця іх і многа, ёсьць адно цела, — гэтак і Хрыстос.</verse>
				<verse number="13">Бо ўсе адным Духам ахрышчаны ў адно цела, Юдэі ці Грэкі, рабы ці вольныя, і ўсе напоены адным Духам.</verse>
				<verse number="14">Цела-ж не адзін член, але многа.</verse>
				<verse number="15">Калі скажа нага: я ня рука, я не ад цела, дык ці-ж яна і не ад цела?</verse>
				<verse number="16">I калі скажа вуха: я ня вока, я не ад цела, дык няўжо-ж яно і не ад цела?</verse>
				<verse number="17">Калі ўсецела — вока, дык гдзе слых? Калі ўсе слых, дык гдзе нюх?</verse>
				<verse number="18">Але-ж Бог разлажыў члены, кожны з іх па адным, у целе, як Сам хацеў.</verse>
				<verse number="19">А калі-б усе былі адзін член, дык гдзе цела?</verse>
				<verse number="20">Але цяпер членаў многа, а цела адно.</verse>
				<verse number="21">Ня можа-ж вока сказаць руцэ: ты мне непатрэбна; ці таксама галава нагам: вы мне непатрэбныя.</verse>
				<verse number="22">Алеж члены цела, якія здаюцца слабейшымі, шмат патрабнейшыя,</verse>
				<verse number="23">і, якія нам здаюцца больш непачэснымі ў целе, тых балей у чэсьці маем, і нашыя няпрыстойныя больш прыстойны выгляд маюць,</verse>
				<verse number="24">а нашыя прыстойныя ня маюць патрэбы. Але Бог склаў цела, даўшы менш дасканалым большую чэсьць,</verse>
				<verse number="25">каб ня было падзелу ў целе, а ўсечлены аднолькава адзін аб адным каб рупіліся.</verse>
				<verse number="26">Дзеля гэтага, калі церпіць адзін член, церпяць з ім усе члены; калі славіцца адзін член, з ім радуюцца ўсе члены.</verse>
				<verse number="27">Вы-ж — цела Хрыстовае, а паасобна члены.</verse>
				<verse number="28">I адных Бог паставіў у Царкве наперш Апосталамі, потым прарокамі, трэціх вучыцялямі; далей (цудоўныя) сілы, затым дары аздараўляньня, дапамаганьня, гаспадараваньня, розныя мовы.</verse>
				<verse number="29">Ці ўсе Апосталы? ці ўсе прарокі? ці ўсе вучыцялі? Ці ўсе (цудоўныя) сілы?</verse>
				<verse number="30">Ці ўсе маюць дар аздараўляньня? ці ўсе гавораць мовамі? ці ўсе тлумачы?</verse>
				<verse number="31">Рупцеся аб дарох большых, і я пакажувам шлях яшчэ лепшы.</verse>
			</chapter>
			<chapter number="13">
				<verse number="1">Калі я гавару мовамі чалавечымі і ангельскімі, а любві ня маю, то я медзь зьвінячая ці кімвал гудзячы.</verse>
				<verse number="2">Калі я маю прароцтва, і ведаю ўсе тайны і ўсякае веданьне, і калі маю ўсю веру, каб і горы перастаўляць, а ня маю любві, дык я нішто.</verse>
				<verse number="3">I калі я раздам усю маемасьць маю і аддам цела маё на спаленьне, а любві ня маю, дык няма мне ніякае карысьці.</verse>
				<verse number="4">Любоў церціць доўга, міласэрная яна; любоў не завідуе; любоў не вывышшаецца, не надзімаецца,</verse>
				<verse number="5">ня буяніць, ня шукае свайго, не гняўліва, ня думае благога,</verse>
				<verse number="6">ня радуецца з крыўды, але цешыцца з праўды.</verse>
				<verse number="7">Усё пакрывае, усяму верыць, усяго спадзяецца, усё церпіць.</verse>
				<verse number="8">Любоў ніколі ня чэзьне, а вось прароцтвы — і тыя чэзнуць, і мовы змоўкнуць, і веда зьніштожыцца.</verse>
				<verse number="9">Бо мы часткова ведаем і часткова прарочым;</verse>
				<verse number="10">калі-ж прыдзе дасканалае, тады тое, што часткова, счэзьне.</verse>
				<verse number="11">Калі я быў дзіцяткам, дык падзіцячаму гаварыў, падзіцячаму разважаў; я як стаўся мужам, дык пакінуў дзіцячае.</verse>
				<verse number="12">Цяпер мы бачым як-бы праз мутнае шкло, дагадваючыся; тады-ж абліччам да аблічча; цяпер я пазнаю? часткова, а тагды пазнаю гэтак сама, як сам я пазнаны.</verse>
				<verse number="13">А цяпер трываюць вера, надзея, любоў— гэтыя тры; але большая з іх — любоў.</verse>
			</chapter>
			<chapter number="14">
				<verse number="1">Рупцеся аб любоў; старайцеся аб духоўнае, асабліва-ж аб тое, каб прарочыць.</verse>
				<verse number="2">Бо, хто гаворыць (незнаёмаю) моваю, той гаворыць ня людзям, а Богу; бо ніхто ня чуе, і ён таёмнае духам гаворыць.</verse>
				<verse number="3">А хто прарочыць, той гаворыць людзям на збудаваньне і напамінаньне і пацяшэньне.</verse>
				<verse number="4">Хто гаворыць (незнаёмаю) моваю, збудоўвае сябе; а хто прарочыць, царкву будуе.</verse>
				<verse number="5">Хачу, каб вы ўсе гаварылі мовамі, але лепей, каб вы прарочылі, бо, хто прарочыць, той дасканальшы за таго, хто гаворыць мовамі, хібаён пры тым будзе і тлумачыць, каб царква ўзяла збудаваньне.</verse>
				<verse number="6">Цяпер, калі я прыду да вас, браты, гаворачы мовамі, якую прынясу вам карысьць, калі ня буду прамаўляць да вас ці адкрыцьцем, ці ведаю, ці прароцтвам, ці навукаю?</verse>
				<verse number="7">Бо і бяздушныя, што голас даюць, ці то жалейка, ці гусьлі, калі не даюць разьдзельнасьці гукаў, дык як распазнаць, што йграюць на жалейцы, ці на гусьлях?</verse>
				<verse number="8">I, калі труба будзе выдаваць нявыразны гук, хто пачне рыхтавацца да бітвы?</verse>
				<verse number="9">Гэтак і вы, калі языком даецё незразумелыя словы, дык як пазнаюць, што вы гаворыце? Вы будзеце гаварыць на вецер.</verse>
				<verse number="10">Колькі, прыкладам, розных слоў на сьвеце, і ніводнага з іх няма бяз голасу;</verse>
				<verse number="11">але, калі я не разумею значэньня голасу, дык буду чужаком таму, хто гаворыць, і для мяне чужак, хто гаворыць.</verse>
				<verse number="12">Гэтак і вы, калі рупіцеся аб дары духоўныя, старайцеся збагацець імі дзеля збудаваньня царквы.</verse>
				<verse number="13">А дзеля гэтага, хто гаворыць (незнаёмаю) моваю, няхай моліцца аб дар тлумачэньня.</verse>
				<verse number="14">Бо, калі я малюся ў незнаёмай мове, дык дух мой моліцца, але розум мой астаецца бясплодным.</verse>
				<verse number="15">Дык што-ж? Буду маліцца духам, буду маліцца розумам; буду пяяць духам, буду пяяць і розумам.</verse>
				<verse number="16">Бо, калі ты будзеш багаславіць духам, дык як той, хто стаіць на месцы няўчонага, скажа амін на тваё дзякаваньне? Бо ён не разумее, што ты гаворыш.</verse>
				<verse number="17">Ты хораша дзякуеш, але другі ня збудоўваецца.</verse>
				<verse number="18">Дзякую майму Богу, што балей за ўсіх вас гавару мовамі;</verse>
				<verse number="19">але ў царкве хачу лепей сказаць пяць слоў маім розумам, каб і другіх навучыць, чым мірыяды слоў у (незнаёмай) мове.</verse>
				<verse number="20">Браты! ня будзьце дзяцьмі разуменьнем: на благое будзьце дзяцьмі, а розумам будзьце дасьпелымі.</verse>
				<verse number="21">У законе напісана: іншымі мовамі і іншымі вуснамі буду гаварыць да народу гэтага, але й тагды не паслухаюць Мяне, кажа Госпад. (Ісая 28:11-12)</verse>
				<verse number="22">Гэтак мовы ёсьць на знак не для веруючых, але для няверуючых; прароцтва-ж не для няверуючых, але для веруючых.</verse>
				<verse number="23">Дык, калі ўся царква зыдзецца разам, і ўсе пачнуць гаварыць (незнаёмымі) мовамі, увойдуць-жа да вас няведаючыя ці няверуючыя, — дык ці ня скажуць, што вы шалёныя?</verse>
				<verse number="24">Калі-ж усе прарочаць, і ўвойдзе хто няверуючы ці няведаючы, дык усімі ён дакараны, усімі суджаны,</verse>
				<verse number="25">і гэтак тайны сэрца яго выяўляюцца, і гэтак ён, упаўшы тварам, паклоніцца Богу, кажучы: Запраўды, з вамі Бог!</verse>
				<verse number="26">Дык што-ж, браты? Калі вы сходзіцеся, дык кожны з вас мае псальм, мае навуку,мае мову, мае адкрыцьце, мае тлумачэньне; усе гэтае няхай будзе на збудаваньне.</verse>
				<verse number="27">Калі-ж хто гаворыць (незнаёмай) мовай, гаварыце падвое, ці найбольш патрое, ды пачародзе; адзін жа тлумач.</verse>
				<verse number="28">Калі-ж няма тлумача, няхай маўчыць у царкве, а гаворыць сабе і Богу.</verse>
				<verse number="29">I прарокі няхай гавораць двое ці трое, рэшта-ж няхай разважаюць;</verse>
				<verse number="30">калі-ж другому з седзячых будзе адкрыцьце, дык першы няхай маўчыць.</verse>
				<verse number="31">Бо ўсе адзін за адным можаце прарочыць, каб усе павучаліся і ўсе пацяшаны былі.</verse>
				<verse number="32">I духі прарочыя паслухмяныя прарокам,</verse>
				<verse number="33">бо Бог ня есьць (Бог) бязладзьдзя, але супакою, як па ўсіх цэрквах у сьвятых.</verse>
				<verse number="34">Жанчыны вашыя ў цэрквах няхай маўчаць; бо не дазволена ім гаварыць, але каб карыліся, як і закон кажа. (Быт 3:16)</verse>
				<verse number="35">Калі-ж хочуць чаго навучыцца, няхай пытаюцца дома ў мужоў сваіх; бо сорамна жанчыне гаварыць у царкве.</verse>
				<verse number="36">Ці-ж ад вас выйшла слова Божае? або ці да вас адных дасягла?</verse>
				<verse number="37">Калі хто лічыць, што ён прарок ці духоўны, той няхай разумее, што тое, што я пішу вам, ёсьць запаведзі Госпада;</verse>
				<verse number="38">а хто не разумее, няхай не разумее.</verse>
				<verse number="39">Гэтак, браты, старайцеся прарочыць дый не забараняйце гаварыць мовамі.</verse>
				<verse number="40">Няхай усё прыстойна і ў парадку робіцца.</verse>
			</chapter>
			<chapter number="15">
				<verse number="1">Напамінаю вам, браты, Эвангельле, якое я абвяшчаў вам, ды якое вы і прынялі, у якім і ўстаялі,</verse>
				<verse number="2">якім і збаўляецеся, калі ўдзержыце, якім словам я абвяшчаў яго вам, калі толькі не надарма паверылі.</verse>
				<verse number="3">Бо я сьпярша пераказаў вам, што і сам прыняў, што Хрыстос памер за грахі нашыя паводле Пісаньня,</verse>
				<verse number="4">і што Ён быў пахаваны і ўскрос на трэці дзень, паводле Пісаньня,</verse>
				<verse number="5">і што зьявіўся Кіфе, пасьля-ж дванаццацём;</verse>
				<verse number="6">пасьля зьвявіўся балей чым пяцістам братом зараз, з якіх большая частка й дагэтуль жывуць, некаторыя-ж паўміралі;</verse>
				<verse number="7">пасьля зьявіўся Якубу, дый усім Апосталам;</verse>
				<verse number="8">а пасьля ўсіх зьявіўся і мне, быццам адкіненаму.</verse>
				<verse number="9">Бо я найменшы з Апосталаў і няварты называцца Апосталам, бо я перасьледаваў царкву Божую,</verse>
				<verse number="10">але з ласкі Бога ёсьць тым, чым есьць, і ласка Яго, што ўва мне, ня была дарэмнай, але я балей за іх усіх папрацаваў; дый ня я, але ласка Божая, што са мною.</verse>
				<verse number="11">Дык ці я, ці яны, мы гэтак навучаем, а вы гэтак паверылі.</verse>
				<verse number="12">Калі-ж аб Хрысьце апавядаецца, што Ён уваскрос з мёртвых, дык як некаторыя з вас кажуць, што няма ўваскрасеньня мёртвых?</verse>
				<verse number="13">Калі няма ўваскрасеньня мёртвых, дык і Хрыстос не ўваскрос;</verse>
				<verse number="14">а калі Хрыстос не ўваскрос, дык і навука наша дарэмная, дарэмная і вера вашая.</verse>
				<verse number="15">Да таго мы аказаліся-б і ілжывымі сьведкамі Божымі, бо сьведчылі аб Богу, што Ён ускрасіў Хрыста, Якога не ўскрашаў, калі памершыя не ўскрасаюць.</verse>
				<verse number="16">Калі-ж мёртвыя не ўскрасаюць, дык і Хрыстос не ўваскрос;</verse>
				<verse number="17">а калі Хрыстос не ўваскрос, дык вера вашая пустая: вы йшчэ ў грахох вашых.</verse>
				<verse number="18">Дык і памершыя ў Хрысьце пагіблі.</verse>
				<verse number="19">А калі мы ў гэтым толькі жыцьці спадзяемся на Хрыста, дык найбольш нешчасьлівыя з усіх людзей.</verse>
				<verse number="20">Але цяпер Хрыстос уваскрос з мёртвых, першаком сярод памершых стаўся.</verse>
				<verse number="21">Бо, як сьмерць праз чалавека, гэтак праз чалавека і ўваскрасеньне мёртвых.</verse>
				<verse number="22">Бо, як у Адаме ўсе паміраюць, гэтак у Хрысьце ўсе ажывуць,</verse>
				<verse number="23">і кожны ў сваім парадку: пяршак Хрыстос, потым Хрыстовыя ў прыход Ягоны.</verse>
				<verse number="24">А тады канец, калі Ён аддасьць Царства Богу і Айцу, калі зьніштожыць усякае начальства і ўсякую ўладу і сілу,</verse>
				<verse number="25">бо Яму належыць цараваць, дакуль пакладзе ўсіх ворагаў пад ногі Свае.</verse>
				<verse number="26">Апошні вораг зьнішчыцца — сьмерць,</verse>
				<verse number="27">бо ўсё пакарыў пад ногі Яго; калі-ж сказана, што Яму ўсе пакорна, дык ясна, што апрача Таго, Хто пакарыў Яму ўсё.</verse>
				<verse number="28">Калі-ж усё пакарыць Яму, тады й Сам Сын пакарыццаПакарыўшаму Яму ўсё, каб быў Бог усё ў-ва ўсім.</verse>
				<verse number="29">Іначай што будуць рабіць Тыя, што хрысьцяцца дзеля мёртвых, калі мёртвыя зусім не ўскрасаюць? чаго хрысьціцца дзеля мёртвых?</verse>
				<verse number="30">Чаго і мы кожную гадзіну ў небясьпецы?</verse>
				<verse number="31">Я што-дня ўміраю: сцьвяржае гэта пахвала ваша, браты, якую маю ў Хрысьце Ісусе, Госпадзе нашым.</verse>
				<verse number="32">Калі-б я пачалавечаму бароўся з зьверамі ў Эфэсе, дык якая мне карысьць, калі мертвыя не ўскрасаюць? Дык будзем есьці і піць, бо заўтра памрэм!</verse>
				<verse number="33">Не ашуківайце сябе: благія сяброўствы псуюць добрыя абычаі.</verse>
				<verse number="34">Працьверазіцеся праведна і не грашыце; бо некаторыя з вас ня ведаюць Бога, — кажу вам на сорам.</verse>
				<verse number="35">Але скажа хто-небудзь: як ускрэснуць мёртвыя? ды ў якім целе прыдуць?</verse>
				<verse number="36">Неразумныя! штб ты сееш, не ажыве, калі не памрэ;</verse>
				<verse number="37">і што сееш, сееш ня будучае цела, а голае зерне, пшанічнае, ці якое іншае, як надарыцца;</verse>
				<verse number="38">але Бог дае яму цела, як хоча, і кожнаму зярняці сваё цела.</verse>
				<verse number="39">Ня кожнае цела такое самае цела, але інакшае ў рыбаў, інакшае ў птушак.</verse>
				<verse number="40">I целы нябесныя, і целы зямныя: але інакшая слава нябесных, інакшая зямных;</verse>
				<verse number="41">інакшая слава сонца, інакшая слава месяца, інакшая зораў; бо зорка ад зоркі розьніцца ў славе.</verse>
				<verse number="42">Гэтак і ўскрасеньне мёртвых: сеецца на тленьне, устае ў нятленнасьці;</verse>
				<verse number="43">сеецца ў паніжэньні, устае ў славе; сеецца ў бяссільлі, устае ў сіле;</verse>
				<verse number="44">сеецца цела душэўнае, устае цела духоўнае. Ёсьць цела душэўнае і есьць цела духоўнае.</verse>
				<verse number="45">Так і напісана: стаўся першы чалавек Адам душою жывою (Быт. 2:7), а апошні Адам — дух жыцьцятворны.</verse>
				<verse number="46">Але не духоўнае раней, а душэўнае; духоўнае пасьля.</verse>
				<verse number="47">Першы чалавек з зямлі, зямны; другі чалавек— Госпад з неба.</verse>
				<verse number="48">Які зямны, гэтакія і зямныя; і які нябесны, такія і нябесныя.</verse>
				<verse number="49">I як мы насілі абраз зямнога, будзем насіць і абраз нябеснага.</verse>
				<verse number="50">Тое-ж скажу вам, браты, што ня могуць цела і кроў унасьледаваць Царства Божае, дый тленнасьць не насьледуе нятленнасьці.</verse>
				<verse number="51">Вось кажу вам тайну: бо ня ўсе мы памрэм, але ўсе пераменімся —</verse>
				<verse number="52">зьнячэўку, у імгненьне вока, пры апошняй трубе; бо затрубіць, і мёртвыя ўскрэснуць нятленнымі, і мы пераменімся,</verse>
				<verse number="53">бо тленнаму гэтаму трэба апрануцца ў нятленнасьць, і сьмяротнаму гэтаму апрануцца ў несьмяротнасьць.</verse>
				<verse number="54">Калі-ж тленнае гэтае апранецца ў нятленнасьць, і сьмяротнае гэтае апранецца ў несьмяротнасьць, тады станецца напісанае слова: праглынена сьмерць перамогаю. (Ісая 25:8)</verse>
				<verse number="55">Сьмерць! гдзе тваё джалаПекла! гдзе твая перамога? (Осія 13:14)</verse>
				<verse number="56">Джала-ж сьмерці — грэх; а сіла грэху — закон.</verse>
				<verse number="57">Богу-ж падзяка, што даў нам перамогу праз Госпада нашага Ісуса Хрыста!</verse>
				<verse number="58">Гэтак, браты мае ўмілаваныя! будзьце цьвёрдыя, стойкія, у дзеле Гасподнім пасьпявайце заўсёды, ведаючы, што праца ваша не дарэмная перад Госпадам.</verse>
			</chapter>
			<chapter number="16">
				<verse number="1">Пры складцы-ж, што для сьвятых, рабеце і вы так, як я ўстанавіў у цэрквах Галяцкіх:</verse>
				<verse number="2">у першы дзень тыдня кожны з вас няхай складае ў сябе і захоўвае, як яму вядзецца, каб не рабіць збораў тады, як я прыду.</verse>
				<verse number="3">Калі-ж прыду, дык, якіх выбераце, тых пашлю з пісьмамі занесьці ваш дар у Ерузалім.</verse>
				<verse number="4">А калі прыстойна будзе і мне пайсьці, дык са мною пойдуць.</verse>
				<verse number="5">Я-ж прыду да вас, калі прайду Македонію (бо праз Македонію праходжу).</verse>
				<verse number="6">У вас жа можа забаўлюся, або й перазімую, каб вы мяне праводзілі, куды пайду.</verse>
				<verse number="7">Бо не хачу бачыцца з вамі цяпер мімаходам, але спадзяюся прабыць у вас трохі часу, калі Госпад дазволіць.</verse>
				<verse number="8">У Эфэсе-ж прабуду да пяцідзесятніцы,</verse>
				<verse number="9">бо для мяне адчынены вялікія і шырокія дзьверы, і многа праціўнікаў.</verse>
				<verse number="10">Калі-ж прыдзе да вас Цімахвей, глядзеце, каб быў у вас бясьпечны; бо дзела Госпада робіць, як і я;</verse>
				<verse number="11">дык няхай ніхто не пагарджае ім, але правядзеце яго ў супакоі, каб ён прышоў да мяне; бо жду яго з братамі.</verse>
				<verse number="12">Што да брата Апалёса, дык я вельмі прасіў яго, каб з братамі пайшоў да вас; ды ён зусім ня меў ахвоты ісьці цяпер, але прыдзе, калі яму будзе зручна.</verse>
				<verse number="13">Чувайце, стойце ў веры, будзьце мужнымі і цьвёрдымі!</verse>
				<verse number="14">Усё ў вас няхай у любві робіцца.</verse>
				<verse number="15">Малю-ж вас, браты: вы ведаеце сям'ю Сьцяпанаву, што яна ёсьць пачатак Ахайі, і што яны аддалі сябе на служэньне сьвятым;</verse>
				<verse number="16">— дык каб і вы былі пакорлівымі гэтакім дый кожнаму, хто памагае нам і працуе.</verse>
				<verse number="17">Я рады з прыходу Сьцяпана, Фартуната і Ахаіка; яны папоўнілі для мяне вашую нястачу.</verse>
				<verse number="18">Бо яны мой дух супакоілі дый ваш. Дык паважайце гэтакіх.</verse>
				<verse number="19">Вітаюць вас усе цэрквы Азійскія; вітаюць вас шчыра ў Госпадзе Акіла і Прыскілла з іх дамовай царквой.</verse>
				<verse number="20">Вітаюць вас усе браты. Прывітайце адзін аднаго сьвятым пацалункам.</verse>
				<verse number="21">Прывітаньне маей рукой, Паўлавай.</verse>
				<verse number="22">Хто ня любіць Госпада Ісуса Хрыста, анафема! Няхай прыдзе наш Госпад!</verse>
				<verse number="23">Ласка Госпада нашага Ісуса Хрыста з вамі;</verse>
				<verse number="24">любоў мая з усімі вамі ў Хрысьце Ісусе. Амін.</verse>
				<verse number="25">Да Карыньцян першае, напісанае з Філіпаў праз Сьцяпана і Фартуната, і Ахаіка, і Цімахвея.</verse>
			</chapter>
		</book>
		<book number="47">
			<chapter number="1">
				<verse number="1">Паўла, воляй Божай Апостал Ісуса Хрыста, і Цімахвей, брат, — царкве Божай, што ў Карыньце, з усімі сьвятымі па ўсёй Ахайі:</verse>
				<verse number="2">ласка вам і мір ад Бога Айца нашага і Госпада Ісуса Хрыста.</verse>
				<verse number="3">Багаслаўлены Бог і Ацец Госпада нашага Ісуса Хрыста, Ацец міласэрдзя і Бог усякага пацяшэньня,</verse>
				<verse number="4">што пацяшае нас у кожным горы нашым, каб мы маглі пацяшаць тых, што ў усялякім горы, пацяшэньнем, якім Бог пацяшае нас самых!</verse>
				<verse number="5">Бо, водле таго, як памнажаюцца ў нас мукі Хрыстовыя, гэтак памнажаецца Хрыстом і пацеха нашая.</verse>
				<verse number="6">Ці тужым мы, дык дзеля вашае пацехі і збаўленьня, якое дзеецца перажываньнем тых жа мук, якія й мы церпім; ці ўцяшаемся, дык дзеля вашае пацехі і збаўленьня.</verse>
				<verse number="7">I надзея нашая аб вас цьвёрдая, бо ведаем, што вы ўчасьнікі як мук нашых, так і пацяшэньня.</verse>
				<verse number="8">Бо мы ня хочам, каб вы, браты, ня ведалі аб нашым горы, што сталася нам у Азіі, бо бязьмерна цяжка было нам праз сілу, ажно не спадзяваліся астацца жывымі.</verse>
				<verse number="9">Але самыя ў сабе мелі прыгавор сьмяротны, каб спадзявацца не на самых сябе, а на Бога, што мертвых ускрашае.</verse>
				<verse number="10">Які і выбавіў нас ад гэткае сьмерці і выбаўляе, і на Якога спадзяемся, што й яшчэ выбаўляць будзе</verse>
				<verse number="11">пры дапамозе і вашай малітве за нас, каб за дараванае нам па просьбе многіх дзякавалі за нас многія.</verse>
				<verse number="12">Бо пахвала нашая гэткая: пасьведчаньне сумленьня нашага, што мы ў прастаце й яснаце Божай, не ў цялеснай мудрасьці, але ў ласцы Божай жылі на сьвеце, асабліва-ж у вас.</verse>
				<verse number="13">I мы пішам вам ня іншае, як тое, што вы ці чытаеце, ці разумееце, дый спадзяюся, што даканца зразумееце,</verse>
				<verse number="14">як вы часткова і зразумелі ўжо ў нас, што будзем пахвалой вашай, таксама, як і вы нашай, у дзень Госпада Ісуса.</verse>
				<verse number="15">I з гэтай пэўнасьцяй меўся я прыйсьці да вас раней, каб вы другі раз мелі ласку,</verse>
				<verse number="16">ды праз вас прайсьці ў Македонію, з Македоніі-ж ізноў прыйсьці да вас, а вы правялі-б мяне ў Юдэю.</verse>
				<verse number="17">Маючы гэткае жаданьне, ці-ж я лёгкадумна нешта зрабіў? Ці, што я надумываю, водле цела надумываю, каб было ў мяне то так, так, то не, не?</verse>
				<verse number="18">Верны-ж Бог, што слова нашае да вас ня было так і не!</verse>
				<verse number="19">Бо Сын Божы, Ісус Хрыстос, пра Якога мы ў вас абвяшчалі, — і я, і Сілуан, і Цімахвей, — ня быў так і не, але было ў Ім так.</verse>
				<verse number="20">Бо колькі ёсьць абяцаньняў Божых, у Ім так і ў Ім амін, на славу Богу праз нас.</verse>
				<verse number="21">Той жа, хто ўмацоўвае нас з вамі ў Хрысьце і памазаў нас, ёсьць Бог,</verse>
				<verse number="22">Які і запячатаў нас, і даў задатак Духа ў сэрцах нашых.</verse>
				<verse number="23">Я-ж Бога клічу ў сьведкі на душу маю, што, ашчаджаючы вас, я дагэтуль ня прыходзіў у Карынт</verse>
				<verse number="24">не затым, што пануем над вераю вашай, — але мы дапамагаем радасьці вашай: бо верай вы цьвёрдыя.</verse>
			</chapter>
			<chapter number="2">
				<verse number="1">Дык я разважыў сам у сабе ня прыходзіць да вас ізноў у горы;</verse>
				<verse number="2">бо, калі я засмучаю вас, то хто пацешыць мяне, як ня той, што засмучаны мною?</verse>
				<verse number="3">Гэтае самае я і пісаў вам, каб, прыйшоўшы, ня мець суму ад тых, ад якіх мне трэба мець пацеху, пэўны аб усіх вас, што мая радасьць для ўсіх вас.</verse>
				<verse number="4">Бо з вялікага гора й тугі сэрца пісаў я вам праз многія сьлёзы, не каб вы засумавалі, але каб пазналі любоў, якую я з лішкаю маю да вас.</verse>
				<verse number="5">Калі-ж хто засмуціў, дык не мяне засмуціў, але часткова, — каб не сказаць многа, —> і ўсіх вас.</verse>
				<verse number="6">Даволі такому гэтае кары ад многіх;</verse>
				<verse number="7">дык вам ужо лепей дараваць Яму і пацешыць, каб гэтакі ня быў абняты сумам церазмерным.</verse>
				<verse number="8">Дзеля гэтага прашу вас паказаць яму любоў.</verse>
				<verse number="9">Бо натое я і пісаў, каб выпрабаваць вас, ці ў-ва ўсім вы паслухмяныя.</verse>
				<verse number="10">А каму вы што дароўваеце, таму і я; бо і я, калі што дараваў каму, дараваў дзеля вас прад абліччам Хрыста,</verse>
				<verse number="11">каб не перамог нас шатан; бо нам не няведамы думкі ягоныя.</verse>
				<verse number="12">Прыйшоўшы-ж у Троаду дзеля абвяшчаньня аб Хрысьце, калі мне былі адчынены дзьверы ў Госпадзе,</verse>
				<verse number="13">я ня меў супакою духу майму, бо не знайшоў там брата майго Ціта; але, разьвітаўшыся з імі, я пайшоў у Македонію.</verse>
				<verse number="14">Дзякуй-жа Богу, што заўседы дае нам перамогу ў Хрысьце — і пахашчы веды Сваей выяўляе праз нас у-ва ўсякім месцы.</verse>
				<verse number="15">Бо мы Хрыстовыя пахашчы Богу ў тых, што збаўляюцца, і ў тых, што гінуць.</verse>
				<verse number="16">Для адных мы пах сьмерці на сьмерць, а для другіх — пах жыцьця на жыцьцё.</verse>
				<verse number="17">Бо мы не таргуем словам Божым, як многія, але апавядаем шчыра, як ад Бога, перад Богам у Хрысьце.</verse>
			</chapter>
			<chapter number="3">
				<verse number="1">Няўжо-ж пачынаць нам ізноў знаёміцца? Няўжо-ж патрэбны для нас, як для некаторых, паручаючыя лісты да вас, ці паручаючыя ад вас?</verse>
				<verse number="2">Вы — наш ліст, напісаны ў сэрцах нашых, які пазнаюць і чытаюць усе людзі;</verse>
				<verse number="3">вы паказваеце сабою праз служэньне нашае, што вы ліст Хрыстовы, напісаны не чарніламі, але Духам Бога Жывога, не на каменных табліцах, але на цялесных табліцах сэрца.</verse>
				<verse number="4">Гэтакую пэўнасьць мы маем у Богу праз Хрыста</verse>
				<verse number="5">не затым, што мы здольныя думаць нешта ад сябе, быццам із сябе, але здольнасьць нашая ад Бога:</verse>
				<verse number="6">Ён даў нам здольнасьць быць слугамі Новага Запавету, ня літары, але духа, бо літара забівае, а дух ажыўляе.</verse>
				<verse number="7">Калі-ж служэньне сьмерці ў літарах, выкаванае на камнях, было ў слове, ажно сыны Ізраілявы не маглі глядзець на аблічча Майсеявае праз славу аблічча яго, якая мінае,</verse>
				<verse number="8">дык ці ня шмат балей будзе ў славе служэньне духа?</verse>
				<verse number="9">Бо, калі служэньне асуджэньня есьць слава, дык шмат балей багата славаю служэньне апраўданьня.</verse>
				<verse number="10">Дый услаўленае навет ня слаўнае ў тэй меры з прычыны славы, што мае выявіцца.</verse>
				<verse number="11">Бо, калі слаўна тое, што мінае, тым балей у славе, што астаецца.</verse>
				<verse number="12">Дык, маючы вось гэткую надзею, паступаем з вялікай адвагаю.</verse>
				<verse number="13">Але ня так, як Майсей, які пакрываў аблічча свае, каб сыны Ізраілявы не пазіралі на канец таго, што мінае.</verse>
				<verse number="14">Але зацьміліся розумы іх, бо тая-ж заслона да сягоньняшняга дня астаецца нязьнятай пры чытаньні старога запавету, бо яна ў Хрысьце зьніштажаецца.</verse>
				<verse number="15">Дагэтуль, калі яны чытаюць Майсея, заслона ляжыць на сэрцах іхніх;</verse>
				<verse number="16">але, калі зварачаюцца да Госпада, заслона здымаецца.</verse>
				<verse number="17">Бо Госпад ёсьць Дух; а гдзе Дух Гасподні, там свабода.</verse>
				<verse number="18">Мы-ж усе, адкрытым абліччам, як у люстры, пазіраючы на славу Гасподню, перамяняемся ў той жа абраз ад славы ў славу, як ад Гасподняга Духа.</verse>
			</chapter>
			<chapter number="4">
				<verse number="1">Дзеля гэтага, маючы такое служэньне, як памілаваныя, мы не слабеем,</verse>
				<verse number="2">але адракаемся тайных дзел сораму, ня ходзячы ў хітрасьці, ані падыходзячы слова Божае, а выяўленьнем праўды прадстаўляючы сябе сумленьню кожнага чалавека перад Богам.</verse>
				<verse number="3">Калі-ж і закрыта Эвангельле нашае, дык закрыта для пагібаючых,</verse>
				<verse number="4">для няверуючых, у якіх бог веку ґэтага асьляпіў думкі, каб ім не зазьяла сьвятло Эвангельля славы Хрыста, Які ёсьць абраз Бога нявідочнага.</verse>
				<verse number="5">Бо мы не аб сабе абвяшчаем, але аб Хрысьце Ісусе, Госпадзе; а мы —слугі вашыя дзеля Ісуса.</verse>
				<verse number="6">Бо Бог, Які сказаў з цемры зазьзяць сьвятлу, засьвяціў у сэрцах нашых дзеля прасьвятленьня нас пазнаньнем славы Божае ў абліччы Ісуса Хрыста.</verse>
				<verse number="7">Скарб-жа гэты маем у гліняных начыньнях, каб паддастаткам было сілы Божае, а ня з нас:</verse>
				<verse number="8">мы ў-ва ўсім уцісканыя, ды ня сьцісьненыя; мы ў роспачы, ды не ў безнадзейнасьці;</verse>
				<verse number="9">нас перасьледуюць, але мы не пакінены; мы павалены, ды не пагібаем.</verse>
				<verse number="10">Заўсёды носім у целе мёртвасьць Госпада Ісуса, каб і жыцьцё Ісусава выявілася ў целе нашым.</verse>
				<verse number="11">Бо мы, жывыя, заўсёды на сьмерць выдаваны дзеля Ісуса, каб і жыцьцё Ісусава выявілася ў сьмяротным целе нашым,</verse>
				<verse number="12">дык сьмерць дзее ў нас, а жыцьцё ў вас.</verse>
				<verse number="13">Але, маючы той самы дух веры, як напісана: Я верыў і дзеля гэтага гаварыў, і мы верым, дык і гаворым, (Псал. 115:1)</verse>
				<verse number="14">ведаючы, што Той, Хто ўскрасіў Госпада Ісуса, ускрасіць праз Ісуса і нас ды з вамі паставіць.</verse>
				<verse number="15">Бо ўсё дзеля вас, каб багацьце ласкі тым большую ўва многіх памнажала ўдзячнасьць на славу Божую.</verse>
				<verse number="16">Дзеля гэтага мы ня губляем надзеі; але, калі наш вонкавы чалавек і тлее, дык унутраны з дня на дзень абнаўляецца.</verse>
				<verse number="17">Бо цяперашняя лёгкасьць гора нашага церазмерна вытварае вагу славы вечнае для нас,</verse>
				<verse number="18">якія глядзім не на відочнае, але на нявідочнае: бо відочнае — часовае, а нявідочнае — вечнае.</verse>
			</chapter>
			<chapter number="5">
				<verse number="1">Бо мы ведаем, што, калі зямны наш дом, хаціна, разваліцца, дык мы маем ад Бога будоўлю на нябёсах, дом нерукатворны, вечны.</verse>
				<verse number="2">Ад гэтага-ж мы і ўздыхаем, жадаючы апрануцца ў нашу будоўлю, што з нябёсаў.</verse>
				<verse number="3">Толькі-б нам, і апрануўшыся, не аказацца нагімі.</verse>
				<verse number="4">Бо мы, знаходзячыся ў гэтай хаціне, уздыхаем пад цяжырам, з якога ня хочам распрануцца, але адзецца, каб сьмяротнае жыцьцём было праглынена.</verse>
				<verse number="5">На гэтае самае і стварыў нас Бог і даў нам задатак Духа.</verse>
				<verse number="6">Дык мы заўсёды добрае мысьлі, ведаючы, што, жывучы ў целе, жывем па-за Госпадам, —</verse>
				<verse number="7">(бо ходзім вераю, а ня бачаньнем), —</verse>
				<verse number="8">дык будзьма добрае мысьлі і жадайма лепей жыць паза целам, ды жыць у Госпадзе.</verse>
				<verse number="9">Дзеля гэтага рупна стараемся, ці жывучы ў ім, ці па-за ім, быць Яму любымі;</verse>
				<verse number="10">бо ўсім нам трэба зьявіцца перад суд Хрыстовы, каб кожны атрымаў за тое, што ён рабіў целам, добрае, ці благое.</verse>
				<verse number="11">Дык, ведаючы страх Гасподні, мы пераконываем людзей, для Бога-ж мы адкрытыя; і спадзяюся, што адкрытыя і для вашых сумленьняў.</verse>
				<verse number="12">Бо мы не нанова прадстаўляем сябе вам, але даем спосаб хваліцца намі, каб мелі вы для тых, якія пахваляюцца абліччам, а ня сэрцам.</verse>
				<verse number="13">Калі-ж мы выходзім з сябе, дык дзеля Бога; калі-ж пры розуме, дык дзеля вас.</verse>
				<verse number="14">Бо любоў Хрыстова абыймае нас, што гэтак разважаем: калі адзін памер за ўсіх, то ўсе памерлі.</verse>
				<verse number="15">Ён-жа памер за ўсіх, каб жывыя ўжо не дзеля сябе жылі, але дзеля Таго, Хто памер за іх і ўскрос.</verse>
				<verse number="16">Гэтак мы адгэтуль нікога ня ведаем у целе; калі-ж і ведалі ў целе Хрыста, дык цяпер ужо ня ведаем.</verse>
				<verse number="17">Дык хто ў Хрысьце, той новае стварэньне; старое мінула, вось настала ўсё новае.</verse>
				<verse number="18">Усё-ж ад Бога, Які праз Ісуса Хрыста пагадзіў нас з Сабою і даў нам служэньне прымірэньня,</verse>
				<verse number="19">бо Бог быў у Хрысьце, годзячы з Сабою сьвет, не залічаючы ім праступкаў іхніх і кладучы ў нас слова прымірэньня.</verse>
				<verse number="20">Дык мы — пасланцы за Хрыста, як бы Сам Бог просіць праз нас; за Хрыста просім: пагадзіцеся з Богам.</verse>
				<verse number="21">Бо Таго, Хто грэху ня ведаў, Ён зрабіў за нас грэхам, каб мы ў Ім сталіся праведнасьцяй Божай.</verse>
			</chapter>
			<chapter number="6">
				<verse number="1">Мы-ж, як памочнікі, молім вас, каб ласка Божая не надарма была прынята вамі.</verse>
				<verse number="2">(Бо сказана: у час прыемны Я выслухаў цябе і ў дзень збаўленьня памог табе. Вось і цяпер час прыемны, вось цяпер дзень збаўленьня!) (Ісая 49:8)</verse>
				<verse number="3">Мы нікому не кладзем ніякага спаткненьня, каб ня было зьняважана служэньне.</verse>
				<verse number="4">Але ў-ва ўсім выяўляем сябе, як служкі Божыя, у вялікай цярплівасьці, у горы, у недастатках, у ўціску,</verse>
				<verse number="5">пад ударамі, у вастрогах, у выгнаньні, у працы, у чуваньні, у пастох,</verse>
				<verse number="6">у чыстасьці, у мудрасьці, у велічы душы, у дабраце, у Духу Сьвятым, у любві не« крывадушнай,</verse>
				<verse number="7">у слове праўды, у сіле Божай, з зброяй праўды ў правай і ў левай руцэ,</verse>
				<verse number="8">праз славу й ганьбу, заганы й пахвалы; нібы ашуканцы, ды справядлівыя,</verse>
				<verse number="9">як няведамыя, але пазнаваныя; як паміраючыя, ды вось жывем; як караныя, ды не забіваныя;</verse>
				<verse number="10">як засмучаныя, ды заўсёды вясёлыя; як жабракі, ды многіх збагачаючыя; як нічога ня маючыя, ды ўсім валадаючыя.</verse>
				<verse number="11">Вусны нашыя расчыніліся да вас, Карыньцяне, сэрца нашае расшырана.</verse>
				<verse number="12">Вам ня цесна ў нас, але ў сэрцах вашых цесна.</verse>
				<verse number="13">Дзеля гэткае-ж заплаты (кажу, як дзецям,) пашырцеся і вы.</verse>
				<verse number="14">Не хадзеце пад чужым ярмом з нявернымі; бо якая лучнасьць праведнасьці з беззаконьнем? Што супольнага ў сьвятла ды з цемраю?</verse>
				<verse number="15">Што за згода між Хрыстом і Вэліалам? Ці якая частка вернаму з няверным?</verse>
				<verse number="16">Дык якая супольнасьць храму Божаму з ідальскім? Бо вы храм Бога Жывога, як сказаў Бог: Пасялюся ў іх і хадзіць буду; і буду Богам іхнім, і яны народ Мне будуць. (Лев 25:16)</verse>
				<verse number="17">Дзеля гэтага выйдзіце спасярод іх і адлучыцеся, — кажа Госпад, — і не дакранайцеся да нячыстага, і Я прыму вас; (Ісая 52:11)</verse>
				<verse number="18">I буду вам за Айца, і вы будзеце Мне за сыноў і дачок, — кажа Госпад Уседзяржыцель. (Ер. 3:19; Осія 1:11)</verse>
			</chapter>
			<chapter number="7">
				<verse number="1">Дык, умілаваныя, маючы ўсе парукі, ачысьцім сябе ад усякага бруду цела й духа, зьдзейсьняючы сьвятасьць у страху Божым.</verse>
				<verse number="2">Зразумейце нас. Мы нікога ня крыўдзілі, нікому не пашкодзілі, нікога не абдзіралі.</verse>
				<verse number="3">Не на асуджэньне кажу: бо я раней сказаў, што вы ў сэрцах нашых, каб разам і памерці, і жыць.</verse>
				<verse number="4">Вялікае ў мяне спадзяваньне на вас, вялікая мне пахвала за вас; я напоўнены пацехаю, маю паддастаткам радасьці пры ўсім суме нашым.</verse>
				<verse number="5">Бо, калі мы прышлі ў Македонію, цела нашае ня мела аніякага супакою, ды ў-ва ўсім бедавалі: звонку — напасьці, унутры — страхі.</verse>
				<verse number="6">Але Бог, Які пацяшае ціхіх, пацешыў нас прыходам Ціта.</verse>
				<verse number="7">I ня толькі прыходам яго, але і пацехаю, якою ён цешыўся з вас, пераказваючы нам аб вашай руплівасьці, аб вашым плачу, аб вашай прыхільнасьці да мяне, ажно я балей радаваўся.</verse>
				<verse number="8">Калі-ж я й засмуціў вас у пасланьні, не шкадую, хоць і шкадаваў быў; бо бачу, што гэнае пасланьне, хоць і на гадзіну, засмуціла вас.</verse>
				<verse number="9">Цяпер я цешуся не дзеля таго, што вы засмуціліся, але што вы засмуціліся на каяньне, бо засмуціліся па Богу, каб ні ў чым ня мелі ад нас шкоды.</verse>
				<verse number="10">Бо смутак па Богу няруплівае пакаяньне ў збаўленьне ператварае, а смутак сьвецкі сьмерць робіць.</verse>
				<verse number="11">Бо-ж вось самае тое, што вы засумавалі па Богу, якую дбаласьць учыніла ў вас, а апраўдываньне, а абурэньне, а страх, а жаданьне, а рупнасьць, а адплату! У-ва ўсім вы паказалі, што вы чыстыя ў гэтай справе.</verse>
				<verse number="12">Дык, калі я й (пісаў да вас), то не дзеля крыўдзіцеля і не дзеля пакрыўджанага, але каб вам выявілася дбаласьць наша аб вас перад Богам.</verse>
				<verse number="13">Дзеля гэтага мы ўцешыліся ўцехаю вашаю; а яшчэ балей узрадаваліся мы радасьцяй Ціта, што супакоіўся дух яго ад вас усіх;</verse>
				<verse number="14">дык я не асароміўся, калі чым пахваліўся вамі перад ім; але, як мы вам гаварылі ўсю праўду, гэтак і перад Цітам пахвала наша аказалася праўдзіваю;</verse>
				<verse number="15">і сэрца яго тым балей да вас, калі ен успамінае аб паслухмянасьці ўсіх вас, як вы прынялі яго з страхам і дрыжаньнем.</verse>
				<verse number="16">Дык я рад, што ў-ва ўсім магу на вас пакладацца.</verse>
			</chapter>
			<chapter number="8">
				<verse number="1">Паведамляем вас, браты, аб ласцы Божай, што дадзена цэрквам Македонскім;</verse>
				<verse number="2">бо ў вялікай спробе горам у іх паддастаткам радасьцяў, і глыбокая ўбогасьць іх мае паддастаткам багацьця іх прастаты,</verse>
				<verse number="3">бо яны дабрахотлівыя па сілам і цераз сілу — я сьведчу гэта.</verse>
				<verse number="4">Яны вельмі прасілі нас прыняць дар і ўчасьце іх у служэньні сьвятым;</verse>
				<verse number="5">ды ня толькі, як мы спадзяваліся, але яны аддалі сябе? перш Госпаду, дый і нам па волі Божай;</verse>
				<verse number="6">дзеля гэтага мы прасілі Ціта, каб ён, як пачаў, так і дакончыў у вас і гэтую ласку.</verse>
				<verse number="7">А як вы багатыя ўсім: вераю і словам, і ведаю, і ўсякай дбаласьцяй, і любоўю вашаю да нас, дык і ў гэтай ласцы мейце дастатак.</verse>
				<verse number="8">Кажу гэта не як загад, але дбаласьцяй другіх выпрабовую шчырасьць і вашай любві.</verse>
				<verse number="9">Бо вы ведаеце ласку Госпада нашага Ісуса Хрыста, што Ён, быўшы багатым, абяднеў дзеля вас, каб вы Яго ўбожствам разбагацелі.</verse>
				<verse number="10">Я даю ў гэтым раду: бо гэта карысна вам, якія ня толькі рабіць, але й жадаць перш пачалі з леташняга году.</verse>
				<verse number="11">Цяпер-жа й канчайце рабіць, каб, як была ахвота жадаць, гэтак і закончыць водле магчымасьці.</verse>
				<verse number="12">Бо, калі ёсьць ахвота, дык яна прыемна водле таго, як хто мае, а не водле таго, як ня мае.</verse>
				<verse number="13">Бо не на тое, каб другім было палягчэньне, а вам цяжар, але каб была роўнасьць.</verse>
				<verse number="14">Цяпер вам дастатак дзеля іх недастатку, каб і іх дастатак быў дзеля вашага недастатку; каб была роўнасьць,</verse>
				<verse number="15">як напісана: Хто (сабраў) многа, ня меў лішніцы; і хто — мала, ня меў недастатку. (Вых 16:18)</verse>
				<verse number="16">Дзякуй Богу, які паклаў у сэрца Цітава гэткую дбаласьць аб вас;</verse>
				<verse number="17">бо і просьбу прыняў, і, сам больш дбалы, сваей ахвотай пайшоў да вас.</verse>
				<verse number="18">3 ім паслалі мы таксама брата, у-ва ўсіх цэрквах хвалёнага за дабравешчаньне;</verse>
				<verse number="19">дый ня толькі тое, але ён і выбраны ад цэркваў, таварыш наш з тэй ласкай, якой мы служылі на славу Самога Госпада і на вашае жаданьне,</verse>
				<verse number="20">высьцерагаючыся, каб не наракаў на нас хто за гэткае множства дараў, якімі мы служым,</verse>
				<verse number="21">бо мы думаем аб добрым ня толькі перад Госпадам, але і перад людзьмі.</verse>
				<verse number="22">Ды паслалі мы з імі і брата нашага, якога дбаласьць мнагакротна выпрабавалі шмат у чым, які цяпер яшчэ больш дбалы ў вялікай надзеі на вас.</verse>
				<verse number="23">Што-ж да Ціта, дык гэта — мой таварыш і вам памочнік; а што да братоў нашых, дык яны пасланцы цэркваў, слава Хрыстовая.</verse>
				<verse number="24">Дык перад абліччам цэркваў пакажыце ім доказ любві вашай і (справядлівасьць) пахвальбы нашае вамі.</verse>
			</chapter>
			<chapter number="9">
				<verse number="1">Для мяне-ж лішне пісаць да вас аб служэньні сьвятым,</verse>
				<verse number="2">бо я ведаю вашу ахвоту, якой пахваляюся вамі перад Македонянамі, што Ахайя прыгатавана яшчэ з леташняга году; і рупнасьць ваша заахвоціла многіх.</verse>
				<verse number="3">Братоў жа я паслаў, каб маё хваленьне вас не аказалася дарэмным у гэтым выпадку, але каб вы, як я гаварыў, былі прыгатаваны,</verse>
				<verse number="4">каб, як прыдуць са мною Македоняне і знойдуць вас негатовымі, не асароміліся мы, — каб не сказаць: вы, — пахваліўшыся з гэткаю пэўнасьцяй.</verse>
				<verse number="5">Дык я палічыў патрэбным папрасіць братоў, каб яны наперад пайшлі да вас і загадзя паклапаціліся, каб абвешчаны наперад дар ваш быў прыгатаваны так, як дар, а не як прымус.</verse>
				<verse number="6">Вось жа: хто сее скупа, той скупа і пажне; а хто сее шчодра, той шчодра і пажне.</verse>
				<verse number="7">Кожны (давай) па голасу сэрца, ня з жалю або з прымусу, бо Бог любіць таго, хто рады дае.</verse>
				<verse number="8">Бог-жа дуж узбагаціць вас усякаю ласкаю, каб, заўседы і ў-ва ўсім маючы ўсякі дастатак, былі багаты на ўсякае добрае дзела,</verse>
				<verse number="9">(як напісана: Рассыпаў, раздаў убогім; праведнасьць яго астаецца навекі. (Пс 111:9)</verse>
				<verse number="10">А хто дае насеньне сеючаму, дасьць і хлеб дзеля ежы, і памножыць пасеў ваш, і павялічыць плады праведнасьці вашае),</verse>
				<verse number="11">каб вы ўсім багатыя былі на ўсякую шчодрасьць, якая праз нас робіць падзяку Богу,</verse>
				<verse number="12">Бо ўпарадкаваньне служэньня гэтага ня толькі папаўняе тое, ў чым маюць недастатак сьвятыя, але і многімі дзякаваньнямі Богу багатае.</verse>
				<verse number="13">Бо праз выпрабаваньне служэньня гэтага яны славяць Бога за пакорнасьць вызнаванаму вамі Эвангельлю Хрыстоваму і за шчырую лучнасьць з імі і з усімі</verse>
				<verse number="14">і моляцца за вас, прыхіляючыся да вас праз вялікую ласку Божую ў вас.</verse>
				<verse number="15">Падзяка Богу за дар Яго нявымоўны.</verse>
			</chapter>
			<chapter number="10">
				<verse number="1">Сам-жа я, Паўла, што асабіста між вамі ціхі, а завочна адважны супраць вас, малю вас лагоднасьцяй і паблажлівасьцяй Хрыстовай;</verse>
				<verse number="2">прашу-ж, каб мне, як буду між вамі, ня быць адважным з тэй упэўненасьцяй, з якой думаю адважыцца супраць некаторых, што лічаць нас так, як быццам мы ходзім водле цела.</verse>
				<verse number="3">Бо мы, ходзячы ў целе, не водле цела ваюем,</verse>
				<verse number="4">(бо зброя змаганьня нашага не цялесная, але дужая Богам на зруйнаваньне цьвярдыняў),</verse>
				<verse number="5">руйнуючы замыслы і ўсякае вывышшаньне, што паўстае проці пазнаньня Божага, і бяручы ў палон усякае памышленьне на послух Хрысту,</verse>
				<verse number="6">і гатовыя аддмсьціць за кожную непаслухмянасьць, калі ваш послух выпаўніцца.</verse>
				<verse number="7">Ці на аблічча глядзіцё? Хто пэўны ў сабе, што ён Хрыстоў, той сам па сабе няхай разважае, што, як ён Хрчыстоў, гэтак і мы Хрыстовыя.</verse>
				<verse number="8">Бо, каб я і балей стаў хваліцца нашай уладай, якую Госпад даў нам на збудаваньне, а не на зьніштажэньне вашае, дык не асароміўся бы.</verse>
				<verse number="9">Каб не здалося, быццам я палохаю вас пасланьнямі,</verse>
				<verse number="10">бо, скажуць, пасланьні важкія і сільныя, а бытнасьць цела бяссільная і слова няважкае.</verse>
				<verse number="11">Гэтакі няхай ведае тое, што, якія мы словам у пасланьнях, ня будучы, гэткія і дзелам, будучы.</verse>
				<verse number="12">Бо мы не адважаемся стаўляць сябе побач ці раўнаваць з тымі, якія самі сябе выстаўляюць: тыя, што мераюць сябе самымі сабою і раўнуюць сябе з сабою, неразумныя.</verse>
				<verse number="13">А мы не бяз меры хваліцца будзем, але ў меру меркі, што назначыў нам Бог мерыць, каб дасягнуць і да вас.</verse>
				<verse number="14">Бо мы ня так, як быццам недасягнуўшыя да вас, лішне цягнемся: бо-ж дасяглі й Эвангельлем.</verse>
				<verse number="15">Мы не бяз меры хвалімся чужою працаю, але спадзяемся, што з узрастаньнем веры вашай з лішкам узьвялічымся і мы ў вас водле меркі нашае,</verse>
				<verse number="16">каб і далей вас навучаць Эвангельля, а не хваліцца прыгатаваным чужой меркай.</verse>
				<verse number="17">Бо, хто хваліцца, няхай хваліцца Госпадам. (Ерам 9:24)</verse>
				<verse number="18">Бо ня той варты, хто сам сябе хваліць, але каго хваліць Госпад.</verse>
			</chapter>
			<chapter number="11">
				<verse number="1">О, каб вы хоць крыху пацярпелі маю неразумнасьць! Але вы й церпіце мяне!</verse>
				<verse number="2">Бо я руплюся аб вас рупнасьцяй Божай, бо я заручыў вас з адным мужам, каб паставіць перад Хрыстом чыстую дзеву.</verse>
				<verse number="3">Але баюся, каб, як зьмей хітрасьцяй сваей зьвёў Еву, гэтак і вашыя думкі не папсаваліся (адыйшоўшы) ад прастаты ў Хрысьце.</verse>
				<verse number="4">Бо, калі-б хто, прыйшоўшы, пачаў абвяшчаць другога Ісуса, якога мы не абвяшчалі, ці калі-б вы прынялі іншага духа, якога ня прымаеце, або іншае Эвангельле, якога не дасталі, дык вы былі-б вельмі цярплівымі.</verse>
				<verse number="5">Але я думаю, што я ні ў чым не адстаў ад вышэйшых Апосталаў,</verse>
				<verse number="6">бо, хоць я дурны ў слове, але ня ў ведзе, бо-ж мы ў-ва ўсім зусім ведамы вам.</verse>
				<verse number="7">Ці саграшыў я тым, што паніжаў сябе, каб узвысіць вас, бо задарма навучаў вас Эвангельля Божага?</verse>
				<verse number="8">У другіх цэркваў браў я, дастаючы ўтрыманьне дзеля служэньня вам, і, быўшы ў вас, ды церпячы недастатак, нікому не дакучаў, бо недастатак мой папоўнілі браты, што прыйшлі з Македоніі;</verse>
				<verse number="9">дый у-ва ўсім я стараўся і пастараюся быць вам не цяжкім.</verse>
				<verse number="10">Ёсьць праўда Хрыстовая ў-ва мне, дык пахвала гэтая ня будзе аднята ў мяне ў землях Ахайі.</verse>
				<verse number="11">Дзеля чаго? Ці што ня люблю вас? Богу ведама!</verse>
				<verse number="12">Але, што роблю, і буду рабіць, каб адрэзаць повад жадаючым поваду, каб, чым хваляцца, у тым аказаліся такімі ж, як і мы.</verse>
				<verse number="13">Бо гэтакія фальшывыя апосталы, крывадушныя працаўнікі, прыкідаюцца Апосталамі Хрыстовымі.</verse>
				<verse number="14">I ня дзіва: бо-ж і сам шатан прыкідаецца ангелам сьветласьці,</verse>
				<verse number="15">дык невялікая рэч, калі і служкі яго прыкідываюцца служкамі праўды; але канец іх будзе водле іх учынкаў.</verse>
				<verse number="16">Ізноў кажу: няхай ніхто не палічыць мяне дурным; а калі не; дык прымеце мяне хоць як дурнога, каб і мне крыху чым пахваліцца.</verse>
				<verse number="17">Што кажу, тое кажу не паводле Госпада, але як-бы ў дурноце пры гэткай адвазе на пахвалу.</verse>
				<verse number="18">Як многія хваляцца паводле цела, дык і я буду хваліцца.</verse>
				<verse number="19">Бо вы людзі разумныя, ахвотна церпіце дурных;</verse>
				<verse number="20">церпіце, калі хто вас паняволівае, калі хто абядае, калі хто абірае, калі хто вывышшаецца, калі хто б’е вас па твару.</verse>
				<verse number="21">На сорам кажу, што мы як-быццам абяссілелі. А калі хто адважаецца ў чым (кажу па дурноце), дык адважаюся і я.</verse>
				<verse number="22">Яны Жыды? і я. Яны Ізраільцяне? і я. Яны насеньне Аўраамавае? і я.</verse>
				<verse number="23">Хрыстовыя служкі? (здурэўшы кажу) я балей: шмат балей у працы, бязьмерна ў ранах, балей у вастрогах і многа разоў пры сьмерці.</verse>
				<verse number="24">Ад Юдэяў пяць разоў дастаў па сорак без аднаго (ўдараў);</verse>
				<verse number="25">тройчы білі мяне кіямі, аднойчы каменавалі; тры разы разьбіваўся карабель, ноч і дзень прабыў у глыбіні.</verse>
				<verse number="26">Многа быў у падарожжах, у небясьпеках на рэках, у небясьпеках ад разбойнікаў, у небясьпеках ад зямлякоў, у небясьпеках ад паганаў, у небясьпеках у месьце, у \небясьпеках між фальшывымі братамі,</verse>
				<verse number="27">у працы і ў зьнемажэньні, часта ня сплючы, у голадзе і смазе, часта ў пастох, у холадзе й нагаце.</verse>
				<verse number="28">Апрача пабочных (спраў), у мяне што-дня зборка, турбота аб усіх цэрквах.</verse>
				<verse number="29">Хто зьнямагаецца, каб і я не зьнямагаўся? Хто спакушаецца, каб і я не гарэў?</verse>
				<verse number="30">Калі мне трэба хваліцца, дык буду хваліцца маім бяссільлем.</verse>
				<verse number="31">Бог і Ацец Госпада нашага Ісуса Хрыста, багаслаўлены навекі, ведае, што я ня лгу.</verse>
				<verse number="32">У Дамаску намесьнік цара Арэты пілнаваў места Дамашчанаў, жадаючы схапіць мяне;</verse>
				<verse number="33">і я ў карзіне быў спушчаны з вакна па сьцяне і ўцёк ад рук ягоных.</verse>
			</chapter>
			<chapter number="12">
				<verse number="1">Некарысна мне хваліцца; перайду-ж да відзежаў і адкрыцьцяў Гасподніх.</verse>
				<verse number="2">Ведаю чалавека ў Хрысьце, які чатырнаццаць год назад (ці ў целе — ня ведаю, ці па-за целам — ня ведаю; Бог ведае) падхоплены быў да трэцяга неба.</verse>
				<verse number="3">I ведаю гэткага чалавека (ці у целе, ці па-за целам, ня ведаю: Бог ведае),</verse>
				<verse number="4">што быў узяты ў рай і чуў нявымоўныя словы, якіх чалавеку нельга выгаварыць.</verse>
				<verse number="5">Гэтакім магу хваліцца; сабою-ж не пахвалюся, хіба толькі бяссільлем маім.</verse>
				<verse number="6">Калі-ж захачу хваліцца, ня буду дурным, бо скажу праўду; але я стрымліваюся, каб хто не падумаў аба мне балей, чым у-ва мне бачыць або чуе ад мяне.</verse>
				<verse number="7">I, каб я не вывышшаўся веліччу церазьмернай адкрыцьцяў, дадзена мне калючка ў цела, ангел шатанавы, каб зьняважаці мяне, каб я не вывышшаўся.</verse>
				<verse number="8">Тройчы маліў я Госпада аб ім, каб адступіўся ад мяне.</verse>
				<verse number="9">Але Госпад сказаў мне: даволі табе ласкі Маей, бо сіла мая завяршаецца ў слабасьці. Дык ахвотна больш буду хваліцца сваімі слабасьцямі, каб увайшла ў мяне сіла Хрыстовая.</verse>
				<verse number="10">Дзеля гэтага я добрае мысьлі і ў слабасьцях, у крыўдах, у недастатках, у перасьледаваньнях, у ўціску за Хрыста, бо, калі я слабы, тады дужы.</verse>
				<verse number="11">Я адурэў хвалячыся: вы мяне прымусілі. Бо трэба было, каб вамі быў хвалены, бо ні ў чым я ня горшы за найпершых Апосталаў, хаця я й нішто.</verse>
				<verse number="12">Знакі Апостала сталіся ў вас у ўсякім цярпеньні, знаменьнях, цудах і сілах.</verse>
				<verse number="13">Бо што ў вас, чым вы горшыя за другія Цэрквы? Хіба тое, што сам я ня быў вам цяжарам. Даруйце мне гэткую крыўду.</verse>
				<verse number="14">Вось, трэці раз я гатоў ісьці да вас і ня буду цяжкім для вас, бо шукаю ня вашага, а вас. Бо ня дзеці мусяць зьбіраць багацьце для бацькоў, але бьцькі для дзяцей.</verse>
				<verse number="15">Я ахвотна буду траціць сваё і аддаваць сябе за душы вашыя, хоць, любячы вас балей, я менш карыстаюся вашай любоўю.</verse>
				<verse number="16">Няхай так, што сам я не абцяжаў вас; але, як хітрун, мо’ подступам браў з вас?</verse>
				<verse number="17">Ці-ж карыстаўся я чым ад вас праз некага з тых, каго пасылаў да вас?</verse>
				<verse number="18">Я папрасіў Ціта і паслаў з ім аднаго з братоў: ці скарыстаўся чым ад вас Ціт? Ці ня ў тым жа духу мы хадзілі? ня тымі-ж сьлядамі?</verse>
				<verse number="19">Ці мо’ ізноў думаеце, што мы апраўдываемся перад вамі? Мы гаворым перад Богам у Хрысьце і ўсё, умілаваныя, дзеля вашага збудаваньня.</verse>
				<verse number="20">Бо баюся, каб, прыйшоўшы, не знайсьці мне вас ня гэткімі, як хачу, дый каб і вам не знайсьці мяне, якім ня хочаце: каб не (знайсьці ў вас) калатні, зайздрасьці, гневу, сварак, абмаўляньняў, нагавораў, пыхі, бязладзьдзя,</verse>
				<verse number="21">каб, як ізноў прыду, не панізіў мяне Бог мой у вас, ды каб не аплаківаў я многіх, якія саграшылі раней і не пакаяліся, і ў нячыстасьці, і ў блудзе, і ў распусьце, якую рабілі.</verse>
			</chapter>
			<chapter number="13">
				<verse number="1">Трэці гэта раз іду да вас: пры вуснах двух сьведкаў ці трох умацуецца кожнае слова. (Другазак 17:6)</verse>
				<verse number="2">Я папераджаў і папераджаю так, як быўшы ў вас другі раз; і цяпер, адсутны, пішу перш да саграшыўшых і ўсіх другіх, што, калі зноў прыду, не памілую.</verse>
				<verse number="3">Вы шукаеце доказу, што ў-ва мне гаворыць Хрыстос, Які не слабы для вас, але дужы ў вас.</verse>
				<verse number="4">Бо хаця-ж Ён і раскрыжаваны ў бяссільлі, але жывы сілаю Божай; і мы таксама, хаця слабыя ў Ім, але будзем жывы з Ім сілаю Божаю ў вас.</verse>
				<verse number="5">Выпрабуйце самых сябе, ці вы ў веры? Самых сябе дазнавайце. Ці вы ня ведаеце самых сябе, што Ісус Хрыстос у вас? Хіба толькі вы нягодныя.</verse>
				<verse number="6">Спадзяюся-ж, вы даведаецеся, што мы не нягодныя.</verse>
				<verse number="7">Малюся-ж Богу, каб вы не рабілі ніякага зла, не каб нам паказацца годнымі, але каб вы рабілі дабро, мы-ж каб выдаваліся, як-быццам нягодныя.</verse>
				<verse number="8">Бо мы нічога ня можам супраць праўды, толькі за праўду</verse>
				<verse number="9">Бо мы цешымся, калі мы слабыя, а вы дужыя; аб гэтым вось і молімся, аб вашай дасканаласьці.</verse>
				<verse number="10">Дзеля гэтага я і пішу гэтае ў адсутнасьці, каб, прысутны, ня ўжыў срогасьці водле ўлады, якая дадзена мне Госпадам на будаваньне, а не на руйнаваньне.</verse>
				<verse number="11">Урэшце, браты, радуйцеся, рабецеся дасканалымі, пацяшайцеся, будзьце аднадумнымі, у згодзе, — і Бог любві і міру будзе з вамі.</verse>
				<verse number="12">Прывітайце адзін аднаго сьвятым цалаваньнем. Вітаюць вас усе сьвятыя.</verse>
				<verse number="13">Ласка Госпада нашага Ісуса Хрыста і любоў Божая і лучнасьць Сьвятога Духа з усімі вамі. Амін. Да Карыньцянаў другое напісана з Філіпаў Македонскіх праз Ціта й Луку.</verse>
			</chapter>
		</book>
		<book number="48">
			<chapter number="1">
				<verse number="1">Паўла Апостал, (выбраны не людзьмі і не праз чалавека, але праз Ісуса Хрыста і Бога Айца, што ўскрасіў Яго з мертвых,)</verse>
				<verse number="2">і ўсе браты, што са мною, цэрквам галятыйскім:</verse>
				<verse number="3">ласка вам і мір ад Бога Айца і ад Госпада нашага Ісуса Хрыста,</verse>
				<verse number="4">Які аддаў сябе за грахі нашыя, каб выбавіць нас ад сучаснага веку крывадушнасьці, па волі Бога і Айца нашага,</verse>
				<verse number="5">Якому слава на векі вякоў. Амін.</verse>
				<verse number="6">Дзіўлюся, што вы гэтак хутка адвярнуліся ад паклікаўшага вас ласкай Хрыстовай да іншага дабравешчаньня,</verse>
				<verse number="7">якое ня ёсьць іншае, а толькі ёсьць такія, што вас трывожаць і хочуць перавярнуць Эвангельле Хрыстовае.</verse>
				<verse number="8">Але, калі-б навет мы або Ангел з неба пачаў дабравесьціць па-над тое, што мы абвяшчалі вам, няхай будзе анатэма!</verse>
				<verse number="9">Як раней мы сказалі, і цяпер ізноў кажу: хто дабравесьціць вам па-над тое, што вы прынялі, няхай будзе анатэма!</verse>
				<verse number="10">Бо ці-ж я людзей шукаю, ці Бога? ці людзям дагаджаць стараюся? Бо калі-б я яшчэ людзям дагаджаў, дык ня быў бы слугою Хрыстовым.</verse>
				<verse number="11">Апавяшчаю-ж вас, браты, што Эвангельле, якое я абвяшчаў, ня ёсьць чалавечае;</verse>
				<verse number="12">бо я ані прыняў яго ад чалавека, ані навучыўся, але праз адкрыцьце Ісуса Хрыста.</verse>
				<verse number="13">Бо вы чулі аб маім ранейшым жыцьці ў Юдэйстве, што я бяз меры перасьледаваў Божую Царкву і пустошыў яе,</verse>
				<verse number="14">і апераджаў у юдэйстве многіх равесьнікаў у родзе маім, будучы найбольш руплівым аб бацькаўскія пераказы мае.</verse>
				<verse number="15">Калі-ж Богу ўгодна было, выбраўшы мяне ад чэрава маткі маей і паклікаўшы ласкай сваей,</verse>
				<verse number="16">адкрыць у-ва мне Сына Свайго, каб я дабравесьціў Яго сярод паганаў, — дык я не пачаў зараз-жа радзіцца з целам і крывёю</verse>
				<verse number="17">і не пайшоў у Ерузалім да Апосталаў, што былі да мяне,. а пайшоў у Арабію ды йзноў вярнуўся ў Дамаск.</verse>
				<verse number="18">Пасьля, цераз тры гады, хадзіў я ў Ерузалім бачыцца з Пётрай і прабыў у Яго пятнаццаць дзён.</verse>
				<verse number="19">Другога-ж з Апосталаў я ня бачыў нікога, апрача Якуба, брата Госпадавага.</verse>
				<verse number="20">А што пішу вам, дык вось перад Богам, што не маню.</verse>
				<verse number="21">Пасьля пайшоў я ў староны Сірыі і Кілікіі.</verse>
				<verse number="22">Абліччам жа быў я няведамы цэрквам Юдэі, што ў Хрысьце,</verse>
				<verse number="23">а толькі чулі яны, што той, хто калісь перасьледаваў нас, цяпер добравесьціць веру, якую раней нішчыў;</verse>
				<verse number="24">і славілі за мяне Бога.</verse>
			</chapter>
			<chapter number="2">
				<verse number="1">Пасьля, цераз чатырнаццаць гадоў, хадзіў я ізноў у Ерузалім з Варнаваю, узяўшы з сабою і Ціта.</verse>
				<verse number="2">Хадзіў-жа згодна з адкрыцьцем і вылажыу ім, асабліва-ж выдатнейшым, Эвангельле, якое абвяшчаю між паганамі, ці не надарма хаджу я, або хадзіў?</verse>
				<verse number="3">Але і Ціт, што быў са мною, як Грэк, ня быў прымушаны абрэзацца.</verse>
				<verse number="4">Фальшывым-жа братом, што паўкрадаліся, ды якія прыходзяць украдня падглядзець нашу свабоду, якую мы маем у Хрысьце Ісусе, каб паняволіць нас,</verse>
				<verse number="5">мы ні на гадзіну не паддаліся і не пакарыліся, каб праўда Эвангельля захавалася ў вас.</verse>
				<verse number="6">А ад тых, што лічаць сябе нечым, (якімі-б яны ні былі некалі, для мяне ўсё роўна: Бог не пазірае на аблічча чалавека), — дык тыя, што думаюць аб сабе, не ўзлажылі на мяне нічога;</verse>
				<verse number="7">але наадварот, угледзіўшы, што мне даверана дабравешчаньне неабрэзаньня, як Пётры абрэзаньня, —</verse>
				<verse number="8">(бо Той, Хто дапамог Пётры ў Апостальстве абрэзаньня, дапамагаў і мне між паганамі), —</verse>
				<verse number="9">і пазнаўшы ласку, даную мне, — Якуб і Кіфа і Іоан, што здаюцца стаўбамі, падалі мне і Варнаве руку лучнасьці, каб нам (ісьці) да паганаў, а ім да абрэзаных,</verse>
				<verse number="10">толькі каб мы памяталі аб убогіх, што я і стараўся рабіць, гэтае самае.</verse>
				<verse number="11">Калі-ж Пётра прыйшоў у Антыохію, дык я паўстаў супраць яго водле аблічча ягонага, бо ён заслужыў на дакор.</verse>
				<verse number="12">Бо перш, чым прыйшлі некаторыя ад Якуба, еў разам з паганамі; а, як прыйшлі, таіўся і ўхіляўся, баючыся абрэзаных.</verse>
				<verse number="13">Разам з ім крывадушнічала і рэшта Жыдоў; — ажно й Варнава быў захоплены іх крывадушнасьцяй.</verse>
				<verse number="14">Але, калі я ўбачыў, што яны няпроста ходзяць па праўдзе Эвангельскай, дык сказаў Пётры пры ўсіх: калі ты, будучы Жыдом, жывеш па-паганску, а не па-жыдоўску, дык чаму паганаў прымушаеш жыць па-жыдоўску?</verse>
				<verse number="15">Мы па прыродзе Жыды, а не з паганаў грэшнікі, —</verse>
				<verse number="16">ведаючы, што чалавек апраўдываецца не дзеламі закону, а толькі вераю ў Ісуса Хрыста, і мы ўверавалі ў Хрыста Ісуса, каб апраўдацца вераю ў Хрыста, а не дзеламі закону, бо дзеламі закону не апраўдаецца ніводнае цела.</verse>
				<verse number="17">Калі-ж, шукаючы апраўданьня ў Хрысьце, мы і самыя аказаліся грэшнікамі, дык ці-ж Хрыстос слуга грэху? Няхай ня станецца!</verse>
				<verse number="18">Бо, калі я ізноў будую, што зруйнаваў, дык сам сябе стаўляю за праступніка.</verse>
				<verse number="19">Бо праз закон я памер для закону, каб жыць для Бога.</verse>
				<verse number="20">Я раскрыжаваны разам з Хрыстом. I ўжо ня я жыву, але жыве ў-ва мне Хрыстос. А што цяпер жыву ў целе, дык жыву вераю ў Сына Божага, што палюбіў мяне і выдаў сябе за мяне.</verse>
				<verse number="21">Не адкідаю ласкі Божае. А калі праз закон апраўданьне, дык Хрыстос надарма памер.</verse>
			</chapter>
			<chapter number="3">
				<verse number="1">О, бязглуздыя Галяты! Хто вас ачараваў, каб не пакараліся праўдзе, (вас), у якіх перад вачыма наперад быў апісаны Ісус Хрыстос, (як-бы) ў вас раскрыжаваны?</verse>
				<verse number="2">Гэтае толькі хачу даведацца ад вас: ці ад дзел закону вы ўзялі Духа? Ці ад слуханьня веры?</verse>
				<verse number="3">Ці вы гэткія бязглуздыя, што, пачаўшы духам, цяпер завяршаеце целам?</verse>
				<verse number="4">Няўжо-ж гэтулькі пацярпелі вы надарма? Дый каб жа надарма!</verse>
				<verse number="5">Бо Той, Хто дае вам Духа, між вамі цуды робіць, — ці ад дзел закону (гэтае робіць), ці ад слуханьня веры?</verse>
				<verse number="6">Водле (таго, як) Аўраам паверыў Богу, і залічана яму гэтае ў праведнасьць. (Быт 15:6)</verse>
				<verse number="7">Ведайце-ж, што, хто ад веры, гэтыя есьць сыны Аўраамавы.</verse>
				<verse number="8">I Пісаньне, прадбачачы, што Бог вераю апраўдывае паганаў, загадзя апавясьціла Аўраама: у табе багаслаўлены будуць усе народы. (Быт 12:3)</verse>
				<verse number="9">Гэтак тыя, што ад веры, багаслаўляюцца разам з верным Аўраамам.</verse>
				<verse number="10">А тыя, што ад дзел закону, тыя пад праклёнам. Бо напісана: пракляты ўсякі, хто ня трывае ў-ва ўсім, што напісана ў кнізе закону, каб рабіць гэтае. (Другазак 27:26)</verse>
				<verse number="11">А што законам ніхто не апраўдываецца перад Богам, гэта ясна, бо праведны вераю жыць будзе. (Аввак 2:4)</verse>
				<verse number="12">Закон-жа не ад веры; але чалавек, які гэтае выпаўняе, жыць будзе ў гэтым. (Ляв 18:5)</verse>
				<verse number="13">Хрыстос адкупіў нас ад пракляцьця закону, стаўшыся за нас пракляцьцем, (бо напісана: пракляты ўсякі, хто вісіць на дзераве), (Другазак. 21:23)</verse>
				<verse number="14">каб багаслаўленьне Аўраамавае ў Хрысьце Ісусе сталася на паганаў, каб абяцаньне Духа ўзялі мы праз веру.</verse>
				<verse number="15">Браты, па чалавечаму кажу: навет чалавекам абвешчанага запавету ніхто не адкідае, або не дадае (да яго).</verse>
				<verse number="16">Аўрааму-ж высказаны прырачэньні і насеньню яго. Ня сказана: і насеньням, як аб многіх, але як аб адным: і насеньню твайму, якое ёсьць Хрыстос. (Быт 12:7)</verse>
				<verse number="17">Я-ж кажу тое, што запавету аб Хрысьце, раней сцьверджанага Богам, закон, які настаў цераз чатырыста трыццаць гадоў, не адмяняе на тое, каб прырачэньне было зьнішчана.</verse>
				<verse number="18">Бо, калі спадчына — ад закону, дык ужо не з прырачэньня; але Аўрааму Бог падараваў цераз прырачэньне.</verse>
				<verse number="19">Дык што-ж закон? Ён дадзены з прычыны праступкаў, да часу, пакуль прыйдзе насеньне, якому дадзена прырачэньне, і выкладзены праз ангелаў рукою пасярэдніка.</verse>
				<verse number="20">Але пасярэднік ня ёсьць аднаго, а Бог адзін.</verse>
				<verse number="21">Дык ці закон проціў прырачэньняў Божых? Няхай ня станецца! Бо калі-б даны быў закон, што можа ажыўляць, дык запраўды праведнасьць была-б ад закону;</verse>
				<verse number="22">але пісаньне замкнула ўсё пад грэхам, каб прырачэньне ад веры Ісуса Хрыста было дадзена веруючым.</verse>
				<verse number="23">А да прыходу веры мы замкнёны былі пад вартаю закону да таго часу, як мусіла адкрыцца вера.</verse>
				<verse number="24">Дык закон быў для нас настаўнікам, (каб вясьці) да Хрыста, каб нам апраўдацца вераю.</verse>
				<verse number="25">Як-жа прышла вера, мы ўжо не пад настаўнікам,</verse>
				<verse number="26">бо ўсе вы сыны Божыя праз веру ў Хрыста Ісуса.</verse>
				<verse number="27">Бо, колькі вас у Хрыста ахрысьціліся, у Хрыста апрануліся.</verse>
				<verse number="28">Няма ўжо Юдэя, ані Грэка; няма раба, ані свабоднага; няма мужчьшскага полу, ані жаноцкага: бо ўсе вы адно ў Хрысьце Ісусе.</verse>
				<verse number="29">Калі-ж вы Хрыстовыя, дык вы насеньне Аўраамавае і водле прырачэньня насьледнікі.</verse>
			</chapter>
			<chapter number="4">
				<verse number="1">Кажу-ж: пакуль насьледнік — дзіця, ён нічым ня розьніцца ад раба, хаця і гаспадар усяго,</verse>
				<verse number="2">але ён пад апякунамі і аканомамі аж да вазначанага айцом часу.</verse>
				<verse number="3">Гэтак і мы, калі былі дзяцьмі, былі паняволены матэряльнымі зачаткамі сьвету;</verse>
				<verse number="4">калі-ж прыйшла поўня часу, Бог паслаў сына Свайго, які нарадзіўся ад жанчыны і быў пад законам,</verse>
				<verse number="5">каб адкупіць тых, што пад законам, каб нам узяць усынаўленьне.</verse>
				<verse number="6">А як вы сыны, дык Бог паслаў у сэрцы вашыя Духа Сына Свайго, які галосе: Авва, Ойча!</verse>
				<verse number="7">Дзеля гэтага ты ўжо ня раб, але сын; а калі сын, дык і насьледнік Божы праз Хрыста.</verse>
				<verse number="8">Але тагды, ня ведаючы Бога, вы служылі тым, што не па прыродзе богі;</verse>
				<verse number="9">цяпер-жа, пазнаўшы Бога, а балей — пазнаныя Богам, як вы варочаецеся ізноў да бяссільных і бедных матэр’яльных зачаткаў, якім хочаце служыць нанова?</verse>
				<verse number="10">Вы пілнуеце дні, месяцы, часы і годы.</verse>
				<verse number="11">Баюся за вас, ці не надарма я працаваў у вас.</verse>
				<verse number="12">Малю вас, браты, будзьце, як і я; бо і я, як вы. Вы нічым ня скрыўдзілі мяне;</verse>
				<verse number="13">ведаеце-ж, што я ў бяссільлі цела прапаведываў вам Эвангельле першы раз,</verse>
				<verse number="14">і вы не пагардзілі спакусай маей, што ў целе маім, і не адапхнулі, але прынялі мяне, як Ангела Божага, як Хрыста Ісуса.</verse>
				<verse number="15">Якое-ж было шчасьце вашае! Сьведчу-ж вам, што, калі-б было магчыма, вырваўшы вочы вашыя, аддалі-б вы мне.</verse>
				<verse number="16">Дык ці-ж я стаўся ворагам вашым, кажучы вам праўду?</verse>
				<verse number="17">Рупяцца аб вас нягодна, а хочуць адлучыць вас, каб вы рупіліся аб іх.</verse>
				<verse number="18">Добра-ж рупіцца аб добрым заўсёды, а ня толькі, як я прыходжу да вас,</verse>
				<verse number="19">дзеткі мае, якімі ізноў мучуся ў радзінах, пакуль ня знойдзе абраз свой у вас Хрыстос!</verse>
				<verse number="20">Хацеў бы я цяпер быць у вас і зьмяніць голас мой, бо я ў недаўменьні аб вас.</verse>
				<verse number="21">Скажэце мне вы, што жадаеце быць пад законам: ці-ж вы ня слухаеце закону?</verse>
				<verse number="22">Бо напісана, што Аўраам меў двох сыноў: аднаго ад рабыні, а другога ад вольнай. (Быт. 16:15; 21:3)</verse>
				<verse number="23">Але, каторы ад рабыні, той народжаны водле цела, а каторы ад вольнай, той водле прырачэньня.</verse>
				<verse number="24">Гэта ёсьць інасказ. Бо гэта два запаветы: адзін ад гары Сынайскае, што родзіць на рабства, якое ёсьць Агара;</verse>
				<verse number="25">бо Агара ёсьць гара Сынай у Арабіі і адпавядае цяперашняму Ерузаліму, ды з дзяцьмі сваімі ў рабстве;</verse>
				<verse number="26">а вышэйшы Ерузалім свабодны, які ёсьць маці ўсім нам.</verse>
				<verse number="27">Бо напісана: Узьвесяліся, няплодная, якая не раджаеш; загукай і загаласі ты, якая ня мучылася, родзячы. Бо ў пакіненай шмат балей дзяцей, чымся ў маючай мужа. (Ісая 54:1)</verse>
				<verse number="28">Мы-ж, браты, — водле Ізаака, дзеці прырачэньня.</verse>
				<verse number="29">Але, як тагды народжаны водле цела перасьледаваў таго, што водле духа, гэтак і цяпер.</verse>
				<verse number="30">Што-ж кажа Пісаньне? Выжані рабыню і сына яе, бо сын рабыні ня будзе насьледнікам разам з сынам свабоднай. (Быт 21:10)</verse>
				<verse number="31">Вось-жа, браты, мы дзеці не рабыні, а свабоднай.</verse>
			</chapter>
			<chapter number="5">
				<verse number="1">Дык стойце ў волі, якою вызваліў нас Хрыстос, і не падпадайце ізноў пад ярмо рабства.</verse>
				<verse number="2">Вось я, Паўла, кажу вам, што, калі абрэзываецеся, дык Хрыстос вас нічым не ўспаможа.</verse>
				<verse number="3">Яшчэ сьведчу ўсякаму чалавеку, які абрэзываецца, што ён павінен выпаўніць увесь закон.</verse>
				<verse number="4">Вы далёкія ад Хрыста; вы, што апраўдываецеся законам, адпалі ад ласкі;</verse>
				<verse number="5">мы-ж духам ад веры чакаем надзеі праведнасьці;</verse>
				<verse number="6">бо ў Хрысьце Ісусе ня мае сілы ні абрэзаньне, ні неабрэзаньне, але вера, што дзеець праз любоў.</verse>
				<verse number="7">Вы беглі добра: хто ўбіў вам не карыцца праўдзе?</verse>
				<verse number="8">Гэткае перакананьне не ад Таго, Хто вас заклікае.</verse>
				<verse number="9">Крошка кісьлі ўсё цеста квасіць.</verse>
				<verse number="10">Я пэўны ў вас у Госпадзе, што нічога ня будзеце думаць інакш; хто-ж вас баламуціць, той, хто-б ён ні быў, панясе на сабе асуджэньне.</verse>
				<verse number="11">Калі-ж я, браты, і цяпер абвяшчаю абрэзаньне, дык завошта-ж яшчэ мяне перасьледуюць? Тагды спакуса крыжа зьніштожылася-бы.</verse>
				<verse number="12">О, каб былі адсечаны тыя, што вас бунтуюць!</verse>
				<verse number="13">Бо вы к волі пакліканы, браты; каб толькі воля ваша ня была сродкам для цела, але праз любоў служыце адзін аднаму.</verse>
				<verse number="14">Бо ўвесь закон у адным слове поўніцца: любі бліжняга твайго, як самога сябе. (Ляв 19:18)</verse>
				<verse number="15">Калі-ж адзін аднаго грызецё і заядаеце, сьцеражыцеся, каб ня былі загублены адзін адным.</verse>
				<verse number="16">Я-ж кажу: хадзеце духам і пажаданьняў цела не спаўняйце.</verse>
				<verse number="17">Бо цела хоча супраць духу, а дух супраць целу: яны адно аднаму працівяцца, каб вы ня тое рабілі, чаго хацелі-б.</verse>
				<verse number="18">Калі-ж вы ведзены духам, дык вы не пад законам.</verse>
				<verse number="19">Учынкі-ж цела ведамыя; яны ёсьць: блуд, распуста, нячыстасьць, сваволя,</verse>
				<verse number="20">пакланеньне ідалам, чарадзейства, варожасьць, спрэчкі, гарачнасьць, гнеў, сварлівасьць, нязгода, гарэзіі,</verse>
				<verse number="21">ненавісьць, забойствы, пянства, няпрыстойнасьць і падобнае; гэтае кажу вам наперад, як і казаў, што тыя, хто гэтак робіць, Царства Божага не ўнасьледуюць.</verse>
				<verse number="22">Плод жа духа: любоў, радасьць, мір, доўгацярплівасьць, добрасьць, міласэрдзе, вера,</verse>
				<verse number="23">ціхасьць, паўзьдзержлівасьць. На гэтакіх няма закону.</verse>
				<verse number="24">А Хрыстовыя раскрыжавалі цела з мукамі і пажаданьнямі.</verse>
				<verse number="25">Калі мы жывем духам, дык і паступаем духам.</verse>
				<verse number="26">Ня будзем задавацца, адзін аднаго дражнячы, адзін аднаму завідуючы.</verse>
			</chapter>
			<chapter number="6">
				<verse number="1">Браты, калі і ўпадзе чалавек у якую пагрэшнасьць, вы, духоўныя, папраўляйце гэткага ў духу ціхасьці, наглядаючы за сабою, каб і табе ня быць спакушаным.</verse>
				<verse number="2">Насеце берамя адзін аднаго і гэтак выпаўняйце закон Хрыстовы.</verse>
				<verse number="3">Бо хто думае, што ён ёсьць нешта, будучы нічым, зводзіць самога сябе.</verse>
				<verse number="4">Дзела-ж свае няхай кожны выпрабуе і тагды будзе мець пахвалу толькі ў сабе, а не ў другім.</verse>
				<verse number="5">Бо кожны панясе свае берамя.</verse>
				<verse number="6">Хто-ж вучыцца слова, няхай дзеліцца ўсякім дабром з тым, хто навучае.</verse>
				<verse number="7">Не ашуківайце сябе! з Бога не насьмяешся. Бо што чалавек пасее, тое і пажне:</verse>
				<verse number="8">хто сее ў цела свае, ад цела пажне тленнасьць; а хто сее ў духа, ад духа пажне жыцьцё вечнае.</verse>
				<verse number="9">Робячы-ж дабро, ня журымася: бо ў свой час пажнем, не слабеючы.</verse>
				<verse number="10">Дык, дакуль маем час, будзем рабіць дабро ўсім, а найбалей таварышом па веры.</verse>
				<verse number="11">Бачыце, як многа напісаў я вам сваею рукою.</verse>
				<verse number="12">Жадаючыя хваліцца паводле цела прымушаюць вас абрэзывацца толькі дзеля таго, каб ня быць перасьледаванымі за крыж Хрыстоў;</verse>
				<verse number="13">бо і тыя, што абрэзываюцца, самі ня пілнуюць закону, але хочуць, каб вы абрэзываліся, каб пахваліцца ў вашым целе.</verse>
				<verse number="14">Мне-ж няхай ня здарыцца хваліцца, хіба толькі крыжам Госпада нашага Ісуса Хрыста, якім для мяне сьвет укрыжаваны, і я для сьвету.</verse>
				<verse number="15">Бо ў Хрысьце Ісусе нічога ня значыць ані абрэзаньне, ні неабрэзаньне, але новы твор</verse>
				<verse number="16">І хто паступае паводле гэтага правіла, мір ім і зьмілаваньне і Ізраілю Божаму.</verse>
				<verse number="17">Урэшце, няхай ніхто ня робіць мне цяжару, бо Я нашу раны Госпада Ісуса на целе маім.</verse>
				<verse number="18">Ласка Госпада нашага Ісуса Хрыста з духам вашым, браты. Амін. Да Галятаў пісана з Рыму.</verse>
			</chapter>
		</book>
		<book number="49">
			<chapter number="1">
				<verse number="1">Паўла, воляй Божай Апостал Ісуса Хрыста, сьвятым, што ў Эфэсе, і верным у Хрысьце Ісусе:</verse>
				<verse number="2">ласка вам і мір ад Бога Айца нашага і Госпада Ісуса Хрыста.</verse>
				<verse number="3">Багаслаўлены Бог і Ацец Госпада нашага Ісуса Хрыста, Які пабагаславіў нас у Хрысьце ўсякім духоўным багаслаўленьнем у нябёсах,</verse>
				<verse number="4">бо Ён выбраў нас у Ім да стварэньня сьвету, каб быць нам сьвятымі і беззаганнымі перад Ім у любві,</verse>
				<verse number="5">празначыўшы нас на ўсынаўленьне Сабе праз Ісуса Хрыста з ласкавасьці волі Сваей,</verse>
				<verse number="6">на пахвалу славы ласкі Сваей, Ён абдорыў нас у ўмілаваным,</verse>
				<verse number="7">у Якім маем адкупленьне Крывёю Яго,адпушчэньне грахоў, водле багацьця ласкі Яго,</verse>
				<verse number="8">якую Ён размножыў нам у ўсякай мудрасьці і розуме,</verse>
				<verse number="9">даўшы нам пазнаць тайну волі Сваей, праз ласкавасьць Сваю, што раней пастанавіў у Сабе,</verse>
				<verse number="10">дзеля ўпарадкаваньня поўні часоў, каб усё было пад галавою Хрыстом, тое, што ў нябёсах, і тое, што на зямлі.</verse>
				<verse number="11">У Ім, у Якім мы і сталіся насьледнікамі, былі мы наперад празначаны на гэта празначэньнем Таго, Хто ўсё выпаўняе хаценьнем волі Сваей,</verse>
				<verse number="12">каб быць нам на пахвалу славы Яго, нам, што раней спадзяваліся на Хрыста;</verse>
				<verse number="13">у Ім і вы, пачуўшы слова праўды, Эвангельле вашага збаўленьня, і ўвераваўшы ў Яго, запячатаны Духам Сьвятым прырачэньня,</verse>
				<verse number="14">які ёсьць залог спадчыны нашае на выкуп удзелу, на пахвалу славы Яго.</verse>
				<verse number="15">Дзеля гэтага і я, пачуўшы аб вашай веры ў Хрыста Ісуса і аб любві да ўсіх сьвятых,</verse>
				<verse number="16">няўстанна дзякую за вас Богу, успамінаючы вас у малітвах маіх,</verse>
				<verse number="17">каб Бог Госпада нашага Ісуса Хрыста, Ацец славы, даў вам Духа мудрасьці і адкрыцьця на пазнаньне Яго,</verse>
				<verse number="18">прасьветленыя вочы сэрца вашага, каб вы пазналі, якая ёсьць надзея пакліканьня Яго, ды якое багацьце слаўнае спадчыны Яго для сьвятых,</verse>
				<verse number="19">ды як бязьмерная веліч магутнасьці Яго ў нас, веруючых праз дзеянне магутнае сілы Яго,</verse>
				<verse number="20">Якую Ен зьдзеяў у Хрысьце, ускрасіўшы Яго з памершых і пасадзіўшы праваруч сябе на нябёсах,</verse>
				<verse number="21">вышэй за ўсякае начальства і ўладу, і сілу, і панаваньне, і ўсякае імя, названае ня толькі ў гэтым веку, але і ў будучым,</verse>
				<verse number="22">і ўсё пакарыў пад ногі Яго І даў Яго за галаву над усім у Царкве,</verse>
				<verse number="23">якая ёсьць Яго цела, поўня Напаўняючага ўсё ў-ва ўсім.</verse>
			</chapter>
			<chapter number="2">
				<verse number="1">I вас, мёртвых праступкамі і грахамі вашымі,</verse>
				<verse number="2">у якіх вы калісь хадзілі па веку ґэтага сьвету, па волі князя ўлады паветранае, духа, што дзеець цяпер у сынох праціўленьня,</verse>
				<verse number="3">між якімі і мы ўсе жылі калісь у пажаданьнях цела нашага, выпаўняючы жаданьні цела і думак, і былі па прыродзе дзяцьмі гневу, як і другія, —</verse>
				<verse number="4">Бог, багаты літасьцяй праз вялікую любоў Сваю, якою палюбіў нас,</verse>
				<verse number="5">і нас, мёртвых праступкамі, ажывіў разам з Хрыстом, — ласкай вы выбаўлены, —</verse>
				<verse number="6">і ўскрасіў з Ім і пасадзіў на мясцох нябесных у Хрысьце Ісусе,</verse>
				<verse number="7">каб зьявіць у надыходзячых гадох многасьць багацьця ласкі Сваей у ласкавасьці да нас у Хрысьце Ісусе.</verse>
				<verse number="8">Бо ласкай вы выбаўлены праз веру; і гэта не ад вас — Божы дар:</verse>
				<verse number="9">не ад дзел, каб ніхто не хваліўся.</verse>
				<verse number="10">Бо мы — Яго стварэньне, створаныя ў Хрысьце Ісусе на добрыя ўчынкі, якія Бог загадзя празначыў, каб мы ў іх хадзілі.</verse>
				<verse number="11">Дык памятайце, што вы, калісь пагане целам, называныя неабрэзаньнем ад такзванага абрэзаньня ў целе, рукатворнага,</verse>
				<verse number="12">што вы былі ў час гэны бяз Хрыста, прызнаваныя чужакамі ад грамадзянства Ізраільскага і чужыя запаветам прырачэньня, ня маючы надзеі і бяз Бога ў сьвеце;</verse>
				<verse number="13">а цяпер у Хрысьце Ісусе вы, што былі калісь далёка, сталіся блізкімі крывёю Хрыстоваю.</verse>
				<verse number="14">Бо Ён ёсьць мір наш, што ўчыніў з абодвух адно і разбурыў стаяўшую пасярэдзіне загарадку,</verse>
				<verse number="15">зьніштожыўшы варожасьць Целам Сваім, а закон запаведзяў навукай, каб з двох стварыць у Сабе аднаго новага чалавека, ладзячы мір,</verse>
				<verse number="16">і ў адным целе пагадзіць абодвух з Богам праз крыж, забіўшы на ім варожасьць;</verse>
				<verse number="17">і, прыйшоўшы, абвясьціў мір вам, далёкім і блізкім,</verse>
				<verse number="18">бо праз Яго абое маем доступ да Айца ў адным Духу.</verse>
				<verse number="19">Дык вы ўжо ня чужыя і ня прыходні, але суграмадзяне сьвятым і хатнія ў Бога,</verse>
				<verse number="20">збудаваныя на падваліне Апосталаў і Прарокаў, маючы Самога Ісуса Хрыста за кутні камень,</verse>
				<verse number="21">на якім уся будыніна, разам змацаваная, расьце ў сьвяты храм у Госпадзе,</verse>
				<verse number="22">на якім і вы разам будуецеся на жыльлё Божае Духам.</verse>
			</chapter>
			<chapter number="3">
				<verse number="1">Дзеля гэтага вось я, Паўла, вязень Ісуса Хрыста за вас паганаў.</verse>
				<verse number="2">Калі-ж вы чулі аб распарадкаваньні ласкі Божае, дадзенае мне для вас,</verse>
				<verse number="3">што мне праз адкрыцьце абявілася тайна, (Як я коратка і пісаў вышэй,</verse>
				<verse number="4">з чаго, чытаючы, можаце пазнаць маё разуменьне тайны Хрыстовай),</verse>
				<verse number="5">якая ня была пазнана сынамі чалавечымі у іншых родах, як цяпер адкрыта сьвятым Апосталам Яго і прарокам у Духу,</verse>
				<verse number="6">каб і паганам быць насьледнікамі і адным целам і супольнікамі прырачэньня Яго ў Хрысьце Ісусе праз Эвангельле,</verse>
				<verse number="7">слугой якога стаўся я праз дар ласкі Божае, дадзенае дзеяньнем сілы Яго.</verse>
				<verse number="8">Мне, найменшаму з усіх сьвятых, дадзена ласка гэтая —абвяшчаць паганам добрую весьць аб недасьледным багацьці Хрыстовым</verse>
				<verse number="9">і адкрыць усім, якая ёсьць супольнасьць тайны, што захоўваецца ад вякоў у Богу, стварыўшым усё праз Ісуса Хрыста,</verse>
				<verse number="10">каб цяпер сталася ведамаю праз Царкву ўладам і сілам на нябёсах рознастайная мудрасьць Божая,</verse>
				<verse number="11">паводле адвечнае пастановы, якую Ён зрабіў у Хрысьце Ісусе, Госпадзе нашым,</verse>
				<verse number="12">у Якім маем адвагу і доступ у надзеі праз веру ў Яго.</verse>
				<verse number="13">Дык прашу вас не сумаваць маей аб вас тугою, якая ёсьць вашая слава.</verse>
				<verse number="14">Дзеля гэтага схіляю калені мае перад Айцом Госпада нашага Ісуса Хрыста,</verse>
				<verse number="15">ад Якога мае назоў усякае бацькоўства на нябёсах і на зямлі, –</verse>
				<verse number="16">каб даў вам, водле багацьця славы Сваей, сілай умацавацца праз Духа Яго ў унутраным чалавеку,</verse>
				<verse number="17">каб Хрыстос пасяліўся праз веру ў сэрцах вашых,</verse>
				<verse number="18">каб вы, укараніўшыся і ўмацаваўшыся ў любві, здолелі зразумець з усімі сьвятымі, што шырыня і даўжыня, і глыбіня і высокасьць,</verse>
				<verse number="19">ды пазнаць любоў Хрыстову, што вышэй за разуменьне, каб вам напоўніцца ўсею поўняй Божаю.</verse>
				<verse number="20">А Таму, Хто дзеючаю ў нас сілаю можа зрабіць шмат балей за ўсё, чаго мы просім або ў думках маем,</verse>
				<verse number="21">Таму слава ў Царкве ў Хрысьце Ісусе, на ўсе роды на век вякоў. Амін.</verse>
			</chapter>
			<chapter number="4">
				<verse number="1">Дык я, вязень у Госпадзе, малю вас паступаць дастойна закліку, якім вы пакліканы,</verse>
				<verse number="2">з усенькай мудрасьцяй пакоры і ціхасьцяй, з доўгацярплівасьцяй, церпячы адзін аднаго ў любві,</verse>
				<verse number="3">стараючыся захаваць еднасьць духа ў саюзе міру.</verse>
				<verse number="4">Адно цела і адзін дух, як вы і пакліканы да аднае надзеі -вашага закліканьня:</verse>
				<verse number="5">Адзін Госпад, адна вера, адно хрышчэньне,</verse>
				<verse number="6">Адзін Бог і Ацец усіх, Які над усімі, і праз усіх, і ў-ва ўсіх нас.</verse>
				<verse number="7">Кожнаму-ж з нас дадзена ласка водле меры дару Хрыстовага.</verse>
				<verse number="8">Дзеля гэтага і кажа: Узыйшоўшы на вышыню, паланіў палон і даў дары людзям. (Псал 67:19)</verse>
				<verse number="9">(А “узыйшоўшы” што ёсьць, як ня тое, што ён перш і зыходзіў у прадонныя месцы зямлі?</verse>
				<verse number="10">Зыйшоўшы, Ён ёсьць І той, што ўзыйшоў вышэй за ўсе нябёсы, каб споўніць усё.)</verse>
				<verse number="11">I Ён паставіў адных Апосталамі, другіх прарокамі, іншых эвангелістамі, іншых пастырамі і вучыцялямі</verse>
				<verse number="12">дзеля збудаваньня сьвятых, на дзела служэньня, на будаваньне Цела Хрыстовага,</verse>
				<verse number="13">дакуль усе дойдзем да еднасьці веры і пазнаньня Сына Божага, да мужа дасканалага, да меры ўзрашчэньня поўні Хрыстовае;</verse>
				<verse number="14">каб мы ня былі балей дзяцьмі, зыбаючыміся і захаплянымі ўсякім ветрам навукі, у хітрыках чалавечых, у подступе дзеля хітрага збаламучаньня,</verse>
				<verse number="15">але праўдзіваю любоўю ўсё памнажалі бы ў Таго, Які ёсьць Галава, Хрыстос,</verse>
				<verse number="16">з якога ўсё цела, складзенае і злучанае ўсякімі вязямі змацаваньня, праз дзейнасьць у (сваю) меру кожнага члена, прырост робіць дзеля будаваньня самога сябе ў любві.</verse>
				<verse number="17">Дык кажу гэта і сьведчу ў Госпадзе, каб вы балей не хадзілі, як другія пагане ходзяць, у марнасьці розуму свайго,</verse>
				<verse number="18">з зацьміўшыміся думкамі, адцураўшыся ад жыцьця Божага праз няведаньне іх, праз закамяненьне сэрца іх;</verse>
				<verse number="19">яны, стаўшыся нячулымі, аддаліся распусьце, каб рабіць усякі бруд у прагавітасьці.</verse>
				<verse number="20">Але вы ня гэтак пазналі Хрыста,</verse>
				<verse number="21">калі чулі Яго і ў Ім навучыліся, — бо праўда ў Ісусе, —</verse>
				<verse number="22">каб адкінуць вам — па ранейшаму жыцьцю — старога чалавека, які тлее ў манлівых пажаданьнях,</verse>
				<verse number="23">а абнавіцца духам розуму вашага</verse>
				<verse number="24">і апрануцца ў новага чалавека, створанага па Богу, у праведнасьці і сьвятасьці праўды.</verse>
				<verse number="25">Дзеля гэтага, адкінуўшы ілжу, гаварыце кожны праўду бліжняму свайму, бо мы члены адзін аднаму.</verse>
				<verse number="26">Гневайцеся, ды не грашыце: няхай сонца не зайдзе ў гневе вашым;</verse>
				<verse number="27">і не давайце месца д’яблу.</verse>
				<verse number="28">Хто краў, далей не крадзі, а лепей працуй, робячы сваімі рукамі карыснае, каб было з чаго аддзяліць таму, хто мае патрэбу.</verse>
				<verse number="29">Жаднае гнілое слова няхай ня выходзіць з вуснаў вашых, а толькі добрае дзеля збудаваньня ў веры, каб ласку давала тым, што слухаюць.</verse>
				<verse number="30">I ня смуціце Сьвятога Духа Божага, Якім вы запячатаны на дзень адкупленьня.</verse>
				<verse number="31">Усякая горыч, і ярасьць, і гнеў, і крык, і лаянка няхай будуць аддалены ад вас — разам з усім благім;</verse>
				<verse number="32">будзьце-ж адзін да аднаго добрымі, спагадлівымі, выбачаючымі адзін аднаму, як і Бог у Хрысьце выбачыў вам.</verse>
			</chapter>
			<chapter number="5">
				<verse number="1">Дык будзьце насьлядоўцамі Бога, як умілаваныя дзеці,</verse>
				<verse number="2">і хадзеце ў любві, як і Хрыстос палюбіў нас і выдаў Сябе за нас, як дар і ахвяру Богу, на пах прыемны.</verse>
				<verse number="3">А блуд і ўсякая нячыстасьць або прагавітасьць няхай і не ўспамінаюцца ў вас, як і гожа сьвятым;</verse>
				<verse number="4">ані агідныя і благія словы або жарты і няпрыстойнасьці; але лепш падзяка.</verse>
				<verse number="5">Бо ведайце, што ніякі блудзень, ці нячысты, ці хцівец, які хваліць ідалаў, ня мае спадчыны ў Царстве Хрыста і Бога.</verse>
				<verse number="6">Няхай ніхто ня зводзіць вас пустымі словамі, бо за гэтае прыходзіць гнеў Божы на сыноў спраціўленьня.</verse>
				<verse number="7">Дык ня будзьце супольнікамі іх.</verse>
				<verse number="8">Вы былі калісь цемрай, а цяпер — сьвятло ў Госпадзе: паступайце-ж, як дзеці сьвятла,</verse>
				<verse number="9">бо плод Духа ёсьць у ўсякай дабраце і праведнасьці і праўдзе;</verse>
				<verse number="10">выпрабоўвайце, што ўгодна Богу,</verse>
				<verse number="11">і ня прыймайце ўчасьця ў бясплодных дзеяньнях цемры, а лепш дакарайце.</verse>
				<verse number="12">Бо аб тым, што робіцца імі тайна, сорамна й гаварыць.</verse>
				<verse number="13">Усякі-ж дакор робіцца яўным ад сьвятла, бо ўсё, што робіцца яўным, ёсьць сьвятло;</verse>
				<verse number="14">дык і кажа: устань, сьпячы, і ўскрэсьні з мертвых, і асьвеціць цябе Хрыстос.</verse>
				<verse number="15">Дык глядзеце, паступайце асьцярожна, не як бязглуздыя, але як мудрыя,</verse>
				<verse number="16">выкупляючы час, бо дні хітрыя.</verse>
				<verse number="17">Дзеля гэтага ня будзьце неразважлівымі, але пазнавайце, што ёсьць Воля Божая.</verse>
				<verse number="18">I ня ўпівайцеся віном, бо ў ім распуста, але напаўняйцеся Духам,</verse>
				<verse number="19">гаворачы ад сябе псальмамі і гымнамі і песьнямі духоўнымі, пяючы і іграючы Госпаду ў сэрцах вашых,</verse>
				<verse number="20">дзякуючы заўсёды і за ўсё Богу і Айцу ў імя Госпада нашага Ісуса Хрыста,</verse>
				<verse number="21">пакараючыся сабе ўзаемна ў страху Божым.</verse>
				<verse number="22">Жанчыны, пакарайцеся сваім мужом, як Госпаду,</verse>
				<verse number="23">бо муж ёсьць галава жаны, як і Хрыстос галава Царквы, і Ён жа збавіцель цела;</verse>
				<verse number="24">але, як царква пакараецца Хрысту, гэтак і жонкі сваім мужом у-ва ўсім.</verse>
				<verse number="25">Мужы, любеце жонкі свае, як і Хрыстос палюбіў Царкву і выдаў Сябе за яе,</verse>
				<verse number="26">каб асьвяціць яе, ачысьціўшы купальняй воднаю у слове;</verse>
				<verse number="27">каб паставіць яе Сабе слаўнаю, Царкву гэную, бяз плямы ці заганы ці чаго гэткага, але каб яна была сьвятая і беззаганная.</verse>
				<verse number="28">Гэтак павінны мужы любіць сваіх жанок, як целы свае: хто любіць жонку сваю, самога сябе любіць.</verse>
				<verse number="29">Бо ніхто ніколі ня меў ненавісьці да свайго цела, але жывіць і грэець яго, як і Госпад Царкву;</verse>
				<verse number="30">бо мы члены цела Яго, ад цела Яго і ад касьцей Яго.</verse>
				<verse number="31">Дзеля гэтага пакіне чалавек айца свайго і матку і прылепіцца да жонкі сваей, і будуць двое ў адным целе. (Быт 2:24)</verse>
				<verse number="32">Тайна гэтая валікая; я-ж кажу аб Хрысьце і Царкве.</verse>
				<verse number="33">Дык і вы, усякі па сабе, кожны хай любіць жонку сваю як самога сябе; жонка-ж няхай баіцца мужа свайго.</verse>
			</chapter>
			<chapter number="6">
				<verse number="1">Дзеці, слухайце бацькоў сваіх у Госпадзе, бо гэта справядліва.</verse>
				<verse number="2">Паважай бацьку твайго і матку, — гэта першая запаведзь з прырачэньнем:</verse>
				<verse number="3">каб было табе добра, і быў даўгалетнім на зямлі. (Вых. 20:12)</verse>
				<verse number="4">I вы, айцы, не дражнеце дзяцей вашых, але выхоўвайце іх у навуцы і напамінаньні Гасподнім.</verse>
				<verse number="5">Рабы, будзьце паслухмянымі паном сваім водле цела, з страхам і дрыжэньнем, у прастаце сэрца вашага, як-бы Хрысту,</verse>
				<verse number="6">не на вачох толькі паслугуючы, як дагаджаючыя чалавеку, але як рабы Хрыстовыя, выпаўняючы волю Божую ад душы,</verse>
				<verse number="7">са шчырасьцяй паслугуючы Госпаду, а ня людзям,</verse>
				<verse number="8">ведаючы, што кожны, хто зробіць нешта добрае атрымае тое ад Госпада, ці ён раб, ці свабодны.</verse>
				<verse number="9">І вы, гаспадары, тое-ж рабеце ім, палягчаючы суровасьць, ведаючы, што й вам самым ёсьць на нябёсах гаспадар, у якога няма ўвагі на аблічча.</verse>
				<verse number="10">Наканец, браты мае, крапчэйце ў Госпадзе і ў магутнасьці сілы Яго;</verse>
				<verse number="11">апранецеся ў-ва ўсю зброю Божую, каб здолелі ўстаяць супраць хітрыкаў д’ябальскіх;</verse>
				<verse number="12">бо наша барацьба ня супраць крыві й цела, але супраць начальства, супраць уладаў, супраць сусьветных валадароў цемры гэтага веку, супраць духаў злосьці паднябесных.</verse>
				<verse number="13">Дзеля гэтага прымеце ўсю зброю Божую, каб вы маглі ўстаяці ў ліхі дзень і, усё зрабіўшы, астацца стаяць.</verse>
				<verse number="14">Дык стойце-ж, падперазаўшы паясьніцы вашыя праўдаю і апрануўшыся ў зброю праведнасьці,</verse>
				<verse number="15">і абуўшы ногі ў гатовасьць абвяшчаць мір;</verse>
				<verse number="16">а па-над усё вазьмеце шчыт веры, якім зможаце затушыць усе разпаленыя стрэлы крывадушніка;</verse>
				<verse number="17">і шалом збаўленьня вазьмеце, і меч духоўны, які ёсьць слова Божае;</verse>
				<verse number="18">усякаю малітваю і просьбаю малецеся ў-ва ўсякі час духам і таго пілнуйцеся ў усякім цярпеньні і маленьні за ўсіх сьвятых</verse>
				<verse number="19">дый за мяне, каб мне дадзена было слова на адчыняньне вуснаў маіх, каб адважна абвяшчаць тайну Эвангельля,</verse>
				<verse number="20">якога я й пасланец у путах, каб у ім быў сьмелы, як мне трэба гаварыць.</verse>
				<verse number="21">А каб і вы ведалі аба мне, што я роблю, усё вам раскажа Тыхік, умілаваны брат і верны служка ў Госпадзе,</verse>
				<verse number="22">якога я і паслаў да вас дзеля гэтага самага, каб вы даведаліся аб нашых справах, і каб ён пацешыў сэрцы вашыя.</verse>
				<verse number="23">Мір братом і любоў з вераю ад Бога Айца і Госпада Ісуса Хрыста.</verse>
				<verse number="24">Ласка з усімі, што любяць Госпада нашага Ісуса Хрыста ў нятленнасьці. Амін. Да Эфэсян пісана з Рыму праз Тыхіка.</verse>
			</chapter>
		</book>
		<book number="50">
			<chapter number="1">
				<verse number="1">Паўла і Цімахвей, слугі Ісуса Хрыста, усім сьвятым у Хрысьце Ісусе, што ў Філіпах, з япіскапамі і дыяканамі:</verse>
				<verse number="2">ласка вам і мір ад Бога Айца нашага і Госпада Ісуса Хрыста.</verse>
				<verse number="3">Дзякую Богу майму пры ўсякім успаміне аб вас,</verse>
				<verse number="4">(заўсёды ў кожнай малітве маей за ўсіх вас молячыся з радасьцяй,)</verse>
				<verse number="5">за вашае ўчасьце ў дабравешчаньні ад першага дня аж дагэтуль,</verse>
				<verse number="6">перакананы ў тым, што той, хто пачаў у вас добрае дзела, будзе завяршаць ажно па дзень Ісуса Хрыста,</verse>
				<verse number="7">як і справядліва мне думаць аб усіх вас, бо я маю вас у сэрцы, у путах маіх і ў абароне і ўмацаваньні Эвангельля, вас, якія ўсе — супольнікі маі ў ласцы.</verse>
				<verse number="8">Бо Бог мне сьведка, што я люблю вас у любві Ісуса Хрыста;</verse>
				<verse number="9">і малюся аб тое, каб любоў вашая яшчэ балей і балей узрастала ў пазнаньні і ўсякім пачуцьці,</verse>
				<verse number="10">каб пазнаць вам лепшае, каб вы былі чыстымі і неспаткнуўшыміся ў дзень Хрыстовы,</verse>
				<verse number="11">напоўненымі пладамі праведнасьці праз Ісуса Хрыста на славу й пахвалу Божую.</verse>
				<verse number="12">Хачу, браты, каб вы ведалі, што тое, што са мной (сталася), служыла балей на пасьпех Эвангельля,</verse>
				<verse number="13">бо путы маі ў Хрысьце сталіся вядомымі ўсей прэторыі і ўсім іншым,</verse>
				<verse number="14">і большая частка братоў у Госпадзе, перакананыя путамі маімі, яшчэ балей адважыліся бяз страху апавядаць Слова.</verse>
				<verse number="15">А некаторыя праз зайздрасьць і перакорлівасьць, іншыя-ж з добрай думкай абвяшчаюць Хрыста:</verse>
				<verse number="16">тыя, што праз непакорлівасьць, абвяшчаюць Хрыста ня чыста, думаючы дадаць гора путам маім;</verse>
				<verse number="17">тыя-ж, што з любві, ведаючы, што дзеля абароны Эвангельля ляжу.</verse>
				<verse number="18">Дык што? Так, ці сяк, дзеля віду, ці праўдзіва, Хрыстос абвяшчаецца, і я з гэтага цешуся і буду цешыцца,</verse>
				<verse number="19">бо я ведаю, што гэта паслужыць мне на збаўленьне праз вашу малітву, з дапамогай Духа Ісуса Хрыста,</verse>
				<verse number="20">водле спадзяваньня і надзеі маей, што я ні ў чым ня буду асаромлены, а з усенькай адвагай, як заўсёды, гэтак і цяпер, узьвялічаны будзе Хрыстос у целе маім, ці то жыцьцём, ці сьмерцяй.</verse>
				<verse number="21">Бо для мяне жыцьцё —Хрыстос, і сьмерць — набытак.</verse>
				<verse number="22">А як жыцьцё водле цела — гэта мне плод дзела, дык і ня ведаю, што выбраць.</verse>
				<verse number="23">Цягне тое і другое: маю жаданьне разьвязацца і быць з Хрыстом, бо гэта шмат лепшае,</verse>
				<verse number="24">але аставацца ў целе патрабней дзеля вас.</verse>
				<verse number="25">I я напэўна ведаю, што астануся і перабуду з усімі вамі на вашу карысьць і радасьць веры,</verse>
				<verse number="26">каб пахвала вашая ў Хрысьце Ісусе павялічылася праз мяне пры маім паўторным да вас прыходзе.</verse>
				<verse number="27">Толькі жывеце дастойна Эвангельля Хрыстовага, каб мне, ці прыду і ўгледжу вас, ці ня прыду, чуць аб вас, што вы стаіцё ў адным духу, змагаючыся аднадушна за веру Эвангельскую</verse>
				<verse number="28">і ані не палохаючыся супраціўнікаў; гэтае для іх ёсьць знак пагібелі, а для вас — збаўленьня, і яно ад Бога;</verse>
				<verse number="29">бо вам дадзена дзеля Хрыста ня толькі верыць у Яго, але і мучыцца за Яго,</verse>
				<verse number="30">вядучы тую-ж барацьбу, якую вы бачылі ў-ва мне і цяпер чуеце аба мне.</verse>
			</chapter>
			<chapter number="2">
				<verse number="1">Дык, калі ёсьць якое пацяшэньне ў Хрысьце, калі ёсьць якая патоля любві, калі ёсьць якая лучнасьць духа, калі ёсьць якое міласэрдзе і спачуваньне,</verse>
				<verse number="2">то дапоўніце маю радасьць: каб тое самае думалі, тую-ж любоў мелі, былі аднадушныя і аднадумныя;</verse>
				<verse number="3">нічога (не рабеце) праз спрэчкі ці дзеля пустое пахвальбы, але ціхой мудрасьцяй лічыце адзін аднаго вышэйшым за сябе.</verse>
				<verse number="4">Не аб сабе толькі кожны клапоцься, але і аб другіх,</verse>
				<verse number="5">бо няхай тое ў вас думаецца, што і ў Хрысьце Ісусе:</verse>
				<verse number="6">Які, будучы ў пастаці Боскай, ня лічыў захопам быць роўным Богу;</verse>
				<verse number="7">але панізіў Сябе Самога, прыняўшы абраз раба, стаўшыся на падабенства людзей і здаўшыся выглядам, як чалавек,</verse>
				<verse number="8">зьняважыў Сябе, будучы паслухмяным ажно да сьмерці і сьмерці крыжовай.</verse>
				<verse number="9">Дзеля гэтага і Бог узвысіў Яго і даў Яму імя па-над усякае імя,</verse>
				<verse number="10">каб перад іменьнем Ісуса сукланілася ўсякае калена нябесных, зямных і падземных,</verse>
				<verse number="11">і каб усякі язык вызнаваў, што Госпад — Ісус Хрыстос, у славу Бога Айца.</verse>
				<verse number="12">Дык вось, умілаваныя маі, як вы заўсёды слухалі ня толькі ў бытнасьць маю, але шмат балей цяпер, у час нябытнасьці маей, са страхам і дрыжэньнем аб збаўленьне свае старайцеся,</verse>
				<verse number="13">бо Бог ёсьць той, што робіць у вас і жаданьне і дзеяньне з зычлівасьці Сваей.</verse>
				<verse number="14">Усё рабеце без нараканьня і сумляваньня,</verse>
				<verse number="15">каб вам быць бязьвіннымі і чыстымі, дзяцьмі Божымі беззаганнымі сярод перакорлівага і распуснага роду, між якім вы зьяеце, як сьветачы на сьвеце,</verse>
				<verse number="16">маючы слова жыцьця, на пахвалу маю? ў дзень Хрыстовы, што я не надарма хадзіў і не надарма працаваў.</verse>
				<verse number="17">Але, калі я й роблюся ахвяраю за жэртву й служэньне веры вашай, я цешуся і цешуся супольна з вамі;</verse>
				<verse number="18">з гэтага самага і вы цешцеся і цешцеся супольна са мною.</verse>
				<verse number="19">Спадзяюся-ж у Госпадзе Ісусе хутка паслаць вам Цімахвея, каб і я, даведаўшыся аб вас, уцешыўся духам.</verse>
				<verse number="20">Бо ня маю нікога роўнага душою, хто гэтак шчыра рупіўся-б аб вас;</verse>
				<verse number="21">бо ўсе шукаюць свайго, а не Ісуса-Хрыстовага.</verse>
				<verse number="22">А яго дасьведчаньне ведаеце, бо ён, як сын бацьку, служыў мне ў дабравешчаньні.</verse>
				<verse number="23">Дык я спадзяюся паслаць яго зараз-жа, як толькі даведаюся, што будзе са мною.</verse>
				<verse number="24">Бо я пэўны ў Госпадзе, што й сам хутка прыду.</verse>
				<verse number="25">Я палічыў патрэбным паслаць да вас Эпафрадзіта, брата і супрацоўніка і супольніка майго ў барацьбе, а вашага пасланца і служку ў патрэбе маёй,</verse>
				<verse number="26">бо ён жадаў бачыць усіх вас і цяжка тужыў, што вы дачуліся аб хваробе яго.</verse>
				<verse number="27">Бо ён быў хворы траха не сьмяротна; але Бог зьлітаваўся над ім, дый не над ім толькі, але і нада мною, каб ня меў я суму да суму.</verse>
				<verse number="28">Дык я хутчэй паслаў Яго, каб вы, угледзіўшы яго ізноў, уцешыліся, дый каб я быў менш сумны.</verse>
				<verse number="29">Прымеце-ж яго ў Госпадзе з усякай радасьцяй і гэтакіх у чэсьці мейце,</verse>
				<verse number="30">бо ён за справу Хрыстовую быў блізкі да сьмерці, ня дбаючы аб жыцьці, каб папоўніць нястачу служэньня вашага мне.</verse>
			</chapter>
			<chapter number="3">
				<verse number="1">Урэшце, браты маі, радуйцеся ў Госпадзе. Пісаць вам аб тым самым для мяне ня цяжка, а для вас цьвёрда.</verse>
				<verse number="2">Сьцеражыцеся сабак, сьцеражыцеся благіх працаўнікоў, сьцеражыцеся абрэзаньня,</verse>
				<verse number="3">бо абрэзаньне — мы, што служым Богу духам і пахваляемся ў Хрысьце Ісусе, і ня ў целе маем спадзяваньне:</verse>
				<verse number="4">хоць і я спадзяюся і на цела. Калі хто іншы думае спадзявацца на цела, дык балей я,</verse>
				<verse number="5">абрэзаны ў восмы дзень, з роду Ізраілявага, з калена Бэніямінавага, Жыд з Жыдоў, водле закону Фарысэй,</verse>
				<verse number="6">які праз руплівасьць перасьледаваў Царкву, водле праведнасьці законнай — беззаганны.</verse>
				<verse number="7">Але, што для мяне было набыткам, тое дзеля Хрыста лічыў я за страту.</verse>
				<verse number="8">Дый усё лічу стратай для вышэйшага пазнаньня Хрыста Ісуса, Госпада майго, дзеля Якога я ўсё ўтраціў і ўсё лічу за сьмяцьцё, каб Хрыста прыдбаць</verse>
				<verse number="9">і апынуцца ў Ім, маючы не маю? праведнасьць, што з закону, але тую, што праз веру ў Хрыста, праведнасьць ад Бога на падставе веры,</verse>
				<verse number="10">каб пазнаць Яго і сілу ўваскрасеньня Яго, і ўчасьце ў муках Яго, упадабляючыся сьмерці Яго,</verse>
				<verse number="11">каб толькі дасягнуць ускрасеньня мёртвых.</verse>
				<verse number="12">Не затым, што я ўжо дасягнуў, ці ўжо стаўся дасканалым, а імкнуся, ці не дасягну й я таго, за што і мяне дасягнуў Хрыстос Ісус.</verse>
				<verse number="13">Браты, я ня думаю аб сабе, што дасягнуў, а толькі, забываючыся аб мінулым і пнучыся да таго, што наперадзе,</verse>
				<verse number="14">імкнуся да мэты, да чэсьці вышэйшага прызваньня Божага ў Хрысьце Ісусе.</verse>
				<verse number="15">Дык хто з нас дасканалы, думайма гэтак; калі-ж вы аб чым іначай думаеце, дык і гэтае вам Бог адкрые.</verse>
				<verse number="16">Па-за гэтым, чаго мы дасягнулі, (ёсьць:) тым жа законам жыці, тое-ж думаці.</verse>
				<verse number="17">Насьлядуйце, браты, мяне і ўзірайцеся на тых, хто гэтак паступае, па ўзору, які маеце ў нас.</verse>
				<verse number="18">Бо многія, аб якіх я часта гаварыў вам, а цяпер і са сьлязьмі кажу, паступаюць, як ворагі Хрыстовага крыжа, —</verse>
				<verse number="19">якіх канец — загуба, якіх бог — чэрава, і слава якіх у сораме іх, тых, што думаюць аб зямным.</verse>
				<verse number="20">Нашае-ж жыцьцё — на нябёсах, адкуль мы чакаем і Збавіцеля, Госпада Ісуса Хрыста,</verse>
				<verse number="21">Які ператворыць цела зьнявагі нашае, каб яно сталася падобным да цела славы Яго, сілаю, якою Ён дуж і пакарыць Сабе ўсё.</verse>
			</chapter>
			<chapter number="4">
				<verse number="1">Гэтак, браты мае ўмілаваныя і пажаданыя, радасьць і вянец мой, стойце так у Госпадзе, любыя.</verse>
				<verse number="2">Прашу Яўводзію, прашу і Сынтыхею думаць гэтак сама ў Госпадзе;</verse>
				<verse number="3">ды прашу й цябе, шчыры супрацоўніку, дапамагай ім, тым, што працавалі ў дабравешчаньні разам са мною і з Клімантам і з рэштай супрацоўнікаў маіх, імёны якіх у кнізе жыцьця.</verse>
				<verse number="4">Радуйцеся заўсёды ў Госпадзе; і йзноў кажу: радуйцеся!</verse>
				<verse number="5">Ціхасьць ваша няхай пазнана будзе ўсімі людзьмі. Госпад блізка.</verse>
				<verse number="6">Ня турбуйцеся ні аб чым, але заўсёды ў малітве і благаньні падзякай няхай адкрываюцца просьбы вашыя перад Богам, —</verse>
				<verse number="7">і мір Божы, які вышэй за ўсякі розум, няхай захавае сэрцы вашыя і мысьлі вашыя ў Хрысьце Ісусе.</verse>
				<verse number="8">Наканец, браты, што ёсьць праўдзівае, што чэснае, што справядлівае, што чыстае, што ласкавае, што хвалебнае, калі ёсьць якая цната і якая пахвала, — аб гэтым думайце.</verse>
				<verse number="9">I чаго вы навучыліся, і што прынялі і чулі і бачылі ў-ва мне, тое рабеце, — і Бог міру будзе з вамі.</verse>
				<verse number="10">Я вельмі ўцешыўся ў Госпадзе, што вы ўжо калісь пачалі думаць аба мне, аб якім і раней думалі, ды ня было нагоды.</verse>
				<verse number="11">Кажу не як дзеля нястачы, бо я навучыўся быць здаволеным тым, што ў мяне ёсьць:</verse>
				<verse number="12">бо ўмею і ў паніжэньні быць, умею і ў дастатках; навучыўся ўсяго і ў-ва ўсім, і насычацца і галадаваць, і мець дастаткі і недастатак,</verse>
				<verse number="13">Усё магу ў Хрысьце, які ўзмацняе мяне.</verse>
				<verse number="14">Па-за гэтым вы добра зрабілі, дзелячы са мною мой сум.</verse>
				<verse number="15">Ведаеце і вы, Філіпяне, што напачатку дабравешчаньня, калі выйшаў я з Македоніі, ні адна царква не далучылася да мяне праз дораньне і гасьціну, апрача вас адных.</verse>
				<verse number="16">Вы і ў Фесалоніку і раз, і два прысылалі мне ў патрэбе.</verse>
				<verse number="17">Ня тое, каб я шукаў падарунку, але шукаю плоду, які памнажаецца на вашу карысьць.</verse>
				<verse number="18">Я дастаў усё і маю дастаткі; я напоўнены, атрымаўшы ад Эпафрадзіта пасланае вамі, пахі салодкія, ахвяру прыемную, Богу любую.</verse>
				<verse number="19">Бог мой няхай напоўніць усякую нястачу вашую паводле багацьця Свайго ў славе, у Хрысьце Ісусе.</verse>
				<verse number="20">Богу-ж і Айцу нашаму слава на векі вякоў. Амін.</verse>
				<verse number="21">Прывітайце кожнага сьвятога ў Хрысьце Ісусе. Вітаюць вас браты, што са мною.</verse>
				<verse number="22">Вітаюць вас усе сьвятыя, а найбольш тыя, што з кесаравага дому. Ласка Госпада нашага Ісуса Хрыста з усімі вамі. Амін.</verse>
			</chapter>
		</book>
		<book number="51">
			<chapter number="1">
				<verse number="1">Паўла, воляй Божаю Апостал Ісуса Хрыста, і Цімахвей, брат,</verse>
				<verse number="2">сьвятым і верным братом у Хрысьце, што ў Калосах: Ласка вам і мір ад Бога Айца нашага і Госпада Ісуса Хрыста.</verse>
				<verse number="3">Дзякуем Богу і Айцу Госпада нашага Ісуса Хрыста, заўсёды молячыся аб вас,</verse>
				<verse number="4">пачуўшы аб веры вашай у Хрыста Ісуса і аб любві да ўсіх сьвятых,</verse>
				<verse number="5">дзеля надзеі, што прыгатавана вам у нябёсах, аб якой вы раней чулі ў слове праўды Эвангельля,</verse>
				<verse number="6">што ёсьць у вас, як і ў-ва ўсім сьвеце, і прыносіць плод, як і між вамі, з таго дня, як вы пачулі і пазналі ласку Божую ў праўдзе,</verse>
				<verse number="7">як і навучыліся ад Эпафра, умілаванага супрацоўніка нашага, які ёсьць верным за вас слугой Хрыста,</verse>
				<verse number="8">які і апавясьціў нас аб вашай любві ў Духу.</verse>
				<verse number="9">Дзеля гэтага і мы, з таго дня, як пачулі, не пакідалі маліцца за вас і прасіць, каб вы напаўняліся пазнаньнем волі Яго ў-ва ўсякай мудрасьці і разуменьні духоўным,</verse>
				<verse number="10">каб паступалі дастойна Бога, у-ва ўсім дагаджаючы Яму, прыносячы плод у кожнай добрай справе і узрастаючы ў пазнаньні Бога,</verse>
				<verse number="11">дужэючы ўсякаю сілаю па магутнасьці славы Яго на ўсякую цярплівасьць і вялікадушнасьць з радасьцяй,</verse>
				<verse number="12">дзякуючы Айцу, што паклікаў нас да ўчасьця ў спадчыне сьвятых у сьветласьці,</verse>
				<verse number="13">вызваліў нас ад улады цемры і перанёс у Царства Сына любві Сваей,</verse>
				<verse number="14">у Якім мы маем адкупленьне крывёю Яго і дараваньне грахоў,</verse>
				<verse number="15">Які есьць абраз Бога нявідомага, пяршак усякага стварэньня;</verse>
				<verse number="16">бо Ім створана ўсе, што на нябесах і што на зямлі, бачнае і нябачнае: ці то пасады, ці дзяржавы, ці начальства, ці ўлады, — усе Ім і для Яго створана;</verse>
				<verse number="17">і Ён перш за ўсё, і ўсё ў Ім стаіць.</verse>
				<verse number="18">I Ён ёсьць галава цела, Царквы; Ён — пачатак, пяршак із мёртвых, каб быць Яму ўва ўсім першым;</verse>
				<verse number="19">бо ўгодна было (Айцу), каб у Ім жыла ўсякая поўня,</verse>
				<verse number="20">і каб праз Яго пагадзіць з сабою ўсё, уціхамірыўшы праз Яго, крывёю крыжа Яго, ці тое, што на зямлі, ці тое, што ў нябёсах.</verse>
				<verse number="21">Дый вас, што былі калісь чужымі і ворагамі праз склоннасьць да благіх дзел,</verse>
				<verse number="22">цяпер пагадзіў у целе плоці Яго праз сьмерць, каб паставіць вас сьвятымі й беззаганнымі і бязьвіннымі перад абліччам Сваім,</verse>
				<verse number="23">калі трываеце ў веры цьвёрда і непарушна і не адпадаеце ад надзеі Эвангельля, якое вы чулі, якое абвяшчаеца ўсяму стварэньню пад небам, якога я, Паўла, слуга.</verse>
				<verse number="24">Цяпер радуюся ў муках маіх за вас і дапаўняю недахват у целе маім сумаваньняў Хрыстовых за Яго цела, якое есьць Царква,</verse>
				<verse number="25">якой я стаўся служкаю паводле распарадку Божага, даручанага мне для вас, каб выпаўніць слова Божае,</verse>
				<verse number="26">тайну, укрытую ад вякоў і ад родаў, цяпер жа выяўленую сьвятым Яго,</verse>
				<verse number="27">якім схацеў Бог даць пазнаньне, што за багацьце славы ў тайне гэнай сярод паганаў, якое ёсьць Хрыстос у вас, надзея славы,</verse>
				<verse number="28">Якога мы абвяшчаем, навучаючы кожнага чалавека і вучачы ўсякае мудрасьці, каб нам прадставіць усякага чалавека дасканалым у Хрысьце Ісусе,</verse>
				<verse number="29">дзеля чаго я і працую, змагаючыся сілаю Яго, што дзеець у-ва мне магутна.</verse>
			</chapter>
			<chapter number="2">
				<verse number="1">Хачу-ж, каб вы ведалі, якую барацьбу маю за вас і за тых, што ў Ляодыкіі, і за ўсіх, што ня бачылі аблічча майго ў целе,</verse>
				<verse number="2">каб цешыліся сэрцы іх, злучаныя ў любві, ды дзеля ўсякага багацьця дасканалага разуменьня, дзеля пазнаньня тайны Бога і Айца і Хрыста,</verse>
				<verse number="3">у якім усе скарбы мудрасьці і веданьня схаваны.</verse>
				<verse number="4">Кажу-ж гэтае, каб хто-небудзь ня зьвёў вас, пераконываючы словамі;</verse>
				<verse number="5">бо, хаця й няма мяне целам, але духам я з вамі, радуючыся і ўглядаючыся на ваш лад і цьвёрдасьць веры вашае ў Хрыста.</verse>
				<verse number="6">Дык вось, як вы прынялі Хрыста Ісуса Госпада, хадзеце ў Ім,</verse>
				<verse number="7">укараніўшыся і збудаваныя ў Ім, дый акрэпшы ў веры, як вы былі навучаны, з падзякаю багацеючы ёю.</verse>
				<verse number="8">Глядзеце, каб хто ня зьвёў вас філёзофіяй і пустым подступам па пераказу чалавечаму, па стыхіям сьвету, а не па Хрысту;</verse>
				<verse number="9">Бо ў Ім жыве ўся поўня Божства цялесна,</verse>
				<verse number="10">і вы напоўнены ў Ім, Які ёсьць галава ўсякага начальства і ўлады;</verse>
				<verse number="11">у Ім вы і абрэзаны абрэзаньнем нерукатворным, зьняўшы з цела грахі цялесныя ў абрэзаньні Хрыстовым,</verse>
				<verse number="12">пахаваныя з Ім у Хрышчэньні; у Ім вы і ўскрэсьлі разам праз веру ў сілу Бога, Які ўскрасіў Яго з мёртвых,</verse>
				<verse number="13">дый вас, якія былі мёртвыя ў грахох і неабрэзаньні цела вашага, ажывіў разам з Ім, дараваўшы нам усе грахі,</verse>
				<verse number="14">зьнішчыўшы навукаю напісанае аб нас рукою, што было супраць нас; і ўзяў Яго спасярод і прыбіў да крыжа;</verse>
				<verse number="15">разьдзеўшы начальства і ўлады, адважна аддаў іх на сорам, перамогшы іх у Ім.</verse>
				<verse number="16">Дык няхай ніхто не асуджае вас за ежу, ці піцьцё, ці за ўчасьце ў сьвяце, ці маладзіку, ці субоце:</verse>
				<verse number="17">гэта ёсьць цень таго, што мае быць; цела-ж Хрыстовае.</verse>
				<verse number="18">Няхай ніхто не спакушае вас, накланяючы мудрасьцяй пакоры і служэньнем ангелаў, уваходзячы ў тое, чаго ня бачыў, марна пышаючыся розумам цела свайго</verse>
				<verse number="19">і ня трымаючыся Галавы, ад якое ўсё цела, суставамі і вязямі злучанае і змацаванае, расьце ростам Божым.</verse>
				<verse number="20">Дык, калі вы памерлі з Хрыстом для стыхіяў сьвету, чаго-ж, быццам жывучы ў сьвеце, трымаецеся закону:</verse>
				<verse number="21">не чапай, ані прабуй, ані датыкайся, — што ўсё на тленьне ад ужываньня, —</verse>
				<verse number="22">водле запаведзяў і навукі чалавечае?</verse>
				<verse number="23">Гэта мае толькі выгляд мудрасьці ў самавольным служэньні, мудрасьці пакоры і мардаваньні цела, не ў пашане да сытасьці цела.</verse>
			</chapter>
			<chapter number="3">
				<verse number="1">Дык, калі вы ўскрэсьлі з Хрыстом, шукайце-ж узгорнага, гдзе Хрыстос сядзіць праваруч Бога;</verse>
				<verse number="2">аб узгорным думайце, а не аб зямным,</verse>
				<verse number="3">бо вы памерлі, і жыцьцё вашае пахавана з Хрыстом у Богу;</verse>
				<verse number="4">калі-ж зьявіцца Хрыстос, жыцьцё вашае, тагды і вы зьявіцеся разам з Ім у славе.</verse>
				<verse number="5">Дык мярцьвіце члены вашыя, што на зямлі: блуд, нячыстасьць, юр, благое пажаданьне і хцівасьць, якая ёсьць балванахвальства,</verse>
				<verse number="6">за што гнеў Божы прыходзіць на сыноў няслухмянства,</verse>
				<verse number="7">сярод якіх і вы калісь хадзілі, як жылі міжы імі.</verse>
				<verse number="8">А цяпер і вы адкіньце ўсё: гнеў, ярасьць, злосьць, лаянку, сорамныя словы з вуснаў вашых;</verse>
				<verse number="9">не брашыце адзін аднаму, скінуўшы з сябе старога чалавека з учынкамі яго</verse>
				<verse number="10">і апрануўшыся ў новага, які абнаўляецца ў пазнаньні на ўзор Стварыўшага яго,</verse>
				<verse number="11">гдзе няма Грэка і Юдэя, абрэзаньня і неабрэзаньня, барбара, Скіфа, раба, свабоднага, але ўсё і ў-ва ўсім Хрыстос.</verse>
				<verse number="12">Дык апранецеся, як выбранцы Божыя, сьвятыя і ўмілаваныя, міласэрдзем, дабратой, ціхой мудрасьцяй, ласкавасьцяй, доўгацярплівасьцяй,</verse>
				<verse number="13">церпячы адзін аднаго і выбачаючы сабе, калі хто да каго мае жаль: як Хрыстос дараваў вам, гэтак і вы.</verse>
				<verse number="14">А панад усім — (апрануўшыся) любоўю, якая ёсьць злучэньне дасканаласьці,</verse>
				<verse number="15">і няхай у сэрцах вашых гаспадаруе мір Божы, да якога вы і пакліканы ў адным целе; ды будзьце ўдзячнымі.</verse>
				<verse number="16">Слова Хрыстовае няхай асядае ў вас багата, у ўсякай мудрасьці: навучайце і настаўляйце адзін аднаго псальмамі і гымнамі і духоўнымі песьнямі, у ласцы сьпяваючы ў сэрцах вашых Госпаду.</verse>
				<verse number="17">I ўсё, што-б вы ні рабілі, словам або дзелам, усё рабеце ў імя Госпада Ісуса Хрыста, дзякуючы праз Яго Богу і Айцу.</verse>
				<verse number="18">Жонкі, слухайцеся мужоў вашых, як прыстойна ў Госпадзе.</verse>
				<verse number="19">Мужы, любеце жанок і ня будзьце для іх прыкрымі.</verse>
				<verse number="20">Дзеці, будзьце паслухмянымі бацьком у-ва ўсім, бо гэтае ўгодна Госпаду.</verse>
				<verse number="21">Айцы, не раздражняйце дзяцей вашых, каб яны не ўпадалі на духу.</verse>
				<verse number="22">Рабы, у ўсім слухайцеся паноў водле цела, паслугуючы не на вачох толькі, як дагаджаючы людзям, але ў прастаце сэрца, баючыся Бога.</verse>
				<verse number="23">I ўсё, што-б ні рабілі, рабеце ад душы, як для Госпада, а не для людзей,</verse>
				<verse number="24">ведаючы, што ад Госпада атрымаеце нагароду спадчыны: бо служыце Госпаду Хрысту.</verse>
				<verse number="25">А хто крыўдзіць, атрымае водле зробленае крыўды: бо няма ў Бога ўзіраньня на аблічча.</verse>
			</chapter>
			<chapter number="4">
				<verse number="1">Паны, аказвайце слугам справядлівасьць і роўнасьць, ведаючы, што і вы маеце Госпада на нябёсах.</verse>
				<verse number="2">Трывайце ў малітве, чуваючы ў ёй з падзякаю;</verse>
				<verse number="3">молячыся разам і за нас, каб Бог адчыніў нам дзьверы слова абвяшчаць тайну Хрыстовую, за якую я й закаваны,</verse>
				<verse number="4">каб я выявіў яе, як сьлед мне казаці.</verse>
				<verse number="5">Мудра паступайце з тымі, што вонках, выкупляючы час.</verse>
				<verse number="6">Слова вашае няхай будзе заўсёды ласкавае, прыпраўленае соляй, каб вы ведалі, як кожнаму адказаць.</verse>
				<verse number="7">Аба мне ўсё скажа вам Тыхік, умілаваны брат і верны слуга і супрацоўнік у Госпадзе,</verse>
				<verse number="8">якога я дзеля таго паслаў да вас, каб ён даведаўся, што ў вас, і пацешыў сэрцы вашыя,</verse>
				<verse number="9">з Анісімам, верным і ўмілаваным братам, што спаміж вас: яны раскажуць вам усё, што тутака.</verse>
				<verse number="10">Вітае вас Арыстарх, вязень разам са мною, і Марка, пляменьнік Варнавы, (аб якім прынялі вы загад: калі прыдзе да вас, прымеце яго),</verse>
				<verse number="11">дый Ісус, называны Юстам, якія з абрэзаньня; яны — адзіныя супрацоўнікі дзеля Царства Божага, якія былі мне патоляй.</verse>
				<verse number="12">Вітае вас Эпафрас, што із вашых, раб Хрыста, што заўсёды стараецца за вас у малітвах, каб вы трывалі дасканалымі і напоўненымі ўсякай воляй Божай.</verse>
				<verse number="13">Сьведчу-ж аб ім, што мае вялікую рупнасьць аб вас і аб тых, што ў Ляодыкіі ды Іераполі.</verse>
				<verse number="14">Вітае вас Лукаш, лекар умілаваны, і Дымас.</verse>
				<verse number="15">Прывітайце братоў у Ляодыкіі, і Німфана, і дамовую царкву яго.</verse>
				<verse number="16">Калі-ж гэтае пасланьне будзе прачытана ў вас, зрабеце, каб яно было прачытана ў Ляодыкійскай Царкве; а тое, што з Ляодыкіі, прачытайце і вы.</verse>
				<verse number="17">Ды скажэце Архіпу: пілнуй служэньня, што прыняў ты ў Госпадзе, каб табе выпаўніць яго.</verse>
				<verse number="18">Вітаньне маею рукою, Паўлаваю. Памятайце аб кайданох маіх! Ласка з вамі. Амін.</verse>
			</chapter>
		</book>
		<book number="52">
			<chapter number="1">
				<verse number="1">Паўла і Сілуан і Цімахвей царкве Фесалонікійцаў у Богу Айцу і Госпадзе Ісусе Хрысьце: ласка вам і мір ад Бога Айца нашага і Госпада Ісуса Хрыста.</verse>
				<verse number="2">Заўсёды дзякуем Богу за ўсіх вас, успамінаючы аб вас у малітвах нашых,</verse>
				<verse number="3">нясупынна памятаючы аб вашым дзеле веры і аб працы любві і цярплівасьці надзеі на Госпада нашага Ісуса Хрыста нерад Богам і Айцом нашым,</verse>
				<verse number="4">ведаючы выбраньне вашае, умілаваныя Богам браты;</verse>
				<verse number="5">бо нашае дабравешчаньне ня было да вас у слове толькі, але і ў сіле, і ў Сьвятым Духу, і ў сьвядоцтвах, як вы самі ведаеце, якімі былі мы для вас міжы вамі.</verse>
				<verse number="6">I вы сталіся насьледавальнікамі нашымі і Госпада, прыняўшы слова ў вялікім горы з радасьцяй Духа Сьвятога,</verse>
				<verse number="7">аж вы сталіся ўзорам для ўсіх веруючых у Македоніі і Ахайі.</verse>
				<verse number="8">Бо ад вас праняслося слова Гасподняе ня толькі ў Македоніі і Ахайі, але і ў-ва ўсякім месцы прайшла слава аб веры вашай у Бога, дык мы ня маем патрэбы нешта казаці.</verse>
				<verse number="9">Бо самі яны аб нас абвяшчаюць, які ўваход мелі мы да вас, і як вы навярнуліся да Бога ад ідалаў, каб служыць Богу жывому і праўдзіваму</verse>
				<verse number="10">і ждаць з нябёсаў Сына Яго, Якога Ён ускрасіў із мёртвых, Ісуса, што збаўляе нас ад надыходзячага гневу.</verse>
			</chapter>
			<chapter number="2">
				<verse number="1">Вы самі ведаеце, браты, аб нашым уваходзе да вас, што ён быў не дарэмны;</verse>
				<verse number="2">але, памучыўшыся перш, зьняважаныя, як вы ведаеце, у Філіпах, мы адважыліся ў Богу нашым казаці вам Эвангельле Божае з вялікай барацьбой.</verse>
				<verse number="3">Бо пацяшэньне нашае не з абмылкі, ані з нячыстасьці, ані ў хітраваньні,</verse>
				<verse number="4">але, як мы выбраны ад Бога, каб нам было даверана Эвангельле, дык мы і гаворым, не як дагаджаючы людзям, але Богу, што дазнае сэрцы нашыя</verse>
				<verse number="5">Бо ніколі ня было ў нас ласьлівых слоў, як ведаеце, ані думкі аб карысьці: Бог сьведка!</verse>
				<verse number="6">Ня шукаем мы славы ані ад людзей, ані ад вас, ані ад другіх, маючы магчымасьць быць у паважаньні, як Хрыстовыя Апосталы.</verse>
				<verse number="7">Але былі мы ціхія сярод вас; як карміцелька грэе дзетак сваіх,</verse>
				<verse number="8">гэтак мы, рунячыся аб вас, пажадалі аддаць вам ня толькі Эвангельле Божае, але і душы нашыя, бо вы сталіся нам любымі.</verse>
				<verse number="9">Бо вы памятаеце, браты, працу нашую і ўтому: робячы ўначы і ўдзень, каб ня быць цяжарам каму з вас, мы абвяшчалі вам Эвангельле Божае.</verse>
				<verse number="10">Сьведкі вы і Бог, як сьвята і справядліва і беззаганна паступалі мы з вамі, веруючымі;</verse>
				<verse number="11">бо вы ведаеце, як мы кожнага з вас, як бацька дзяцей сваіх,</verse>
				<verse number="12">пацяшалі вас і пераконывалі і сьведчылі, каб вы паступалі дастойна Бога, які паклікаў вас у Сваё Царства і славу.</verse>
				<verse number="13">Дзеля гэтага і мы нясупынна дзякуем, што вы, прыняўшы ад нас пачутае слова Божае, прынялі яго не як слова чалавечае, а (як яно ёсьць папраўдзе,) слова Божае, якое і дзеець у вас, веруючых.</verse>
				<verse number="14">Бо вы, браты, сталіся пераймальнікамі цэркваў Божых, што ў Юдэі, у Хрысьце Ісусе, бо і вы таксама цярпелі ад сваіх зямлякоў, як і тыя ад Юдэяў,</verse>
				<verse number="15">якія і Госпада Ісуса забілі, і сваіх прарокаў, і нас павыганялі, і Богу не дагаджаюць, і ўсім людзям супраціўныя,</verse>
				<verse number="16">якія не даюць нам прамаўляць да паганаў, каб тыя спасьліся, каб выпаўніліся грахі іх усягды; але дасягнуў іх наканец гнеў.</verse>
				<verse number="17">Мы-ж, браты, асірочаныя вамі на кароткі час абліччам, а ня сэрцам, тым больш стараліся ўгледзіць аблічча вашае,</verse>
				<verse number="18">Дзеля гэтага хацелі мы прыйсьці да вас, — я, Паўла, і раз, і два, — але перашкодзіў нам шатан.</verse>
				<verse number="19">Бо якая наша надзея, ці радасьць, ці вянец пахвалы? Ці й ня вы-ж перад Госпадам нашым Ісусам Хрыстом у прыход Яго?</verse>
				<verse number="20">Бо вы — слава нашая і радасьць.</verse>
			</chapter>
			<chapter number="3">
				<verse number="1">Дзеля гэтага, ня церпячы балей, мы захацелі астацца ў Афінах аднымі</verse>
				<verse number="2">і паслалі Цімахвея, брата нашага і служку Божага і супрацоўніка нашага ў дабравешчаньні Хрыстовым, каб узмоцніць вас і пацешыць вас у веры вашай,</verse>
				<verse number="3">каб ніхто не пахіснуўся ў смутках гэтых: бо вы самі ведаеце, што на гэта мы пастаўлены.</verse>
				<verse number="4">Бо мы і тагды, калі былі ў вас, прарочылі вам, што маем зазнаць гора, як і сталася, і вы ведаеце.</verse>
				<verse number="5">Дзеля гэтага і я, ня церпячы балей, паслаў даведацца аб веры вашай, каб як не спакусіў вас спакусьнік, і ня сталася дарэмнай наша праца.</verse>
				<verse number="6">Цяпер жа, калі прыйшоў да нас ад вас Цімахвей і прынёс нам добрую вестку аб веры і любві вашай, ды што заўсёды маеце добрую памяць аб нас, жадаючы нас бачыць, як і мы вас,</verse>
				<verse number="7">дык мы, пры ўсім суме й бядзе нашай, уцешыліся вамі, браты, праз веру вашу;</verse>
				<verse number="8">бо цяпер мы жывыя, калі вы стаіцё ў Госпадзе.</verse>
				<verse number="9">Якую-ж падзяку можам мы даць Богу за вас, за ўсю радасьць, якою радуемся з вас перад Богам нашым,</verse>
				<verse number="10">уначы і ўдзень вельмі рупліва молячыся, каб бачыць аблічча вашае і дапоўніць нястачу ў веры вашай?</verse>
				<verse number="11">Сам жа Бог і Ацец наш і Госпад наш Ісус Хрыстос няхай пакіруе шлях наш да вас!</verse>
				<verse number="12">А вас няхай Госпад напоўніць і ўзбагаціць узаемнай любоўю і (любоўю) да ўсіх, як і мы да вас;</verse>
				<verse number="13">каб узмацаваць сэрцы вашыя беззаганнымі ў сьвятасьці перад Богам і Айцом нашым у прыход Госпада нашага ісуса Хрыста з усімі сьвятымі Яго.</verse>
			</chapter>
			<chapter number="4">
				<verse number="1">Нарэшце, браты, просім вас і молім у Госпадзе Ісусе, каб вы, як прынялі ад нас, як трэба вам паступаць і дагаджаць Богу, далей узбагачаліся,</verse>
				<verse number="2">бо ведаеце, якія мы далі вам запаведзі ад Госпада Ісуса.</verse>
				<verse number="3">Бо гэта воля Божая, асьвячэньне вашае, каб вы ўзьдзержываліся ад блуду,</verse>
				<verse number="4">каб кожны з вас умеў захоўваць сваю судзіну ў сьвятасьці і чэсьці,</verse>
				<verse number="5">а не ў пажадлівасьці юрлівай, як і пагане, што ня ведаюць Бога;</verse>
				<verse number="6">каб не рабілі праступку ні ў якім дзеле і не разжываліся з брата свайго: бо Госпад памсьціцца за ўсё гэтае, як і раней мы гаварылі вам і сьведчылі.</verse>
				<verse number="7">Бо паклікаў нас Бог не да нячыстасьці, але да сьвятасьці.</verse>
				<verse number="8">Дык, хто адкідае, той адкідае не чалавека, але Бога, Які і Духа Сьвятога нам даў.</verse>
				<verse number="9">Аб любві-ж братняй няма патрэбы пісаць да вас, бо вы самі навучаны Богам любіць адзін аднаго,</verse>
				<verse number="10">дый вы гэтак і робіце з усімі братамі па ўсей Македоніі. Дык молім вас, браты, пасьпявайце балей</verse>
				<verse number="11">і пільна дбайце аб тое, каб жыць ціха і рабіць сваё і працаваць сваімі ўласнымі рукамі, як мы запаведалі вам;</verse>
				<verse number="12">каб вы паступалі прыстойна перад тымі, што вонках, і ні ў чым ня мелі нястачы.</verse>
				<verse number="13">Не хачу-ж пакінуць вас, браты, у няведаньні аб памершых, каб ня тужылі вы, як і іншыя, што ня маюць надзеі.</verse>
				<verse number="14">Бо, калі мы верым, што Хрыстос памер І ўваскрос, дык і памершых у Ісусе Бог прывядзе з Ім.</verse>
				<verse number="15">Бо гэтае кажам вам словам Гасподнім, што мы, жывыя, якія астаемся да прыходу Госпада, не апярэдзім тых, што памерлі,</verse>
				<verse number="16">бо Сам Госпад з абвяшчэньнем, з голасам Архангела і трубой Божай зыйдзе з неба, і мёртвыя ў Хрысьце ўскрэснуць першымі;</verse>
				<verse number="17">пасьля мы, што астаемся жывымі, разам з імі падхоплены будзем на аблоках на спатканьне Госпаду на паветра, ды гэтак заўсёды з Госпадам будзем.</verse>
				<verse number="18">Дык пацяшайце адзін аднаго гэтымі словамі.</verse>
			</chapter>
			<chapter number="5">
				<verse number="1">Аб часох жа і порах, браты, няма патрэбы пісаць да вас,</verse>
				<verse number="2">бо вы самі напэўна ведаеце, што дзень Гасподні гэтак прыдзе, як злодзей уначы.</verse>
				<verse number="3">Бо, як будуць гаварыць: мір і бясьпечнасьць, дык тагды неўспадзеўкі дасягне і загуба, быццам цяжарную мукі радзін, і яны не ўцякуць.</verse>
				<verse number="4">Вы-ж, браты, ня ў цемры, каб дзень гэты захапіў вас, як злодзей:</verse>
				<verse number="5">усе вы сыны сьвятла і сыны дня: мы ня (сыны) ночы, ані цемры.</verse>
				<verse number="6">Дык ня будзем-жа спаць, як і рэшта, але чувайма і будзьма цьвярозымі,</verse>
				<verse number="7">бо тыя, што сьпяць, уначы сьпяць, і тыя, што ўпіваюцца, уначы ўпіваюцца.</verse>
				<verse number="8">Мы-ж, сыны дня, будзьма цьвярозымі, апрануўшыся зброяй веры і любві і (узьдзеўшы) шалом надзеі збаўленьня,</verse>
				<verse number="9">бо Бог не празначыў нас на гнеў, але на атрыманьне збаўленьня праз Госпада нашага Ісуса Хрыста,</verse>
				<verse number="10">што памер за нас, каб мы, ці чуваем, ці сьпім, з Ім разам жылі.</verse>
				<verse number="11">Дзеля гэтага пацяшайце сябе ўзаемна і навучайце адзін аднаго, як вы й робіце.</verse>
				<verse number="12">Просім жа вас, браты, ведаць тых, што працуюць у вас і пастаўлены над вамі ў Госпадзе дый вас навучаюць,</verse>
				<verse number="13">і паважайце іх вельмі высока ў любві за дзела іх; жывеце ў згодзе міжы сабою.</verse>
				<verse number="14">Молім вас такжа, браты, навучайце свавольных, пацяшайце маладушных, паддзержывайце слабых, будзьце доўгацярплівымі да ўсіх.</verse>
				<verse number="15">Глядзеце, каб ніхто не ўздаваў каму злом за зло, але заўсёды шукайце дабра і адзін аднаму, і ўсім.</verse>
				<verse number="16">Заўсёды радуйцеся.</verse>
				<verse number="17">Нясупынна малецеся.</verse>
				<verse number="18">За ўсё дзякуйце: бо гэткая аб вас воля Божая ў Хрысьце Ісусе.</verse>
				<verse number="19">Духа не ўгашайце.</verse>
				<verse number="20">Прароцтвамі не пагарджайце.</verse>
				<verse number="21">Усё выпрабоўвайце; добрага дзяржыцеся.</verse>
				<verse number="22">Узьдзержывайцеся ад усякага роду зла.</verse>
				<verse number="23">Сам жа Бог міру няхай асьвеньціць вас у-ва ўсей поўні, і ўвесь ваш дух, і душа, і цела няхай захаваецца без заганы ў прыход Госпада Нашага Ісуса Хрыста.</verse>
				<verse number="24">Верны Той, што вас паклікаў; Ён і зробіць (гэта).</verse>
				<verse number="25">Браты! Малецеся за нас!</verse>
				<verse number="26">Прывітайце ўсіх братоў пацалункам сьвятым.</verse>
				<verse number="27">Заклінаю вас Госпадам прачытаць гэтае пасланьне ўсім сьвятым братом.</verse>
				<verse number="28">Ласка Госпада нашага Ісуса Хрыста з вамі. Амін.</verse>
			</chapter>
		</book>
		<book number="53">
			<chapter number="1">
				<verse number="1">Паўла і Сілуан і Цімахвей — царкве Фесалонікійцаў у Богу Айцу нашым і Госпадзе Ісусе Хрысьце:</verse>
				<verse number="2">Ласка вам і мір ад Бога Айца нашага і Госпада Ісуса Хрыста.</verse>
				<verse number="3">Заўсёды павінны мы дзякаваць Богу за вас, браты, як дастойна, бо вырастае вельмі вера ваша і павялічаецца любоў кожнага з усіх вас аднаго да аднаго.</verse>
				<verse number="4">Так што мы самі хвалімся вамі ў цэрквах Божых, за цярплівасьць вашу і веру ў-ва ўсіх перасьледаваньнях вашых і смутках, якія вы маеце,</verse>
				<verse number="5">на доказ справядлівага суда Божага, каб вам быць вартымі Царства Божага, дзеля якога і мучыцеся.</verse>
				<verse number="6">Бо справядліва ў Бога аддаць суму тых, што вам суму задаюць,</verse>
				<verse number="7">а вам, сумуючым, патолю (даць) разам з намі ў адкрыцьці Госпада Ісуса з неба з Ангеламі сілы яго,</verse>
				<verse number="8">у паланеючым агні даючы адплату непазнаўшым Бога і непакарыўшымся Эвангельлю Госпада нашага Ісуса Хрыста.</verse>
				<verse number="9">Яны прымуць кару, вечную загубу, ад аблічча Госпада і ад славы сілы Яго,</verse>
				<verse number="10">як Ён прыдзе ўславіцца ў сьвятых сваіх і задзівіць усіх веруючых (бо вы паверылі нашаму сьведчаньню) у дзень гэны.</verse>
				<verse number="11">Дзеля гэтага і молімся заўсёды за вас, каб Бог наш зрабіў вас дастойнымі прызваньня і выпаўніў усякую спагаднасьць ласкавасьці і дзела веры ў сіле,</verse>
				<verse number="12">каб уславілася імя Госпада нашага Ісуса Хрыста ў вас, і вы ў Ім, праз ласку Бога нашага і Госпада Ісуса Хрыста.</verse>
			</chapter>
			<chapter number="2">
				<verse number="1">Молім вас, браты, дзеля прыходу Госпада нашага Ісуса Хрыста і дзеля нашае зборкі да Яго,</verse>
				<verse number="2">ня хістайцеся пасьпешна розумам ды ня трывожцеся ані ад духа, ані ад слова, ані ад пасланьня, нібы праз нас, што быццам ужо надыходзіць дзень Хрыстовы.</verse>
				<verse number="3">Няхай не спакусіць вас ніхто аніяк: бо дзень гэны ня прыдзе, дакуль ня прыдзе перш адступленьне і не адкрыецца чалавек грэху, сын загубы,</verse>
				<verse number="4">які спраціўляецца і вывышшаецца панад усё, званае Богам ці сьвятыняй, што ў храме Божым засядзе ён, як Бог, паказываючы сябе, што ён Бог.</verse>
				<verse number="5">Ці не памятаеце, што я, яшчэ як быў у вас, гаварыў вам гэтае?</verse>
				<verse number="6">I цяпер ведаеце, што не дае адкрыцца яму ў свой час.</verse>
				<verse number="7">Бо тайна беззаконьня ўжо дзеець, толькі той, што цяпер узьдзержывае, (будзе рабіць гэта), пакуль ня будзе забраны спасярод.</verse>
				<verse number="8">I тагды адкрыецца беззаконьнік, якога Госпад заб’е духам вуснаў сваіх і зьнішчыць зьяўленьнем прыходу Свайго,</verse>
				<verse number="9">ды якога прыход, сілаю шатана, будзе з усей магутнасьцяй, і знаменьнямі, і фальшывымі цудамі,</verse>
				<verse number="10">і з усякай няправеднай спакусай для тых, што гінуць, за тое, што яны ня прынялі любві праўды, каб ім спасьціся.</verse>
				<verse number="11">I за гэтае пашле ім Бог дзеяньне подступу, каб яны паверылі ілжы,</verse>
				<verse number="12">каб былі засуджаны ўсе, ня ўвераваўшыя ў праўду, але любіўшыя няпраўду.</verse>
				<verse number="13">Мы-ж заўсёды павінны дзякаваць Богу за вас, умілаваныя Госпадам браты, што Бог ад пачатку, праз асьвячэньне Духа і веру праўдзе, выбраў вас на збаўленьне,</verse>
				<verse number="14">да якога і паклікаў вас дабравешчаньнем нашым на здабыцьцё славы Госпада нашага Ісуса Хрыста.</verse>
				<verse number="15">Дык, браты, стойце і дзяржыце пераказы, якіх вы навучыліся ці праз слова, ці праз пасланьне нашае.</verse>
				<verse number="16">Сам жа Госпад наш Ісус Хрыстос і Бог Ацец наш, Які палюбіў нас і даў пацяшэньне вечнае і надзею добрую ў ласцы,</verse>
				<verse number="17">няхай пацешыць вашыя сэрцы і няхай умацуе вас у-ва ўсякім слове і дзеле добрым.</verse>
			</chapter>
			<chapter number="3">
				<verse number="1">Дык малецеся за нас, браты, каб слова Гасподняе пашыралася і выслаўлялася, як і ў вас,</verse>
				<verse number="2">ды каб нам вызваліцца ад распусьнікаў і людзей крывадушных; бо не у ўсіх вера.</verse>
				<verse number="3">Верны-ж Госпад, які ўмацуе вас і захавае ад крывадушніка.</verse>
				<verse number="4">Мы пэўныя адносна да вас у Госпадзе, што вы выпаўняеце і будзеце выпаўняць тое, што мы вам загадваем.</verse>
				<verse number="5">А Госпад няхай пакіруе сэрцы вашыя на любоў Божую і цярплівасьць Хрыстову.</verse>
				<verse number="6">Загадываем жа вам, браты, іменьнем Госпада нашага Ісуса Хрыста, каб цураліся ўсякага брата, што ходзе ня ў лад і не па пераказу, які прыняў ад нас,</verse>
				<verse number="7">бо вы самі ведаеце, як трэба насьлядаваць нас, бо мы не рабілі ў вас нягожага,</verse>
				<verse number="8">дый ні ў кога ня елі хлеба дарма, але ў працы і ўтоме рабілі ўначы і ўдзень, каб не абцяжыць каго з вас, —</verse>
				<verse number="9">не затым, што мы ня мелі ўлады, але каб сябе самых даць вам за прыклад дзеля насьлядаваньня нам.</verse>
				<verse number="10">Бо, калі мы былі ў вас, дык загадалі вам гэтак: калі хто ня хоча працаваць, той няхай і ня есьць.</verse>
				<verse number="11">Але чуем, што некаторыя ў вас нягожа паступаюць, нічога ня робяць, але матаюцца;</verse>
				<verse number="12">гэтакім загадываем і молім (іх) Госпадам нашым Ісусам Хрыстом, каб яны, працуючы моўчкі, елі свой хлеб.</verse>
				<verse number="13">Вы-ж, браты, не ўпадайце на духу, калі робіце дабро.</verse>
				<verse number="14">Калі-ж хто не паслухаецца слова нашага праз гэтае пасланьне, таго адзначце і не сябруйце з ім, каб быў асаромлены;</verse>
				<verse number="15">але ня лічэце яго за ворага, а навучайце, як брата.</verse>
				<verse number="16">Сам жа Госпад міру няхай дасьць вам мір заўсёды ўсякім спосабам. Госпад з усімі вамі.</verse>
				<verse number="17">Прывітаньне маею рукою, Паўлаваю, што ёсьць знак у-ва ўсякім пасланьні; пішу я гэтак:</verse>
				<verse number="18">Ласка Госпада нашага Ісуса Хрыста з усімі вамі. Амін. Другое да Фесалонікійцаў пісана з Афін.</verse>
			</chapter>
		</book>
		<book number="54">
			<chapter number="1">
				<verse number="1">Паўла, Апостал Ісуса Хрыста па загаду Бога, Збавіцеля нашага і Госпада Ісуса Хрыста, надзеі нашае,</verse>
				<verse number="2">Цімахвею, праўдзіваму сыну ў веры: ласка, міласьць, мір ад Бога, Айца нашага, і Хрыста Ісуса, Госпада нашага.</verse>
				<verse number="3">Адыходзячы ў Македонію, я ўпрасіў цябе быць у Эфэсе і загадаць некаторым, каб яны ня вучылі іншага</verse>
				<verse number="4">і не займаліся міфамі ды радаводамі бясконца, якія робяць больш спрэчак, чымся Божага збудаваньня ў веры.</verse>
				<verse number="5">Завяршэньне-ж загаду ёсьць любоў ад чыстага сэрца і добрага сумленьня ды веры бяз хітрыкаў,</verse>
				<verse number="6">ад чаго адступіўшы, некаторыя ўзьбіліся на шлях пустаслоўя,</verse>
				<verse number="7">жадаючы быць вучыцялямі закону, ды не разумеючы ані таго, аб чым гавораць, ані таго, што сцьвярджаюць.</verse>
				<verse number="8">А мы ведаем, што закон добры, калі хто законна карыстаецца ім,</verse>
				<verse number="9">ведаючы тое, што закон не пакладзены для праведніка, але для беззаконных і непакорных, бязбожных і грэшнікаў, распусных і паганых, для забойцаў бацькоў і матак, для душагубаў,</verse>
				<verse number="10">для блуднікаў, мужаложнікаў, грабежцаў людзей, брахуноў, вераломных і для іншага, што праціўна здаровай навуцы,</verse>
				<verse number="11">водле Эвангельля славы шчаснага Бога, якое мне даверана.</verse>
				<verse number="12">I дзякую Хрысту Ісусу Госпаду нашаму, Які дае мне сілу, што Ён прызнаў мяне верным, паставіўшы на служэньне,</verse>
				<verse number="13">мяне, які раней і зьняважаў, і перасьледаваў, і крыўдзіў, але памілаваны, бо рабіў гэта праз няведаньне, у няверы.</verse>
				<verse number="14">Ласка-ж Госпада нашага памножылася ўва мне разам з вераю і любоўю ў Хрысьце Ісусе.</verse>
				<verse number="15">Вернае гэтае слова і ўсякага прыйма вартае, што Хрыстос Ісус прыйшоў на сьвет збавіць грэшнікаў, а каторых я першы.</verse>
				<verse number="16">Але дзеля таго я й памілаваны, каб Ісус Хрысгос у-ва мне першым паказаў усю доўгацярплівасьць, на прыклад тым, што хочуць верыць у Яго дзеля жыцьця вечнага.</verse>
				<verse number="17">Цару-ж вякоў нятленнаму, нявідомаму, адзінаму прамудраму Богу чэсьць і слава на векі вякоў. Амін.</verse>
				<verse number="18">Гэты запавет выкладаю табе, сын мой Цімахвей, водле былых аб табе прароцтваў, каб ты ваяваў згодна з імі добрую вайну,</verse>
				<verse number="19">маючы веру і добрае сумленьне, адкінуўшы якое некаторыя заняпалі ў веры;</verse>
				<verse number="20">із якіх Імяней і Аляксандра, якіх я аддаў шатану, каб навучыліся не зьняважаць (Бога).</verse>
			</chapter>
			<chapter number="2">
				<verse number="1">Дык перш за ўсё прашу ўпрашаць, маліцца, умаляць ды дзякаваць за ўсіх людзей,</verse>
				<verse number="2">за цароў і за ўсіх, што наверсе, каб вясьці нам жыцьцё ціхое і спакойнае ў-ва ўсякай багабойнасьці і чыстасьці,</verse>
				<verse number="3">бо гэта добра і прыемна перад Спасам нашым Богам,</verse>
				<verse number="4">Які хоча, каб усе людзі збавіліся і да пазнаньня дайшлі.</verse>
				<verse number="5">Бо Бог адзін і адзін пасярэднік між Богам і людзьмі — чалавек Хрыстос Ісус,</verse>
				<verse number="6">што аддаў Сябе дзеля адкупленьня ўсіх, сьвядоцтва сваім часом,</verse>
				<verse number="7">дзеля Якога я пастаўлены зьвястуном і Апосталам (праўду кажу ў Хрысьце, не маню), вучыцелем паганаў у веры і праўдзе.</verse>
				<verse number="8">Дык жадаю, каб на кожным месцы маліліся мужы, узьнімаючы чыстыя рукі бяз гневу і сумляваньня;</verse>
				<verse number="9">каб таксама й жанчыны, у прыстойнай вопратцы, са стыдлівасьцяй і мудрасьцяй аздаблялі сябе не пляценьнем валасоў, ані золатам, ані пэрламі, ані шатамі дарагімі,</verse>
				<verse number="10">але добрымі ўчынкамі (што прыстойна жанчынам, якія на багабойнасьць сябе пасьвяцілі).</verse>
				<verse number="11">Жанчына няхай моўчкі вучыцца ўсякае пакоры,</verse>
				<verse number="12">а жанчыне, каб навучала, не дазваляю, ані каб мужам верхаводзіла, але каб у бязмоўнасьці была.</verse>
				<verse number="13">Бо перш створаны Адам, а пасьля Ева;</verse>
				<verse number="14">і не Адам быў спакушаны, але жана, спакушаная, у праступку была,</verse>
				<verse number="15">збаўлёна-ж будзе праз раджэньне дзяцей, калі будзе трываць у веры й любві ды ў сьвятасьці з мудрасьцяй.</verse>
			</chapter>
			<chapter number="3">
				<verse number="1">Вернае слова: калі хто япіскапства жадае, добрага дзела жадае.</verse>
				<verse number="2">Дык-жа япіскапу трэба быць беззаганным, аднае жаны мужам, цьвярозым, мудрым, чэсным, гасьцінным, навучаючым,</verse>
				<verse number="3">ня п’яніцай, не забіякай, ня зьдзірцам, але ціхім, неваяўнічым, не срэбралюбцам,</verse>
				<verse number="4">каб добра сваім домам кіраваў, дзяцей у паслухмянасьці дзяржаў з усякай пашанай;</verse>
				<verse number="5">бо хто ня ўмее кіраваць уласным домам, ці будзе той турбавацца аб Царкве Божай?</verse>
				<verse number="6">(Трэба быць) не з нованаверненых, каб не загардзеў і не падпаў пад асуджэньне з д’яблам.</verse>
				<verse number="7">Трэба яму і сьвядоцтва мець добрае ад вонкавых, каб ня ўпасьці ў дакор і сеці д’яблавы.</verse>
				<verse number="8">Дыяканам таксама (трэба) быць чэснымі, не двуязычнымі, не прагавітымі на віно, ня зьдзірцамі,</verse>
				<verse number="9">каб мелі тайну веры ў чыстым сумленьні.</verse>
				<verse number="10">I. гэтакіх трэба перш выпрабоўваць, потым, калі беззаганныя, няхай служаць.</verse>
				<verse number="11">Гэтак сама і жонкам трэба быць чэснымі, не абмоўніцамі, цьвярозымі, вернымі ўва ўсім.</verse>
				<verse number="12">Дыяканы каб былі мужамі аднае жонкі, добра кіруючы дзяцьмі і домам сваім,</verse>
				<verse number="13">бо хто добра паслужыў, падгатоўваюць сабе добрую ступень і вялікую адвагу ў веры ў Хрыста Ісуса.</verse>
				<verse number="14">Гэтае табе пішу, спадзяючыся зараз прыйсьці да цябе,</verse>
				<verse number="15">каб ты, калі забаўлюся, ведаў, як трэба жыці ў доме Божым, які ёсьць Царква Бога Жывога, стоўп і ўмацаваньне праўды.</verse>
				<verse number="16">I запраўды — вялікая ёсьць тайна багабойнасьці: Бог зьявіўся ў целе, апраўдаў сябе ў Духу, паказаў сябе Ангелам, абвешчаны ў народах, прыняты вераю ў сьвеце, узьнесены ў славе.</verse>
			</chapter>
			<chapter number="4">
				<verse number="1">Дух жа ясна кажа, што ў астатнія часы некаторыя адступяцца ад веры, слухаючыся духоў спакушаючых і навук дэманавых,</verse>
				<verse number="2">у крывадушнасьці брахлівых, загарэлых у сумленьні сваім,</verse>
				<verse number="3">што забяраняюць жаніцца, (кажуць) узьдзержывацца ад ежы, якую Бог стварыў дзеля спажываньня з падзякай вернымі і пазнаўшымі праўду.</verse>
				<verse number="4">Бо ўсякае стварэньне Божае добрае, і нішта не ганебнае, што прымаецца з падзякаю,</verse>
				<verse number="5">бо асьвячаецца словам Божым і малітваю.</verse>
				<verse number="6">Падаючы гэтае братом, будзеш добрым служкай Ісуса Хрыста, кормленым словамі веры і добрай навукай, за якой ты пасьледаваў.</verse>
				<verse number="7">А паганых і бабскіх казак цурайся, сябе-ж прывучай да багабойнасьці;</verse>
				<verse number="8">бо цялеснае навытараньне мала карыснае, а багабойнасьць на ўсё карысная, маючы прырачэньне жыцьця цяперашняга і будучага.</verse>
				<verse number="9">Слова гэтае вернае і ўсякага прыняцьця годнае.</verse>
				<verse number="10">Бо мы дзеля гэтага і працуем, дый ненавідзяць нас, што спадзяваліся на Бога Жывога, які ёсьць Збавіцель усіх людзей, а найбалей верных.</verse>
				<verse number="11">Апавядай гэтае і навучай.</verse>
				<verse number="12">Няхай ніхто не пагарджае маладосьцяй тваей, але будзь узорам для верных у слове, у жыцьці, у любві, у духу, у веры, у чыстасьці.</verse>
				<verse number="13">Пакуль прыду, займайся чытаньнем, пацяшаньнем, навучаньнем.</verse>
				<verse number="14">Ня будзь няўважлівым на здольнасьць у табе, што дадзена табе прароцтвам, з узлажэньнем рук сьвяшчэнства.</verse>
				<verse number="15">На гэта зважай, у гэтым будзь, каб пасьпяваньне твае для ўсіх было яўнае.</verse>
				<verse number="16">Уваходзь у сябе і ў навуку, трывай у гэтым, бо, гэтак робячы, і сябе збавіш, і тых, што слухаюць цябе.</verse>
			</chapter>
			<chapter number="5">
				<verse number="1">Старога не дакарай, але малі, як бацьку; малодшых, як братоў;</verse>
				<verse number="2">старых жанчын, як матак; малодшых, як сёстраў, з усякаю чыстасьцяй.</verse>
				<verse number="3">Удоваў паважай, тых, што ўдовы запраўды.</verse>
				<verse number="4">Калі-ж якая ўдава мае дзяцей, ці ўнукаў, дык яны насамперш няхай вучацца паважаць уласны дом і ў свой чарод аддзячыць бацьком: бо гэта добра і ўгодна перад Богам.</verse>
				<verse number="5">Праўдзівая-ж удава і адзінокая спадзяецца на Бога і трывае ў малітвах і просьбах уначы і ўдзень,</verse>
				<verse number="6">раскошніца-ж, жывучы, мёртвая.</verse>
				<verse number="7">I гэтае загадвай ім, каб былі беззаганнымі.</verse>
				<verse number="8">Калі-ж хто аб сваіх, а асабліва аб хатніх не клапоціцца, той адрокся ад веры і горш за нявернага.</verse>
				<verse number="9">Удава-ж няхай выбіраецца ня менш, як шасьцідзесяцігодняя, якая была жонкаю аднаго мужа,</verse>
				<verse number="10">дазнаная з добрых учынкаў, ці дзяцей узгадавала, ці прымала падарожных, ці абмывала ногі сьвятым, ці памагала нешчасьлівым, ці рупілася аб кожную добрую справу.</verse>
				<verse number="11">А маладых удоў ня прымай, бо яны, разласаваўшыся насупраць Хрысту, хочуць замуж;</verse>
				<verse number="12">яны падлягаюць асуджэньню, бо адкінулі ранейшую веру;</verse>
				<verse number="13">да таго-ж яны, гуляючы, прывучаюцца хадзіць па дамох; дый ня толькі гуляшчыя, але й баўтлівыя, і цікавыя, і гавораць, чаго ня сьлед.</verse>
				<verse number="14">Дык хачу, каб маладыя ўдовы йшлі замуж, радзілі дзяцей, кіравалі домам і не давалі праціўніку ніякае падставы дзеля абмаўляньня:</verse>
				<verse number="15">бо некаторыя ўжо зьвярнулі на сьлед шатана.</verse>
				<verse number="16">Калі які верны ці верная мае ўдовы, няхай памагае ім і не абцяжае Царквы, каб яна памагала запраўдным удовам.</verse>
				<verse number="17">Старшыя, якія старшынствуюць добра, варты падвойнае пашаны, асабліва тыя, што працуюць у слове і ў навуцы.</verse>
				<verse number="18">Бо Пісаньне кажа: не закелзай вала, які малоціць, і: работнік варты нагароды сваей. (Другазак. 25:4; Мацьв. 10:10)</verse>
				<verse number="19">Абвінавачаньне на старшага ня йначай прымай, як пры двох ці трох сьведках.</verse>
				<verse number="20">Тых, што грашаць, дакарай перад усімі, каб і іншыя страх мелі.</verse>
				<verse number="21">Перад Богам і Госпадам Ісусам Хрыстом і выбранымі Ангеламі заклінаю цябе захаваць гэтае, не асуджаючы наперад, нічога ня робячы водле ўнады.</verse>
				<verse number="22">Рук хутка ні на кога не ўскладай і ня будзь супольнікам у чужых грахох; хавай сябе чыстым.</verse>
				<verse number="23">Дый ня пі адну ваду, але ўжывай крыху віна дзеля жывата твайго і частых тваіх недамаганьняў.</verse>
				<verse number="24">Грахі ў іншых людзей яўныя і наперадзе вядуць на асуджэньне, а за іншымі ідуць сьледам.</verse>
				<verse number="25">Гэтак сама і добрыя ўчынкі наперад яўныя; а калі інакш, схавацца ня могуць.</verse>
			</chapter>
			<chapter number="6">
				<verse number="1">Рабы, што пад ярмом, павінны лічыць паноў сваіх годнымі ўсякае пашаны, каб ня было ганьбаваньня на імя Божае і на навуку.</verse>
				<verse number="2">Тыя-ж, што верных маюць за паноў, няхай ня будуць нядбалымі, бо яны браты; але тым балей няхай паслугуюць ім, што яны верныя і ўмілаваныя, прымаючы дабро. Гэтага навучай і заклікай.</verse>
				<verse number="3">Калі-ж хто навучае інакш і ня йдзе за здаровымі словамі Госпада нашага Ісуса Хрыста і за навукай аб багабойнасьці,</verse>
				<verse number="4">той загардзеў, нічога ня ведаючы, але хворы на змаганьне і спрэчкі, ад чаго бывае зайздрасьць, сварка, лаянкі, благія падазрэньні,</verse>
				<verse number="5">пустыя гутаркі між людзьмі папсаванага розуму, што згубілі праўду і думаюць, быццам багабойнасьць служыць дзеля прыбытку. Ухіляйся ад гэтакіх.</verse>
				<verse number="6">Вялікі-ж набытак быць багабойным і здаволеным.</verse>
				<verse number="7">Бо мы нічога ня прынесьлі на сьвет; дык ясна, што й нічога вынясьці ня можам.</verse>
				<verse number="8">Маючы-ж ежу і вопратку, будзем здаволены гэтым.</verse>
				<verse number="9">Тыя-ж, што жадаюць узбагачвацца, падаюць у спакушэньне і ў сеці і ў многія неразумныя і шкадлівыя пажаданьні, што топяць людзей у зьніштажэньні й загубе;</verse>
				<verse number="10">бо корань усяго благога ёсьць срэбралюбства, аддаўшыся якому некаторыя ўхіліліся ад веры і самі сябе аддалі на многія мукі.</verse>
				<verse number="11">Ты-ж, чалавеча Божы, уцякай ад гэтага, але пасьпявай у праўдзе, багабойнасьці, веры, любві, цярплівасьці, ціхасьці;</verse>
				<verse number="12">змагайся добрым змаганьнем веры, дзяржыся за жыцьцё вечнае, да якога ты і пакліканы, дый ты вызнаў добрае вызнаньне перад многімі сьведкамі.</verse>
				<verse number="13">Перад Богам, усё ажыўляючым, і перад Хрыстом Ісусам, Які засьведчыў перад Понцкім Пілатам добрае вызнаньне, загадываю табе</verse>
				<verse number="14">захаваць гэту запаведзь чыстай, беззаганнай, аж да зьяўленьня Госпада нашага Ісуса Хрыста,</verse>
				<verse number="15">якое ў свой час адкрые шчасьлівы й адзіны магутны Цар Цароў і Госпад гаспадароў,</verse>
				<verse number="16">адзіны, што мае несьмяротнасьць, жыве ў сьвятле недаступным, якога ніхто із людзей ня бачыў і бачыць ня можа. Яму чэсьць і дзяржава вечная. Амін.</verse>
				<verse number="17">Багатым у гэтым веку загадывай, каб яны ня думалі шмат аб сабе ані спадзяваліся на багацьце няпэўнае, але на Бога Жывога, што дае нам усё шчодра дзеля ўслады;</verse>
				<verse number="18">каб яны рабілі дабро, багацелі добрымі ўчынкамі, былі шчодрыя, дзяліліся,</verse>
				<verse number="19">зьбіраючы сабе, як скарб, добры грунт дзеля будучыны, каб дастаць жыцьцё вечнае.</verse>
				<verse number="20">О, Цімахвею, захоўвай пераданае табе, ухіляючыся ад паганага пустаслоўя і перакорлівасьці фальшывага знаньня,</verse>
				<verse number="21">пахваляючыся якім, некаторыя ўхіліліся ад веры. Ласка з табою. Амін.</verse>
			</chapter>
		</book>
		<book number="55">
			<chapter number="1">
				<verse number="1">Паўла, воляй Божай Апостал Ісуса Хрыста, водле абяцаньня жыцьця, што ў Хрысьце Ісусе,</verse>
				<verse number="2">Цімахвею, умілаванаму сыну: ласка, міласьць, мір ад Бога Айца і Хрыста Ісуса, Госпада нашага.</verse>
				<verse number="3">Дзякую Богу, Якому служу ад прабацькоў з чыстым сумленьнем, што безперастанку ўспамінаю аб табе ў малітвах маіх уначы і ўдзень,</verse>
				<verse number="4">жадаючы бачыць цябе, помнячы аб сьлёзах тваіх, каб мне напоўніцца радасьцяй,</verse>
				<verse number="5">успамінаючы некрывадушную веру тваю, якая раней жыла ў бабцы тваёй Ляідзе і ў матцы тваёй Яўніцы; дый я пэўны, што і ў табе.</verse>
				<verse number="6">Дзеля гэтае прычыны напамінаю табе, каб падаграваў дар Божы, які ёсьць у табе праз узлажэньне рук маіх,</verse>
				<verse number="7">бо даў нам Бог ня духа страху, але сілы й любві і мудрасьці.</verse>
				<verse number="8">Дык ня стыдайся сьведчаньня Госпада нашага Ісуса Хрыста, ані мяне, вязьня Яго; але цярпі муку разам з Эвангельлем водле сілы Бога,</verse>
				<verse number="9">што выбавіў нас і паклікаў прызваньнем сьвятым, ня водле ўчынкаў нашых, але водле пастановы Сваей і ласкі, дадзенае нам у Хрысьце Ісусе перад вечнымі часамі,</verse>
				<verse number="10">а цяпер выяўленае праз зьяўленьне Збавіцеля нашага Ісуса Хрыста, што зьнішчыў сьмерць і асьвяціў жыцьцё і нятленнасьць праз Эвангельле,</verse>
				<verse number="11">для якога я пастаўлены за прапаведніка і Апостала ды вучыцеля паганаў.</verse>
				<verse number="12">3 гэтае прычыны я і цярплю гэтае; але не саромлюся, бо ведаю, у Каго я ўвераваў, і пэўны, што Ён дуж захаваць залог мой на гэны дзень.</verse>
				<verse number="13">Дзяржыся прыкладу здаровых слоў, што ты чуў ад мяне, у веры й любві, што ў Хрысьце Ісусе.</verse>
				<verse number="14">Хавай добры залог Духам Сьвятым, што жыве ў нас.</verse>
				<verse number="15">Ты ведаеш тое, што адвярнуліся ад мяне ўсе, што ў Азіі, між імі Фігел і Гармаген.</verse>
				<verse number="16">Няхай дасьць Госпад міласьць дому Анісіфара, бо ён часта прымаў мяне і ня стыдаўся путаў маіх,</verse>
				<verse number="17">але як быў у Рыме, з вялікай рупнасьцяй шукаў мяне і знайшоў.</verse>
				<verse number="18">Няхай дасьць яму Госпад знайсьці міласьць у Госпада ў гэны дзень; а колькі ён служыў мне у Эфэсе, ты лепей ведаеш.</verse>
			</chapter>
			<chapter number="2">
				<verse number="1">Дык ты, сын мой, узмацоўвайся ў ласцы, што ў Хрысьце Ісусе,</verse>
				<verse number="2">і, што чуў ад мяне пры многіх сьведках, тое перадай верным людзям, якія будуць здольнымі і другіх навучыць.</verse>
				<verse number="3">Дык цярпі мукі, як добры жаўнер Ісуса Хрыста.</verse>
				<verse number="4">Ніводзін жаўнер ня зьвязвае сябе справамі жыцьцёвымі, каб дагадзіць начальніку войска.</verse>
				<verse number="5">Калі-ж хто і змагаецца, не дастане вянка, калі будзе бароцца незаконна.</verse>
				<verse number="6">Трэба, каб зямляроб, які працуе, першы спробаваў пладоў.</verse>
				<verse number="7">Разумей, што кажу. Няхай жа дасьць табе Госпад разуменьне ў-ва ўсім.</verse>
				<verse number="8">Памятай пра Госпада Ісуса Хрыста, з насеньня Давідавага, што ўскрос із мёртвых водле Эвангельля майго,</verse>
				<verse number="9">у якім цярплю мукі аж да путаў, як ліхадзей, але слова Божага нельга закаваць.</verse>
				<verse number="10">Дзеля гэтага я ўсё цярплюдля выбраных, каб і яны здабылі збаўленьне, што ў Хрысьце Ісусе з вечнаю славаю.</verse>
				<verse number="11">Вернае слова: бо калі мы з Ім памерлі, дык з Ім і жыць будзем;</verse>
				<verse number="12">калі мучымся, дык з Ім і царыць будзем; калі адцураемся, і Ён адцураецца ад нас;</verse>
				<verse number="13">калі мы няверныя, ён верным астаецца, бо ад сябе адрачыся ня Можа.</verse>
				<verse number="14">Гэтае напамінай, сьведчучы перад Госпадам не спрачацца, што зусім не карысна, а на няшчасьце для слухаючых.</verse>
				<verse number="15">Старайся паставіць сябе годным перад Богам, работнікам беззаганным, правільна пераказваючы слова праўды.</verse>
				<verse number="16">Ад нягоднага марнаслоўя ўхіляйся; бо яны яшчэ балей будуць памнажаць бязбожнасьць.</verse>
				<verse number="17">I слова іх, як гангрэна, меціме корм. Гэтакія Гімэнэй і Філет,</verse>
				<verse number="18">якія адступіліся ад праўды, кажучы, што ўскрасеньне ўжо было, і пераварачаюць у некаторых веру.</verse>
				<verse number="19">Але цьвёрдая аснова Божая стаіць, маючы гэтакую пячаць: пазнаў Госпад Сваіх; і: няхай адступіцца ад няпраўды кожны, хто імя Госпада называе.</verse>
				<verse number="20">А ў вялікім доме ёсьць пасудзіны ня толькі залатыя і сярэбраныя, але і драўляныя і гліняныя; і адны ў чэсьці, другія — ня ў чэсьці.</verse>
				<verse number="21">Дык, калі хто ачысьціцца ад гэтага, той будзе судзінаю ў чэсьці, асьвянчонаю і карыснаю Валадару, прыгатаванаю на кожнае добрае дзела.</verse>
				<verse number="22">Ад юнацкіх пажаданьняў уцякай, а дзяржыся праўды, веры, любві, міру з прызываючымі Госпада ад чыстага сэрца.</verse>
				<verse number="23">Ад дурнога і ненавуковага змаганьня ўхіляйся, ведаючы, што яно родзіць сваркі;</verse>
				<verse number="24">рабу-жГоспадаву ня сьлед сварыцца, але быць ветлым да ўсіх, навучаючым, лагодным,</verse>
				<verse number="25">у ціхасьці навучаць супраціўнікаў, ці ня дасьць ім Бог пакаяньня дзеля пазнаньня праўды,</verse>
				<verse number="26">каб яны вызваліліся з сеці д’ябла, што жыўцом улавіў іх пад сваю волю.</verse>
			</chapter>
			<chapter number="3">
				<verse number="1">Ведай жа тое, што ў апошнія дні прыйдуць цяжкія часы.</verse>
				<verse number="2">Бо будуць людзі самалюбнымі, срэбралюбцамі, пышнымі, гордымі, зламоўнымі, непаслухмянымі бацьком, няўдзячнымі, бязбожнымі, няпрыязьлівымі,</verse>
				<verse number="3">нязгодлівымі, абмоўцамі, непаўстрыманымі, жорсткімі, нялюбячымі дабра,</verse>
				<verse number="4">здрайцамі, напастлівымі, надзьмутымі, будуць больш любіць раскошу, чым Бога,</verse>
				<verse number="5">маючы выгляд багабойнасьці, сілы-ж Яго выракшыся. Ад гэтакіх ухіляйся.</verse>
				<verse number="6">Бо з гэткіх тыя, што закрадаюцца ў дамы і зводзяць жанок, абцяжоных грахамі, кіраваных усялякай пажадлівасьцяй,</verse>
				<verse number="7">што заўсёды вучацца ды ніколі ня могуць дайсьці да пазнаньня праўды.</verse>
				<verse number="8">Як Яньні і Ямбр спраціўляліся Майсею, гэтак і яны спраціўляюцца праўдзе, людзі з папсаваным розумам, невукі ў веры</verse>
				<verse number="9">Але яны ня шмат пасьпявацімуць: бо дурасьць іх выкрыецца перад усімі, як гэта і здарылася з гэнымі.</verse>
				<verse number="10">А ты пайшоў за мной у навуцы, у жыцьці, станоўкасьці, вялікадушнасьці, веры, любві, цярплівасьці,</verse>
				<verse number="11">у перасьледаваньнях, муках, што здарыліся мне ў Антыохіі, Іконіі, Лістрах; гэтыя перасьледаваньні я перанёс, із усіх вызваліў мяне Госпад.</verse>
				<verse number="12">Дый усе, што жадаюць жыць багабойна ў Хрысьце Ісусе, перасьледаваны будуць.</verse>
				<verse number="13">Людзі-ж нягодныя і чарадзеі пасьпявацімуць у зьле, баламуцячы і баламучаныя.</verse>
				<verse number="14">А ты трывай у тым, чаго навучыўся і што табе даверана, ведаючы, кім ты навучаны;</verse>
				<verse number="15">дый ты з дзяцінства ведаеш сьвятое пісаньне, што зрабіць цябе можа мудрым на збаўленьне вераю, што ў Хрысьце Ісусе.</verse>
				<verse number="16">Усенькае пісаньне натхнёна Богам і карысна дзеля навукі, дзеля дакору, дзеля папраўленьня, дзеля ўзгадаваньня ў праведнасьці,</verse>
				<verse number="17">каб дасканалым быў чалавек Божы, на ўсякае добрае дзела гатовым.</verse>
			</chapter>
			<chapter number="4">
				<verse number="1">Дык сьведчу перад Богам і Госпадам нашым Ісусам Хрыстом, Які будзе судзіць жывых і мёртвых у зьяўленьні Сваім і ў царстве Сваім:</verse>
				<verse number="2">прапаведуй слова, настаівай у час і ня ў час, дакарай, пагражай, малі з усенькай доўгацярплівасьцяй і навучаньнем,</verse>
				<verse number="3">бо будзе час, калі здаровае навукі прымаць ня будуць, але водле свайго пажаданьня будуць выбіраць сабе вучыцялёў, лашчаныя па слыху,</verse>
				<verse number="4">і ад праўды слых адвернуць і зьвернуцца да казак.</verse>
				<verse number="5">Але ты будзь чуйны ў-ва ўсім, цярпі і гора, рабі дзела дабравешчаньня, служэньне твае выпаўняй.</verse>
				<verse number="6">Бо мяне ўжо на жэртву прыгатавалі, і час майго адыходу настаў.</verse>
				<verse number="7">Бароўся я добрай барацьбой, бег закончыў, веру захаваў;</verse>
				<verse number="8">наастатак гатовіцца мне вянок праўды, які дасьць мне Госпад, праведны Судзьдзя, у гэны дзень; і ня толькі мне, але і ўсім, што зьяўленьне Яго палюбілі.</verse>
				<verse number="9">Пастарайся хутка прыйсьці да мяне.</verse>
				<verse number="10">Бо Дымас пакінуў мяне, палюбіўшы цяперашні век, дый пайшоў у Фесалоніку; Крыскент у Галятыю; Ціт у Дальматыю; адзін Лукаш са мною.</verse>
				<verse number="11">Марка, узяўшы, прывядзі з сабою, бо ён мне патрэбны для служэньня,</verse>
				<verse number="12">Тыхіка-ж я паслаў у Эфэс.</verse>
				<verse number="13">Плашч, што пакінуў я ў Троадзе у Карпы, ідучы, прынясі, дый кнігі, асабліва скураныя.</verse>
				<verse number="14">Аляксандра, меднік, шмат зрабіў мне благога. Няхай дасьць яму Госпад водле ўчынкаў Яго!</verse>
				<verse number="15">Сьцеражыся яго і ты, бо ён вельмі працівіцца нашым словам.</verse>
				<verse number="16">Пры першым маім адказе нікога ня было са мною, але ўсе мяне пакінулі. Няхай ня будзе ім палічана!</verse>
				<verse number="17">Госпад жа стануў перада мною і ўмацаваў мяне, каб пропаведзь праз мяне забясьпечана была, ды каб і пачулі яе ўсе пагане; і я вызваліўся з ільвінае ляпы.</verse>
				<verse number="18">I вызваліць мяне Госпад ад усякага ліхога дзела і спасе для Свайго Нябеснага Царства. Яму слава на векі вякоў. Амін.</verse>
				<verse number="19">Прывітай Прыскіллу і Акілу і дом Анісіфараў.</verse>
				<verse number="20">Эраст астаўся ў Карыньце; Трахіма-ж я пакінуў хворага ў Мілеце.</verse>
				<verse number="21">Пастарайся прыйсьці да зімы. Вітаюць цябе Яўвул і Пуд, і Лін і Кляўдыя, і ўсе браты.</verse>
				<verse number="22">Госпад Ісус Хрыстос з духам тваім. Ласка з вамі. Амін.</verse>
				<verse number="23">Другое да Цімахвея, першага рукапакладзенага япіскапа Эфэскае царквы, пісанае з Рыму, калі паўторна стануў Паўла перад кесарам Нэронам.</verse>
			</chapter>
		</book>
		<book number="56">
			<chapter number="1">
				<verse number="1">Паўла, раб Божы, Апостал жа Ісуса Хрыста, па веры выбраных Божых і пазнаньню праўды, што водле багабойнасьці,</verse>
				<verse number="2">у надзеі вечнага жыцьця, якую прырок Бог, Які не ашуківае, перад вечнымі часамі,</verse>
				<verse number="3">а ў свой час зьявіў Сваё слова ў пропаведзі, што даверана мне па загаду Збавіцеля нашага, Бога, —</verse>
				<verse number="4">Ціту, праўдзіваму сыну па супольнай веры: ласка, міласьць, мір ад Бога Айца і Госпада Ісуса Хрыста, Збавіцеля нашага.</verse>
				<verse number="5">Я пакінуў цябе ў Крыце дзеля таго, каб ты дакончыў недакончанае і паставіў па ўсіх местах старшых, як я табе загадаў:</verse>
				<verse number="6">калі хто беззаганны, муж аднае жонкі, дзяцей мае верных, недакараных за распусту або непакорлівасьць.</verse>
				<verse number="7">Бо япіскап павінен быць беззаганны, як Божы Гаспадар дому, ня горды, не гняўлівы, ня п’яніца, не забіяка, не карысталюбны,</verse>
				<verse number="8">але гасьцінны, любячы дабро, разважны, справядлівы, багабойны, паўзьдзержлівы,</verse>
				<verse number="9">каб дзяржаўся вернага слова паводле навукі, каб мог і напамінаць у здаровай навуцы, і дакараць тых, што кажуць насупраць.</verse>
				<verse number="10">Бо ёсьць многа і непакорных, і пустаслоўных, ашуканцаў, асабліва з абрэзаных,</verse>
				<verse number="11">якім трэба затыкаць рот: яны цэлыя дамы разбураюць, навучаючы, чаго ня сьлед, дзеля ганебнае карысьці.</verse>
				<verse number="12">Сказаў жа нехта з іх, уласны іх прарок: Крыцяне заўсёды ілгуць, зьверы лютыя, чэравы ляныя.</verse>
				<verse number="13">Сьведчаньне гэтае праўдзівае. 3 гэтае прычыны дакарай іх строга, каб былі здаровыя ў веры,</verse>
				<verse number="14">не зважаючы на юдэйскія казкі і загады людзей, што адварачаюцца ад праўды.</verse>
				<verse number="15">Для чыстых усё чыста, а для апаганеных і няверных няма нічога чыстага, але апаганены і розум іх і сумленьне.</verse>
				<verse number="16">Яны кажуць, што ведаюць Бога; а ўчынкамі выракаюцца, агідныя і непакорныя і няздольныя ні да якога добрага дзела.</verse>
			</chapter>
			<chapter number="2">
				<verse number="1">Ты-ж гавары тое, што гожа здаровай навуцы:</verse>
				<verse number="2">каб старыкі былі цьвярозымі, чэснымі, разважнымі, здаровымі верай, любоўю, цярплівасьцяй;</verse>
				<verse number="3">каб старыя жанчыны адзяваліся, як гожа сьвятым, не абмаўлялі, не паддаваліся п’янству, вучылі на дабро,</verse>
				<verse number="4">каб на розум наводзілі маладых, каб яны мужоў любілі і дзяцей,</verse>
				<verse number="5">былі разважнымі, чыстымі, гаспадарнымі, добрымі, пакорнымі сваім мужом, каб слова Божае не зьняважалася.</verse>
				<verse number="6">Моладзь таксама ўгаварвай быць разважнымі,</verse>
				<verse number="7">у-ва ўсім даючы сябе за ўзор добрых дзел, у навуцы непарушнасьць, паважнасьць,</verse>
				<verse number="8">слова здаровае, беззаганнае, каб супраціўнік быў асаромлены, ня маючы нічога благога сказаць аб нас.</verse>
				<verse number="9">Рабы каб слухаліся сваіх паноў, дагаджалі ім у-ва ўсім, не пярэчачы,</verse>
				<verse number="10">каб ня кралі, але паказвалі ўсю добрую вернасьць, каб у-ва ўсім аздаблялі навуку Збавіцеля нашага Бога.</verse>
				<verse number="11">Бо зьявілася ласка Божая, спасаючы ўсіх людзей,</verse>
				<verse number="12">навучаючы нас, каб, адцураўшыся ад бязбожнасьці і пажадлівасьці сьвету, разважна, праведна і багабойна жылі мы ў цяперашнім веку,</verse>
				<verse number="13">ждучы шчаснае надзеі і зьяўленьня славы вялікага Бога і Збавіцеля нашага Ісуса Хрыста,</verse>
				<verse number="14">Які даў Сябе за нас, каб выбавіць нас ад усякага беззаконьня і ачысьціць Сабе народ выбраны, рупны аб добрыя ўчынкі.</verse>
				<verse number="15">Гэтае кажы, угаварвай і дакарай з усенькаю ўладаю, каб ніхто не вывышшаўся над табою.</verse>
			</chapter>
			<chapter number="3">
				<verse number="1">Напамінай ім, каб былі паслухмянымі ды карыліся начальству і ўладам, гатовыя на ўсякі добры ўчынак,</verse>
				<verse number="2">каб нікога не абмаўлялі, не сварыліся, але былі ціхімі і паказвалі ўсякую лагоднасьць да ўсіх людзей.</verse>
				<verse number="3">Бо і мы былі калісь неразумнымі, непакорнымі, збаламучанымі, былі рабамі пажаданьняў і розных раскошаў, жылі ў злосьці і зайздрасьці, былі агіднымі, ненавідзелі адзін аднаго.</verse>
				<verse number="4">Калі-ж зьявілася ласкавасьць і любоў да людзей Збавіцеля нашага, Бога,</verse>
				<verse number="5">Ён выбавіў нас ня водле ўчынкаў праведных, якія мы ўчынілі, а водле міласьці Сваей, праз купелю адраджэньня і абнаўленьня Сьвятым Духам,</verse>
				<verse number="6">Якога выліў на нас шчодра праз Ісуса Хрыста, Збавіцеля нашага,</verse>
				<verse number="7">каб, апраўдаўшыся ласкай Яго, зрабіліся мы водле спадзяваньня насьледнікамі жыцьця вечнага.</verse>
				<verse number="8">Слова вернае; і я жадаю, каб ты сцьвярджаў гэта, каб вераваўшыя ў Бога стараліся рупіцца аб добрыя ўчынкі: гэта добра і людзям карысна.</verse>
				<verse number="9">Дурнога-ж змаганьня, і радаводаў, і спрэчак, і сварак аб закон высьцерагайся, бо яны некарысныя і марныя.</verse>
				<verse number="10">Гарэтыка чалавека пасьля першага і другога нанамінаньня пакінь,</verse>
				<verse number="11">ведаючы, што гэтакі распусьціўся і грашыць, асуджаны сам сабою.</verse>
				<verse number="12">Калі-ж прышлю да цябе Арцема, або Тыхіка, пастарайся прыйсьці да мяне ў Нікаполь; бо я пастанавіў пражыць там зіму.</verse>
				<verse number="13">Дзіну законьніка і Апалёса пастарайся выправіць так, каб у іх ня было ні ў чым недастатку.</verse>
				<verse number="14">Няхай і нашыя вучацца практыкавацца ў добрых учынках дзеля пільных патрэбаў, каб ня былі бясплоднымі.</verse>
				<verse number="15">Вітаюць цябе ўсе, што са мною. Прывітай тых, што любяць нас у веры. Ласка з усімі вамі. Амін.</verse>
				<verse number="16">Да Ціта, першага рукапаложанага япіскапа Крыцкае царквы, пісана з Нікаполю Македонскага.</verse>
			</chapter>
		</book>
		<book number="57">
			<chapter number="1">
				<verse number="1">Паўла, вязень Ісуса Хрыста, і Цімахвей, брат, Філімону, нашаму ўмілаванаму і супрацоўніку,</verse>
				<verse number="2">і Анфіі, умілаванай, і Архіпу, таварышу нашаму ў барацьбе, і дамовай царкве тваей:</verse>
				<verse number="3">Ласка вам і мір ад Бога Айца нашага і Госпада Ісуса Хрыста.</verse>
				<verse number="4">Дзякую Богу майму, заўсёды ўспамінаючы аб табе ў малітвах маіх,</verse>
				<verse number="5">чуючы аб любві тваей і веры, якую маеш да Госпада Ісуса і да ўсіх сьвятых,</verse>
				<verse number="6">каб супольнасьць веры тваей аказалася чыннай у пазнаньні ўсякага дабра, якое ў вас у Хрысьце Ісусе.</verse>
				<verse number="7">Бо вялікую маем радасьць і пацеху ў любві тваей, бо табою, браце, супакоены сэрцы сьвятых.</verse>
				<verse number="8">Дзеля гэтага, маючы вялікую ў Хрысьце адвагу прыказваць табе, што трэба,</verse>
				<verse number="9">праз любоў лепей прашу я, як гэты Паўла стары, цяпер-жа вязень Ісуса Хрыста.</verse>
				<verse number="10">Прашу цябе за сына майго Анісіма, якога я спарадзіў у путах маіх,</verse>
				<verse number="11">што быў калісь бескарысны для цябе, а цяпер карысны табе і мне, якога я адаслаў,</verse>
				<verse number="12">ты-ж яго, як маё сэрца, прымі.</verse>
				<verse number="13">Хацеў я яго пры сабе трымаць, каб ён замест цябе паслужыў мне ў путах за Эвангельле,</verse>
				<verse number="14">але без твае згоды нічога не хацеў зрабіць, каб дабро твае ня з прынукі было, а з добрае волі.</verse>
				<verse number="15">Бо можа ён дзеля таго на час адлучыўся, каб табе прыняць яго назаўсёды,</verse>
				<verse number="16">ужо не як слугу, але вышэй за слугу, як брата ўмілаванага, асабліва для мяне, а тым балей для цябе — і па целу, і ў Госпадзе.</verse>
				<verse number="17">Дык, калі маеш мяне за супольніка, прымі яго, як мяне.</verse>
				<verse number="18">Калі-ж ён чым скрыўдзіў цябе, або вінен, лічы гэтае на мне.</verse>
				<verse number="19">Я, Паўла, напісаў маею рукою: я аддам; каб не казаць табе, што ты і самым сабою мне вінны.</verse>
				<verse number="20">Гэтак, браце, дай мне скарыстацца ад цябе ў Госпадзе; супакой мне сэрца ў Госпадзе.</verse>
				<verse number="21">Спадзяючыся на паслухмянасьць тваю, я напісаў да цябе, ведаючы, што ты зробіш і балей, чым кажу.</verse>
				<verse number="22">А разам прыгатуй для мяне і гасподу; бо спадзяюся, што малітвамі вашымі буду вам падараваны.</verse>
				<verse number="23">Вітае цябе Эпафрас, вязень разам са мною дзеля Хрыста Ісуса, Марка, Арыстарх, Дымас, Лука, супрацоўнікі маі.</verse>
				<verse number="24">Ласка Госпада нашага Ісуса Хрыста з духам вашым. Амін.</verse>
			</chapter>
		</book>
		<book number="58">
			<chapter number="1">
				<verse number="1">Бог, які многакротна і рознымі спосабамі прамаўляў здаўна да айцоў праз прарокаў,</verse>
				<verse number="2">у апошнія гэтыя дні прамовіў да нас праз Сына, Якога наставіў за насьледніка ўсяго, праз Якога й вякі стварыў.</verse>
				<verse number="3">Той, будучы зьяньнем славы і ўзорам пастаці Яго, усё словам сілы Сваей носячы, учыніўшы цераз Сябе ачышчэньне грахоў нашых, сеў праваруч велічы на вышынях,</verse>
				<verse number="4">дасканальшы за Ангелаў нагэтулькі, наколькі слаўнейшае за іх дастаў у спадчыне імя.</verse>
				<verse number="5">Бо каму із Ангелаў сказаў Ён калі: Ты Сын Мой, сягоньня Я цябе спарадзіў,— і яшчэ: Я буду Яму Айцом, і Ён будзе Мне Сынам? (Псал. 2:7; 2 Царств. 7:14)</verse>
				<verse number="6">Калі-ж ізноў уводзіць Першароднага ў сусьвет, кажа: I няхай паклоняцца Яму ўсе Ангелы Божыя. (Псал 96:7)</verse>
				<verse number="7">Да Ангелаў жа кажа: Ты Ангеламі Сваімі духаў робіш і служкамі Сваімі полымя агнявое. (Псал 103:4)</verse>
				<verse number="8">А аб Сыне: Пасад Твой, Божа, па век вечны; паліца правасьці — паліца царства Твайго.</verse>
				<verse number="9">Ты праўду палюбіў і зьненавідзіў беззаконьне; дзеля гэтага памазаў Цябе, Божа, Твой Бог алеем радасьці балей за супольнікаў Тваіх. (Псал 44:7-8)</verse>
				<verse number="10">I: напачатку заснаваў Ты, Госпадзе, зямлю, і нябёсы — дзела рук Тваіх;</verse>
				<verse number="11">яны пагібнуць, а Ты трываеш; і ўсе, быццам вопратка, пастарэюць,</verse>
				<verse number="12">і, як вопратку, скруціш іх, і пераменяцца; але Ты — той самы, і гады Твае ня скончацца. (Псал 101:26-28)</verse>
				<verse number="13">Каму із Ангелаў сказаў Ён калі: Сядзь праваруч Мяне, дакуль пакладу ворагаў Тваіх за падножжа ног Тваіх?. (Псал 109:2)</verse>
				<verse number="14">Ці ня ўсе яны — служэбныя духі, пасланыя на служэньне дзеля тых, што маюць збаўленьне ўнасьледаваць?</verse>
			</chapter>
			<chapter number="2">
				<verse number="1">Дзеля гэтага трэба нам асабліва ўважаць на чутае, каб часам не адпасьці.</verse>
				<verse number="2">Бо, калі, сказанае праз Ангелаў слова было цьвёрдае, і ўсякі праступак і непаслухмянства даставалі справядлівую адплату,</verse>
				<verse number="3">дык як мы ўцячэм, (мы), што ня рупіліся аб гэткае збаўленьне, якое, апавяшчанае спачатку Госпадам, умацована ў нас ад тых, што ад Яго чулі,</verse>
				<verse number="4">пры сьведчаньні Богам праз знаменьні і цуды і розныя сілы, ды праз раздаваньне Духа Сьвятога паводле волі Яго?</verse>
				<verse number="5">Бо не для Ангелаў пакарыў Бог будучы сусьвет, аб якім гаворым;</verse>
				<verse number="6">засьведчыў жа нехта недзе, кажучы: Што ёсьць чалавек, што памятаеш аб ім, ці сын чалавечы, што адведваеш Яго?</verse>
				<verse number="7">Мала Ты панізіў яго перад Ангеламі; славай ды чэсьцю ўвянчаў Ты яго і паставіў яго панад творамі рук Тваіх;</verse>
				<verse number="8">усё пакарыў Ты пад ногі яго. Калі-ж пакарыў Яму ўсё, дык нічога не пакінуў непакорным яму. Цяпер жа яшчэ ня бачым, каб усё было пакорна яму; (Псал. 8:5-7)</verse>
				<verse number="9">але бачым, што Ісус, мала чым умалены перад Ангеламі, за муку сьмерці ўвенчаны славай і чэсьцю, каб з ласкі Божае спазнаў сьмерць за ўсіх.</verse>
				<verse number="10">Бо трэба было, каб Той, праз Якога ўсё і Кім усё, Таго, Хто прывёў многіх сыноў у славу, Павадыра збаўленьня іх, праз мукі завяршыў.</verse>
				<verse number="11">Бо і той, хто асьвячае, і тыя, што асьвячаюцца, усе — ад Аднаго; дзеля гэтага Ён не сароміцца называць іх братамі, кажучы:</verse>
				<verse number="12">Абвяшчу імя Твае братом Маім, пасярод царквы засьпяваю гымн Табе. (Псал 21:23)</verse>
				<verse number="13">I яшчэ: Я буду спадзявацца на Яго. I яшчэ: Вось я і дзеці, якіх даў мне Бог. (Ісая 8:17-18)</verse>
				<verse number="14">Калі-ж дзеці сталіся супольнікамі цела і крыві, дык і Ён таксама супольнік іх, каб праз сьмерць зьнішчыць таго, хто мае ўладу над сьмерцяй, гэта ёсьць д'ябала,</verse>
				<verse number="15">і збавіць тых, якія ад страху сьмерці праз усё жыцьцё былі адданы пад уладу рабству.</verse>
				<verse number="16">Бо запраўды ня Ангелаў прыймае Ён, але насеньне Аўраамавае прыймае.</verse>
				<verse number="17">Дзеля гэтага Ён павінен быў у-ва ўсім падобным стацца да братоў, каб быць міласэрным і верным Архірэем перад Богам, каб ачысьціць грахі народу;</verse>
				<verse number="18">бо, як Сам Ён, спакушаны, цярпеў, дык і можа спакушаным дапамагчы.</verse>
			</chapter>
			<chapter number="3">
				<verse number="1">Дык вось, браты сьвятыя, супольнікі ў нябесным прызваньні, пазнайце Пасланца і Архірэя вызнаньня нашага, Ісуса Хрыста,</verse>
				<verse number="2">Які верны паставіўшаму Яго, як і Майсей у-ва ўсім доме Яго. (Лічб 12:7)</verse>
				<verse number="3">Бо Гэты варты тым большае славы перад Майсеем, чым большую чэсьць за дом мае той, хто яго збудаваў.</verse>
				<verse number="4">Бо кожны дом кім-небудзь будуецца; а хто ўсё збудаваў, ёсьць Бог.</verse>
				<verse number="5">I Майсей верны ў-ва ўсім доме Яго, як слуга, дзеля пасьведчаньня таго, што мела быць сказаным.</verse>
				<verse number="6">А Хрыстос — як Сын у доме Яго; дом жа Яго — мы, калі толькі адвагу й пахвалу надзеі цьвёрда даканца захаваем.</verse>
				<verse number="7">Дзеля гэтага, як кажа Дух Сьвяты: Сягоньня, калі пачуеце голас Яго,</verse>
				<verse number="8">не рабеце цьвёрдымі сэрцы вашыя, як у гневе, у дзень спакушэньня ў пустыні,</verse>
				<verse number="9">дзе спакушалі Мяне айцы вашыя, выпрабоўвалі Мяне і бачылі ўчынкі Мае сорак гадоў.</verse>
				<verse number="10">Дзеля гэтага угнявіўся Я на род гэны і сказаў: Заўсёды блукаюцца яны сэрцам, а самі не пазналі шляхоў Маіх;</verse>
				<verse number="11">дык пакляўся Я ў гневе Маім: ці ўвойдуць яны ў супачынак Мой?. (Псал 94:7-11)</verse>
				<verse number="12">Глядзеце, браты, каб ня было ў кім з вас сэрца хітрага ды нявернага, каб вам не адступіцца ад Бога жывога.</verse>
				<verse number="13">Але заклікайце адзін аднаго што-дня, дакуль можна казаці: сягоньня, — каб хто з вас не зачарствеў праз подступ грэху;</verse>
				<verse number="14">бо мы сталіся супольнікамі Хрыста, калі толькі пачатак істнаваньня цьвёрда захаваем даканца,</verse>
				<verse number="15">дакуль гаворыцца: Сягоньня, калі пачуеце голас Яго, не рабеце цьвёрдымі сэрцы вашыя, як у гневе.</verse>
				<verse number="16">Бо некаторыя, пачуўшы, угнявілі; але ня ўсе, што выйшлі з Эгіпту з Майсеем.</verse>
				<verse number="17">На каго-ж гневаўся Ён сорак гадоў? Ці не на саграшыўшых, косьці якіх паляглі ў пустыні?</verse>
				<verse number="18">Каму-ж кляўся, што ня ўвойдуць у супачынак Яго, калі не непакорным?</verse>
				<verse number="19">I бачым, што яны ня здолелі ўвайсьці праз няверые.</verse>
			</chapter>
			<chapter number="4">
				<verse number="1">Дзеля гэтага высьцерагаймася, каб, калі йшчэ трывае прырачэньне ўвайсьці ў супачынак Яго, не аказаўся хто з вас спозьніўшымся.</verse>
				<verse number="2">Бо і нам яно абвешчана, як і гэным; але ім не дало карысьці чутае слова, бо не давяршылася вераю слухаўшых.</verse>
				<verse number="3">Бо ўваходзім у супачынак мы, увераваўшыя, бо Ён сказаў: Як пакляўся Я ў гневе Маім: ці ўвойдуць у супачынак Мой?, хаця ўчынкі Яго сталіся йшчэ ад стварэньня сьвету.</verse>
				<verse number="4">Бо сказана недзе аб сёмым дню гэтак: I супачыў Бог у дзень сёмы ад усіх дзел Сваіх. (Быт 2:2)</verse>
				<verse number="5">I яшчэ недзе: Ці ўвойдуць у супачынак Мой?</verse>
				<verse number="6">Дык, калі некаторым астаецца ўвайсьці ў яго, а тыя, якім раней абвешчана, не ўвайшлі ў яго за непаслухмянства,</verse>
				<verse number="7">то йзноў азначае нейкі дзень «сягоньня», гаворачы праз Давіда, цераз гэтулькі часу, як было сказана: Сягоньня, калі пачуеце голас Яго, не рабеце цьвёрдымі сэрцы вашыя.</verse>
				<verse number="8">Бо, калі-б Ісус гэных супакоіў, дык ня было-б сказана пасьля таго аб іншым дню.</verse>
				<verse number="9">Дзеля гэтага пакінена яшчэ народу Божаму сьвяткаваньне суботы.</verse>
				<verse number="10">Бо, хто ўвайшоў у супачынак Яго, той і сам супачыў ад дзел сваіх, як і Бог ад Сваіх.</verse>
				<verse number="11">Дык пастараймася ўвайсьці ў супачынак гэты, каб хто за тым-жа прыкладам ня ўпаў у непакорнасьць.</verse>
				<verse number="12">Бо слова Божае жывое і дзеючае, ды гастрэйшае за ўсякі меч двусечны, і пранікаючае да разьдзяленьня душы і духа, суставаў і мазгоў, і су??дзіць думкі й лятуценьні сэрца.</verse>
				<verse number="13">I няма стварэньня, укрытага ад Яго, але ўсё абнажона й адкрыта вачам Яго, да Якога нашае слова.</verse>
				<verse number="14">Дык, маючы Архірэя вялікага, што нябёсы прайшоў, Ісуса, Сына Божага, трымаймася вызнаньня.</verse>
				<verse number="15">Бо маем Архірэя не такога, што ня мог-бы спачуваць слабасьцям нашым, але такога, які, падобна нам, дазнаў у-ва ўсім спакушэньня, апрача грэху.</verse>
				<verse number="16">Дык прыступайма з адвагаю да пасаду ласкі, каб дастаць зьмілаваньне ды ласку знайсьці на падмогу ў добры час.</verse>
			</chapter>
			<chapter number="5">
				<verse number="1">Бо ўсякі архірэй, спаміж людзей выбіраны, дзеля людзей стаўляецца на тое, што Божае, каб прынасіць дары й ахвяры за грахі,</verse>
				<verse number="2">каб мог выбачаць няцямлючым і блукаючымся, бо й сам абложаны нядужасьцяй,</verse>
				<verse number="3">і дзеля гэтага павінен, як за народ, гэтак і за сябе, прынасіць ахвяры за грахі.</verse>
				<verse number="4">I ніхто сам сабою ня прыймае гэтае чэсьці, але той, хто пакліканы Богам, як і Арон.</verse>
				<verse number="5">Гэтак і Хрыстос ня Сам Сябе ўславіў, каб быць Архірэем, але Той, Хто сказаў Яму: Ты Сын Мой, сягоньня Я Цябе спарадзіў, (Псал. 2:7)</verse>
				<verse number="6">як і ў другім месцы кажа: Ты сьвяшчэньнік навек па уставу Мэльхісэдэкаваму. (Псал 109:4)</verse>
				<verse number="7">У дні цела Свайго Ён з вялікім лямантам і сьлязьмі прыносіў малітвы і просьбы к Таму, Хто мог выбавіць Яго ад сьмерці, і быў выслуханы за пакорлівасьць Сваю.</verse>
				<verse number="8">Хоць Ён і Сын, аднак праз мукі паслухмянства навучыўся</verse>
				<verse number="9">і, зьвяршоны, зрабіўся для ўсіх, хто Яму паслухмяны, прычынаю вечнага збаўленьня,</verse>
				<verse number="10">названы ад Бога Архірэем па уставу Мэльхісэдэка.</verse>
				<verse number="11">Аб Ім нам вялікае слова, ды цяжка яго высказаць, бо вы зрабіліся няздольнымі слухаць.</verse>
				<verse number="12">Бо вас, якія, водле часу, мусілі-б быць вучыцялямі, трэба йзноў вучыць пачаткаў слоў Божых, і вам патрэбна малако, а ня цьвёрдая страва.</verse>
				<verse number="13">Бо ўсякі, хто корміцца малаком, нясьведамы ў слове праўды, бо ён дзіцятка.</verse>
				<verse number="14">Дасканалых-жа есьць цьвёрдая страва, тых, у якіх пачуцьці навыкам прывучаны распазнаваць дабро і зло.</verse>
			</chapter>
			<chapter number="6">
				<verse number="1">Дык, пакінуўшы пачатак Хрыстовага слова, пасьпяшайма да дасканаласьці, не кладучы ізноў падставы дзеля пакаяньня ад мёртвых дзел і веры ў Бога,</verse>
				<verse number="2">навукі аб хрышчэньнях, і аб ускладаньні рук, і аб уваскрасеньні мёртвых, і аб судзе вечным.</verse>
				<verse number="3">I зробім гэтае, калі Бог дазволіць.</verse>
				<verse number="4">Бо немагчыма тых, што раз былі прасьвечаны, і паспробавалі дару нябеснага, і сталіся супольнікамі Духа Сьвятога,</verse>
				<verse number="5">і пакаштавалі добрага слова Божага і сілаў будучага веку</verse>
				<verse number="6">ды адпалі, — ізноў абнаўляць каяньнем, калі яны йзноў раскрыжоўваюць у сабе Сына Божага і зьдзекуюцца над Ім.</verse>
				<verse number="7">Бо зямля, якая п'е дождж, што часта зыходзе на яе, і родзіць расьліну, карысную для тых, хто садзіць яе, — дастае багаслаўленьне ад Бога;</verse>
				<verse number="8">тая-ж, што прыносіць церні й пустазельле, нікчэмная і блізкая да праклёну: канец яе — на спаленьне.</verse>
				<verse number="9">Мы-ж спадзяемся ад вас, умілаваныя, лепшага і маючага збаўленьне, хаця й гаворым гэтак.</verse>
				<verse number="10">Бо Бог не несправядлівы, каб забыўся аб дзеле вашым і працы любві, якую вы выявілі дзеля іменьня Яго, калі служылі і служыце сьвятым.</verse>
				<verse number="11">Хочам жа, каб кожны з вас выяўляў такую-ж рупнасьць аб цьвёрдую надзею даканца;</verse>
				<verse number="12">каб ня стацца вам лянівымі, але насьлядаваць тых, што вераю і доўгацярплівасьцяй бяруць у спадчыну абяцаньне.</verse>
				<verse number="13">Бо Бог, прыракаючы Аўрааму, ня маючы клясьціся нікім вышэйшым, кляўся Самым Сабою,</verse>
				<verse number="14">кажучы: Запраўдным багаслаўленьнем пабагаслаўлю?? цябе і, памнажаючы, памножу цябе. (Быт 22:17)</verse>
				<verse number="15">Дык вось (Аўраам), як доўгацярплівы, атрымаў абяцанае.</verse>
				<verse number="16">Бо людзі клянуцца вышэйшым, і кожнае спрэчкі між імі канец на сцьвярджэньне — прысяга.</verse>
				<verse number="17">Дзеля гэтага й Бог, хочучы балей паказаці насьледнікам прырачэньня нязьменнасьць волі Сваей, ужыў прысягу,</verse>
				<verse number="18">каб у дзьвёх нязьменных рэчах, у якіх для Бога зманіць немагчыма, мелі крэпкае пацяшэньне, прыбегшы ўзяці надзею, што перад намі ляжыць,</verse>
				<verse number="19">якую маем, як якар душы, бясьпечную, пэўную, і ўваходзіць яна ў самае нутраное за заслону,</verse>
				<verse number="20">куды, як наш папярэднік, увайшоў Ісус, стаўшыся Архірэем навек паводле уставу Мэльхісэдэкавага.</verse>
			</chapter>
			<chapter number="7">
				<verse number="1">Бо Мэльхісэдэк, цар Саліму, сьвяшчэньнік Бога Найвышэйшага, той, што спаткаў Аўраама, як варочаўся з пабоішча цароў, і пабагаславіў яго,</verse>
				<verse number="2">ды яму дзесяціну аддзяліў Аўраам ад усяго (— першае ў перакладзе цар праўды, а пасьля і цар Салімскі, гэта ёсьць цар міру),</verse>
				<verse number="3">бяз бацькі, бяз маткі, без радаводу, ня маючы ні пачатку дзён, ні канца жыцьця, упадоблены-ж Сыну Бомсаму, астаецца сьвяшчэньнікам назаўсёды.</verse>
				<verse number="4">Бачыце-ж, як вялік той, каму й дзесяціну даў Аўраам патрыарх із найлепшае здабычы.</verse>
				<verse number="5">I тыя з сыноў Левіных, што прымаюць сьвяшчэнства, маюць запаведзь — браць паводле закону дзесяціну з народу, гэта ёсьць з сваіх братоў, хаця й гэтыя паходзяць ад сьцягнаў Аўраамавых.</verse>
				<verse number="6">Ён жа, не паходзячы з іхняга роду, дастаў дзесяціну ад Аўраама і пабагаславіў таго, што меў прырачэньне.</verse>
				<verse number="7">Бяз усякае-ж спрэчкі меншае багаслаўляецца большым.</verse>
				<verse number="8">I тут дзесяціны бяруць людзі сьмяротныя, а там — той, аб Якім сьведчыцца, што жыве.</verse>
				<verse number="9">I, адным словам, праз Аўраама ўзята дзесяціна і з Левія, які сам бярэ дзесяціны,</verse>
				<verse number="10">бо ён быў яшчэ ў сьцягнах бацькавых, калі спаткаў яго Мэльхісэдэк.</verse>
				<verse number="11">Дык, калі-б зьвяршэньне было праз сьвяшчэнства лявіцкае, (бо народ ад яго закон дастаў), дык якая йшчэ патрэба паўставаць іншаму сьвяшчэнству па уставу Мэльхісэдэкаваму, а не па уставу Аронаваму называцца?</verse>
				<verse number="12">Бо з зьменай сьвяшчэнства канечнай робіцца і зьмена закону.</verse>
				<verse number="13">Бо Той, аб Кім гаворыцца гэтае, належаў да другога калена, з якога ніхто не прыступаў да ахвярніка;</verse>
				<verse number="14">бо ведама, што Госпад наш зазьяў з калена Юдавага, а аб гэтым калене Майсей нічога не сказаў адносна сьвяшчэнства.</verse>
				<verse number="15">I яшчэ ясьней відаць з таго, што нападобу Мэльхісэдэку ўстае іншы сьвяшчэньнік,</verse>
				<verse number="16">Які не па закону запаведзі цялеснае стаўся, але па сіле нязьнішчальнага жыцьця.</verse>
				<verse number="17">Бо сьведчыцца: Ты сьвяшчэньнік навек па уставу Мэльхісэдэкаваму.</verse>
				<verse number="18">А раней быўшая запаведзь адкінена праз бяссільле яе і бескарыснасьць;</verse>
				<verse number="19">бо закон нічога не давяршыў; але ўводзіцца лепшая надзея, праз якую набліжаемся да Бога.</verse>
				<verse number="20">I паколькі гэта не бяз прысягі, —</verse>
				<verse number="21">(бо тыя ставаліся сьвяшчэньнікамі бяз прысягі, а Гэты — з прысягай Таго, Хто казаў да Яго: Кляўся Госпад і не пакаецца: Ты сьвяшчэньнік навек па уставу Мэльхісэдэкаваму), (Псал. 109:4)</verse>
				<verse number="22">пагэталькі парукай лепшага запавету стаўся Ісус.</verse>
				<verse number="23">I тых сьвяшчэньнікаў было балей, бо сьмерць недапускала трываць;</verse>
				<verse number="24">а Гэты праз тое, што вечна трывае, мае сьвяшчэнства непраходзячае,</verse>
				<verse number="25">дык і можа назаўсёды збаўляць тых, што прыходзяць праз Яго да Бога, заўсёды жывы, каб заступацца за іх.</verse>
				<verse number="26">Гэткага і трэба было нам Архірэя: сьвятога, вольнага ад зла, беззаганнага, адлу??чанага ад грэшнікаў і узвышанага па-над нябёсы,</verse>
				<verse number="27">Які ня мае патрэбы штодня, як архірэі, прынасіць ахвяры сьпярша за свае грахі, пасьля за грахі народу: бо Ён зрабіў гэта за-раз, прынесшы (ў ахвяру) Сябе.</verse>
				<verse number="28">Бо закон стаўляе за Архірэяў людзей, маючых слабасьці; а слова прырачэньня, што пасьля закону, (паставіла) Сына, навекі дасканалага.</verse>
			</chapter>
			<chapter number="8">
				<verse number="1">Галоўнае-ж у сказаным ёсьць: мы маем Архірэя такога, што сеў праваруч пасаду велічы на нябёсах,</verse>
				<verse number="2">слуга сьвятыні і скініі праўдзівай, якую паставіў Госпад, а не чалавек.</verse>
				<verse number="3">Бо кожны архірэй стаўляецца на тое, каб прынасіць дары й ахвяры; дык трэба было, каб і Гэты меў нешта, што прынесьці.</verse>
				<verse number="4">Бо калі-б Ён быў на зямлі, дык ня быў-бы сьвяшчэньнікам, бо ёсьць сьвяшчэньнікі, што па закону прыносяць дары,</verse>
				<verse number="5">якія служаць абразу?? і ценю нябеснага, як сказана было Майсею, калі ён маніўся зрабіць скінію: Глядзі, сказана, рабі ўсё па ўзору, паказанаму табе на гарэ. (Выхад 25:40)</verse>
				<verse number="6">Цяпер жа Ён атрымаў служэньне тым дасканальшае, чым лепшага Ён пасярэднік запавету, які ўзаконіўся на лепшых прырачэньнях.</verse>
				<verse number="7">Бо калі-б той першы быў без заганы, дык ня шукалася-б месца другому.</verse>
				<verse number="8">Бо-ж, дакараючы іх, кажа: вось, надыходзяць дні, кажа Госпад, калі зроблю з домам Ізраіля і з домам Юды новы запавет,</verse>
				<verse number="9">не паводле запавету, які з бацькамі іх зрабіў у той дзень, калі ўзяў іх за руку, каб вывесьці іх з зямлі Эгіпскай; бо яны ня вытрывалі ў запавеце Маім, і Я перастаў рупіцца аб іх, — кажа Госпад.</verse>
				<verse number="10">Вось запавет, які дам дому Ізраіляваму пасьля Тых дзён, — кажа Госпад: Даўшы законы Мае ў думкі іх, напішу іх і на сэрцах іхніх і буду ім Бог, а яны Мне будуць народ.</verse>
				<verse number="11">I ня будзе вучыць кожны бліжняга свайго, і кожны брата свайго, кажучы: пазнай Госпада; бо ўсе, ад малога да вялікага, ведаць Мяне будуць.</verse>
				<verse number="12">Бо міласьцівы буду да няправеднасьцяў іх і грахоў іхніх, і беззаконьняў іх ня ўспомню балей. (Ерам 31:31-34)</verse>
				<verse number="13">А сказам «новы» састарыў першы; а састарэўшае і старэючае блізка да зьніштажэньня.</verse>
			</chapter>
			<chapter number="9">
				<verse number="1">Дык жа і першая скінія мела уставы служэньня і сьвятыню зямную.</verse>
				<verse number="2">Бо скінія, тая першая, была збудаваная, і ў ёй сьветач і стол і складаньне хлябоў, ды завецца яна Сьвятая.</verse>
				<verse number="3">За другой жа заслонай скінія, званая Сьвятое Сьвятых,</verse>
				<verse number="4">што мела залатую кадзільню і абкладзены з усіх бакоў золатам карабель запавету, у якім залатая судзіна з маннай ды паліца Ааронава, што расцьвіла, і табліцы запавету,</verse>
				<verse number="5">а над ім Хэрувімы славы, ацяняючы ачысьцільню: аб іх ня сьлед цяпер гаварыць падрабязна.</verse>
				<verse number="6">Калі-ж гэта так наладжана, дык у першую скінію заўсёды ўваходзяць сьвяшчэньнікі адпраўляць службу,</verse>
				<verse number="7">а ў другую — раз у год адзін толькі архірэй, не бяз крыві, якую прыносіць за сябе і за няведаньне народу.</verse>
				<verse number="8">Гэтым Дух Сьвяты паказвае, што яшчэ не адкрыты шлях у сьвятыню, дакуль стаіць першая скінія,</verse>
				<verse number="9">якая ёсьць абраз цяперашняга часу, калі прыносяцца дары й ахвяры, якія ня могуць зрабіць дасканалым паводле сумленьня таго, хто служыць,</verse>
				<verse number="10">якія толькі ў стравах і напітках ды розных абмываньнях і установах цела, ды пастаўлены аж да часу направы.</verse>
				<verse number="11">Але Хрыстос, зьявіўшыся, як Архірэй будучага дабра, з большаю й дасканальшаю скініяй, нерукатворнаю, гэта ёсьць не такое будовы,</verse>
				<verse number="12">ды ня з крывёю казлоў і цялят, але з уласнай крывёю, адзін раз увайшоў у сьвятыню, знайшоўшы вечнае адкупленьне.</verse>
				<verse number="13">Бо, калі кроў быкоў і кароў ды попел каровы, акрапляючы апаганеных, асьвячае на чыстасьць цела,</verse>
				<verse number="14">дык наколькі балей кроў Хрыста, Які Духам Сьвятым прынёс Сябе беззаганнага Богу, ачысьціць сумленьне вашае ад мёртвых дзел, дзеля служэньня Богу Жывому?</verse>
				<verse number="15">Дзеля гэтага Ён ёсьць пасярэднік новага запавету, каб, як станецца сьмерць дзеля адкупленьня ад праступкаў, што ў першым запавеце, тыя, што пакліканы да вечнае спадчыны, дасталі абяцанае.</verse>
				<verse number="16">Бо дзе тастамант, там мусіць прыйсьці сьмерць адказываючага,</verse>
				<verse number="17">бо запавет мае сілу пасьля памершых: ён ня мае сілы, пакуль жыве той, хто адказывае.</verse>
				<verse number="18">Дык і першы быў замацаваны не бяз крыві.</verse>
				<verse number="19">Бо, як былі сказаны Майсеем усе запаведзі па закону ўсяму народу, ён, узяўшы кроў цялят і казлоў з вадою ды воўнай чырвонай ды гізопам, акрапіў і самую кнігу, і ўвесь народ,</verse>
				<verse number="20">кажучы: Гэта кроў запавету, які паклаў вам Бог. (Вых 24:8)</verse>
				<verse number="21">Гэтак сама акрапіў крывёю і скінію, і ўсё судзьдзе дзеля служэньня.</verse>
				<verse number="22">Ды бадай усё па закону ачышчаецца крывёй, і без праліцьця крыві ня бывае адпушчэньня.</verse>
				<verse number="23">Дык і трэба было, каб абразы нябеснага ачышчаліся гэтымі, а самае нябеснае — лепшымі за гэтыя ахвярамі.</verse>
				<verse number="24">Бо Хрыстос увайшоў не ў рукатворную сьвятыню, на ўзор праўдзівае збудаваную, але ў самае неба, каб зьявіцца цяпер абліччу Божаму за нас;</verse>
				<verse number="25">і не дзеля таго, каб мнагакротна прынасіць Сябе, як кожын год уваходзіць архірэй у сьвятыню з чужою крывёй,</verse>
				<verse number="26">(бо трэба-б Яму мнагакротна цярпець мукі ад пачатку сьвету), а Ён адзін раз на канцы вякоў зьявіўся дзеля зьнішчэньня грэху Сваей ахвярай.</verse>
				<verse number="27">I як людзям назначана раз памерці, а пасьля суд, —</verse>
				<verse number="28">гэтак і Хрыстос, раз прынесшы Сябе ў ахвяру, каб панясьці грахі многіх, другі раз бяз грэху зьявіцца тым, што чакаюць Яго, на збаўленьне.</verse>
			</chapter>
			<chapter number="10">
				<verse number="1">Бо закон, маючы цень будучага дабра, а ня самы абраз рэчаў, тымі-ж ахвярамі, што прыносяцца кожын год, ніколі ня можа зрабіць дасканалымі тых, што прыходзяць (з імі).</verse>
				<verse number="2">Бо кінулі-б прынасіць іх, бо ўжо ня мелі-б ніякае сьвядомасьці грахоў тыя, што служаць, раз ачышчаныя.</verse>
				<verse number="3">Але ў іх што-году ўспамін аб грахох,</verse>
				<verse number="4">бо немагчыма, каб кроў быкоў ды казлоў зьнімала грахі.</verse>
				<verse number="5">Дзеля гэтага (Хрыстос), уваходзячы ў сьвет, кажа: Ахвяры й дару Ты не захацеў, але цела прыгатаваў мне.</verse>
				<verse number="6">Усепаленьні й (ахвяры) за грэх недаспадобы Табе.</verse>
				<verse number="7">Тады Я сказаў: вось іду (на пачатку кнігі напісана аба Мне) учыніць волю Тваю, Божа. (Псал 39:7-9)</verse>
				<verse number="8">Сказаўшы перш, што ні ахвяры, ні дару, ні ўсепаленьняў, ні (ахвяры) за грэх Ты не захацеў і не ўпадабаў, — а яны прыносяцца водле закону, —</verse>
				<verse number="9">пасьля сказаў: вось іду учыніць волю Тваю, Божа. Касу??е першае, каб паставіць другое.</verse>
				<verse number="10">Гэтай вось воляй асьвячоны мы аднакротна прынясеньнем цела Ісуса Хрыста.</verse>
				<verse number="11">І ўсякі сьвяшчэньнік штодня стаіць, служачы ды мнагакротна прыносячы тыя-ж ахвяры, якія ніколі ня могуць зьняць грахоў.</verse>
				<verse number="12">Ён жа, прынесшы адну ахвяру за грахі, назаўсёды сеў праваруч Бога,</verse>
				<verse number="13">ждучы далейшага, дакуль ворагі Яго будуць пакладзены к падножжу ног Яго. (Псал 2:8)</verse>
				<verse number="14">Бо Ён адным дарам дасканалымі зрабіў назаўсёды асьвячаных.</verse>
				<verse number="15">Сьведчыць жа нам і Дух Сьвяты; бо сказана:</verse>
				<verse number="16">Вось запавет, які пакладу?? вам пасьля дзён гэных, кажа Госпад: даўшы законы Маі ў сэрцы іх, напішу іх і ў думках іхніх,</verse>
				<verse number="17">і грахоў іх і беззаконьняў іх ня ўспомню балей.</verse>
				<verse number="18">А дзе адпушчэньне іх, там непатрэбны дар за грахі.</verse>
				<verse number="19">Дык, браты, маючы адвагу ўваходзіць у сьвятыню крывёй Ісуса Хрыста,</verse>
				<verse number="20">шляхам новым і жывым, які Ён аднавіў нам праз заслону, гэта ёсьць цела Свае,</verse>
				<verse number="21">ды маючы вялікага Сьвяшчэньніка над домам Божым,</verse>
				<verse number="22">прыступайма з шчырым сэрцам, у поўні веры, акрапіўшы сэрцы ад сумленьня благога і абмыўшы цела чыстай вадою,</verse>
				<verse number="23">трымаймася няўхільна вызнаньня надзеі, (бо верны Той, Хто прырок).</verse>
				<verse number="24">I ўважайма адзін на аднаго, заахвочываючы да любві і добрых учынкаў,</verse>
				<verse number="25">не пакідаючы зграмаджэньня свайго, як ёсьць у некаторых звычай, але заклікаючы (да яго), і тым балей, чым балей выглядаеце набліжэньня гэнага дня.</verse>
				<verse number="26">Бо калі мы самахоць грашым, прыняўшы пазнаньне праўды, дык ужо не астаецца ахвяра за грахі,</verse>
				<verse number="27">але нейкае страшное чаканьне суду і палу агнявога, што мае пажэрці супраціўнікаў.</verse>
				<verse number="28">Хто адступіўся ад закону Майсеявага пры двох ці трох сьведках, хай памрэць без зьмілаваньня;</verse>
				<verse number="29">наколькі-ж, думаеце, цяжэйшае кары варты будзе той, хто Сына Божага патаптаў, і кроў запавету, якою ён асьвячоны, за звычайную ўважаў, і Духа ласкі зьняважаў?</verse>
				<verse number="30">Мы ведаем Таго, Хто сказаў: Мне помста, Я аддам, кажа Госпад. I ізноў: Госпад будзе судзіць народ Свой. (Другазак 32:35-36)</verse>
				<verse number="31">Страшна папасьці ў рукі Бога Жывога.</verse>
				<verse number="32">Прыпомніце-ж першыя дні вашыя, калі вы, прасьвечаныя, вытрымалі вялікае тамленьне мукаў,</verse>
				<verse number="33">то самі выстаўляныя на зьнявагі і зьдзекі, то дзелючы такое-ж жыцьцё другіх,</verse>
				<verse number="34">бо вы і маім путам спачувалі, і рабаваньне багацьця вашага з радасьцяй прыймалі, ведаючы, што маеце на нябёсах багацьце лепшае, непераходзячае.</verse>
				<verse number="35">Дык не пакідайце адвагі вашае, якая мае вялікую нагароду.</verse>
				<verse number="36">Бо патрэбна вам цярплівасьць, учыніўшы волю Божую, дастаць абяцанае;</verse>
				<verse number="37">бо яшчэ крыху, крыху, і прыдзе Той, Хто надыходзе, і не замарудзіць.</verse>
				<verse number="38">А праведны вераю жыць будзе; — і: калі хто спалохаецца, не ўпадабае яго душа Мая. (Аввак 2:3-4)</verse>
				<verse number="39">Мы-ж не палахлівыя на пагібель, але веруючыя на збаўленьне душы.</verse>
			</chapter>
			<chapter number="11">
				<verse number="1">Вера-ж ёсьць зьдзейсьненьне спадзяванага, пэўнасьць у рэчах, якіх ня бачым.</verse>
				<verse number="2">Бо ў ёй пасьведчаны старажытныя.</verse>
				<verse number="3">Вераю пазнаем, што вякі складзены словам Божым, каб з нявідомага сталася бачнае.</verse>
				<verse number="4">Вераю Авель прынёс Богу ахвяру, лепшую за Каінаву, ды ею дастаў сьвядоцтва праведнасьці, як засьведчыў Бог аб дарох яго; ею ён яшчэ й памершы гаворыць.</verse>
				<verse number="5">Вераю Энох быў перанесены, каб Яму сьмерці ня бачыць; і не знайшлі яго, бо перанёс яго Бог. Бо да перанясеньня яго было пасьведчана аб ім, што дагадзіў Богу.</verse>
				<verse number="6">А бяз веры дагадзіць немагчыма; бо хто прыходзіць да Бога, мусіць верыць, што Ён ёсьць і шукаючым Яго дае нагароду.</verse>
				<verse number="7">Вераю Ной, дазнаўшыся аб ніколі ня бачаным, праз асьцярожнасьць пабудаваў карабель на спасеньне дому свайго; ею асудзіў ён сьвет і па веры ўнасьледаваў праведнасьць.</verse>
				<verse number="8">Вераю пакліканы Аўраам паслухаўся, каб ісьці ў месца, якое меў дастаць у спадчыну, і выйшаў, ня ведаючы, куды йдзе.</verse>
				<verse number="9">Вераю асеў ён на зямлі абяцанай, як на чужой, і жыў у шатрох з Ізаакам і Якубам, сунасьледнікамі таго-ж прырачэньня;</verse>
				<verse number="10">бо чакаў места, маючага фундамэнты, якога будаўнічы й тварэц Бог.</verse>
				<verse number="11">Вераю й сама Сара прыняла сілу на зачацьце насеньня і не па часе веку спарадзіла, бо верным лічыла Таго, Хто даў абяцаньне.</verse>
				<verse number="12">I дзеля гэтага ад аднаго, пры тым амярцьвелага, нарадзілася гэтак многа, як многа зораў на небе і як нязьлічоны пясок, што на ўзьбярэжжы мора.</verse>
				<verse number="13">Усе тыя памерлі водле веры, не атрымаўшы абяцанага, а толькі здалёк пабачыўшы яго, і верылі, і цешыліся, і казалі аб сабе, што яны чужынцы й прыходні на зямлі.</verse>
				<verse number="14">Бо тыя, што гэтак кажуць, паказваюць, што яны бацькаўшчыну шукаюць;</verse>
				<verse number="15">і, калі-б памяталі тую, з якое выйшлі, дык мелі-б час вярнуцца.</verse>
				<verse number="16">Але яны лепшага пажадалі, гэта ёсьць нябеснага; дзеля гэтага і Бог не сароміцца іх, каб іхнім Богам называцца, бо Ён прыгатаваў ім места.</verse>
				<verse number="17">Вераю Аўраам, спакушаны, прывёў Ізаака і, прыняўшы прырачэньне, прынёс адзінароднага,</verse>
				<verse number="18">аб якім было сказана: У Ізааку назьвецца насеньне табе; (Быт. 21:12)</verse>
				<verse number="19">бо ён думаў, што Бог мае сілу і з мёртвых ускрасіць, дзеля чаго й дастаў яго на ўзор.</verse>
				<verse number="20">Вераю ў будучае пабагаславіў Ізаак Якуба й Ізава.</verse>
				<verse number="21">Вераю Якуб, паміраючы, пабагаславіў кожнага сына Язэпавага і пакланіўся на верх кія свайго.</verse>
				<verse number="22">Вераю Язэп, канчаючыся, аб выхадзе сыноў Ізраілявых успамінаў і даў загад аб касьцёх сваіх.</verse>
				<verse number="23">Вераю Майсей па нараджэньні тры месяцы хаваны быў бацькамі сваімі, бо бачылі, што дзіця харошае, і не спалохаліся царскага загаду.</verse>
				<verse number="24">Вераю Майсей, як вырас, адмовіўся называцца сынам дачкі фараонавае</verse>
				<verse number="25">і лепей захацеў паку??таваць з народам Божым, чым мець дачэсную раскошу грэху,</verse>
				<verse number="26">зьнявагу Хрыстовую палічыўшы большым багацьцем, чым скарбы эгіпскія; бо ён на нагароду аглядаўся.</verse>
				<verse number="27">Вераю пакінуў ён Эгіпет, не ўбаяўшыся царскага гневу: бо цьвёрды быў, быццам бачачы Нявідомага.</verse>
				<verse number="28">Вераю зрабіў пасху і праліцьце крыві, каб нішчыцель першакоў іх не крану??ў.</verse>
				<verse number="29">Вераю перайшлі яны цераз Чырвонае мора, як па сухапуцьцю; чаго паспробаваўшы, Эгіпцяне патапіліся.</verse>
				<verse number="30">Вераю ўпалі сьцены Эрыхонскія, абходжаныя навакол сем дзён.</verse>
				<verse number="31">Вераю Рааб блудніца, з мірам прыняўшы выведчыкаў, не пагібла з нявернымі.</verse>
				<verse number="32">Дый што яшчэ скажу? Бо ня хопіць мне часу, каб апавядаць аб Гедэоне, аб Вараку, аб Самсоне ды Ефтаю, аб Давідзе і Самуіле, ды аб прароках,</verse>
				<verse number="33">якія вераю перамагалі царствы, чынілі праўду, даставалі прырачэньні, загараджалі ляпы львоў,</verse>
				<verse number="34">тушылі сілу агню, уцякалі ад гострага мяча, крапчэлі ад слабасьці, ставаліся дужымі на вайне, прымушалі ўцякаць палкі чужых.</verse>
				<verse number="35">Жоны памершых сваіх з ускрасеньня даставалі; іншыя-ж былі заму??чаныя, ня прыняўшы вызваленьня, каб дастаці лепшае ўскрасеньне;</verse>
				<verse number="36">другія паспыталі зьдзекаў і біцьця, ды йшчэ путаў і вязьніцы,</verse>
				<verse number="37">былі каменьнямі пабіваныя, распіловываныя, мучаныя, паміралі ад мяча, туляліся ў гавечых ды казіных скурах, церпячы нэндзу, гора, нягоды,</verse>
				<verse number="38">(іх увесь сьвет ня быў варты), бадзяліся па пустынях і горах, па пячорах і шчылінах зямлі.</verse>
				<verse number="39">I ўсе гэтыя, дастаўшы пасьведчаньне праз веру, не дасталі абяцанага,</verse>
				<verse number="40">бо Бог прадугледзіў аб нас нешта лепшае, каб яны не бяз нас дасяглі дасканаласьці.</verse>
			</chapter>
			<chapter number="12">
				<verse number="1">Дзеля гэтага і мы, маючы навакол сябе гэткую хмару сьведак, скінуўшы ўсякую гордасьць і грэх, што нас блутаў, з цярплівасьцяй прабягаць будзем праз поле барацьбянае, што ляжыць перад намі,</verse>
				<verse number="2">пазіраючы на пачынальніка і завяршыцеля веры, Ісуса, Які замест радасьці, што была перад Ім, перацярпеў крыж, ня дбаючы аб сорам, ды сеў праваруч пасаду Божага.</verse>
				<verse number="3">Бо падумайце аб Тым, Хто перацярпеў гэткі над сабою зьдзек ад грэшнікаў, каб вы не зьнемагаліся, аслабеўшы душамі вашымі.</verse>
				<verse number="4">Вы яшчэ не да крыві ваявалі, змагаючыся супраць грэху,</verse>
				<verse number="5">і забыліся аб закліку, што кажацца вам, як сыном: Сын мой! Ня грэбуй карай Гасподняй і не слабей, калі Ён цябе дакарае.</verse>
				<verse number="6">Бо Госпад, каго любіць, таго карае ды б'е ўсякага сына, якога прыймае. (Прып 3:11-12)</verse>
				<verse number="7">Калі вы церпіце кару, дык Бог адносіцца да вас, як да сыноў: бо ці ёсьць гэткі сын, якога-б не караў бацька?</verse>
				<verse number="8">Калі-ж астаецёся бяз кары, супольнікамі якое сталіся ўсе, дык вы байструкі, а не сыны.</verse>
				<verse number="9">Дык, калі мы мелі бацькоў цела нашага, якія нас каралі, і баяліся іх, — то ці ня шмат балей карыцца будзем Айцу духаў ды жыць?</verse>
				<verse number="10">Бо тыя каралі, як самі думалі, на няшмат дзён; а Гэты на карысьць, каб быць нам учасьнікамі ў сьвятасьці Яго.</verse>
				<verse number="11">Усякае-ж караньне ў цяперашні час здаецца ня радасьцяй, а сумам; а пасьля дае наву??чаным ім мірны плод праведнасьці.</verse>
				<verse number="12">Дык выпрастуйце апусьціўшыяся рукі і стомленыя калені (Ісая 35:3)</verse>
				<verse number="13">і сьцежкі простыя рабеце нагамі вашымі, каб кульгавае ня зьбілася з дарогі, а лепш наздаравела.</verse>
				<verse number="14">Старайцеся аб мір з усімі і аб сьвятасьць, без якое ніхто ня ўбачыць Госпада,</verse>
				<verse number="15">гледзячы, каб хто ня ўтраціў ласкі Божае; каб які горкі корань, вырасшы ўверх, не зрабіў шкоды, ды праз яго каб не апаганіліся многія; (Другазак. 29:18)</verse>
				<verse number="16">каб ня было між вамі каго блуднага, ці нясьведамага, як Ізаў, які за адну страву аддаў першародзтва сваё.</verse>
				<verse number="17">Бо ведайце, што і пасьля ен, хочучы ўнасьледаваць багаслаўленьне, быў адкінены; бо не знайшоў месца пакаяньня, хоць і шукаў яго з сьлязьмі.</verse>
				<verse number="18">Бо не прыступіліся вы да гары датыкальнае і агнём палаючае, ані да цемры, і мроку, і буры,</verse>
				<verse number="19">ані да гуку трубнага і голасу мовы, аб якім чуўшыя прасілі, каб да іх ня было больш слова,</verse>
				<verse number="20">(бо ня вытрымалі загаданага: калі і зьвер дакранецца да гары, будзе ўкаменаваны ці каменем забіты, (Вых. 19:13)</verse>
				<verse number="21">і гэткая жахлівая была гэная праява, што Майсей сказіаў: Я у страху й дрыжу).</verse>
				<verse number="22">Але вы прыступіліся да гары Сыону і да места Бога Жывога, да нябеснага Ерузаліму і да мірыядаў Ангелаў,</verse>
				<verse number="23">да зграмаджэньня і царквы першакоў, запісаных на нябёсах, і да Судзьдзі ўсіх, Бога, і да духаў праведнікаў, што дайшлі дасканаласьці,</verse>
				<verse number="24">і да пасярэдніка новага запавету, Ісуса, і да крыві акрапленьня, што лепш за Авеляву прамаўляе.</verse>
				<verse number="25">Глядзеце, не адвярнецеся й вы ад таго, хто гаворыць. Бо, калі тыя не ўцяклі, не паслухаўшы прарочыўшага на зямлі, то тым балей мы, калі адвернемся ад нябеснага,</verse>
				<verse number="26">голас Якога тады захістаў зямлёю, цяпер жа прырок, кажучы: Яшчэ раз устрасяну ня толькі зямлю, але й неба. (Аг 2:7)</verse>
				<verse number="27">Словы «яшчэ раз» паказваюць зьмену ўстрасанага, як створанага, каб трываць непарушна.</verse>
				<verse number="28">Дык мы, прыняўшы царства непарушнае, ласку маем, праз якую служыцімем Богу даспадобы з саромлівасьцяй і страхам,</verse>
				<verse number="29">бо Бог наш ёсьць агонь, што пажырае. (Другазак 4:24)</verse>
			</chapter>
			<chapter number="13">
				<verse number="1">Любоў братняя няхай трывае.</verse>
				<verse number="2">Аб гасьціннасьці не забывайцеся; бо праз яе некаторыя, ня ведаючы, аказалі гасьціннасьць Ангелам.</verse>
				<verse number="3">Памятайце аб вязьнях, як-бы і вы з імі былі ў путах, і аб тых, што гора церпяць, бо-ж і самі вы ў целе.</verse>
				<verse number="4">Супружства (хай будзе) чэснае ў усіх і ложа беззаганнае; а блуднікаў ды распусьнікаў няхай судзіць Бог.</verse>
				<verse number="5">Ня мейце нораву срэбралюбнага, здавальняючыся тым, што ёсьць. Бо Сам сказаў: Не астаўлю цябе і ня кіну цябе. (Іс. Нав. 1:5)</verse>
				<verse number="6">Дзеля гэтага мы адважна кажам: Госпад мне ўспамога, і не ўбаюся: што зробіць мне чалавек?. (Псал 117:6)</verse>
				<verse number="7">Памінайце настаўнікаў вашых, якія казалі вам слова Божае; і, пазіраючы на сканчэньне жыцьця іх, пераймайце веру.</verse>
				<verse number="8">Ісус Хрыстос учора й сягоньня Той Самы, дый навекі.</verse>
				<verse number="9">Навукамі рознымі ды чужымі не захоплівайцеся; бо добра ласкай умацоўваць сэрцы, а ня стравамі, ад якіх ня мелі карысьці тыя, што пайшлі за імі.</verse>
				<verse number="10">Мы маем ахвярнік, з якога ня маюць права есьці тыя, што скініі служаць.</verse>
				<verse number="11">Бо ад жывёлаў, кроў якіх за грахі заносіцца архірэем у сьвятыню, мяса спаліваецца па-за станам;</verse>
				<verse number="12">дык і Ісус, каб асьвяціць крывёй Сваей народ, быў му??чаны за варотамі.</verse>
				<verse number="13">Выйдзем жа да Яго за стан, пераносячы зьдзекі Яго;</verse>
				<verse number="14">бо ня маем тут сталага места, але шукаем таго, што мае быць.</verse>
				<verse number="15">Будзем жа праз Яго прынасіць Богу бясспынна ахвяры хвалы, гэта ёсьць плод вуснаў, што славяць імя Яго.</verse>
				<verse number="16">Аб дабрадзейнасьці-ж і супольнасьці не забывайцеся, бо гэткія ахвяры падабаюцца Богу.</verse>
				<verse number="17">Слу??хайцеся настаўнікаў вашых і будзьце пакорнымі, бо яны над душамі вашымі чуваюць, як абязаныя здаць справу (аб іх); ды каб з радасьцяй гэта рабілі, а не ўздыхаючы, бо гэта для вас некарысна.</verse>
				<verse number="18">Малецеся за нас; бо мы перакананы, што добрае маем сумленьне, бо ў-ва ўсім жадаем паступаць справядліва.</verse>
				<verse number="19">Асабліва-ж прашу рабіць гэта, каб я хутчэй быў вам вернены.</verse>
				<verse number="20">Бог жа міру, што із мёртвых падняў вялікага Пастыра гавец праз кроў запавету вечнага, Госпада нашага Ісуса,</verse>
				<verse number="21">няхай удасканаліць вас у-ва ўсякім добрым дзеле — на выпаўненьне волі Яго, робячы ў вас тое, што Яму даспадобы, праз Ісуса Хрыста. Якому слава на векі вякоў. Амін.</verse>
				<verse number="22">Прашу-ж вас, браты, прымеце слова напамінаньня; дый я-ж коратка вам напісаў.</verse>
				<verse number="23">Ведайце, што брат наш Цімахвей звольнены; з ім разам, калі хутка прыдзе, угледжу я вас.</verse>
				<verse number="24">Прывітайце ўсіх настаўнікаў вашых і ўсіх сьвятых. Вітаюць вас тыя, што з Італіі.</verse>
				<verse number="25">Ласка з усімі вамі. Амін.</verse>
			</chapter>
		</book>
		<book number="59">
			<chapter number="1">
				<verse number="1">Якуб, раб Бога і Госпада Ісуса Хрыста, — дванаццацём родам, што расьцярушаны, — радавацца!</verse>
				<verse number="2">З вялікаю радасьцяй прымайце (гзта), браты маі, калі пападаеце ў розныя спакушэньні,</verse>
				<verse number="3">ведаючы, што выпрабаваньне вашае веры вытварае цярплівасьць;</verse>
				<verse number="4">цярплівасьць жа няхай мае закончанае дзела, каб вы былі закончанымі й поўнымі, бяз ніякае нястачы.</verse>
				<verse number="5">Калі-ж у каго з вас не хапае мудрасьці, няхай просіць у Бога, які дае ўсім проста і без дакораў, — і будзе яму дадзена.</verse>
				<verse number="6">Але няхай просіць з вераю, ані не сумляваючыся, бо той, хто сумляваецца, падобны да марское хвалі, якую вецер уздыймае й разьбівае.</verse>
				<verse number="7">Дык няхай ня думае гэткі чалавек, што нешта дастане ад Госпада.</verse>
				<verse number="8">Двудушны чалавек няцьвёрды на ўсіх сваіх шляхох.</verse>
				<verse number="9">Няхай жа хваліцца паніжаны брат сваей высокасьцяй,</verse>
				<verse number="10">а багаты сваім паніжэньнем, бо праміне, як цьвет на траве.</verse>
				<verse number="11">Бо ўзыйшло сонца са сьпекай і высушыла траву, і цьвет яе апаў, і хараство аблічча яе счэзла; гэтак і багаты на шляхох сваіх завяне.</verse>
				<verse number="12">Шчасьлівы чалавек, які выдзержывае спакусу, бо, як выпрабаваны, ён дастане вянок жыцьця, што абяцаў Госпад тым, хто любіць Яго.</verse>
				<verse number="13">У часе спакушэньня ніхто хай ня кажа: Бог мяне спакушае; бо Бог не спакушаецца злом, і сам нікога не спакушае.</verse>
				<verse number="14">А кожны спакушаецца, захоплены й прываблены ўласным пажаданьнем;</verse>
				<verse number="15">а пасьля пажаданьне, зачаўшы, спараджае грэх, а зроблены грэх спараджае сьмерць.</verse>
				<verse number="16">Не баламуцьцеся, браты маі ўмілаваныя:</verse>
				<verse number="17">кожнае добрае даньнё і кожны дасканалы дар зыходзе з вышыні, ад Айца сьветласьцяў, у Якога няма адмены ані зьменнасьці.</verse>
				<verse number="18">Захацеўшы, спарадзіў нас словам праўды, каб быць нам нейкім пачаткам тварэньняў Яго.</verse>
				<verse number="19">Дык вось, браты маі ўмілаваныя, усякі чалавек няхай будзе хуткі паслухаць, павольны гаварыць, няскоры гневацца,</verse>
				<verse number="20">бо гнеў чалавека ня творыць праўды Божае.</verse>
				<verse number="21">Дзеля гэтага, адклаўшы ўсякі бруд і астачу злосьці, у пакоры прымеце насаджанае слова, што душы вашыя збавіць можа.</verse>
				<verse number="22">Будзьце-ж выпаўніцелямі слова, а не слухачамі толькі, ашуківаючымі самых сябе.</verse>
				<verse number="23">Бо хто слухае слова і не выпаўняе, той падобны да чалавека, які разглядае прыраджонае аблічча свае ў люстры:</verse>
				<verse number="24">ён паглядзеў на сябе і адыйшоўся, ды ўраз жа забыўся, які ён.</verse>
				<verse number="25">Але хто ўглыбляецца ў дасканалы закон свабоды і трывае ў ім, той, стаючыся не слухачом забываючымся, але выпаўніцелем дзела, шчасьлівы будзе ў дзеяльнасьці.</verse>
				<verse number="26">Калі хто сярод вас думае, што ён багабойны, ды не закелзае языка свайго, але ашуківае сэрца свае, у таго багабойнасьць пустая.</verse>
				<verse number="27">Чыстая і беззаганная багабойнасьць перад Богам Айцом — у тым, каб даглядаць сірот і ўдоваў у горы іх і дзяржацца неапаганеным ад сьвету.</verse>
			</chapter>
			<chapter number="2">
				<verse number="1">Браты маі! Не на аблічча ўзіраючыся, мейце веру ў Госпада нашага Ісуса Хрыста услаўленага.</verse>
				<verse number="2">Бо калі на сабраньне вашае ўвойдзе чалавек з залатым пярсьцёнкам, у багатай вопратцы, дый увойдзе і бедны ў мізэрнай вопратцы,</verse>
				<verse number="3">і вы паўзіраецеся на адзетага ў багатую вопратку і скажаце яму: табе добра сесьці тут, а беднаму скажаце: ты стань там, ці сядай тут, ля падножжа майго, —</verse>
				<verse number="4">дык ці-ж не перасуджваеце вы ў сабе і ня робіцеся судзьдзямі з нягоднымі думкамі?</verse>
				<verse number="5">Паслухайце, браты маі ўмілаваныя: ці-ж ня бедных сьвету гэтага выбраў Бог быць багатымі вераю і ўзяць у спадчыну Царства, якое Ён абяцаў тым, што любяць Яго?</verse>
				<verse number="6">А вы пагардзілі бедным. Ці-ж не багатыя прыгнятаюць вас, і ці-ж не яны цягаюць вас па судох?</verse>
				<verse number="7">Ці-ж не яны зьняслаўляюць добрае імя вашае, якім вы называецеся?</verse>
				<verse number="8">Калі вы выпаўняеце царскі закон паводле пісаньня: палюбі бліжняга твайго, як самога сябе, добра робіце;</verse>
				<verse number="9">але калі на аблічча ўзіраецеся, дык робіце грэх і праступнікамі аказваецеся перад законам.</verse>
				<verse number="10">Бо хто выпаўняе ўвесь закон, ды саграшыць у нечым адным, той робіцца вінаватым у-ва ўсім.</verse>
				<verse number="11">Бо Той, хто сказаў: не чужалож! сказаў такжа: не забі, дык калі ты не чужаложыш, але забеш, то ты таксама праступнік закону.</verse>
				<verse number="12">Гэтак гаварэце і гэтак рабеце, як тыя, што маюць быць суджаны па закону свабоды.</verse>
				<verse number="13">Бо ня мае суд ласкі для таго, хто не зрабіў ласкі; ласка па-над суд вывышшаецца.</verse>
				<verse number="14">Што за карысьць, браты маі, калі хто кажа, што ён мае веру, ды ўчынкаў ня мае? Ці можа гэтая вера збавіць яго?</verse>
				<verse number="15">Калі брат ці сястра неадзетыя і ня маюць стравы штодзеннае,</verse>
				<verse number="16">і нехта з вас скажа ім: ідзеце ў супакоі, грэйцеся і карміцеся, але ня дасьць ім патрэбнага для цела: што за карысьць?</verse>
				<verse number="17">Гэтак і вера, калі ня мае ўчынкаў, сама па сабе мёртвая.</verse>
				<verse number="18">Але хто-небудзь скажа: ты маеш веру, а я маю ўчынкі: пакажы мне веру тваю з учынкаў тваіх, і я з маіх учынкаў пакажу табе маю? веру.</verse>
				<verse number="19">Ты верыш, што Бог адзін: добра робіш; і злыя духі вераць і дрыжаць.</verse>
				<verse number="20">Але ці хочаш ведаць, чалавеча нікчэмны, што вера бяз учынкаў мёртвая?</verse>
				<verse number="21">Ці-ж ня ўчынкамі апраўдаўся Аўраам, бацька наш, узьвёўшы на ахвярнік Ізаака, сына свайго?</verse>
				<verse number="22">Ці бачыш, што вера дапамагала ўчынкам яго, і ўчынкамі вера завяршылася?</verse>
				<verse number="23">I выпаўнілася Пісаньне, якое кажа: Паверыў Аўраам Богу, і залічана яму за праведнасьць, і — другам Божым быў ён названы.</verse>
				<verse number="24">Ці бачыце, што чалавек апраўдываецца ўчынкамі, а ня вераю толькі?</verse>
				<verse number="25">Гэтак сама й Рааб блудніца ці ня ўчынкамі апраўдалася, прыняўшы пасланцоў і адправіўшы іх другой дарогай?</verse>
				<verse number="26">Бо, як цела бяз духа мёртвае, гэтак і вера мёртвая бяз учынкаў.</verse>
			</chapter>
			<chapter number="3">
				<verse number="1">Браты маі! Ня многія рабецеся вучыцялямі, ведаючы, што мы большы дастанем прысуд,</verse>
				<verse number="2">бо ўсе мы шмат грашым. Хто не грашыць словам, той — дасканалы чалавек, які дуж закелзаць і ўсё цела.</verse>
				<verse number="3">Вось мы ўкладаем зялезы ў рот коням, каб яны слухаліся нас, і кіруем усім целам іх;</verse>
				<verse number="4">вось і караблі ун якія вялікія, што іх ветры магутныя носяць, а невялікім стырном кіруюцца, куды хоча корнік;</verse>
				<verse number="5">гэтак і язык — невялікі член, але шмат робіць. Паглядзі, невялікі агонь, а як многа рэчаў запалівае;</verse>
				<verse number="6">і язык — агонь, сьвет няпраўды. Язык гэтак зьмяшчаецца міжы членамі нашымі, што апаганівае ўсё цела і запалівае круг жыцьця, а сам запальваецца ад геенны,</verse>
				<verse number="7">бо ўсякая прырода зьвераў і птушак, гадаў і марскіх жывёл гамуецца й угамована прыродаю чалавечаю,</verse>
				<verse number="8">а ўгамаваць языка ніхто з людзей ня можа: гэта — нястрымнае зло; ён напоўнены сьмяротнаю атрутаю.</verse>
				<verse number="9">Ім славім Бога і Айца — і ім праклінаем людзей, што створаны на ўзор Бога;</verse>
				<verse number="10">з тых самых вуснаў выходзіць багаслаўленьне і праклён. Не павінна быць гэтага, маі браты.</verse>
				<verse number="11">Ці цячэ з аднаго жарала крыніцы салодкае і горкае?</verse>
				<verse number="12">Ня можа, браты маі, смоква радзіць аліўкі, ці вінаградная лаза смоквы: гэтак сама і адна крыніца ня можа выліваць салоную і салодкую ваду.</verse>
				<verse number="13">Хто з вас мудры й разумны? Пакажы гэта на дзеле добрым паступаньнем з лагоднасьцяй мудрасьці.</verse>
				<verse number="14">Але, калі ў вашым сэрцы вы маеце горкую завісьць і сварлівасьць, дык не хвалецеся і не брашыце на праўду:</verse>
				<verse number="15">гэта ня ёсьць мудрасьць, што зьверху зыходзе, але зямйая, душэўная, дэманічная,</verse>
				<verse number="16">бо гдзе завісьць і сваркі, там ладу няма і ўсе благія ўчынкі.</verse>
				<verse number="17">Але мудрасьць, што зьверху зыходзе, перадусім чыстая, потым згодлівая, лагодная, паслухмяная, поўная міласэрдзя й добрых пладоў, бесстаронная і некрывадушная.</verse>
				<verse number="18">Плод жа праўды ў міры сеецца тымі, што мір робяць.</verse>
			</chapter>
			<chapter number="4">
				<verse number="1">Скуль войны й бітвы у вас? Ці ня згэтуль: з раскошаў вашых, што ў членах вашых ваююць?</verse>
				<verse number="2">Жадаеце й ня маеце; забіваеце й завідуеце, — ды ня можаце дасягнуць; сварыцёся і ваюеце, ды ня маеце, бо ня просіце. —</verse>
				<verse number="3">Просіце і не дастаецё, бо просіце блага, каб ужыць на раскошы вашыя.</verse>
				<verse number="4">Бясчэсныя й бясчэсьніцы! Ці ня ведаеце, што дружба са сьветам ёсьць варожасьць да Бога? Дык, хто хоча быць другам сьвету, той робіцца ворагам Богу.</verse>
				<verse number="5">Ці вы думаеце, што надарма кажа Пісаньне: да завісьці любіць дух, што жыве ў нас?</verse>
				<verse number="6">і тым большую дае ласку, дык і сказана: Бог гордымі брыдзіцца, а пакорным ласку дае. (Прыпов 3:34)</verse>
				<verse number="7">Дык пакарыцеся Богу; супраціўцеся дяблу, і ўцячэ ад вас.</verse>
				<verse number="8">Бліжэй падыйдзеце да Бога, і прыблізіцца да вас. Ачысьціце рукі, грэшнікі, папраўце сэрцы, двудушныя;</verse>
				<verse number="9">скрушайцеся, плачце й галасіце: някай сьмех ваш абернецца ў плач, і радасьць — у гора.</verse>
				<verse number="10">Скарыцеся перад Госпадам, і ўзвысіць вас.</verse>
				<verse number="11">Не абмаўляйце, браты, адзін аднаго: хто брата абмаўляе й асуджае брата свайго, той абмаўляе закон і судзіць закон; а калі ты судзіш закон, то ты не выпаўніцель закону, але судзьдзя.</verse>
				<verse number="12">Адзін законадаўца можа збавіць і загубіць; а хто ты, што судзіш другога?</verse>
				<verse number="13">А ну цяпер вы, што кажаце: сягоньня ці заўтра вырушым у такое й такое места і пражывем там адзін год, і будзем таргаваць і зарабляць, —</verse>
				<verse number="14">вы, якія ня ведаеце, што будзе заўтра: бо што такое вашае жыцьцё? Пара, што зьяўляецца на малы час, а потым зьнікае.</verse>
				<verse number="15">Замест таго, каб вам гаварыць: калі Госпад захоча й будзем жывыя, дык зробім тое ці другое, —</verse>
				<verse number="16">вы вось праз пыху сваю пуста хваліцеся. Усякае гэткае пустахвальства ёсьць зло.</verse>
				<verse number="17">Дык вось, хто ведае, як рабіць дабро, ды ня робіць, грэх таму.</verse>
			</chapter>
			<chapter number="5">
				<verse number="1">А ну-ж вы, багатыя: плачце й галасеце над злыбедамі вашымі, што йдуць на вас!</verse>
				<verse number="2">Багацьце вашае згніло, і вопраткі вашыя зьедзены мольлю.</verse>
				<verse number="3">Золата вашае й серабро вашае пайржавела, і іржа іх сьведчыць супраць вас і зьесьць цела вашае, як агонь: вы сабралі сабе скарб на апошнія дні.</verse>
				<verse number="4">Вось галосіць заплата, якую вы затрымлівалі ў работнікаў, што пажалі палі вашыя; і ляманты жанцоў дайшлі да вушэй Госпада Саваофа.</verse>
				<verse number="5">Вы мелі раскошу й асалоду на зямлі; накармілі сэрцы вашыя, быццам на дзень, калі вас заколюць.</verse>
				<verse number="6">Вы засудзілі, забілі справядлівага: ён не спраціўляўся вам.</verse>
				<verse number="7">Дык вось, браты, будзьце доўгацярплівымі да прыходу Госпадавага. Глядзеце: зямляроб жджэ каштоўнага плоду ад зямлі і дзеля яго церпіць доўга, пакуль дастане дождж раньні і позны.</verse>
				<verse number="8">Цярпіце доўга і вы, умацуйце сэрцы вашыя, бо прыход Гасподні набліжаецца.</verse>
				<verse number="9">Не наракайце, браты маі, адзін на аднаго, каб ня быць засуджанымі: вось судзьдзя стаіць за дзьвярыма.</verse>
				<verse number="10">За прыклад мук ліхіх і доўгацярплівасьці — вазьмеце, браты маі, прарокаў, што іменьнем Госпадавым прамаўлялі.</verse>
				<verse number="11">Вось мы шчасьлівымі называем тых, што цярпелі. Вы чулі пра стойкасьць Іова і бачылі канец яго ад Госпада, бо Госпад вельмі міласэрны й спагадлівы.</verse>
				<verse number="12">Дык перш за ўсё, браты маі, не прысягайцеся ані небам, ані зямлёю, ані ніякаю другою прысягаю; але няхай будзе ў вас »але, але», і »не, не», каб вам не папасьці пад суд.</verse>
				<verse number="13">Цяжка нехта з вас мучыцца? няхай моліцца. Вясела каму? няхай псальмы сьпявае.</verse>
				<verse number="14">Занядужаў хто з вас? пакліч прэзьбітараў Царквы, і няхай памоляцца над ім, памазаўшы яго алеем у імя Госпадавае, —</verse>
				<verse number="15">і малітва веры вылячыць хворага, і Госпад падыме яго; і калі ён грахі зрабіў, будуць зьняты з яго.</verse>
				<verse number="16">Прызнавайцеся адзін перад адным у праступках і малецеся адзін за аднаго, каб паздаравець; многа можа натужная малітва справядлівага!</verse>
				<verse number="17">Ільля быў чалавек, падобны да нас, і малітваю памаліўся, каб ня было дажджу: і ня падаў дождж на зямлю тры гады і шэсьць месяцаў.</verse>
				<verse number="18">I ізноў памаліўся: і неба дало дождж, і зямля узрасьціла плод свой. (3 Цар. 17:18)</verse>
				<verse number="19">Браты, калі-б хто з вас ухіліўся ад праўды, і нехта яго навярнуў-бы,</verse>
				<verse number="20">дык няхай гэны ведае, што, вярнуўшы грэшніка з блуднае дарогі ягонае, ён збавіць душу ад сьмерці і многа пакрые грахоў.</verse>
			</chapter>
		</book>
		<book number="60">
			<chapter number="1">
				<verse number="1">Пётра, Апостал Ісуса Хрыста, выбраным захаджэнцам, расьцярушаным у Поньце, Галятыі, Каппадокіі, Азіі й Вітыніі,</verse>
				<verse number="2">згодна з прадведаньнем Бога Айца, праз асьвячэньне ад Духа, дзеля паслухмянасьці й акрапленьня крывёю Ісуса Хрыста: няхай памножыцца вам ласка і мір!</verse>
				<verse number="3">Багаслаўлены Бог і Ацец Госпада нашага Ісуса Хрыста, Які праз вялікую ласку Сваю адрадзіў нас ускрасеньнем Ісуса Хрыста з мёртвых дзеля жывое надзеі,</verse>
				<verse number="4">дзеля спадчыны нятленнае, бяз сказы, што не завяне й захавана на нябёсах для вас,</verse>
				<verse number="5">сілаю Божаю праз веру аховываных дзеля выбаўленьня, што гатова адкрыцца ў астатні час!</verse>
				<verse number="6">З гэтага цешцеся, крыху цяпер (калі трэба) ад розных спакусаў патужыўшы,</verse>
				<verse number="7">каб выпрабаваная вера вашая, шмат каштаўнейшая за гібнучае, хоць і агнём прабаванае золата, аказалася на хвалу і чэсьць і славу ў адкрыцьці Ісуса Хрыста,</verse>
				<verse number="8">Якога, ня бачыўшы, любіце і, хоць ня гледзячы на яго, але веручы ў Яго, радуецеся радасьцю нявымоўнаю і найслаўнейшаю,</verse>
				<verse number="9">дасягаючы нарэшце вераю вашаю збаўленьня душ.</verse>
				<verse number="10">Гэтага то збаўленьня шукалі й дапытываліся прарокі, якія прадвяшчалі вызначаную вам ласку,</verse>
				<verse number="11">даходзячы, на калі і ў які час паказваў у іх Дух Хрыстовы, прадвяшчаючы мукі Хрыстовыя і славу за імі.</verse>
				<verse number="12">Ім было адкрыта, што ня ім, а нам служыла абвешчанае вам сягоньня тымі, якія нясьлі вам добрую весьць праз Духа Сьвятога, пасланага з нябёсаў, у што навет Ангелы жадаюць пранікнуць.</verse>
				<verse number="13">Дзеля гэтага, падперазаўшы паясьніцы розуму вашага, чувайце й да канца спадзявайцеся на ласку, што прыносіцца вам у адкрыцьці Ісуса Хрыста.</verse>
				<verse number="14">Як послухмяныя дзеці, ня кіруйцеся ранейшымі вашымі пажаданьнямі ў няведаньні вашым;</verse>
				<verse number="15">але, па прыкладу паклікаўшага вас сьвятога, і самі будзьце сьвятымі ў-ва ўсіх учынках.</verse>
				<verse number="16">Бо напісана: будзьце сьвятыя, бо Я сьвяты. (Ляв 19:2)</verse>
				<verse number="17">I калі называеце Айцом Таго, Хто судзіць кожнага паводле дзела яго, ня ўзіраючыся на аблічча ягонае, дык са страхам праводзьце час бытаваньня вашага,</verse>
				<verse number="18">ведаючы, што не трухлеючым серабром ці золатам адкуплены вы ад марнага жыцьця, данага вам ад айцоў,</verse>
				<verse number="19">але многацэннаю крывёю Хрыста, як чыстага агняці бяз сказы,</verse>
				<verse number="20">празначанага яшчэ да стварэньня сьвету, але зьявіўшагася ў апошнія часы дзеля вас,</verse>
				<verse number="21">паверыўшых праз Яго ў Бога, Які ўскрасіў Яго з мёртвых і даў Яму славу, каб была вера ваша й надзея на Бога.</verse>
				<verse number="22">Паслухмянасьцяй праўдзе праз Духа ачысьціўшы душы вашыя дзеля некрывадушнае любві братняе, заўсёды любеце адзін аднаго ад чыстага сэрца,</verse>
				<verse number="23">як адроджаныя ня з тлеючага насеньня, але з нятленнага, праз слова Бога Жывога і прабываючага давеку.</verse>
				<verse number="24">Бо ўсякае цела, як трава, і ўсякая слава чалавечая, як цьвет на траве: засохла трава, і цьвет яе апаў;</verse>
				<verse number="25">але слова Госпадавае трывае давеку. А гэта й ёсьць тое слова, якое вам абвешчана. (Ісая 40:6—8)</verse>
			</chapter>
			<chapter number="2">
				<verse number="1">Дык, адклаўшы ўсякую злосьць і ўсякі подступ ды крывадушнасьць і завісьць і ўсякую абмову,</verse>
				<verse number="2">як нованароджаныя дзеткі, палюбеце чыстае слоўнае малако, каб ад яго ўзрасьці вам на збаўленьне;</verse>
				<verse number="3">бо вы паспробавалі, што Госпад добры.</verse>
				<verse number="4">Прыступаючы да Яго, жывога каменя, адкіненага людзьмі, але выбранага Богам, дарагога,</verse>
				<verse number="5">і самі як жывыя каменьні, будуйцеся ў дом духоўны, сьвяшчэнства сьвятое, каб прынасіць духоўныя ахвяры, любыя Богу праз Ісуса Хрыста.</verse>
				<verse number="6">Бо сказана ў пісаньні: вось Я кладу ў Сыоне камень вуглавы выбраны, дарагі, і хто верыць у Яго, не асароміцца. (Ісая 28:16)</verse>
				<verse number="7">Дык вось, Ён для вас, веруючых, цэннасьць, а для няверуючых — камень, які адкінулі будаўнічыя, ды які стаўся галавой вугла, камень спаткненьня і камень спакусы, (Пс. 117:22)</verse>
				<verse number="8">аб які яны спатыкаюцца, не пакараючыся слову, на што й пакінены.</verse>
				<verse number="9">Але вы — выбраны род, царскае сьвяшчэнства, народ сьвяты, людзі адабраныя, каб абвяшчаць цноты Паклікаўшага вас з цемры ў цудоўнае сьвятло Яго;</verse>
				<verse number="10">некалі не-народ, а цяпер народ Божы; некалі немілаваныя, а цяпер памілаваныя.</verse>
				<verse number="11">Умілаваныя! прашу вас, як прышлых і падарожнікаў, ухіляйцеся ад цялесных пажаданьняў, што супраць душы ваююць,</verse>
				<verse number="12">і вядзеце добрае жыцьцё між паганамі, каб яны за тое, за што словамі зьняважаюць вас, як злачынцаў, угледзіўшы добрыя ўчынкі вашыя, славілі Бога ў дзень адведзінаў.</verse>
				<verse number="13">Дык будзьце пакорныя ўсякай уладзе людзкой дзеля Госпада: ці то цару, як зьверхняй уладзе,</verse>
				<verse number="14">ці то начальнікам, як ад яго пасыланым дзеля караньня злачынцаў і дзеля заахвочаньня робячых дабро, —</verse>
				<verse number="15">бо гэткая ёсьць воля Божая, каб мы, робячы дабро, затыкалі вусны нявуцтву неразумных людзей, —</verse>
				<verse number="16">як вольныя, ды не як маючыя волю дзеля прыкрыцьця зла, але як Божыя слугі.</verse>
				<verse number="17">Усіх паважайце, брацтва любеце, Бога бойцеся, цара шануйце.</verse>
				<verse number="18">Слугі, з усенькім страхам пакарайцеся валадаром, ня толькі добрым і лагодным, але і срогім.</verse>
				<verse number="19">Бо люба Богу тое, калі хто, думаючы аб Богу, пераносе гора, церпячы несправядліва.</verse>
				<verse number="20">Бо што за пахвала, калі вы церпіце ды бюць вас за грахі? Але, калі робячы дабро і ў муках церпіце, дык гэта Богу люба,</verse>
				<verse number="21">бо вы на тое пакліканы; бо і Хрыстос пацярпеў за вас, пакінуўшы вам прыклад, каб вы йшлі па сьлядох ягоных:</verse>
				<verse number="22">Ён не зрабіў ніякага грэху, і ня было подступу ў вуснах Яго; (Ісая 53:9)</verse>
				<verse number="23">Ён, зьневажаны, не зьневажаў узаемна; церпячы мукі, не пагражаў, а перадаў Таму, Хто судзіць справядліва.</verse>
				<verse number="24">Ён грахі нашыя сам узьнёс у целе Сваім на дрэва, каб мы, вызваліўшыся ад грахоў, жылі дзеля праўды: ранамі Яго аздароўлены.</verse>
				<verse number="25">Бо вы былі, як авечкі блукаючыяся, але вярнуліся сягоньня да пастыра й валадара душ вашых. (Ісая 53:4-6)</verse>
			</chapter>
			<chapter number="3">
				<verse number="1">Таксама й вы, жоны, пакарайцеся сваім мужом, каб тыя з іх, што не пакараюцца слову, жыцьцём жон сваіх бяз слова былі здабываны,</verse>
				<verse number="2">бачучы вашае чыстае, багабойнае жыцьцё.</verse>
				<verse number="3">Няхай будзе аздобаю вашаю ня вонкавае заплятаньне валасоў, не залатыя ўборы, ці вопраткі стройнасьць,</verse>
				<verse number="4">але ўкрыты чалавек сэрца ў нятленнасьці лагоднага й ціхога духа, што дужа цэнна прад Богам.</verse>
				<verse number="5">Гэтак жа аздаблялі сябе і сьвятыя жанчыны, што спадзяваліся на Бога, пакараючыся сваім мужом.</verse>
				<verse number="6">Гэтак і Сара пакаралася Аўрааму, называючы яго гаспадаром. Вы — дзеці яе, калі робіце дабро і не баіцёся ніякага страху.</verse>
				<verse number="7">Таксама й вы, мужы, разумна жывеце з імі, аддаючы ім, як найслабейшай судзіне жаночай, чэсьць, бо і вы сунасьледнікі ласкі жыцьця, каб ня было вам перашкоды ў малітвах вашых.</verse>
				<verse number="8">Нарэшце, будзьце ўсе аднадумнымі, спачуваючымі, браталюбнымі, міласэрнымі, ветлівымі.</verse>
				<verse number="9">Не аддавайце злом за зло, ці зьнявагай за зьнявагу, а наадварот: багаслаўляйце, ведаючы, што вы на тое пакліканы, каб унасьледаваць багаслаўленьне.</verse>
				<verse number="10">Бо хто хоча жыцьцё любіць і бачыць добрыя дні, няхай устрымлівае язык свой ад зла і вусны свае, каб крывадушна не гаварылі.</verse>
				<verse number="11">Ухіляйся ад зла і рабі дабро; шукай міру й імкніся да яго.</verse>
				<verse number="12">Бо вочы Госпада на праведных, і вушы Яго на малітвы іх, але аблічча Госпада супраць робячых зло.</verse>
				<verse number="13">І хто зробіць вам зло, калі вы будзеце пераймальнікамі добрага?</verse>
				<verse number="14">Але, калі-б вы й пацярпелі за праўду, дык вы шчасьлівыя. А страху іх ня бойцеся і ня трывожцеся.</verse>
				<verse number="15">Госпада Бога сьвяціце ў сэрцах вашых. Будзьце заўсёды гатовымі даць адказ кожнаму, хто трэбуе ў вас слова аб вашай надзеі, лагодна й са страхам.</verse>
				<verse number="16">Мейце добрае сумленьне, каб у тым, за што абмаўляюць вас, як злачынцаў, былі асаромлены тыя, хто ганіць вашае добрае жыцьцё ў Хрысьце.</verse>
				<verse number="17">Бо калі хоча воля Божая, лепей пацярпець за добрыя ўчынкі, чымся за благія.</verse>
				<verse number="18">Бо і Хрыстос, каб прывясьці нас да Бога, раз пацярпеў за грахі нашыя, Праведнік за няправедных, забіты целам, але ажыўшы духам,</verse>
				<verse number="19">у Якім Ён і тым духам, што ў вязьніцы, зышоўшы, абвяшчаў,</verse>
				<verse number="20">ім, якія некалі не пакарыліся чакаўшаму іх Божаму доўгацярпеньню за дзён Ноя, у час будаваньня карабля, у якім нямногія, гэта знача восем душ, выратаваліся ад вады.</verse>
				<verse number="21">Гэтак і нас сягоньня спасае на ўзор гэтага Хрышчэньне (не абмыцьцё цела ад бруду, але абяцаньне Богу добрага сумленьня) праз ускрасеньне Ісуса Хрыста,</verse>
				<verse number="22">Які, узыйшоўшы на неба, знаходаіцца праваруч Бога, і Якому пакарыліся Ангелы і ўлады і сілы.</verse>
			</chapter>
			<chapter number="4">
				<verse number="1">Дык вось, калі Хрыстос мучыўся за нас целам, то і вы ўзбройцеся тэй-жа думкай, бо той, хто мучыцца целам, перастае грашыць,</verse>
				<verse number="2">каб рэшту часу ў целе жыць ужо не паводле чалавечага пажаданьня, але паводле Божае волі.</verse>
				<verse number="3">Бо даволі ўжо, што вы ў мінулы час жыцьця паступалі паводле волі паганаў, ходзячы ў нячыстасьці, пажаданьнях, п’янстве, банкетаваньні, піцьці й лёгкамысным служэньні ідалам;</verse>
				<verse number="4">затым то яны й дзівяцца, што не бяжыцё разам з імі на той жа разьліў распусты, і абмаўляюць вас.</verse>
				<verse number="5">Яны здадуць справу Таму, Хто мае хутка судзіць жывых і памершых.</verse>
				<verse number="6">Бо на тое-ж і для мёртвых была абвешчана добрая весьць, каб яны, засуджаныя па-чалавечаму целам, жылі па-Божаму духам.</verse>
				<verse number="7">Дый усяму блізкі канец. Дык будзьце мудрымі і чувайце ў малітвах.</verse>
				<verse number="8">Найбольш за ўсё мейце шчырую любоў адзін да аднаго; бо любоў пакрьюае множства грахоў.</verse>
				<verse number="9">Будзьце гасьціннымі адны да адных без нараканьняў.</verse>
				<verse number="10">Служыце адзін аднаму кожны тым дарам, які атрымаў, як добрыя будаўнічыя рознароднае ласкі Божае.</verse>
				<verse number="11">Ці гаворыць хто з вас, — гавары, як словы Божыя; ці служыць хто, — служы па сіле, якую дае Бог, каб у-ва ўсім славіўся Бог праз Ісуса Хрыста, Якому слава і сіла на векі вякоў. Амін.</verse>
				<verse number="12">Умілаваныя! Ня цурайцеся агнявое спакусы, дзеля выпрабаваньня вам пасыланае, хоць-бы дзіўнае здарылася вам.</verse>
				<verse number="13">Але, калі прымаеце ўчасьце ў муках Хрыстовых, радуйцеся, каб і ў зьяўленьні славы Яго ўзрадавацца і павесяліцца.</verse>
				<verse number="14">Калі абмаўляюць вас за імя Хрыстовае, то вы шчасьлівыя; бо Дух славы, Дух Божы спачывае на вас. Гэнымі Ён зьняважаецца, а вамі выслаўляецца.</verse>
				<verse number="15">Абы толькі не цярпеў хто з вас мукі, як забойца, або злодзей, або злачынец, ці пасягаючы на чужое;</verse>
				<verse number="16">а калі як Хрысьціянін, то не саромся, але сдаў Бога за гэткі ўдзел.</verse>
				<verse number="17">Бо час пачацца суду ад дому Божага; калі-ж перш ад нас пачнецца, дык што за канец непакараючыхся Эвангельлю Божаму?</verse>
				<verse number="18">I калі праведнік ледзьве збавіцца, то бязбожнік і грэшнік дзе пакажацца?</verse>
				<verse number="19">Дык і пакутуючыя па волі Божай няхай аддадуць Яму, як праўдзіваму Стварыцелю, душы свае, робячы дабро.</verse>
			</chapter>
			<chapter number="5">
				<verse number="1">Старшых сярод вас заклікаю я, сустаршыня і сьведка мукаў Хрыстовых ды ўдзельнік у славе, што мае выявіцца:</verse>
				<verse number="2">пасеце Божае стада, якое ў вас, наглядаючы за ім не пад прынукаю, але з добрае волі, ды не дзеля агіднай карысьці, але дзеля ахвоты,</verse>
				<verse number="3">і не пануючы над спадчынай, але даючы прыклад стаду;</verse>
				<verse number="4">і калі зьявіцца Найвышэйшы Пастыр, дастанеце вянок славы, што ня вяне.</verse>
				<verse number="5">Таксама й вы, малодшыя, будзьце паслухмянымі старшым; усе-ж, падчыняючыся адзін аднаму, апранецеся пакорнай мудрасьцяй, бо Бог супраць гордых, а пакорным ласку дае!</verse>
				<verse number="6">Дык скарыцеся пад моцную руку Божую; каб узвысіла вас у свой час.</verse>
				<verse number="7">Усе клапоты свае ўскладайце на Яго; бо Ён аб вас рупіцца.</verse>
				<verse number="8">Будзьце цьвярозымі, чувайце, бо вораг ваш, дябал, як леў рыкаючы ходзіць, шукаючы, каго праглынуць.</verse>
				<verse number="9">Станьце насупраць яму цьвёрдыя вераю, ведаючы, што гэткія-ж мучэньні здараюцца і з братамі вашымі ў сьвеце.</verse>
				<verse number="10">Бог жа ўсякае ласкі, Каторы паклікаў вас да вечнае славы сваей у Хрысьце Ісусе, няхай сам, пасьля нядоўгае мукі вашае, удасканаліць вас, няхай угрунтуе, няхай умацуе, няхай зробіць непарушнымі.</verse>
				<verse number="11">Яму слава і сіла на векі вякоў. Амін.</verse>
				<verse number="12">Гэтае коратка напісаў я праз Сілуана, вернага, як думаю, брата вашага, каб запэўніць вас, заклікаючы і сьведчачы, што запраўдная ласка Божая тая, у якой вы стаіцё.</verse>
				<verse number="13">Вітае вас выбраная з вамі (царква) ў Вавілёне і Марк, мой сын.</verse>
				<verse number="14">Прывітайце адзін аднаго пацалункам любві. Мір вам усім, каторыя ў Хрысьце Ісусе. Амін.</verse>
			</chapter>
		</book>
		<book number="61">
			<chapter number="1">
				<verse number="1">Сымон Пётра, слуга і апостал Ісуса Хрыста, да тых, што прынялі з намі роўна дарагую веру па праўдзе Бога нашага і Збавіцеля Ісуса Хрыста:</verse>
				<verse number="2">ласка і мір вам няхай памножыцца ў пазнаньні Бога і Ісуса, Госпада нашага.</verse>
				<verse number="3">Як Божаю сілай Яго даравана нам усё патрэбнае дзеля жыцьця й пабожнасьці, праз пазнаньне Паклікаўшага нас славаю і цнатою,</verse>
				<verse number="4">якімі дараваны нам найвялікшыя і дарагія абяцаньні, каб праз іх сталіся вы ўдзельнікамі Божае прыроды, ухіліўшыся ад тленьня ў пажаданьні, што ў сьвеце,</verse>
				<verse number="5">дык вы, прыкладаючы да гэтага ўсё стараньне, пакажыце ў веры вашай цнату, у цнаце-ж розум,</verse>
				<verse number="6">у розуме стрыманасьць, у стрыманасьці цярплівасьць, у цярплівасьці пабожнасьць,</verse>
				<verse number="7">у пабожнасьці браталюбства, а ў браталюбстве любоў.</verse>
				<verse number="8">Калі гэтае ў вас ёсьць і памнажацца будзе, дык вы не астанецёся бязьдзейнымі і бяз плоду ў пазнаньні Го спада нашага Ісуса Хрысга;</verse>
				<verse number="9">у кім жа няма гэтага, той сьляпы, нявісны, забыўся аб ачышчэньні ранейшых грахоў сваіх.</verse>
				<verse number="10">Дзеля гэтага, браты, балей і балей старайцеся рабіць цьвёрдым вашае прызваньне й выбраньне: гэтак робячы, ніколі не спаткнецёся,</verse>
				<verse number="11">бо гэтак адчыніцца вам вольны ўваход у вечнае царства Госпада нашага і збавіцеля Ісуса Хрыста.</verse>
				<verse number="12">Дзеля гэтага я ніколі не перастану напамінаць вам аб гэтым, хоць вы й ведаеце гэта і ўмацованы ў гэтай праўдзе.</verse>
				<verse number="13">Справядлівым жа лічу, пакуль знаходжуся ў гэтай будыніне, пабуджаць вас напамінаньнем,</verse>
				<verse number="14">ведаючы, што хутка пакіну гэту маю будыніну, як і Госпад наш Ісус Хрыстос мне адкрыў.</verse>
				<verse number="15">Буду-ж старацца, каб вы і пасьля майго адыходу заўсёды ўспаміналі гэтыя рэчы.</verse>
				<verse number="16">Бо мы абвясьцілі вам сілу й прыход Госпада нашага Ісуса Хрыста, не за міфамі йдучы, але быўшы вачавідцамі велічы Яго.</verse>
				<verse number="17">Бо Ён прыняў ад Бога Айца чэсьць і славу, калі ад вялізарнае славы зыйшоў да Яго гэтакі голас: Гэты ёсьць Сын Мой Улюблены, Якому спагадаю.</verse>
				<verse number="18">I гэты голас, як зыходзіў з неба, мы чулі, быўшы з Ім на сьвятой гарэ.</verse>
				<verse number="19">Дый маем найпэўнейшае слова прарочае; і вы добра робіце, што зварочваецеся да яго, як да сьветача, што сьвеціць у цёмным месцы, пакуль не разаднее і ня ўзыдзе дзяньніца ў сэрцах вашых,</verse>
				<verse number="20">ведаючы перадусім, што ніякае прароцтва ў пісаньні ня дзеецца сваім уласным разьвязаньнем.</verse>
				<verse number="21">Бо ніколі прароцтва ня выказвалася воляй чалавечай, але выказвалі яго сьвятыя людзі Божыя, ведзеныя Духам сьвятым.</verse>
			</chapter>
			<chapter number="2">
				<verse number="1">Былі-ж і фальшывыя прарокі ў народзе, як і ў вас будуць фальшывыя вучыцялі, якія ўвядуць згубныя гэрэзіі і, адцураўшыся адкупіўшага іх Госпада, сьцягнуць самі на сябе хуткую загубу.</verse>
				<verse number="2">I многія пойдуць сьледам за імі да загубы, і праз іх шлях праўды зьняважаны будзе.</verse>
				<verse number="3">I дзеля імкненьня да зыску будуць яны вас лавіць лісьлівымі словамі; суд ім даўно гатовы, і загуба іх ня дрэмле,</verse>
				<verse number="4">Бо калі не дараваў Бог ангелам, якія саграшылі, але, кінуўшы ў путы цемры пякельнае, аддаў закаваць іх на суд;</verse>
				<verse number="5">і калі не пашкадаваў першага сьвету, але ў васьмёх душах захаваў Ноя, апавядальніка праўды, як навёў быў патоп на сьвет паганых;</verse>
				<verse number="6">і калі месты Садомскія й Гаморскія, засудзіўшы на зьнішчэньне, абярнуў у попел, як прыклад для будучых бязбожнікаў,</verse>
				<verse number="7">а праведнага Лота, стомленага распусным жыцьцём між людзьмі бязбожнымі, выбавіў, —</verse>
				<verse number="8">(бо гзты праведнік, жывучы між імі, з дня ў дзень мучыў справядлівую душу сваю, бачучы і чуючы ўчынкі беззаконныя), —</verse>
				<verse number="9">дык ведае Госпад, як збаўляць пабожных ад спакушэньня, а няправедных захоўваць на дзень суда дзеля пакараньня,</verse>
				<verse number="10">найбалей жа тых, якія йдуць за целам у нячыстых пажаданьнях ды не паважаюць начальства; якія дзёрзкія, сваявольныя й не баяцца абмаўляць вышэйшых,</verse>
				<verse number="11">тады як і Ангелы, большыя за іх моцаю й сілаю, ня выносяць на іх перад Госпадам дакараючага суда.</verse>
				<verse number="12">Яны, як бязмоўныя жывёлы прыродныя, народжаныя на ловы й убой, лаюць тое, чаго не разумеюць, і ў тленьні сваім вынішчаны будуць,</verse>
				<verse number="13">і заплату дастануць за няпраўду. Бо за шчасьце лічаць яны штодзенныя раскошы; сораматнікі й паскуднікі, яны асалоду знаходзяць у ашуканствах сваіх, банкетуючы з вамі;</verse>
				<verse number="14">вочы маюць поўныя юрнасьці й нясупыннага грэху; яны душы няцьвёрдыя прывабліваюць; яны маюць сэрцы, прывучаныя да нажывы: гэта сыны праклёну.</verse>
				<verse number="15">Пакінуўшы праведны шлях, яны зблудзілі, пайшоўшы па сьлядох Валаама, сына Васоравага, што палюбіў заплату няправедную;</verse>
				<verse number="16">ён быў пакараны за сваё беззаконьне: бязмоўная асьліца, прагаварыўшы чалавечым голасам, затрымала шал прарока.</verse>
				<verse number="17">Гэта крыніцы бязводныя, аблокі, бурай ганяныя: для іх цемра чорная навекі прыгатована.</verse>
				<verse number="18">Бо, прамаўляючы надзьмутымі й пустымі словамі, яны прынаджываюць пажаданьнямі цела й распустаю тых, хто ледзь толькі ўцёк ад зблудзіўшых;</verse>
				<verse number="19">яны суляць ім свабоду, а самі яны — рабы тленьня, бо хто кім пераможаны, той таму й раб.</verse>
				<verse number="20">Бо, уцёкшы ад пошкудзі сьвету праз пазнаньне Госпада і Збавіцеля нашага Ісуса Хрыста, ізноў, заблутаўшыся, паддаюцца ёй, дык апошяе для іх горш за першае:</verse>
				<verse number="21">бо лепей бы ім не пазнаць шляху праўды, чым, пазнаўшы, адвярнуцца ад пераданае ім сьвятое запаведзі.</verse>
				<verse number="22">Бо з імі сталася паводле справядлівай прыказкі: сабака варочаецца да блявоціны сваей, а вымытая сьвіньня — валяцца ў брудзе.</verse>
			</chapter>
			<chapter number="3">
				<verse number="1">Гэта ўжо другое пасланьне пішу да вас, умілаваныя; у іх напамінаньнем пабуджаю чыстую думку вашую,</verse>
				<verse number="2">каб вы памяталі словы, раней сказаныя сьвятымі прарокамі, і запаведзь Госпада й Спаса ад Апосталаў нашых,</verse>
				<verse number="3">ведаючы перадусім тое, што ў апошнія дні зьявяцца лаяльнікі, што ходзяць водле пажаданьняў сваіх,</verse>
				<verse number="4">і скажуць: гдзе абяцаньне прыходу Яго? бо ад часоў, як сталі паміраць бацькі, усё гэтак астаецца ад пачатку стварэньня.</verse>
				<verse number="5">Бо тыя, што думаюць гэтак, ня ведаюць, што словам Божым нябёсы былі здаўна, а зямля з вады й праз ваду паўстала,</verse>
				<verse number="6">дзеля таго тагачасны сьвет загінуў, затоплены вадою,</verse>
				<verse number="7">а сягоньняшнія нябёсы й зямля, тым жа словам утрымліваныя, захоўваюцца для агню на дзень суда й загубы людзей бязбожных.</verse>
				<verse number="8">Ды тое не павінна быць скрыта ад вас, умілаваныя, што ў Госпада адзін дзень, як тысяча гадоў, і тысяча гадоў, як адзін дзень.</verse>
				<verse number="9">Не марудзіць Госпад з абяцаным, як гэта некаторыя за маруднасьць уважаюць, але доўга церпіць нас, ня хочучы, каб нехта загінуў, але каб усе прыйшлі да пакаяньня.</verse>
				<verse number="10">Прыйдзе-ж дзень Гасподні, як злодзей уначы, і тады нябёсы з шумам пройдуць, распаленыя-ж стыхіі разбурацца, а зямля і ўсе дзелы на ёй згараць.</verse>
				<verse number="11">Калі так усё гэтае разбурыцца, то якімі трэба быць у сьвятым жыцьці і пабожнасьці вам,</verse>
				<verse number="12">што чакаеце й жадаеце прыходу дня Божага, калі нябёсы, паланеючы, рухнуць, і разгарэўшыяся стыхіі растопяцца?</verse>
				<verse number="13">Мы-ж чакаем паводле Яго абяцаньня новага неба й новае зямлі, на якіх праўда жыве.</verse>
				<verse number="14">Дык, умілаваныя, чакаючы гэтага, пастарайцеся зьявіцца ў міры перад Ім неапаганенымі і бяз сказы,</verse>
				<verse number="15">а доўгацярплівасьць Госпада нашага ўважайце за збаўленьне, як і ўмілаваны брат наш Паўла, па дадзенай яму мудрасьці, напісаў вам,</verse>
				<verse number="16">як ён кажа аб гэтым і ў-ва ўсіх пасланьнях, у якіх ёсьць дзе-што незразумелае, што невукі і неўгрунтаваныя на ўласную сваю загубу перакручваюць, як і другія Пісаньні.</verse>
				<verse number="17">Дык вы, умілаваныя, як ужо папярэджаныя, сьцеражыцеся, каб вам не захапіцца блудам бязбожнікаў ды не адпасьці ад свайго ўмацаваньня,</verse>
				<verse number="18">але ўзрастайце ў ласцы й пазнаньні Госпада нашага і Збавіцеля Ісуса Хрыста. Яму слава й сягоньня, і ў дзень вечны. Амін.</verse>
			</chapter>
		</book>
		<book number="62">
			<chapter number="1">
				<verse number="1">Аб тым, што было ад пачатку, што мы чулі, што бачылі сваімі вачыма, што разглядалі і да чаго датыкаліся рукі нашыя, аб Слове жыцьця, —</verse>
				<verse number="2">(бо жыцьцё зьявілася, і мы бачылі і сьведчым і абвяшчаем вам гэтае вечнае жыцьцё, якое было ў Айца і зьявілася нам),</verse>
				<verse number="3">аб тым, што мы бачылі і чулі, абвяшчаем вам, каб і вы мелі лучнасьць з намі; а нашая лучнасьць — з Айцом і Сынам Яго Ісусам Хрыстом.</verse>
				<verse number="4">I гэтае пішам вам, каб радасьць ваша была поўная.</verse>
				<verse number="5">I вось тое абвяшчэньне, якое мы чулі ад Яго і абвяшчаем вам: Бог ёсьць сьвятло, і няма ў Ім жаднае цемры.</verse>
				<verse number="6">Калі мы кажам, што маем лучнасьць з Ім, а ходзім у цемры, дык манім і ня робім па праўдзе;</verse>
				<verse number="7">а калі ходзім у сьвятле, як Ён у сьвятле, дык маем лучнасьць між сабою, і кроў Ісуса Хрыста, Сына Ягонага, ачышчае нас ад усякага грэху.</verse>
				<verse number="8">Калі кажам, што ня маем грэху, — ашуківаем самых сябе, і няма ў нас праўды.</verse>
				<verse number="9">Калі вызнаём грахі нашыя, дык Ён — верны і справядлівы, каб дараваць нам грахі нашыя і ачысьціць нас ад усякае няпраўды.</verse>
				<verse number="10">Калі кажам, што мы не саграшылі, дык робім ілжывым Яго, і няма ў нас слова Ягонага.</verse>
			</chapter>
			<chapter number="2">
				<verse number="1">Дзеткі мае! пішу вам гэтае, каб вы не грашылі, а калі бы хто саграшыў, дык маем Заступніка перад Айцом, Ісуса Хрыста, Праведніка;</verse>
				<verse number="2">Ён ёсьць зьмілаваньне за грахі нашыя, і ня толькі за нашыя, але й за грахі ўсяго сьвету.</verse>
				<verse number="3">А што мы пазналі Яго, даведываемся з таго, што выпаўняем запаведзі Яго.</verse>
				<verse number="4">Хто кажа: я пазнаў Яго, але запаведзяў Яго не выпаўняе, той брахун, і няма ў ім праўды;</verse>
				<verse number="5">а хто выпаўняе слова Яго, у тым запраўды любоў Божая завяршылася: з гэтага пазнаём, што мы ў Ім.</verse>
				<verse number="6">Хто кажа, што ў Ім прабывае, той павінен хадзіць так, як Ён хадзіў.</verse>
				<verse number="7">Браты! ня новую запаведзь пішу вам, але запаведзь старадаўную, якую вы мелі ад пачатку: запаведзь старадаўная ёсьць слова, якое вы чулі ад пачатку.</verse>
				<verse number="8">Зноў жа і новую запаведзь пішу вам, што праўдзіва і ў Ім, і ў вас: што праходзе цемра, і праўдзівае сьвятло сьвеціць ужо.</verse>
				<verse number="9">Хто кажа, што ён у сьвятле, а ненавідзіць брата свайго, той у цемры дагэтуль.</verse>
				<verse number="10">Хто любіць брата свайго, той прабывае ў сьвятле, і няма ў ім спакушэньня;</verse>
				<verse number="11">а хто ненавідзіць брата свайго, той у цемры знаходзіцца і ў цемры ходзіць ды ня ведае, куды йдзе, бо цемра вочы яму асьляпіла.</verse>
				<verse number="12">Пішу вам, дзеткі, што дараваны вам грахі дзеля іменьня Яго.</verse>
				<verse number="13">Пішу вам, айцы, бо вы пазналі Істнуючага ад пачатку. Пішу вам, дзяцюкі, бо вы перамаглі злога. Пішу вам, падросткі, бо вы пазналі Айца.</verse>
				<verse number="14">Я напісаў вам, айцы, бо вы пазналі Беспачатнага. Я напісаў вам, дзяцюкі, бо вы дужыя, і слова Божае трывае ў вас, і вы перамаглі злога.</verse>
				<verse number="15">Ня любеце сьвету, ні таго, што ў сьвеце. Хто любіць сьвет, у тым няма любві Айца.</verse>
				<verse number="16">Бо ўсё, што ў сьвеце: пажаданьне цела, пажаданьне вачэй і пыха жыцьцёвая, — ня ёсьць ад Айца, але ад гэтага сьвету.</verse>
				<verse number="17">I сьвет праходзе, і пажаданьне яго, а хто выпаўняе волю Божую, той трывае давеку.</verse>
				<verse number="18">Дзеці! Апошняя гадзіна! I, як вы чулі, што прыйдзе антыхрыст, а цяпер зьявілася многа антыхрыстаў, дык мы і пазнаем з гэтага, што настала апошняя гадзіна.</verse>
				<verse number="19">Яны выйшлі спаміж нас, але ня былі з нашых; бо, каб яны былі з нашых, дык асталіся-б з намі; але яны выйшлі, каб выявілася, што ня ўсе з нашых.</verse>
				<verse number="20">Дый вы маеце памазаньне ад Сьвятога і ведаеце ўсё.</verse>
				<verse number="21">Я напісаў вам не затым, што вы ня ведалі-б праўды, але затым, што вы ведаеце яе, дый што ўсякая ілжа не ад праўды.</verse>
				<verse number="22">Хто брахун, калі ня той, хто адкідае, што Ісус ёсьць Хрыстос? Гэта — антыхрыст, які адкідае Айца і Сына.</verse>
				<verse number="23">Усякі, хто адкідае Сына, ня мае і Айца.</verse>
				<verse number="24">Дык што вы чулі ад пачатку, тое няхай і прабывае ў вас; калі прабывацьме ў вас тое, што вы чулі ад пачатку, то й вы прабываць будзеце ў сыне і Айцу.</verse>
				<verse number="25">І вось гэтае абяцаньне, якое Ён абяцаў нам, ёсьць жыцьцё вечнае.</verse>
				<verse number="26">Гэта я напісаў вам аб тых, што зводзяць вас.</verse>
				<verse number="27">Дый памазаньне, якое вы дасталі ад Яго, у вас прабывае, і вы ня маеце патрэбы, каб хто вучыў вас; але, як гэтае самае памазаньне вучыць вас аб усім, а яно праўдзівае і не манлівае, дык, як яно навучыла вас, у тым прабывайце.</verse>
				<verse number="28">Дык вось, дзеткі, прабывайце ў Ім, каб, як Ён зьявіцца, мець нам адвагу й не асароміцца перад Ім у прыход Ягоны.</verse>
				<verse number="29">Калі вы ведаеце, што Ён праведнік, дык ведайце й тое, што ўсякі, хто праўду робе, ад яго народжаны.</verse>
			</chapter>
			<chapter number="3">
				<verse number="1">Глядзеце, якую любоў даў нам Ацец, каб нам называцца Дзяцьмі Божымі. Сьвет затым ня ведае вас, што не пазнаў Яго.</verse>
				<verse number="2">Умілаваныя! мы цяпер дзеці Божыя, але яшчэ ня выявілася, што мы будзем. Ведаем толькі, што, калі выявіцца, дык будзем падобныя да Яго, бо ўгледзім Яго, як Ён ёсьць.</verse>
				<verse number="3">I ўсякі, хто мае гэту надзею на Яго, ачышчае сябе, бо Ён чысты.</verse>
				<verse number="4">Усякі, хто робіць грэх, робіць і беззаконьне, і грэх ёсьць беззаконьне.</verse>
				<verse number="5">I вы ведаеце, што Ён зьявіўся дзеля таго, каб узяць грахі нашыя, і што ў Ім няма грэху.</verse>
				<verse number="6">Усякі, хто ў Ім прабывае, не грашыць; усякі, хто грашыць, ня бачыў Яго і не пазнаў Яго.</verse>
				<verse number="7">Дзеткі! няхай ніхто вас ня зводзіць. Хто робіць праўду, той праведны, як і Ён праведны.</verse>
				<verse number="8">Хто робіць грэх, той ад д’ябла, бо ад пачатку д’ябал грашыць. Дзеля гэтага і зьявіўся Сын Божы, каб зьніштожыць дзела д’яблавае.</verse>
				<verse number="9">Усякі, народжаны ад Бога, грэху ня робіць, бо насеньне Яго прабывае ў ім, і ня можа грашыць, бо народжаны ад Бога.</verse>
				<verse number="10">Дзеці Божыя і дзеці д’яблавы пазнаюцца гэтак: кожын, хто ня робіць праўды, ня ёсьць ад Бога, таксама як і той, хто ня любіць брата свайго.</verse>
				<verse number="11">Бо гэткае ёсьць абвяшчэньне, што вы чулі ад пачатку: каб мы любілі адзін аднаго, —</verse>
				<verse number="12">ня гэтак, як Каін, што быў ад ліхога й забіў свайго брата. А за што забіў яго? За тое, што ягоныя ўчынкі былі благія, а брата яго — справядлівыя.</verse>
				<verse number="13">Ня дзівуйцеся, браты маі, калі сьвет ненавідзіць вас.</verse>
				<verse number="14">Мы ведаем, што перайшлі ад сьмерці ў жыцьцё, бо любім братоў; хто-ж ня любіць брата, прабывае ў сьмерці.</verse>
				<verse number="15">Кожын, хто ненавідзіць брата свайго, ёсьць душагуб; а вы ведаеце, што ніводзін душагуб ня мае жыцьця вечнага, у ім прабываючага.</verse>
				<verse number="16">У тым пазналі мы любоў, што Ён паклаў за нас душу Сваю: і мы павінны пакладаць душы свае за братоў.</verse>
				<verse number="17">А хто мае дастатак у сьвеце, але, бачучы брата свайго ў патрэбе, зачыняе ад яго сэрца свае, — дык як прабывае ў ім любоў Божая?</verse>
				<verse number="18">Дзеткі мае! Будзем любіць ня словам ці языком, але дзелам і праўдаю!</verse>
				<verse number="19">I гэтак пазнаем, што мы ад праўды, і супакоім перад Ім сэрцы нашыя.</verse>
				<verse number="20">Бо, калі сэрца нас асуджаеі дык тым балей Бог, бо Бог большы за сэрца нашае і ведае ўсё.</verse>
				<verse number="21">Умілаваныя! Калі сэрца нашае не асуджае нас, дык маем адвагу перад Богам,</verse>
				<verse number="22">і, чаго ні папросім, дастанем ад Яго, бо выпаўняем запаведзі Яго і робім добрае прад абліччам Ягоным.</verse>
				<verse number="23">А запаведзь Яго тая, каб мы верылі ў імя Сына Яго Ісуса Хрыста і любілі адзін аднаго, як Ён запаведаў нам.</verse>
				<verse number="24">I хто захоўвае запаведзі Яго, той прабывае ў Ім, і Ён у тым. А што ён прабывае ў нас, даведваемся па Духу, Якога Ён нам даў.</verse>
			</chapter>
			<chapter number="4">
				<verse number="1">Умілаваныя! ня ўсякаму духу верце, але выспрабуйце духаў, ці ад Бога яны, бо многа зьявілася на сьвеце фальшывых прарокаў.</verse>
				<verse number="2">Духа Божага пазнавайце з гэтага: усякі дух, які вызнае Ісуса Хрыста, што прыйшоў у целе, ёсьць ад Бога;</verse>
				<verse number="3">а ўсякі дух, які не вызнае Ісуса Хрыста, што прыйшоў у целе, ня ёсьць ад Бога, і гэта дух антыхрыста, аб якім вы чулі, што ён прыдзе, і цяпер ёсьць ужо ў сьвеце.</verse>
				<verse number="4">Дзеткі! вы — ад Бога і вы перамаглі іх; бо той, хто ў вас, большы за таго, хто ў сьвеце.</verse>
				<verse number="5">Яны ад сьвету, бо і гавораць ад сьвету, і сьвет слухае іх.</verse>
				<verse number="6">Мы ад Бога: хто знае Бога, слухае нас; хто не ад Бога, той ня слухае нас. Гэтак вось і пазнаем духа праўды і духа манлівасьці.</verse>
				<verse number="7">Умілаваныя! будзем любіць адзін аднаго, бо любоў ад Бога, і кожны, хто любіць, народжаны ад Бога і знае Бога.</verse>
				<verse number="8">Хто ня любіць, той не пазнаў Бога, бо Боґ ёсьць любоў.</verse>
				<verse number="9">Божая любоў да нас у тым выявілася, што Бог паслаў на сьвет адзінароднага Сына Свайго, каб мы жылі праз Яго.</verse>
				<verse number="10">У тым любоў, не што мы палюбілі Бога, але што Ён палюбіў нас і паслаў Сына Свайго дзеля зьмілаваньня над грахамі нашымі..</verse>
				<verse number="11">Умілаваныя! калі Бог палюбіў нас гэтак, дык і мы павінны любіць адзін аднаго.</verse>
				<verse number="12">Бога ніхто ніколі ня бачыў: калі-ж мы любім адзін аднаго, дык Боґ у нас прабывае, і любоў Яго дасканалая ў нас.</verse>
				<verse number="13">Што мы прабываем у Ім, і Ён у нас, пазнаем па тым, што Ён даў нам ад Духа Свайго.</verse>
				<verse number="14">I мы бачылі й сьведчым, што Ацец паслаў Сына, Збавіцеля сьвету.</verse>
				<verse number="15">Хто вызнае, што Ісус ёсьць Сын Божы, у тым прабывае Бог, і ён у Богу.</verse>
				<verse number="16">I мы пазналі любоў, якую мае да нас Бог, і паверылі ў яе. Бог ёсьць любоў, і той, хто прабывае ў любві, прабывае ў Богу, і Бог у ім.</verse>
				<verse number="17">Любоў дасканаліцца з намі на тое, каб мы мелі адвагу ў дзень суда, бо які Ён, гэткія й мы ў гэтым сьвеце.</verse>
				<verse number="18">Страху няма ў любві, але дасканалая любоў вон выганяе страх, бо ў страху ёсьць мучэньне; хто баіцца, той у любві недасканалы.</verse>
				<verse number="19">Мы любім Яго, бо Ён перш палюбіў нас.</verse>
				<verse number="20">Хто кажа: я люблю Бога, а брата свайго ненавідзіць, той брахун; бо хто ня любіць брата свайго, якога бачыць, як можа любіць Бога, якога ня бачыць?</verse>
				<verse number="21">I мы маем ад Яго гэткую запаведзь, каб той, хто любіць Бога, любіў і брата свайго.</verse>
			</chapter>
			<chapter number="5">
				<verse number="1">Кожын, хто веруе, што Ісус ёсьць Хрыстос, ад Бога народжаны, і кожын, хто любіць Радзіўшага, любіць і Народжанага ад Яго.</verse>
				<verse number="2">Што любім дзяцей Божых, пазнаем з таго, калі любім Бога і выпаўняем запаведзі Яго.</verse>
				<verse number="3">Бо тое ёсьць любоў да Бога,. каб мы выпаўнялі запаведзі Яго; і запаведзі Яго не цяжкія.</verse>
				<verse number="4">Бо кожны, народжаны ад Бога, перамагае сьвет; і гэтая перамога, што перамагла сьвет, вера нашая.</verse>
				<verse number="5">Хто той, што перамагае сьвет, калі ня веруючы, што Ісус ёсьць Сын Божы?</verse>
				<verse number="6">Гэты ёсьць Ісус Хрыстос, які прайшоў праз ваду і кроў; не праз ваду толькі, але праз ваду і кроў; і Дух сьведчыць, бо Дух ёсьць праўда.</verse>
				<verse number="7">Бо тры сьведчаць на небе: Ацец, Слова і Сьвяты Дух, і гэтыя тры ёсьць адно.</verse>
				<verse number="8">I тры сьведчаць на зямлі: дух, вада і кроў; і гэтыя тры — адно.</verse>
				<verse number="9">Калі мы прымаем сьведчаньне чалавечае, дык сьведчаньне Божае — большае, бо гэта ёсьць сьведчаньне Божае, якім Бог сьведчыць аб Сыне Сваім.</verse>
				<verse number="10">Хто ў Сына Божага веруе, мае пасьведчаньне ў самым сабе; хто ня верыць Богу, той ілжывым зрабіў Яго, бо ня ўвераваў у пасьведчаньне, якім Бог засьведчыў аб Сыне Сваім.</verse>
				<verse number="11">А гэтае сьведчаньне ў тым, што Бог даў нам жыцьцё вечнае, і гэтае жыцьцё ў Сыне Яго.</verse>
				<verse number="12">Хто мае Сына, мае жыцьцё; хто Сына Божага ня мае, ня мае жыцьця.</verse>
				<verse number="13">Гэтае напісаў я вам, веруючым у імя Сына Божага, каб вы ведалі, што маеце жыцьцё вечнае, ды каб веравалі ў імя Сына Божага.</verse>
				<verse number="14">I вось адвага, якую мы маем да Яго, што, калі просім чаго водле волі Яго, Ён слухае нас;</verse>
				<verse number="15">а калі мы ведаем, што Ён слухае нас у-ва ўсім, чаго-б мы ні прасілі, — дык ведаем, што дастанем прошанае ад Яго.</verse>
				<verse number="16">Калі хто бачыць брата свайго, які грашыць грэхам не на сьмерць, то няхай моліцца, і (Бог) дасьць яму жыцьцё, гэным, што грашаць не на сьмерць. Ёсьць грэх на сьмерць: не аб гэтым кажу маліцца.</verse>
				<verse number="17">Усякая няпраўда ёсьць грэх, але грэх не на сьмерць.</verse>
				<verse number="18">Мы ведаем, што кожын, хто народжаны ад Бога, не грашыць; а народжаны ад Бога захоўвае сябе, і ліхі не зачэпіць яго.</verse>
				<verse number="19">Мы ведаем, што мы ад Бога, і што ўвесь сьвет ляжыць у зьле.</verse>
				<verse number="20">Ведаем такжа, што Сын Божы прыйшоў і даў нам розум, каб пазналі (Бога) праўдзівага; і мы ў праўдзівым Сыне Яго Ісусе Хрысьце: Гэты ёсьць праўдзівы Бог і жыцьцё вечнае.</verse>
				<verse number="21">Дзеткі! захоўвайце сябе ад ідалаў. Амін.</verse>
			</chapter>
		</book>
		<book number="63">
			<chapter number="1">
				<verse number="1">Старшы — выбранай пані і дзецям яе, каторых я запраўды люблю, (і ня толькі я, але і ўсе, што праўду пазналі),</verse>
				<verse number="2">дзеля праўды, якая прабывае ў нас і будзе з намі навекі,</verse>
				<verse number="3">няхай будзе з вамі ласка, зьмілаваньне, мір ад Бога Айца і ад Госпада Ісуса Хрыста, Сына Айца, у праўдзе і любві!</verse>
				<verse number="4">Я дужа ўцешыўся, што знайшоў сярод дзяцей тваіх такіх, што ходзяць у праўдзе паводле таго, як мы дасталі запаведзь ад Айца.</verse>
				<verse number="5">I сягоньня прашу цябе, пані, не як новую запаведзь пішучы табе, але тую, што маем ад пачатку: каб мы любілі адзін аднаго.</verse>
				<verse number="6">I тое ёсьць любоў, каб мы жылі паводле запаведзяў Яго. Гэта — тая запаведзь, якую вы чулі ад пачатку, каб паводле яе хадзілі.</verse>
				<verse number="7">Бо многа зводнікаў увайшло ў сьвет, якія не вызнаваюць Ісуса Хрыста, што ў целе прыйшоў: гэткі чалавек ёсьць зводнік і антыхрыст.</verse>
				<verse number="8">Глядзеце за сабою, каб нам ня згубіць таго, над чым мы працавалі, але каб атрымаць поўную нагароду.</verse>
				<verse number="9">Кожын, хто пераступае навуку Хрыстовую і не прабывае ў ёй, ня мае Бога; хто-ж прабывае ў навуцы Хрыстовай, той мае і Айца, і Сына.</verse>
				<verse number="10">Хто прыходзіць да вас і ня прыносіць гэтае навукі, таго ня прымайце ў дом і ня вітайце яго;</verse>
				<verse number="11">бо хто вітае яго, той прымае ўдзел у благіх учынках яго.</verse>
				<verse number="12">Шмат маю пісаць да вас, але не хачу на паперы ды чарніламі, але спадзяюся прыйсьці да вас і гаварыць вуснамі ў вусны, каб радасьць вашая была поўная.</verse>
				<verse number="13">Вітаюць цябе дзеці сястры твае выбранае. Амін.</verse>
			</chapter>
		</book>
		<book number="64">
			<chapter number="1">
				<verse number="1">Старшы — улюбленаму Гаю, каторага я люблю запраўды.</verse>
				<verse number="2">Умілаваны! Малюся, каб ты быў здароў і пасьпяваў ува ўсім, як пасьпявае душа твая.</verse>
				<verse number="3">Бо я дужа ўцешыўся, калі прыйшлі браты і засьведчылі тваю праўду, як ты ходзіш у праўдзе.</verse>
				<verse number="4">Для мяне няма большай радасьці, як чуць, што дзеці мае ходзяць у праўдзе.</verse>
				<verse number="5">Улюблены! ты робіш вернае, што робіш для братоў і для чужакоў,</verse>
				<verse number="6">якія засьведчылі перад царквою тваю любоў; ты добра зробіш, калі адправіш іх, як трэба дзеля Бога,</verse>
				<verse number="7">бо яны дзеля іменьня Яго пайшлі, ня ўзяўшы нічога ад паганаў.</verse>
				<verse number="8">Дык мы павінны прымаць гэтакіх, каб стацца супрацоўнікамі праўдзе.</verse>
				<verse number="9">Я напісаў царкве; але Дыатрэф, што любіць у іх старшынстваваць, ня прымае нас.</verse>
				<verse number="10">Дзеля гэтага, калі я прыду, то напомню пра ўчынкі, якія ён робіць, абмаўляючы нас благімі словамі; і, не здаволіваючыся гэтым, і сам ня прымае братоў, і не дае хочучым ды выганяе з царквы.</verse>
				<verse number="11">Улюблены! не патурай ліху, але дабру. Хто робіць дабро, той ад Бога; а хто робіць зло, ня бачыў Бога.</verse>
				<verse number="12">Пра Зьмітра засьведчана ўсімі і самой праўдаю; сьведчым таксама і мы, і вы ведаеце, што пасьведчаньне нашае праўдзівае.</verse>
				<verse number="13">Шмат меў я пісаць; але не хачу пісаць да цябе чарніламі і трысьцінай,</verse>
				<verse number="14">але спадзяюся борзда пабачыць цябе і пагутарыць вуснамі ў вусны.</verse>
				<verse number="15">Мір табе! Вітаюць цябе сябры; прывітай сяброў паіменна.</verse>
			</chapter>
		</book>
		<book number="65">
			<chapter number="1">
				<verse number="1">Юда, слуга Ісуса Хрыста, брат Якуба, — пакліканым, што асьвенчаны Богам Айцом і захаваны Ісусам Хрыстом:</verse>
				<verse number="2">ласка вам і мір і любоў няхай памножыцца!</verse>
				<verse number="3">Умілаваныя! пакладаючы ўсю рупнасьць пісаць вам аб агульным збаўленьні, я палічыў за патрэбнае напісаць вам напамінаньне — змагацца за веру, раз пераданую сьвятым.</verse>
				<verse number="4">Бо паўбіваліся некаторыя людзі, здаўна празначаныя на гэтае асуджэньне, бязбожнікі, што ласку Бога нашага на распусту абяртаюць і адзінага Валадара, Бога і Госпада нашага, Ісуса Хрыста, выракаюцца.</verse>
				<verse number="5">Я хачу напомніць вам, каторыя раз гэта даведаліся, што Госпад, вызваліўшы народ з зямлі Эгіпскае, нявераваўшых пасьля загубіў</verse>
				<verse number="6">і ангелаў, не захаваўшых свае ўлады, але пакінуўшых сваё жыльлё, у вечных путах пад цемраю на суд вялікага дня дзержыць.</verse>
				<verse number="7">Як Садом і Гамора і вакалічныя месты, што падобна да іх жылі ў распусьце й за іншым целам хадзілі, падпаўшы пад кару вечнага агня, пастаўлены за прыклад, —</verse>
				<verse number="8">гэтак сама будзе і з гэтымі лятуценьнікамі, якія апаганіваюць цела, адкідаюць начальства і ўладу ганьбуюць.</verse>
				<verse number="9">Міхал Архангел, калі гаварыў з д’яблам, спрачаючыся за цела Майсеява, не адважыўся вынесьці дакорлівага прысуду, але сказаў: няхай забароніць табе Госпад.</verse>
				<verse number="10">А гэтыя ганьбуюць тое, чаго ня ведаюць; што-ж па прыродзе ведаюць, як бязмоўныя жывёлы, тым сябе растляваюць.</verse>
				<verse number="11">Гора ім, бо пайшлі шляхам Каіна, папаліся ў манлівасьць нагароды Валаамавае і ў упартасьці пагіблі, як Карэй.</verse>
				<verse number="12">Яны ёсьць небясьпека на вашых вячэрах любві: госьцячы ў вас, насуцца бяз страху; гэта хмары бязводныя, што носяцца ветрам; асеньнія дрэвы, бясплодныя, двойчы памершыя, павырываныя;</verse>
				<verse number="13">лютыя хвалі марскія, што пеняцца сорамам сваім; зоры блукаючыяся, для якіх чорная цемра навекі захована.</verse>
				<verse number="14">Аб іх прарочыў і Энох, сёмы ад Адама, кажучы: вось ідзе Госпад з мірыядамі сьвятых —</verse>
				<verse number="15">учыніць суд над усімі і дакарыць між імі ўсіх бязбожных за ўсе ўчынкі бязбожнасьці іх, якімі бязбожнае чыпілі, і за ўсе жорсткасьці, што гаварылі на Яго бязбожныя грэшнікі.</verse>
				<verse number="16">Гэта наракальнікі, нічым не здавальняючыяся, што ходзяць водле пажаданьняў сваіх; і вусны іх гавораць горда, і яны паважаюць аблічча дзеля карысьці.</verse>
				<verse number="17">Але вы умілаваныя, памятайце словы, прадказаныя Апосталамі Госпада нашага Ісуса Хрыста:</verse>
				<verse number="18">яны казалі вам, што ў апошні час зьявяцца лаяльнікі, каторыя ходзяць водле іхніх бязбожных пажаданьняў.</verse>
				<verse number="19">Гэта тыя, што адлучаюцца (ад еднасьці веры), з душою, ды ня маючыя духа.</verse>
				<verse number="20">А вы, улюбленыя, будуючы сябе найсьвяцейшай верай вашай, молячыся ў Духу Сьвятым,</verse>
				<verse number="21">захоўвайце сябе ў любві Божай, чакаючы ласкі ад Госпада нашага Ісуса Хрыста ў жыцьцё вечнае.</verse>
				<verse number="22">I над аднымі літуйцеся з развагаю,</verse>
				<verse number="23">а другіх ратуйце, выхопліваючы з агню, дакарайце з страхам, ненавідзячы навет вопратку, целам апаганеную.</verse>
				<verse number="24">Таму-ж, хто захаваць вас можа ад упадку і паставіць перад славаю Сваею нескажонымі ды ў радасьці,</verse>
				<verse number="25">адзінаму прамудраму Богу, Збавіцелю нашаму праз Ісуса Хрыста, Госпада нашаса, слава й веліч, сіла і ўлада сягоньня й на ўсе вякі. Амін.</verse>
			</chapter>
		</book>
		<book number="66">
			<chapter number="1">
				<verse number="1">Адкрыцьце Ісуса Хрыста, якое даў Яму Бог, каб паказаў рабам Сваім, што мусіць стац-ца ў хуткім часе, і даў знак, паслаўшы праз Ангела Свайго рабу Свайму Іоану,</verse>
				<verse number="2">які пасьведчыў слова Божае і сьведчаньне Ісуса Хрыста, ды тое, што сам бачыў.</verse>
				<verse number="3">Шчасьлівы, хто чытае і хто слухае словы прароцтва ды захоўвае напісанае ў ім: бо час блізкі.</verse>
				<verse number="4">Іоан да сямёх цэркваў, што ў Азіі: ласка на вас і мір ад Таго, што есьць і што быў і што прыдзе, ды ад сямёх духаў, што перад пасадам Ягоным,</verse>
				<verse number="5">і ад Ісуса Хрыста, сьведкі верыгоднага, першака із мёртвых і павадыра цароў зямных; Яму, палюбіўшаму нас ды ў крыві Сваёй абмыўшага нас ад грахоў нашых,</verse>
				<verse number="6">(ды зрабіў нас царамі й сьвяшчэньнікамі Богу і Айцу Свайму), хвала і дзяржава на вечныя вякі. Амін.</verse>
				<verse number="7">Вось, ідзе з хмарамі, і ўгледзіць Яго кожнае вока і тыя, што пракалолі Яго; і загалосяць перад Ім усе роды зямлі. Але, амін.</verse>
				<verse number="8">Я ёсьць Альфа і Омэга, пачатак і канец, кажа Госпад, Які ёсьць і быў і прыдзе, Уседзяржыцель.</verse>
				<verse number="9">Я Іоан, і брат ваш і таварыш у горы і ў царстве і ў цярпеньні Ісуса Хрыста, быў на востраве, называным Патмос, дзеля слова Божага і сьведчаньня Ісуса Хрыста.</verse>
				<verse number="10">Я быў у духу ў дзень Гасподні і пачуў ззаду за мной вялікі голас, як-бы трубы, мовячы:</verse>
				<verse number="11">Я ёсьць Альфа і Омэга, Першы й Апошні; і: што бачыш, напішы ў кнігу ды пашлі цэрквам, што ў Азіі: у Эфэс і ў Сьмірну, і ў Пэргам, і ў Тыатыру, і ў Сарды, і ў Філядэльфію, і ў Ляодыкію.</verse>
				<verse number="12">I я павярнуўся, каб пабачыць голас, што гутарыў са мною, і, павярнуўшыся, угледзіў сем залатых сьветачаў</verse>
				<verse number="13">і сярод сямёх сьветачау — падобнага да Сына Чалавечага, апранутага ў доўгую шату і падперазанага праз грудзі залатым паясом;</verse>
				<verse number="14">а галава й валасы ў Яго белыя, як белая воўна, як сьнег; і вочы ў Яго, як полымя агністае;</verse>
				<verse number="15">і ногі ў Яго падобныя да медзі, быццам у печы распаленыя; і голас у Яго быццам гук водаў многіх;</verse>
				<verse number="16">і меў Ён у правай руцэ сваёй сем зорак; і із вуснаў Ягоных выходзіў меч двусечны востры; і аблічча ў Яго быццам сонца сьвеціць у сіле сваёй.</verse>
				<verse number="17">I, калі я ўгледзіў Яго, я паваліўся к нагам Ягоным, быццам мёртвы; і Ён паклаў на мяне Сваю правіцу, мовячы да мяне: Не палохайся: Я ёсьць Першы і Апошні ды Жывы;</verse>
				<verse number="18">і быў Я мёртвы і вось жыву на вечныя вякі; амін. I маю ключы пекла і сьмерці.</verse>
				<verse number="19">Напішы, што ўбачыў ды што ёсьць і што мае стацца пасьля гэтага:</verse>
				<verse number="20">тайна сямёх зорак, што бачыў ты ў правіцы Маёй, ды сем сьветачаў залатых: сем зорак — Ангелы сямёх цэркваў, а сем сьветачаў, што ты бачыў, ёсьць сем цэрквау.</verse>
			</chapter>
			<chapter number="2">
				<verse number="1">Ангелу Эфэскае царквы напішы: Вось што кажа Той, што дзяржыць сем зорак у правай руцэ сваёй ды што ходзе сярод сямёх залатых сьветачаў:</verse>
				<verse number="2">Ведаю ўчынкі тваі і труд твой і цярплівасьць тваю, ды што ня можаш сьцярпець нягоднікаў і дасьведчыў тых, што называюць сябе апосталамі і ня ёсьць, ды знайшоў іх брахунамі,</verse>
				<verse number="3">і пакутаваў, і маеш цярплівасьць, ды дзеля іменьня Майго трудзіўся й не зьнямогся.</verse>
				<verse number="4">Але маю проці цябе тое, што пакінуў ты першую любоў тваю.</verse>
				<verse number="5">Дык прыпомні, скуль выпаў, і пакайся ды рабі першыя дзелы твае; калі-ж не, дык хутка прыйду да цябе і зрушу сьветач твой з месца ягонага, калі не пакаешся.</verse>
				<verse number="6">Адно тое маеш, што ненавідзіш дзелы Мікалаітаў, якія й Я ненавіджу.</verse>
				<verse number="7">Хто мае вуха, слухай, што Дух цэрквам гавора: хто пераможа, дам таму спажываці ад дрэва жыцьця, што пасярод раю Божага.</verse>
				<verse number="8">I ангелу Сьмірнскае царквы напішы: Вось што кажа Першы й Апошні, што быў памершы і ажыў:</verse>
				<verse number="9">Ведаю ўчынкі тваі і тугу й убожства (ты-ж багаты), ды ганьбаваньне ад тых, што называюць сябе Жыдамі й ня ёсьць, а ёсьць сынагога сатаны.</verse>
				<verse number="10">Ня бойся нічога, што маеш выцярпець. Вось д’ябал маніцца кідаці спаміж вас, каб спакусіць; і зазнаеце гора дзесяць дзён. Будзь верны да сьмерці, і дам табе вянок жыцьця.</verse>
				<verse number="11">Хто мае вуха, слухай, што Дух цэрквам гавора: Хто пераможа, не дазнае крыўды ад паўторнае сьмерці.</verse>
				<verse number="12">I ангелу царква, што ў Пэргаме, напішы: Вось што кажа Той, што мае меч двусечны востры:</verse>
				<verse number="13">Ведаю ўчынкі тваі, ды што жывеш там, дзе пасад шатана, і дзяржыш імя Мае ды не адрокся ад веры Маей у тыя дні, калі забіты быў у вас, дзе жыве сатана, верны Мой сьведка Антыпа.</verse>
				<verse number="14">Ды маю проці цябе няшмат, бо маеш тамака такіх, што дзяржацца навукі Валаама, які навучыў кінуць спакусу перад сынамі Ізраілявымі, каб елі жэртвы ідалавыя ды жылі ў блудзе.</verse>
				<verse number="15">Такжа маеш і ты такіх, што дзяржацца навукі Мікалаітаў, якую ненавіджу.</verse>
				<verse number="16">Пакайся: бо як не, хутка прыйду да цябе і ваяваціму з імі мячом вуснаў Маіх.</verse>
				<verse number="17">Хто мае вуха, слухай, што Дух цэрквам гавора: Хто пераможа, дам таму спажываці ад манны ўкрытае і дам яму камень белы й на камені імя новае напісанае, якога ніхто ня ведае, толькі хто дастаў.</verse>
				<verse number="18">I Ангелу царквы ў Тыатыры напішы: Вось што кажа Сын Божы, Які мае вочы Свае, як полымя агністае, а ногі Яго да медзі падобныя:.</verse>
				<verse number="19">Ведаю ўчынкі тваі і любоў, і служэньне, і веру, і цярплівасьць тваю, і ўчынкі тваі, ды што апошніх балей, чым першых.</verse>
				<verse number="20">Але маю крыху проці цябе: бо даеш жанчыне Езавелі, што называе сябе прарочыцай, вучыць і баламуціць рабоў маіх, жыць распусна ды есьці жэртвы ідалавыя.</verse>
				<verse number="21">I даў Я ей час, каб пакаялася ў распусьце сваёй, ды не пакаялася.</verse>
				<verse number="22">Вось я кідаю яе на ложак і палюбоўнікаў яе ў вялікую тугу, калі не пакаюцца ў дзелох сваіх.</verse>
				<verse number="23">I дзяцей яе на сьмерць забъъ]’ю. I даведаюцца ўсе цэрквы, што Я ёсьць разьведчык нутра й сэрца. I дам вам кожнаму паводле дзел вашых.</verse>
				<verse number="24">Вам-жа кажу ды рэшце Тыатырцаў, якія ня маюць гэтае навукі і якія не пазналі так-званых глыбіняў шатана, што не ўзвалю на вас іншага цяжару,</verse>
				<verse number="25">адно тое, што маеце, дзяржыце, ажно пакуль ня прыду.</verse>
				<verse number="26">I хто пераможа й пілнаваціме дзелы мае да канца, таму дам уладу над паганамі,</verse>
				<verse number="27">і будзе пасьвіць іх паліцай зялезнай; як судзьдзе глінянае, пакрышацца яны, як і Я прыняў ад Айца Майго;</verse>
				<verse number="28">і дам яму зорку ранічную.</verse>
				<verse number="29">Хто мае вуха, слухай, што Дух цэрквам гавора.</verse>
			</chapter>
			<chapter number="3">
				<verse number="1">I Ангелу царквы ў Сардах напішы: Вось што кажа Той, што мае сем духаў Божых ды сем зорак: Ведаю ўчынкі тваі, што маеш імя, што жывеш, ды ёсьць мёртвы.</verse>
				<verse number="2">Чувай і ўзмацняй рэшту, што маніцца ўмерці: бо не знайшоў Я, каб дзелы твае былі споўнены перад Богам.</verse>
				<verse number="3">Дык прыпомні, як ты прыняў ды чуў, і пілнуй ды пакайся. Калі-ж ня будзеш чуваць, прыду на цябе, быццам злодзей, і ня будзеш ведаць, у якую гадзіну прыду на цябе.</verse>
				<verse number="4">Мала маеш у Сардах імёнаў, што не запэцкалі вопраткі сваёй; яны будуць хадзіць са Мною ў белым, бо годны гэтага.</verse>
				<verse number="5">Хто пераможа, апранены будзе ў белыя шаты; і ня вычыркну імя ягонага з кнігі жыцьця, і вызнаю імя яго перад Айцом Маім і перад Ангеламі Яго.</verse>
				<verse number="6">Хто мае вуха, слухай, што Дух цэрквам гавора.</verse>
				<verse number="7">I ангелу царквы ў Філядэльфіі напішы: Вось што кажа Сьвяты, Запраўдны, Які мае ключ Давідавы, што адмыкае — і ніхто не замкне, ды замыкае — і ніхто не адамкне:</verse>
				<verse number="8">Ведаю ўчынкі тваі; вось, Я даў перад табою дзьверы адамкнёныя, і ніхто ня можа замкнуць іх; малую маеш сілу, ды захаваў слова Маё і не адрокся ад іменьня Майго.</verse>
				<verse number="9">Вось, я даю: із сынагогі шатана, з тых, што называюць сябе Жыдамі, ды ня ёсьць, а ілгуць, — вось, я зроблю, каб яны прыйшлі й сукланіліся перад нагамі тваімі, і даведаюцца, што Я ўлюбіў цябе.</verse>
				<verse number="10">А што ты захаваў слова цярплівасьці Маей, дык і Я захаваю цябе ад гадзіны спакушэньня, што мае прыйсьці на ўсенькі сьвет, каб спакусіць жыхараў зямлі.</verse>
				<verse number="11">Вось, Я йду хутка; дзяржы, што маеш, каб ніхто не забраў вянка твайго.</verse>
				<verse number="12">Хто пераможа, зроблю таго стаўбом у храме Бога Майго, і ўжо ня выйдзе вонкі; і напішу на ім імя Бога Майго і імя места Бога Майго, новага Ерузаліму, што зыходзе з неба ад Бога Майго, ды Маё новае імя.</verse>
				<verse number="13">Хто мае вуха, слухай, што Дух цэрквам гавора.</verse>
				<verse number="14">I ангелу Ляодыкійскае царквы напішы: Вось што кажа Амін, сьведка верны й справядлівы, пачатак тварэньня Божага:</verse>
				<verse number="15">Ведаю ўчынкі тваі, што ты ані сьцюдзёны, ані гарачы; о, каб-жа ты быў сьцюдзёны або гарачы!</verse>
				<verse number="16">Дык вось, дзеля таго, што ты цёплы, а не сьцюдзёны ані гарачы, Я выкіну цябе із вуснаў Маіх.</verse>
				<verse number="17">Бо кажаш: я багаты і разбагацеў і ні ў чым ня маю патрэбы, і ня ведаеш, што ты гаротны і мізэрны, і ўбогі, і сьляпы, і голы.</verse>
				<verse number="18">Раджу табе купіць у Мяне золата, ачышчанае ў вагні, каб разбагацеў; ды белую вопратку, каб апрануўся, ды каб ня выявіўся сорам нагасьці тваей; ды мазяй вочнаю памаж вочы твае, каб бачыў.</verse>
				<verse number="19">Я, каго люблю, дакараю й караю; дык будзь старэнны й пакайся.</verse>
				<verse number="20">Вось, стаю пры дзьвярох і стукаюся; калі хто пачуе Мой голас і адчыніць дзьверы, Я выйду да яго і буду вячэраць з ім, дый ён са Мною.</verse>
				<verse number="21">Хто пераможа, дам яму сесьці са Мною на пасадзе Маім, як і Я перамог і сеў з Айцом Маім на пасадзе Ягоным.</verse>
				<verse number="22">Хто мае вуха, слухай, што Дух цэрквам гавора.</verse>
			</chapter>
			<chapter number="4">
				<verse number="1">Пасьля гэтага я глянуў, і вось дзьверы расчыненыя на небе, і першы голас, які я чуў, быццам голас трубы, гукаючы са мною, сказаў: узыйдзі сюды, і пакажу табе, што мусіць стацца пасьля гэтага;</verse>
				<verse number="2">I я ўраз быў у духу; і вось пасад стаяў на небе, а на пасадзе — Сідзячы.</verse>
				<verse number="3">I Сідзячы з выгляду падобны быў да каменя ясьпісовага й сардыновага; і вясёлка навакол пасаду, з выгляду падобная да шмарагдовае.</verse>
				<verse number="4">I навакол пасаду дваццаць чатыры пасады; і на пасадах угледзіў я седзячы дваццаць чатырох старыкоў, апраненых у белыя вопраткі, і на галовах у іх былі залатыя вянкі.</verse>
				<verse number="5">І із пасаду выходзяць маланкі й грымоты й галасы; і сем сьветачаў агністых гараць перад пасадам і есьць сем духаў Божых.</verse>
				<verse number="6">I перад пасадам мора шклянае, падобнае да крышталу, і ўсярэдзіне пасаду ды навакол пасаду чатыры жывёлы, поўныя вачэй спераду і ззаду.</verse>
				<verse number="7">I першая жывёла падобная да лева, і другая жывёла падобная да цяляці, і трэцяя жывёла мела аблічча, як чалавек, і чацьвертая жывёла падобна да арла лятучы.</verse>
				<verse number="8">I чатыры жывёлы, кожная па сабе, мелі па шэсьць крыльляў наўкола і ўсярэдзіне поўны вачэй; і ўдзень і ўначы ня маюць супачынку, гаворачы: Сьвят, Сьвят, Сьвят Госпад Бог Уседзяржыцель, што быў і што ёсьць і што йдзе.</verse>
				<verse number="9">I калі жывёлы аддаюць хвалу і чэсьць і падзяку Сідзячаму на пасадзе, Жывучаму на вечныя вякі,</verse>
				<verse number="10">упадаюць дваццаць чатыры старыкі перад Сідзя???чым на пасадзе і кланяюцца Жывучаму на вечныя вякі і кідаюць свае вянкі перад пасадам, кажучы:</verse>
				<verse number="11">Госпадзе! Ты годзен узяць хвалу і чэсьць і сілу, бо Ты стварыў усё, і воляй Тваей яно ёсьць і створана.</verse>
			</chapter>
			<chapter number="5">
				<verse number="1">I ўгледзіў я ў правіцы Сідзячага на пасадзе кнігу, запісаную ссярэдзіны і зьверху, запячатаную сямёма пячацямі.</verse>
				<verse number="2">I ўгледзіў я Ангела дужога, абвяшчаючы голасам вялікім: Хто годзен разгарнуць кнігу і зьняць пячаці яе?</verse>
				<verse number="3">I ніхто ня здолеў на небе ані на зямлі, ані пад зямлёй разгарнуць кнігу й глянуць у яе.</verse>
				<verse number="4">I я вельмі плакаў, што не знайшлося нікога, годнага разгарнуць і прачытаць кнігу, ці глянуць у яе.</verse>
				<verse number="5">I адзін із старыкоў кажа мне: Ня плач! Вось, леў, што з роду Юдавага, карэнь Давідавы, перамог, каб разгарнуць кнігу й зьняць сем пячацяў яе.</verse>
				<verse number="6">I глянуў я, і вось пасярод пасаду й чатырох жывёлаў ды пасярод старыкоў Ягня стаіць, быццам заколенае, маючы сем рагоў і сем вачэй, што ёсьць сем духаў Божых, пасланых на ўсю зямлю.</verse>
				<verse number="7">I прыйшло ды ўзяло кнігу з правіцы Сідзячага на пасадзе.</verse>
				<verse number="8">I, як узяло кнігу, чатыры жывёлы й дваццаць чатыры старыкі ўпалі прад абліччам Ягняці, маючы кожын гусьлі й чары залатыя, поўныя пахнідлаў, што ёсьць малітвы сьвятых;</verse>
				<verse number="9">і пяюць новую песьню, мовячы: Ты годзен узяць кнігу ды зьняць пячаці з яе, бо Цябе закалолі, і Ты Крывёю Сваей адкупіў нас Богу із кожнага роду й языка і народу ды паганаў,</verse>
				<verse number="10">і зрабіў нас Богу нашаму царамі й сьвяшчэньнікамі; і будзем царыць на зямлі.</verse>
				<verse number="11">I глядзеў я і чуў голас множства ангелаў навакол пасаду й жывёлаў і старыкоў; і лічба іх была мірыяды мірыядаў і тысячы тысячаў,</verse>
				<verse number="12">мовячы голасам вялікім: Годна Ягнятка заколенае ўзяць сілу й багацьце, і мудрасьць, і моц, і чэсьць, і хвалу, і багаслаўленьне.</verse>
				<verse number="13">I ўсякае стварэньне, што на небе й на зямлі, і пад зямлёй, і ў моры, дый усё, што ў іх, чуў я, мовячы: Сідзячаму на пасадзе й Ягняці багаслаўленьне і чэсьць, і хвала, і сіла на вечныя вякі.</verse>
				<verse number="14">I чатыры жывёлы гаварылі: Амін. I дваццаць чатыры старыкі ўпалі і сукланіліся Жывучаму на вечныя вякі.</verse>
			</chapter>
			<chapter number="6">
				<verse number="1">I ўбачыў я, што Ягня зьняло адну з пячацяў, і пачуў адну з чатырох жывёлаў, мовячы быццам грымотным голасам: Ідзі ды глядзі.</verse>
				<verse number="2">I я паўзіраўся, і вось белы конь, і коньнік на ім ды з лукам; і далі яму вянок, і выйшаў пераможнік, каб перамагчы.</verse>
				<verse number="3">I, калі зьняло Яно другую пячаць, я пачуў другую жывёлу, мовячы: Ідзі ды глядзі.</verse>
				<verse number="4">I выйшаў другі конь рыжы, і коньніку на ім дадзена ўзяць мір із зямлі, ды каб адны адных забівалі; і дадзены яму меч вялізарны.</verse>
				<verse number="5">I, як зьняло трэцюю пячаць, пачуў я трэцюю жывёлу, мовячы: Ідзі ды глядзі. I я паўзіраўся, і вось конь вараны, і коньнік на ім, маючы ў руцэ сваёй вагу;</verse>
				<verse number="6">і пачуў я голас спасярод чатырох жывёлаў, мовячы: Мера пшаніцы за дынар, і тры меры ячменю за дынар; і алівы й віна не марнуй.</verse>
				<verse number="7">I, як зьняло чацьвертую пячаць, пачуў я голас чацьвертае жывёлы, мовячы: Ідзі ды глядзі.</verse>
				<verse number="8">I я паўзіраўся, і вось конь бляды, і коньнік на ім, што імя яму сьмерць, і пекла сьледам за ім; і дадзена ім улада забіваці на чацьвертай часьці зямлі мячом і голадам, і сьмерцяй, ды зьвярыма зямнымі.</verse>
				<verse number="9">I, як зьняло Яно пятую пячаць, убачыў я пад ахвярнікам душы забітых за слова Божае ды за сьведчаньне, што мелі; і загаманілі голасам вялікім, мовячы:</verse>
				<verse number="10">Дакуль, Валадару Сьвяты і Праўдзівы, ня судзіш і ня мсьцішся за кроў нашу над жыхарамі зямлі?</verse>
				<verse number="11">І далі кожнаму белыя вопраткі і сказалі, каб супачывалі яшчэ крыху часу, пакуль не дапоўняць суслужнікі іхнія ды браты іхнія, што маюць быць забіты, як і яны.</verse>
				<verse number="12">I паўзіраўся я, як зьняло Яно шостую пячаць. I вось зрабілася вялікае ўстрасеньне, і сонца пацямнела, як валасяніца, і месяц зрабіўся, як кроў,</verse>
				<verse number="13">і зоркі нябесныя паспадалі на зямлю, як смакоўніца, устрасаная вялікім ветрам, скідае недасьпелыя смоквы свае;</verse>
				<verse number="14">і неба счэзла, як скручаны лісток, і кожная гара і востраў скрануліся з месц сваіх;</verse>
				<verse number="15">і цары зямныя, і магнаты, і багатыры, і тысячнікі, і асілкі, і кожын раб ды кожын вольнік паўкрываліся ў пячорах і ў горных расколінах</verse>
				<verse number="16">дый кажуць горам і скалам: Звалецеся на нас і ўкрыйце нас ад аблічча Сідзячага на пасадзе ды ад гневу Ягняці:</verse>
				<verse number="17">бо настаў вялікі дзень гневу Ягонага, і хто здолее ўстаяці?</verse>
			</chapter>
			<chapter number="7">
				<verse number="1">I пасьля гэтага ўгледзіў я чатырох ангелаў, якія, стоючы на чатырох вуглох зямлі, дзяржалі чатыры вятры зямлі, каб ня дзьмуў вецер ні на зямлю, ні на мора, ні на якое дрэва.</verse>
				<verse number="2">І ўгледзіў я другога ангела, які ўзыходзіў ад усходу сонца, маючы пячаць Бога Жывога; і гукнуў ён вялікім голасам да чатырох ангелаў, якім дадзена шкоду чыніці зямлі й мору, мовячы:</verse>
				<verse number="3">Ня шкодзьце ні зямлі, ні мору, ні дрэвам, пакуль не папячатаем рабоў Бога нашага на лабох іхніх.</verse>
				<verse number="4">I пачуў я лічбу папячатаных: сто сорак чатыры тысячы папячатаных із усіх родаў сыноў Ізраілявых.</verse>
				<verse number="5">Із роду Юдавага дванаццаць тысяч папячатаных; з роду Рувімавага дванаццаць тысяч папячатаных; із роду Гадавага дванаццаць тысяч папячатаных;</verse>
				<verse number="6">із роду Асіравага дванаццаць тысяч папячатаных; із роду Нэфталімавага дванаццаць тысяч папячатаных; із роду Манасьсіявага дванаццаць тысяч папячатаных;</verse>
				<verse number="7">із роду Сымэонавага дванаццаць тысяч папячатаных; із роду Левіявага дванаццаць тысяч папячатаных; із роду Ізахаравага дванаццаць тысяч папячатаных;</verse>
				<verse number="8">із роду Завулёнавага дванаццаць тысяч папячатаных; із роду Язэпавага дванаццаць тысяч папячатаных; із роду Бэніямінавага дванаццаць тясяч папячатаных.</verse>
				<verse number="9">Пасьля гэтага глянуў я, і вось вялізарны натоўп, палічыць якога ніхто ня мог, із усіх пляменьняў і родаў, і народаў, і языкоў, стаіць перад пасадам і перад Ягнём, апрануўшыся ў белыя шаты, і пальмы ў руках іхніх;</verse>
				<verse number="10">і загукалі вялікім голасам, мовячы: Спасеньне Богу нашаму, што сядзіць на пасадзе, ды Ягняці.</verse>
				<verse number="11">I ўсе ангелы стаялі навакол пасаду і старыкоў і чатырох жывелаў і ўпалі перад пасадам на твар свой і сукланіліся Богу,</verse>
				<verse number="12">мовячы: Амін! Багаслаўленьне і хвала, і мудрасьць, і падзяка, і чэсьць, і моц, і сіла Богу нашаму на вечныя вякі! Амін!</verse>
				<verse number="13">I азваўся адзін із старыкоў, мовячы да мяне: Гэтыя апраненыя ў белыя шаты — хто яны і скуль прыйшлі?</verse>
				<verse number="14">І я сказаў яму: Ты ведаеш, пане. I сказаў ён мне: Гэта тыя, што прыйшлі з вялікага гора; яны памылі вопраткі свае і выбелілі вопраткі свае ў крыві Ягняці.</verse>
				<verse number="15">Дзеля гэтага яны перад пасадам Бога і служаць Яму ўдзень і ўначы ў храме Ягоным; і Сідзячы на пасадзе жыціме ў іх;</verse>
				<verse number="16">і ня будуць яны ўжо хацець есьці ані піці, і не падзе на іх сонца ані жадная сьпека.</verse>
				<verse number="17">Бо Ягня, што пасярод пасаду, будзе іх пасьвіць і вадзіць іх да жывых крыніцаў вод. I абатрэ Бог кожную сьлязіну з вачэй іхніх.</verse>
			</chapter>
			<chapter number="8">
				<verse number="1">I, як зьняло Яно семую пячаць, настала маўчаньне на небе блізу на паўгадзіны.</verse>
				<verse number="2">I ўгледзіў я сем ангелаў, што стаялі перад Богам, і дадзены ім сем труб.</verse>
				<verse number="3">I прыйшоў іншы ангел і стануў перад ахвярнікам, маючы кадзільню залатую; і далі яму багата пахнідлаў, каб паклаў з малітвамі ўсіх сьвятых на залаты ахвярнік, што перад пасадам.</verse>
				<verse number="4">I ўзьняўся перад Богам дым ад пахнідлаў з малітвамі сьвятых із рукі ангела.</verse>
				<verse number="5">I ўзяў ангел кадзільню й напоўніў яе агнём з ахвярніку ды кінуў на зямлю; і сталіся галасы, і грымоты, і маланкі, і трасеньне.</verse>
				<verse number="6">I сем ангелаў, што мелі сем труб, нарыхтаваліся трубіць.</verse>
				<verse number="7">I затрубіў першы Ангел, і стаўся град і агонь, зьмешаныя з крывёю, і выпалі на зямлю; і траціна дзярэў згарэла, і ўся трава зялёная выгарэла.</verse>
				<verse number="8">I затрубіў другі Ангел, і быццам гара вялізарная, палаючая агнём, звалілася ў мора; і траціна мора сталася крывёй;</verse>
				<verse number="9">і вымерла траціна стварэньняў у моры, што мелі дух, і траціна судзен пагібла.</verse>
				<verse number="10">I трэці Ангел затрубіў, і звалілася з неба вялізная зорка, як паходня палаючая, і ўпала на траціну рэк ды на крыніцы водаў;</verse>
				<verse number="11">і імя зоркі чытаецца Палын; і траціна водаў перакінулася ў палын, і многа людзей памерла ад тых водаў, бо прагорклі.</verse>
				<verse number="12">I чацьверты Ангел затрубіў, і была паражона траціна сонца і траціна месяца і траціна зорак, каб траціна іх зацьмілася, ды каб дзень траціну не сьвяціў і таксама ночка.</verse>
				<verse number="13">I бачыў я і чуў, як адзін Ангел ляцеў пасярод неба і вялікім голасам гаварыў: Гора, гора, гора жыхарам зямлі ад рэшты трубных галасоў трох Ангелаў, што маюць трубіць!</verse>
			</chapter>
			<chapter number="9">
				<verse number="1">I пяты Ангел затрубіў, і ўгледзіў я зорку, якая ўпала з неба, і дадзены быў ей ключ ад калодзежа бяздоньня;</verse>
				<verse number="2">і адамкнула яна калодзеж бяздоньня, і ўзьняўся з калодзежа дым, быццам дым з вялізарнае печы; і зацьмілася сонца й паветра ад дыму з калодзежа.</verse>
				<verse number="3">I з дыму выйшла на зямлю саранча, і дадзена ей улада, як маюць уладу скарпіоны зямныя;</verse>
				<verse number="4">і сказана ей, каб не рабіла шкоды траве зямной, ані зельлю ніякаму, ані дрэву ніякаму, а толькі адным людзям, якія ня маюць пячаці Божае на лабох сваіх;</verse>
				<verse number="5">і дадзена ей, каб іх не забівала на сьмерць, але каб мучыла пяць месяцаў; і мука ад яе, як мука ад скарпіона, калі ўкусе чалавека.</verse>
				<verse number="6">і ў гэтыя дні шукацімуць людзі сьмерці і ня знойдуць яе; і жадацімуць памерці, ды сьмерць будзе ўцякаці ад іх.</verse>
				<verse number="7">I выгляд саранчы падобны да каней, прыгатаваных да бітвы, і на галовах у яе быццам вянкі, падобныя да золата; і твары ў яе быццам твары чалавечыя.</verse>
				<verse number="8">I валасы мела, як валасы ў жанок; і зубы ў яе як у львоў былі.</verse>
				<verse number="9">I мела панцыры, быццам панцыры зялезныя; і гук ад крыльляў яе быццам гук ад вазоў, калі множства каней бягуць на бітву.</verse>
				<verse number="10">I мае хвасты, падобныя да скарпіонавых, і ў хвастох у яе джала было; і ўлада яе — шкодзіць людзям пяць месяцаў.</verse>
				<verse number="11">I мае над сабою за цара ангела бяздоньня: імя яму па-жыдоўску Аваддон, а пагрэцку мае імя Апольліон. *)</verse>
				<verse number="12">Адно гора прайшло; вось, ідуць яшчэ два горы за ім.</verse>
				<verse number="13">I шосты Ангел затрубіў, і пачуў я адзін голас із чатырох вуглоў залатога ахвярніку, што перад Богам,</verse>
				<verse number="14">які мовіў да шостага Ангела, што меў трубу: Разьвяжы чатырох Ангелаў, што зьвязаны над вялікай ракой Эўфратам.</verse>
				<verse number="15">I разьвязаны былі чатыры ангелы, што былі прыгатаваны на гадзіну і дзень, і месяц, і год, каб забіці траціну людзей.</verse>
				<verse number="16">I лічба коннага войска дзьве мірыяды мірыяд; і я чуў лічбу іх.</verse>
				<verse number="17">І гэтак бачыў я коні ў прывідзе і коньнікаў на іх, што мелі панцыры агністыя і гіяцынтавыя і серкавыя; і галовы ў каней, як галовы у львоў, і із ратоў іх выходзе агонь і дым і серка;</verse>
				<verse number="18">трыма гэтымі была забіта траціна людзей: агнем і дымам і серкай, што выходзілі із ратоў іхніх.</verse>
				<verse number="19">Бо сіла іхняя у ратох іх; бо хвасты ў іх падобныя да зьмеяў, маюць галовы ды імі шкодзяць.</verse>
				<verse number="20">I рэшта людзей, што ня былі пазабіваны плягамі гэтымі, не пакаяліся ў дзелох рук сваіх, каб не пакланяцца дэманам ды ідалам залатым і сярэбраным, і мядзяным, і каменным, і драўляным, што ані бачыць ня могуць, ані чуць, ані хадзіць;</verse>
				<verse number="21">і не пакаяліся ў забойствах сваіх, ані ў чараваньнях сваіх, ані ў распуснасьці сваёй, ані ў крадзежах сваіх.</verse>
			</chapter>
			<chapter number="10">
				<verse number="1">I ўбачыў я іншага Ангела, дужога, зыходзячы з неба, які апранены быў у хмару, і над галавою ягонай была вясёлка, і аблічча ў яго быццам сонца, і ногі ў яго быццам слупы вагністыя;</verse>
				<verse number="2">і меў ён у руцэ сваёй кніжыцу разгорненую; і паставіў ён правую нагу сваю на мора, а левую на зямлю,</verse>
				<verse number="3">ды гукнуў ён голасам вялікім, быццам леў рычыць; і, як гукнуў ён, прамовілі сем грымотаў галасамі сваімі.</verse>
				<verse number="4">I, як прамовілі сем грымотаў галасамі сваімі, я маніўся пісаць; і пачуў голас з неба, які гаварыў мне: Запячатай, што прамовілі сем грымотаў, і ня пішы гэтага.</verse>
				<verse number="5">I Ангел, Якога бачыў я стоючы на моры й на зямлі, узьняў руку сваю да неба</verse>
				<verse number="6">і пакляўся Жывучым на вечныя вякі, Каторы стварыў неба і што ў ім, ды зямлю і што ў ёй, ды мора і што ў ім, што ня будзе ўжо часу,</verse>
				<verse number="7">адно ў дні голасу сёмага Ангела, калі той затрубіць, ды споўніцца тайна Божая, як Ён абвясьціў рабам сваім Прарокам.</verse>
				<verse number="8">I голас, які чуў я з неба, ізноў прамовіў да мяне і сказаў: Ідзі, вазьмі кніжыцу разгорненую ў руцэ Ангела, што стаіць на моры й на зямлі.</verse>
				<verse number="9">I пайшоў я к Ангелу, кажучы яму: Дай мне кніжыцу. I кажа мне: Вазьмі ды зьеш яе; і зробіць яна горка табе ў жываце, але ў вуснах тваіх будзе салодкая, як мёд.</verse>
				<verse number="10">і ўзяў я кніжыцу з рукі Ангела ды зьеў яе; і, як зьеў яе, прагорк жывот мой.</verse>
				<verse number="11">І кажа ён мне: Ты мусіш ізноў прарочыць аб народах, і плямёнах, і языкох, і царох многіх.</verse>
			</chapter>
			<chapter number="11">
				<verse number="1">I дадзена мне трысьціна, падобная да паліцы; і Ангел, стоючы, сказаў: Паўстань і памерай храм Божы і ахвярнік і тых, што ў ім пакланяюцца;</verse>
				<verse number="2">а панадворак, што перад храмам, кінь вонках ды ня мерай яго, бо ён дадзены паганам: і места сьвятое таптацімуць сорак два месяцы.</verse>
				<verse number="3">I дам двум сьведкам маім, і будуць прарочыць тысяча дзьвесьце шэсьцьдзесят дзён, апрануўшыся ў палатніну.</verse>
				<verse number="4">Гэта ёсьць дзьве аліўкі і два сьветачы, што перад Богам зямлі стаяць.</verse>
				<verse number="5">I, калі хто схоча зрабіці ім крыўду, агонь выйдзе із вуснаў іх ды пажарэ ворагаў іхніх; і калі хто схоча зрабіці ім крыўду, мусіць быць гэтак забіты.</verse>
				<verse number="6">Яны маюць уладу замкнуці неба, каб ня падаў дождж у дні прарочаньня іхняга; і маюць уладу над водамі — ператвараць іх у кроў і біці зямлю ўсякімі плягамі, колькі-б хацелі.</verse>
				<verse number="7">I калі скончаць сьведчаньне сваё, зьвер, што выйдзе з бяздоньня, учыніць вайну з імі і пераможа іх ды пазабівае іх.</verse>
				<verse number="8">I трупы іх на вуліцы вялікага места, што называецца духоўна Садом і Эгіпет, дзе і Госпад наш быў распяты.</verse>
				<verse number="9">I із народаў, і родаў, і языкоў, і плямёнаў бачыць будуць трупы іхнія ў працягу трох дзён і паўдня, і не пазволяць пакласьці трупы іхнія ў магілы;</verse>
				<verse number="10">і жыхары зямлі будуць цешыцца над імі й весяліцца; і пасылацімуць адны адным падарункі, бо гэтыя два прарокі мучылі жыхараў зямлі.</verse>
				<verse number="11">I цераз тры дні і паўдня дух жыцьця зыйшоў на іх ад Бога, і паўсталі на ногі свае, і страх вялікі напаў на тых, што бачылі іх.</verse>
				<verse number="12">I пачулі голас вялікі з неба, мовячы да іх: Узыйдзеце сюды. I ўзыйшлі на неба ў хмары, і бачылі іх ворагі іхнія.</verse>
				<verse number="13">I ў гэну гадзіну зрабілася трасеньне вялікае, і дзесятая частка места завалілася, і забіты ў трасеньні сем тысяч імёнаў чалавечых; а рэшта былі зьняты жахам і аддалі хвалу Богу нябёсаў.</verse>
				<verse number="14">Другое гора прайшло; вось, хутка йдзе трэцяе гора.</verse>
				<verse number="15">I сёмы Ангел затрубіў, і сталіся вялікія галасы на небе, якія мовілі: Царствы сьвету сталіся Госпада нашага і Хрыста Ягонага, і будзе царыць на вякі вечныя.</verse>
				<verse number="16">I дваццаць чатыры старыкі, што перад Богам сядзелі на пасадах сваіх, паваліліся на твар свой і пакланіліся Богу,</verse>
				<verse number="17">мовячы: Дзякуем Табе, Госпадзе Божа Ўседзяржыцелю, Які ёсьць і быў і йдзеш, што прыняў Ты сілу Сваю вялікую і запанаваў.</verse>
				<verse number="18">I ўзлаваліся пагане, і прыйшоў гнеў Твой і пара судзіці мёртвых і даць нагароду рабам Тваім прарокам і сьвятым, і баячымся іменьня Твайго, малым ды вялікім, і вынішчыць тых, што нішчаць зямлю.</verse>
				<verse number="19">I расчыніўся храм Божы ў небе, і паказалася скрыня запавету Яго ў храме Ягоным; і былі маланкі й галасы, і грымоты, і трасеньне, ды град вялізарны.</verse>
			</chapter>
			<chapter number="12">
				<verse number="1">I знак вялізны паказаўся на небе: жанчына, апраненая ў сонца, і месяц пад нагамі ў яе, і на галаве яе вянок із дванаццацёх зорак.</verse>
				<verse number="2">I, быўшы ўцяжку, крычэла ад болю і мукаў радзільных.</verse>
				<verse number="3">I паказаўся другі знак на небе: вось зьмей вялізарны, як агонь чырвоны, з сямёма галовамі й дзесяцьма рагамі, і на галовах яго сем дыадэмаў;</verse>
				<verse number="4">і хвост ягоны ўвалок траціну зорак з неба ды кінуў іх на зямлю. I зьмей стануў перад жанчынай, што мелася радзіць, каб, як уродзе, зжэрці дзіця яе.</verse>
				<verse number="5">I ўрадзіла сына, хлопчыка, што мае пасьвіць усе народы паліцай зялезнай; і ўзята дзіцятка яе да Бога й пасаду Ягонага,</verse>
				<verse number="6">і жанчына ўцякла ў пустыню, дзе мае месца, ад Бога прыгатаванае, каб кармілі яе тамака тысяча дзьвесьце шэсьцьдзесят дзён.</verse>
				<verse number="7">I ўзьнялася вайна на небе: Міхал і Ангелы ягоныя ваявалі са зьмеем, і зьмей ваяваў ды ягоныя Ангелы,</verse>
				<verse number="8">ды не асілілі, і не знайшлося ўжо месца для іх на небе.</verse>
				<verse number="9">I скінены быў той зьмей вялізарны, вужака старавечны, называны д’ябалам і сатаной, што зводзе з дарогі простай усенькі сьвет, — скінены на зямлю, і з ім разам скінены ангелы ягоныя.</verse>
				<verse number="10">І пачуў я голас вялікі, мовячы ў небе: Цяпер настала спасеньне і сіла і царства Бога нашага, ды ўлада Хрыста Ягонага: бо скінены паклёпнік на братоў нашых, што дзень і ноч вінаваціў іх брахліва перад Богам нашым.</verse>
				<verse number="11">І яны перамаглі яго Крывёю Ягняці і словам сьведчаньня свайго ды ня ўлюбілі душ сваіх ажно да сьмерці.</verse>
				<verse number="12">Дзеля гэтага радуйцеся, нябёсы і тыя, што жывуць у іх! Гора жыхарам зямлі і мора, бо зыйшоў да вас дябал у гневе вялікім, ведаючы, што ня шмат мае часу.</verse>
				<verse number="13">I, як угледзіў зьмей, што ён скінены на зямлю, пачаў ён перасьледаваць жанчыну, што ўрадзіла хлапчанё.</verse>
				<verse number="14">I дадзены жанчыне двое крыльляў вялікага арла, каб ляцела ў пустыню на месца сваё ад аблічча вужакі, дзе-б кармілася пару, поры ды паўпары.</verse>
				<verse number="15">I пусьціў вужака за жанчынай ваду із роту свайго, быццам раку, каб рака панесла яе.</verse>
				<verse number="16">I памагла жанчыне зямля, і расчыніла зямля вусны свае ды праглынула раку, што пусьціў зьмей із роту свайго.</verse>
				<verse number="17">I разьюшыўся зьмей на жанчыну і пайшоў ваяваць з рэштай із насеньня яе, што захоўваюць запаведзі Божыя і маюць сьведчаньне Ісуса Хрыста.</verse>
			</chapter>
			<chapter number="13">
				<verse number="1">І стануў я на пяску марскім; і ўгледзіў зьвера, выходзячы з мора, які меў сем галоў і дзесяць рагоў; і на рагох у яго дзесяць дыадэмаў, і на галовах ягоных імёны блюзьнерскія.</verse>
				<verse number="2">I зьвер, якога я ўбачыў, быў падобны да рыся, і ногі ў яго, як у мядзьведзя, і рот у яго, як рот у лева. I даў яму зьмей сілу сваю і пасад свой і ўладу вялікую.</verse>
				<verse number="3">І бачыў я адну із галоў яго, быццам на сьмерць забітую, і рана яе сьмяротная залечана, і дзівілася ўсенька зямля ззаду за зьверам.</verse>
				<verse number="4">I пакланіліся зьмею, што даў уладу зьверу, і пакланіліся зьверу, гаворачы: Хто падобны да гэтага зьвера? Хто здольны бароцца з ім?</verse>
				<verse number="5">I дадзены яму вусны гаварыць вялікае і блюзьнерскае; і дадзена яму ўлада вясьці вайну сорак два месяцы.</verse>
				<verse number="6">I расчыніў ён вусны свае дзеля блюзьнерства проці Бога, каб блюзьніць проці іменьня Ягонага і сялібы Ягонае і тых, што жывуць у небе.</verse>
				<verse number="7">I дадзена яму вясьці вайну з сьвятымі ды перамагчы іх; і дадзена яму ўлада над усякім родам і языком і народам.</verse>
				<verse number="8">I паклоняцца яму ўсе жыхары зямлі, імёны якіх не запісаны ў кнігу жыцьця Ягняці заколенага ад стварэньня сьвету.</verse>
				<verse number="9">Калі хто мае вуха, слухай!</verse>
				<verse number="10">Хто вядзе ў палон, у палон пойдзе; хто мячом забівае, сам мусіць быць мячом забіты. Тут цярплівасьць і вера сьвятых.</verse>
				<verse number="11">І ўгледзіў я другога зьвера, выходзячы із зямлі, і меў ён двое рагоў, падобных да ягнячых, ды гукаў, як зьмей;</verse>
				<verse number="12">і ўсю ўладу першага зьвера зьдзейсьняе ён перад ім: прымушае зямлю і жыхараў яе пакланяціся першаму зьверу, у якога залечана сьмяротная рана яго.</verse>
				<verse number="13">I робіць знакі вялікія, так што й агонь прымушае зыходзіць з неба на зямлю перад людзьмі,</verse>
				<verse number="14">ды баламуціць жыхараў зямлі знакамі, якія дадзена яму рабіць перад зьверам, ды кажа жыхарам зямлі рабіць абраз зьвера, што мае рану ад мяча і выжыў.</verse>
				<verse number="15">I дадзена яму надзяліць абраз зьвера духам, каб абраз зьвера і гаварыў, і рабіў, каб тыя, хто толькі не паклоніцца абразу зьвера, былі-б забіты.</verse>
				<verse number="16">I робіць, каб усім — малым і вялікім, і багатым і бедным, і вольным і рабом — дадзена было ім кляймо на правай руцэ іх або на лобе іх,</verse>
				<verse number="17">ды каб ніхто ня мог ні купляць ні прадаваць, апрача толькі тых, што маюць кляймо, або імя зьвера, або лічбу іменьня ягонага.</verse>
				<verse number="18">Вось дзе мудрасьць. Хто мае розум, аблічы лічбу зьвера; бо гэта лічба чалавека. I лічба яго шэсьцьсот шэсьцьдзесят шэсьць.</verse>
			</chapter>
			<chapter number="14">
				<verse number="1">I глянуў я, і вось Ягня стаіць на гарэ Сыоне, і з ім сто сорак чатыры тысячы, якія маюць імя Айца Ягонага напісанае на лобе іх.</verse>
				<verse number="2">I пачуў я голас з неба, быццам гук ад множства водаў, ды быццам гук грымоту вялікага; і чуў я голас гусьляроў, на гусьлях сваіх іграючых;</verse>
				<verse number="3">і пяюць яны як-бы песьню новую перад пасадам і перад чатырма жывёламі і старыкамі; і ніхто ня мог навучыцца песьні гэнае, апрача тых ста сараку чатырох тысячаў, што выкуплены ад зямлі.</verse>
				<verse number="4">Гэта тыя, што не апаганіліся з жанчынамі, бо яны чыстыя; гэта тыя, што йдуць сьледам за Ягнём, куды-б Яно ні пайшло. Яны выкуплены ад людзей, першакі Богу й Ягняці.</verse>
				<verse number="5">I ў вуснах у іх няма хітраваньня: бо беззаганныя яны перад пасадам Божым.</verse>
				<verse number="6">I ўгледзіў я другога Ангела, лятучы пасярод неба, які меў вечнае Эвангельле, каб абвяшчаць жыхарам зямлі і ўсім плямёнам і родам і языкам і народам,</verse>
				<verse number="7">ды гаварыў вялікім голасам: Бойцеся Бога і аддайце хвалу Яму, бо прыйшоў час суду Ягонага; і пакланецеся Стварыцелю неба й зямлі, і мора, і крыніцаў вод.</verse>
				<verse number="8">I другі Ангел ішоў сьледам, мовячы: Упаў, упаў Вавілён, места вялізнае, бо юрным віном блуду свайго напаіў усе народы.</verse>
				<verse number="9">I трэці Ангел ішоў сьледам за імі, мовячы вялікім голасам: Калі хто паклоніцца зьверу й абразу ягонаму ды прыме кляймо на лоб свой ці на руку сваю,</verse>
				<verse number="10">той піціме віно гневу Божага, налітае без дамешкі ў чару гневу Ягонага, і будзе мучыцца ў вагні ды ў серцы перад сьвятымі Ангеламі і перад Ягнём;</verse>
				<verse number="11">і дым мукі іх будзе ўзьнімацца на вечныя вякі, і няма супакою ўдзень і ўначы тым, што пакланяюцца зьверу й абразу ягонаму, ды хто прыняў кляймо іменьня ягонага.</verse>
				<verse number="12">Тут цярплівасьць сьвятых; тут тыя, што захоўваюць запаведзі Бога і веру Ісусаву.</verse>
				<verse number="13">І пачуў я голас з неба, які казаў мне: Напішы: адгэтуль шчасьлівыя мёртвыя, што ўміраюць у Госпадзе. Запраўды???, кажа Дух: каб супачылі ад трудоў сваіх, і ўчынкі іх ідуць сьледам за імі.</verse>
				<verse number="14">I глянуў я: і вось хмара белая, і на хмары сядзіць падобны да Сына Чалавечага, маючы на галаве Сваей вянок залаты і ў руцэ Сваей востры серп.</verse>
				<verse number="15">I выйшаў із храму другі Ангел ды гукнуў вялікім голасам да Сідзячага на хмары: Пашлі серп Твой ды жні; бо прыйшла для Цябе гадзіна жніва, бо жніво зямлі дасьпела.</verse>
				<verse number="16">I кінуў Сідзячы на хмары серп Свой на зямлю, і зямля была пажата.</verse>
				<verse number="17">I другі Ангел выйшаў із храму, што на небе, ды сам маючы востры серп.</verse>
				<verse number="18">I выйшаў із ахвярніку іншы Ангел, што мае ўладу над агнем, і вялікім крыкам крыкнуў маючаму востры серп, мовячы: Пашлі твой востры серп ды зьбяры гронкі вінаграду зямлі, бо ўжо дасьпелі ягады яго.</verse>
				<verse number="19">I кінуў Ангел серп свой на зямлю, і сабраў вінаград зямлі, і кінуў у ступу вялізную гневу Божага;</verse>
				<verse number="20">і патапталі ў ступе вонках места, і выйшла кроў із ступы ажно да вуздаў конскіх на тысячу шэсьцьсот стадыяў.</verse>
			</chapter>
			<chapter number="15">
				<verse number="1">I ўгледзіў я другі знак на небе — вялікі й дзіўны: сем Ангелаў, маючых сем плягаў апошніх, якімі канчаўся гнеў Божы.</verse>
				<verse number="2">I ўбачыў я нібы шклянае мора, зьмешанае з агнём, і тых, што перамагалі зьвера і абраз ягоны, і кляймо ягонае, і лічбу іменьня яго, якія стаялі на шкляным моры, маючы гусьлі Божыя;</verse>
				<verse number="3">і пяюць яны песьню Майсея, раба Божага, і песьню Ягняці, мовячы: Вялікія і дзіўныя ўчынкі Твае, Госпадзе Божа Уседзяржыцелю! Справядлівыя й праўдзівыя шляхі Тваі, Цару сьвятых!</verse>
				<verse number="4">Хто не ўбаіцца Цябе, Госпадзе, і не пахваліць імя Тваё? Бо-ж адзін Ты сьвяты: бо ўсе народы прыйдуць і паклоняцца Табе, бо выявіліся суды Тваі.</verse>
				<verse number="5">I пасьля гэтага глянуў я: і вось раочыніўся храм скініі сьведчаньня на небе,</verse>
				<verse number="6">і выйшлі із храму сем Ангелаў, маючы сем плягаў, апраненыя ў чыстую і сьветлую ільняную вопратку ды падперазаныя праз грудзі залатымі паясамі.</verse>
				<verse number="7">I адна із чатырох жывёлаў дала сямём Ангелам сем залатых чар, поўных гневу Бога, жывучага на вечныя вякі.</verse>
				<verse number="8">I напоўніўся храм дымам ад хвалы Божае і ад сілы Ягонае; і ніхто ня мог увайсьці ў храм, пакуль ня скончыліся сем плягаў сямёх Ангелаў.</verse>
			</chapter>
			<chapter number="16">
				<verse number="1">I пачуў я голас вялікі з храму, мовячы да сямёх Ангелаў: Ідзеце й выліце чары гневу Божага на зямлю.</verse>
				<verse number="2">І пайшоў першы і выліў чару сваю на зямлю: і зрабіліся благія й агідныя раны ў людзей, што мелі кляймо зьвера, дый у тых, што пакланяліся абразу ягонаму.</verse>
				<verse number="3">I другі Ангел выліў чару сваю ў мора: і зрабілася кроў, быццам мёртвага, і ўсякая душа жывая памерла ў моры.</verse>
				<verse number="4">I трэці Ангел выліў чару сваю ў рэкі й крыніцы водаў: і зрабілася кроў.</verse>
				<verse number="5">I пачуў я Ангела водаў, мовячы: Справядлівы Ты, Госпадзе, Які ёсьць і быў і сьвят, што прысудзіў гэтак:</verse>
				<verse number="6">бо яны пралілі кроў сьвятых і прарокаў, дык і Ты даў ім кроў піці; яны-ж варты гэтага.</verse>
				<verse number="7">I пачуў я другога, які мовіў з ахвярніку: Але, Госпадзе Божа Ўседзяржыцелю: суды Тваі правільныя і справялівыя.</verse>
				<verse number="8">I чацьверты Ангел выліў чару сваю на сонца: і дадзена яму паліць людзей у вагні.</verse>
				<verse number="9">I паліла людзей вялікая сьпека, і блюзьнілі яны проці йменьня Бога, Які мае ўладу над усімі плягамі, ды не адумаліся даці хвалу Яму.</verse>
				<verse number="10">I пяты Ангел выліў чару сваю на пасад зьвера: і зацьмілася царства ягонае, і яны кусалі языкі свае ад болю</verse>
				<verse number="11">і блюзьнілі проці Бога Нябеснага ад мукаў сваіх ды ран сваіх, ды не пакаяліся ў учынках сваіх.</verse>
				<verse number="12">I шосты Ангел выліў чару сваю ў вялікую раку, у Эўфрат: і высахла вада ў ёй, каб прыгатавана была дарога для цароў, што ад усходу сонца.</verse>
				<verse number="13">I ўгледзіў я з вуснаў зьмея і з вуснаў зьвера і з вуснаў фальшывага прарока тры духі нячыстыя, падобныя да жабаў:</verse>
				<verse number="14">бо гэта духі дэманаў, што робяць знакі, ды што выходзяць на цароў зямлі ды ўсенькага сусьвету, каб сабраць іх на вайну ў той дзень вялікі Бога Ўседзяржыцеля.</verse>
				<verse number="15">Вось, іду, як злодзей: шчасьлівы, хто ня сьпіць ды хавае вопратку сваю, каб не хадзіці яму голаму, і каб ня бачылі сораму яго.</verse>
				<verse number="16">I сабраў ён іх у месцы, што пажыдоўску называецца Армагеддон.</verse>
				<verse number="17">I сёмы Ангел выліў чару сваю на паветра: і выйшаў голас вялікі із храму нябеснага, ад пасаду, мовячы: Сталася!</verse>
				<verse number="18">I ўзьняліся галасы, і грымоты, і маланкі, і трасеньне зрабілася вялікае, якога ня бывала ад часоў, як зьявіліся людзі на зямлі. Гэткае трасеньне! Такое вялізарнае!</verse>
				<verse number="19">I распалася места вялікае на тры часьці, і месты паганскія заваліліся; і Вавілён, места вялікае, прыпомніўся перад Богам, каб даці яму чару віна яраснага гневу Ягонага.</verse>
				<verse number="20">I кожын востраў счэз, і ніводнае гары не знайшлося.</verse>
				<verse number="21">I выпаў град вялікі, як таленты* з неба на людзей; і блюзьнілі людзі проці Бога за ўдары ад граду, бо ўдар ад яго надта цяжкі.</verse>
			</chapter>
			<chapter number="17">
				<verse number="1">I прыйшоў адзін із сямёх Ангелаў — тых, што мелі сем чараў, і прамовіў да мяне, кажучы мне: Хадзі, я пакажу табе суд над распусьніцай вялікай; што сядзіць над водамі многімі,</verse>
				<verse number="2">з якою блудзілі цары зямныя, і віном распуснасьці яе ўпіваліся жыхары зямлі.</verse>
				<verse number="3">I павёў мяне ў духу ў пустыню. I ўгледзіў я жанчыну, сядзючы на зьверу чырвоным, поўным імёнаў блюзьнерскіх, з сямёма галовамі і дзесяцьма рагамі,</verse>
				<verse number="4">I жанчына апрануўшыся ў порфіру і пурпур і аздобленая золатам і дарагім каменьнем ды пэрламі, маючы ў руцэ сваей чару залатую, поўную агіды й бруду распусты яе;</verse>
				<verse number="5">і на лобе ў яе напісана слова: тайна, Вавілён вялікі, маці распусьніц і агіды зямное.</verse>
				<verse number="6">I ўбачыў я, што жанчына ап’янела ад крыві сьвятых і ад крыві сьведкаў Ісусавых; і, бачучы яе, дзівіўся я задзіўленьнем вялікім.</verse>
				<verse number="7">I сказаў мне Ангел: Што ты дзівуешся? Я табе скажу тайну жанчыны і зьвера, што носіць яе ды мае сем галоў і дзесяць рагоў.</verse>
				<verse number="8">Зьвер, якога ты бачыў, быў і няма, і выйдзе з бяздоньня і пойдзе на пагібель; і задзівяцца жыхары зямлі (імёны якіх не запісаны ў кнігу жыцьця ад пачатку сьвету), бачучы зьвера, што быў і няма, хаця ёсьць.</verse>
				<verse number="9">Тут розум, які мае мудрасьць. Сем галоў ёсьць сем гор, дзе жанчына сядзіць на іх, ды ёсьць сем цароў:</verse>
				<verse number="10">пяць упалі, і адзін ёсьць, другі яшчэ ня прыйшоў; калі-ж прыйдзе, нядоўга мае быць.</verse>
				<verse number="11">I зьвер, які быў і няма, сам ёсьць восмы ды із сямех і на пагібель ідзе.</verse>
				<verse number="12">I дзесяць рагоў, што ты бачыў, ёсьць дзесяць цароў, якія йшчэ царства не ўзялі, але возьмуць уладу, як цары, на адну гадзіну разам са зьверам;</verse>
				<verse number="13">яны маюць адну думку і сілу ды ўладу сваю аддадуць зьверу.</verse>
				<verse number="14">Яны будуць вясьці вайну з Ягнём, і Ягня пераможа іх, бо Яно Госпад валадароў і Цар цароў, і тыя, што з Ім, пакліканыя і выбраныя і верныя.</verse>
				<verse number="15">I кажа мне: Воды, што ты бачыў, дзе сядзіць распусьніца, ёсьць народы й грамады, і плямёны й языкі.</verse>
				<verse number="16">I дзесяць рагоў, што бачыў ты на зьверу, тыя зьненавідзяць распусьніцу і спустошаць яе ды аголяць, і цела яе будзе зьедзена, і спаляць яе ў вагні;</verse>
				<verse number="17">бо Бог даў у сэрца ім учыніць волю Ягоную ды ўчыніць аднадумна і даць царства іхняе зьверу, дакуль ня споўняцца словы Божыя.</verse>
				<verse number="18">I жанчына, якую ты бачыў, ёсьць места вялікае, што мае царства над царамі зямнымі.</verse>
			</chapter>
			<chapter number="18">
				<verse number="1">I пасьля гэтага я ўбачыў Ангела, зыходзячы з неба, які меў вялікую ўладу; і зямля асьвяцілася ад славы ягонае;</verse>
				<verse number="2">і крыкнуў ён крэпка, мовячы голасам вялікім: Паў, паў Вавілён, вялікая (распусьніца), і стаўся памяшканьнем дэманаў і прыпынкам для ўсіх духаў нячыстых і прыстанішчам для ўсякага птаства нячыстага і агіднага;</verse>
				<verse number="3">бо юрным віном распуснасьці сваей напаіла яна ўсе народы, і цары зямныя сваволілі з ёю, і купцы зямныя разбагацелі ад сілы раскошы яе.</verse>
				<verse number="4">I пачуў я другі голас з неба, мовячы: Выйдзі з яе, мой народзе, каб ня быць учасьнікамі ў грахох яе і ня прыняці ўдараў яе;</verse>
				<verse number="5">бо дайшлі грахі яе ажно да неба, і ўспомніў Бог аб няпраўдах яе.</verse>
				<verse number="6">Аддайце ей, як і яна аддавала вам, і падвойце ей удвая паводле ўчынкаў яе; у чары, у якой яна мяшала (віно), мяшайце ей удвая.</verse>
				<verse number="7">Колькі ўслаўляла яна сябе й раскошавалася, гэтулькі дайце ей мукаў і суму; бо яна кажа ў сэрцы сваім: Сяджу царыцай, і не ўдава я, і суму не пабачу.</verse>
				<verse number="8">Дзеля гэтага ў вадзін дзень прыйдуць на яе плягі: сьмерць і туга і голад; і будзе спалена ў вагні: бо дужы Госпад Бог, што судзіць яе.</verse>
				<verse number="9">I заплачуць і загалосяць па ёй цары зямныя, што сваволілі й раскошаваліся з ею, калі ўгледзяць дым ад пажару яе,</verse>
				<verse number="10">стоючы здалёк дзеля страху ад мукі яе ды гаворачы: Гора, гора (табе), места вялікае Вавілён, места магутнае, бо ў вадну гадзіну прыйшоў суд твой!</verse>
				<verse number="11">І купцы зямныя заплачуць ды засумуюць па ёй, бо ніхто ўжо ня купляе тавару іхняга,</verse>
				<verse number="12">тавару із золата й серабра, і каменьня дарагога і пэрлаў, і віссону й порфіры, і шоўку й пурпуру, ды ўсякага дрэва пахучага, і ўсякіх вырабаў із косьці сланёвае, і ўсякіх вырабаў із дрэва дарагога і медзі й зялеза і мармару,</verse>
				<verse number="13">і цынамону, і пахнідлаў, і міра, і ладану, і віна, і алівы, і мукі, і пшаніцы, і скаціны й авечак, і каней ды вазоў, і целаў дый душ чалавечых.</verse>
				<verse number="14">I плады пажаданыя душы тваёй адыйшліся ад цябе; і ўсё ўкормленае ды бліскучае адыйшлося ад цябе, і ты ніколі ўжо ня знойдзеш гэтага.</verse>
				<verse number="15">I таргаваўшыя гэтым, што разбагацелі ад яе, воддаль стаяцімуць дзеля страху прад мукаю яе, плачучы й галосячы</verse>
				<verse number="16">ды мовячы: Гора, гора (табе), места вялікае, у віссон і порфіру і пурпур апраненае, аздобленае золатам і каменьнем дарагім і пэрламі:</verse>
				<verse number="17">бо ў вадну гадзіну спустошана гэткае багацьце! I ўсе кармачы, і ўсе людзі на караблёх, і карабельнікі, і ўсе працаўнікі на моры воддаль стаялі</verse>
				<verse number="18">і, бачучы дым ад пажару яго, крычэлі, мовячы: Якое падобна да места вялікага?</verse>
				<verse number="19">I сыпалі попел на галовы свае і крычэлі, плачучы й галосячы, ды мовілі: Гора, гора (табе), места вялікае, у якім разбагацелі ад скарбаў тваіх усе, хто мае караблі на моры: бо ў вадну гадзіну ты спустошана!</verse>
				<verse number="20">Узьвесяліся над ім, неба ды сьвятыя апосталы і прарокі: бо прысудзіў Бог прысуд ваш на яго.</verse>
				<verse number="21">I адзін дужы Ангел падняў камень, вялікі, як млыновы, і кінуў у мора, мовячы: Гэтак з размахам кінены будзе Вавілён, места вялікае, і ўжо больш ня знойдуць яго;</verse>
				<verse number="22">і ня будзе ўжо чутно ў табе голасу гусьляроў і сьпявакаў ды жалейнікаў і трубачоў, і ня знойдзецца ўжо ў табе ніводнага мастака ніякага мастацтва, — і гук млыновы не пачуецца ўжо ў табе;</verse>
				<verse number="23">і не зазьяе ўжо ў табе сьвятло сьветача, і голасу жаніха й нявесты не пачуюць ужо ў табе: бо купцы тваі былі магнатамі зямнымі, бо чарамі тваімі абаламучаны ўсенароды.</verse>
				<verse number="24">I знойдзена ў ім кроў прарокаў ды сьвятых і ўсіх забітых на зямлі.</verse>
			</chapter>
			<chapter number="19">
				<verse number="1">I пасьля гэтага пачуў я быццам голас вялікі множства народу ў небе, які казаў: Алілуя! Спасеньне і хвала і чэсьць і сіла Госпаду Богу нашаму:</verse>
				<verse number="2">бо правільныя і справядлівыя суды Яго. Бо засудзіў Ён вялікую распусьніцу, што паганіла зямлю блудам сваім, і адплаціў за кроў рабоў Сваіх ад рукі яе.</verse>
				<verse number="3">I паўторна сказалі: Алілуя! I дым яе ўзьнімаецца на вечныя вякі.</verse>
				<verse number="4">I ўпалі дваццаць чатыры старыкі й чатыры жывёлы ды пакланіліся Богу, сідзячаму на пасадзе, мовячы: Амін! Алілуя!</verse>
				<verse number="5">I выйшаў з пасаду голас, мовячы: Хвалеце Бога нашага, усе рабы Яго ды хто баіцца Яго, і малыя і вялікія!</verse>
				<verse number="6">I пачуў я быццам голас вялікае таўпы??? і быццам шум множства водаў і быццам гук грымотаў сільных, мовячы: Алілуя! бо запанаваў Госпад Бог Уседзяржыцель!</verse>
				<verse number="7">Радуймася й весялімася і хвалу Яму давайма: бо прыйшло вясельле Ягняці, і прыгатавалася жонка Яго.</verse>
				<verse number="8">I дадзена ёй, каб апранулася ў віссон чысты і сьветлы;</verse>
				<verse number="9">I кажа мне: Напішы: Шчасьлівыя тыя, што пакліканы на вячэру вясельную Ягняці. I кажа мне: Словы гэтыя ёсьць запраўдныя Божыя.</verse>
				<verse number="10">I я ўпаў да ног ягоных, каб пакланіцца яму. I кажа мне: Глядзі, не рабі гэтага: бо я суслужнік і твой і братоў тваіх, што маюць сьведчаньне Ісусавае. Богу пакланіся: бо сьведчаньне Ісусавае ёсьць дух прарочы.</verse>
				<verse number="11">I ўгледзіў я неба расчыненае: і вось конь белы, і коньнік на ім, называны Верным і Праўдзівым, што па праўдзе судзіць і ваюе.</verse>
				<verse number="12">А вочы ў яго быццам полымя агністае, і на галаве ў яго многа дыадэмаў. Меў імя напісанае, якога ніхто ня ведаў, апрача Самога.</verse>
				<verse number="13">I быў апранены ў шату акрываўленую. I імя Ягонае называецца: Слова Божае.</verse>
				<verse number="14">I йшлі за ім войскі нябесныя на белых канёх, апраненыя ў віссон белы і чысты.</verse>
				<verse number="15">I з вуснаў Ягоных выходзе меч востры, каб ім пабіць паганаў. I Сам пасець іх паліцай зялезнай. I Сам топча ступу віна ярасьці і гневу Бога Ўседзяржыцеля.</verse>
				<verse number="16">I мае на вопратцы і на сьцягне Сваім напісанае імя: Цар цароў і Госпад валадароў.</verse>
				<verse number="17">I ўгледзіў я аднаго Ангела, стоячы на сонцы. I крыкнуў ён вялікім голасам, прамаўляючы да ўсяго птаства, што лётала пасярод неба: Хадзеце, зьбірайцеся на вячэру Вялікага Бога,</verse>
				<verse number="18">каб есьці целы цароў і целы тысячнікаў, і целы дужых, і целы каней ды коньнікаў на іх, і целы ўсіх — вольных і рабоў, малых і вялікіх.</verse>
				<verse number="19">I ўгледзіў я зьвера і цароў зямных і войскі іх, сабраныя дзеля вайны з Сідзячым на кані ды з войскам Ягоным.</verse>
				<verse number="20">I быў схоплены зьвер і з ім прарок фальшывы, што знакі рабіў перад ім, якімі баламуціў тых, што прынялі кляймо зьвера і пакланяліся абразу ягонаму. Абодвух жыўцом кінулі ў возера вагністае, палаючае серкаю.</verse>
				<verse number="21">I рэшта пазабівана мячом Сідзячага на кані, што выходзіў з вуснаў Ягоных. I ўсё птаства насыцілася целамі іхнімі.</verse>
			</chapter>
			<chapter number="20">
				<verse number="1">I ўбачыў я Ангела, зыходзячы з неба, які меў ключ ад бяздоньня і ланцуг вялікі ў руцэ сваёй.</verse>
				<verse number="2">I схапіў ён зьмея, вужаку адвечнага, што ёсьць д’ябал і сатана, ды спутаў яго на тысячу гадоў</verse>
				<verse number="3">і кінуў яго ў бяздоньне і замкнуў яго ды прыпячатаў зьверху, каб ня зводзіў больш народаў, пакуль ня скончыцца тысяча гадоў; а пасьля гэтага мусіць быць разьвязаны на нядоўгі час.</verse>
				<verse number="4">I ўгледзіў я пасады, і пасядалі на іх, і быў ім дадзены суд; і душы сьцятых за сьведчаньне Ісусавае і за слова Божае, і тых, што не пакланіліся зьверу ды абразу ягонаму і ня прынялі кляйма на лоб свой ані на руку сваю; і ажылі і панавалі з Хрыстом тысячу гадоў.</verse>
				<verse number="5">Рэшта-ж памершых не ажыла, пакуль ня скончыцца тысяча гадоў. Гэта першае ўскрасеньне.</verse>
				<verse number="6">Шчасьлівы й сьвяты той, хто мае частку ў першым ускрасеньні: над імі сьмерць паўторная ня мае ўлады, але будуць яны сьвяшчэньнікамі Бога і Хрыста ды панавацімуць з Ім тысячу гадоў.</verse>
				<verse number="7">I, як скончыцца тысяча гадоў, вызваліцца сатана із вязьніцы сваёй</verse>
				<verse number="8">і выйдзе звадзіць народы на чатырох кутох зямлі, Гога і Магога, ды зьбіраць іх на вайну; лічба-ж іх, як пясок у моры.</verse>
				<verse number="9">I выйшлі на шырыню зямлі ды акружылі табор сьвятых і места ўлюбленае; і зыйшоў ад Бога агонь з неба ды зжор іх.</verse>
				<verse number="10">I д’ябал, што зьвёў іх, быў кінены ў возера агністае ды серкавае, дзе і зьвер і фальшывы прарок; і будуць яны мучыцца ўдзень і ўначы на вечныя вякі.</verse>
				<verse number="11">І ўбачыў я вялікі белы пасад і Сідзячага на ім, ад аблічча Якога ўцякла, зямля і неба, і не знайшлося месца для іх.</verse>
				<verse number="12">I ўбачыў нябожчыкаў, малых ды вялікіх, стоячы перад Богам, і былі разгорнены кнігі; і разгарнулі іншую кнігу, што ёсьць жыцьця, і суджаны былі мёртвыя, як напісана ў кнігах, паводле ўчынкаў іхніх.</verse>
				<verse number="13">I аддала мора нябожчыкаў, што ў ім, і сьмерць ды пекла аддалі нябожчыкаў, што ў іх; і суджаны быў кожны паводле ўчынкаў сваіх.</verse>
				<verse number="14">А сьмерць і пекла кінены ў возера вагністае. Гэта другая сьмерць.</verse>
				<verse number="15">I каго не знаходзілі запісанага ў кнізе жыцьця, кідалі яго ў возера вагністае.</verse>
			</chapter>
			<chapter number="21">
				<verse number="1">I ўбачыў я новае неба і новую зямлю, бо першае неба й першая зямля мінулі, мора ўжо няма.</verse>
				<verse number="2">I я, Іоан, убачыў места сьвятое, новы Ерузалім, які зыходзіў ад Бога з неба, прыгатаваны быццам нявеста, прыбраная дзеля мужа свайго.</verse>
				<verse number="3">I пачуў я голас вялікі з неба, мовячы: Вось скінія Бога з людзьмі, і Ён будзе жыць з імі; і людзі будуць Ягонымі, і сам Бог будзе з імі, іхні Бог.</verse>
				<verse number="4">I абатрэ Бог усякую сьлязу з вачэй іхніх; і сьмерці ўжо ня будзе, і ня будзе ўжо ані плачу, ані галошаньня, ані труду, бо першыя мінулі.</verse>
				<verse number="5">I сказаў Сідзячы на пасадзе: Вось, роблю ўсё новае. I кажа да мяне: Напішы, бо гэтыя словы праўдзівыя і верныя.</verse>
				<verse number="6">I сказаў мне: Сталася. Я Альфа і Омэга, пачатак і канец. Прагнучаму дам Я дар з крыніцы вады жывое;</verse>
				<verse number="7">хто пераможа, возьме ў спадчыну ўсё, і буду яму Богам, і ён будзе Мне сынам.</verse>
				<verse number="8">А для палахлівых і няверных, і для нягоднікаў і душагубаў, і для распусьнікаў і чарадзеяў і слуг ідалавых, і для ўсіх ілжывых — доля іх у возеры, палаючым агнём ды серкаю, што ёсьць другая сьмерць.</verse>
				<verse number="9">I прыйшоў да мяне адзін із сямёх Ангелаў, тых, што мелі сем чараў, напоўненых сямёма апошнімі плягамі, і загутарыў са мною, мовячы: Хадзі, пакажу табе жанчыну, нявесту Ягняці.</verse>
				<verse number="10">І панёс мяне ў духу на вялікую ды высокую гару, і паказаў мне места вялікае, сьвяты Ерузалім, што зыходзіў з неба ад Бога</verse>
				<verse number="11">і меў хвалу Божую. I сьвятло ягонае падобнае да найдаражэйшага каменя, быццам крыштальнага каменя ясьпісовага;</verse>
				<verse number="12">і меў ён мур вялікі й высокі, і меў дванаццаць варотаў, і на вароцех дванаццаць Ангелаў і імёны напісаныя, якія ёсьць дванаццацёх родаў сыноў Ізраілявых.</verse>
				<verse number="13">I ад усходу трое варотаў, і ад поўначы трое варотаў, і ад паўдня трое варотаў, і ад захаду трое варотаў.</verse>
				<verse number="14">I мур мястовы меў дванаццаць падвалінаў, і на іх імёны дванаццацёх Апосталаў Ягняці.</verse>
				<verse number="15">I той, што гутарыў са мною, меў трысьціну залатую, каб абмерыць места і вароты яго і сьцены яго.</verse>
				<verse number="16">I места ляжыць чатырохкутнікам, і даўжыня ягоная такая-ж, як і шырыня. I абмерыў места трысьцінай на дванаццаць тысячаў стадыяў; і даўжыня ягоная і шырыня і вышыня аднолькавыя.</verse>
				<verse number="17">I абмерыў мур ягоны на сто сорак чатыры локці меры чалавечае, якая і ангельская.</verse>
				<verse number="18">I мур быў пабудаваны з ясьпісу; і места чыста залатое, падобнае да чыстага шкла.</verse>
				<verse number="19">I падваліны муру мястовага прыаздоблены ўсякім каменьнем дарагім: першая падваліна ясьпіс, другая сапфір, трэцяя халькедон, чацьвершая шмарагд,</verse>
				<verse number="20">пятая сардонік, шостая сард, сёмая хрызаліт, восмая бэрыль, дзявятая тапаз, дзясятая хрызапрас, адзінаццатая гіяцынт, дванаццатая амэтыст.</verse>
				<verse number="21">I дванаццаць варотаў — дванаццаць пэрлаў: а кожныя вароты із аднае пэрлы. I вуліца места чыста залатая, быццам шкло празрыстае.</verse>
				<verse number="22">I храму ў ім ня ўгледзіў я: бо храм ягоны ёсьць Госпад Бог Уседзяржыцель і Ягня.</verse>
				<verse number="23">I места ня мае патрэбы ў сонцы ані ў месяцу, каб асьвятлялі яго: бо хвала Божая асьвяціла яго, і сьветач ягоны — Ягня.</verse>
				<verse number="24">I народы збаўлёных хадзіцімуць у сьвятле ягоным, і цары зямныя прынясуць у яго славу й чэсьць сваю.</verse>
				<verse number="25">I вароты ягоныя ня будуць замыкацца ўдзень, а ночы там ня будзе.</verse>
				<verse number="26">I прынясуць у яго славу й чэсьць народаў.</verse>
				<verse number="27">I ня ўвойдзе ў яго нішто нячыстае ды робячае агіду й ілжу, а толькі запісаныя ў кнізе жыцьця Ягняці.</verse>
			</chapter>
			<chapter number="22">
				<verse number="1">I паказаў мне чыстую раку вады жыцьця, сьветлую, як крыштал, што выходзіла із пасаду Бога й Ягняці.</verse>
				<verse number="2">Пасярэдзіне вуліцы яго, наабапал ракі, дрэва жыцьця, што дае плады дванаццаць разоў, даючы на кожын месяц ягоны плод; і лісьці дзерава на лек народам.</verse>
				<verse number="3">I ня будзе ўжо нічога выклятага; і будзе ў ім пасад Бога й Ягняці, і рабы Ягоныя служыцімуць Яму.</verse>
				<verse number="4">I ўгледзяць аблічча Ягонае і імя Ягонае на лабох іхніх.</verse>
				<verse number="5">I ня будзе тамака ночы; і няма ў іх патрэбы ў сьветачу і ў сьвятле сонца, бо Госпад Бог асьвятляе іх. I царыцімуць на вечныя вякі.</verse>
				<verse number="6">I сказаў мне: Словы гэтыя верныя і праўдзівыя; і Госпад Бог сьвятых прарокаў паслаў Ангела Свайго паказаць рабом Сваім, што мусіць хутка стацца.</verse>
				<verse number="7">Вось, хутка прыходжу. Шчасьлівы, хто хавае словы прароцтва кнігі гэтае.</verse>
				<verse number="8">I я, Іоан, той, што бачыў гэта і чуў. I калі я пачуў ды пабачыў, я паваліўся пакланіціся перад нагамі Ангела, што паказваў мне гэта.</verse>
				<verse number="9">I кажа ён мне: Глядзі, не: бо я суслужнік твой і братоў тваіх прарокаў і хаваючых словы кнігі гэтае; Богу пакланіся.</verse>
				<verse number="10">I кажа мне: Не запячатывай слоў прароцтва кнігі гэтае: бо блізка час.</verse>
				<verse number="11">Крыўдзіцель няхай яшчэ крыўдзіць, і нячысты няхай яшчэ апаганіваецца, і справядлівы няхай яшчэ чыніць справядлівасьць, і сьвяты няхай яшчэ асьвячаецца.</verse>
				<verse number="12">I вось хутка прыходжу, і заплата Мая са Мною, каб аддаці кожнаму, як будзе дзела ягонае.</verse>
				<verse number="13">Я Альфа й Омэга, пачатак і канец, Першы і Апошні.</verse>
				<verse number="14">Шчасьлівыя, што выпаўняюць запаведзі Яго, каб была ўлада іх на дрэва жыцьця, ды каб увайшлі праз вароты ў места;</verse>
				<verse number="15">а вонках сабакі й чарадзеі, і распусьнікі ды забойцы і служкі ідалавы, і ўсе, што любяць і чыняць няпраўду.</verse>
				<verse number="16">Я, Ісус, паслаў Ангела Майго пасьведчыць вам гэта ў цэрквах. Я карэнь і род Давідавы, зорка сьветлая і ранічная.</verse>
				<verse number="17">I Дух і нявеста кажуць: Прыходзь! I, хто прагне, няхай прыходзе; і, хто хоча, няхай бярэ ваду жыцьця дарма.</verse>
				<verse number="18">I я разам сьведчу кожнаму, хто чуе словы прароцтва кнігі гэтае: калі хто даложа да гэтага, узложыць на яго Бог плягі, напісаныя ў кнізе гэтай;</verse>
				<verse number="19">і калі хто адыме ад слоў кнігі прароцтва гэтага, адыме ў яго Бог долю ягоную з кнігі жыцьця і з места сьвятога і з напісанага ў гэтай кнізе.</verse>
				<verse number="20">Той, што сьведчыць гэта, кажа: Але, хутка прыходжу! Амін. Але, прыходзь, Госпадзе Ісусе!</verse>
				<verse number="21">Ласка Госпада нашага Ісуса Хрыста з вамі ўсімі. Амін.</verse>
			</chapter>
		</book>
	</testament>
</bible>
<?xml version="1.0" encoding="UTF-8"?>
<bible translation="Oromo Bible (WAADAA LAMMATAA) 2013" status="Arsi-Bale Oromo New Testament, Literal Type Translation © Light of Hope Ministry, 2013" site="https://www.bible.com/bible/3173/MAT.1.WLNT">
	<testament name="New">
		<book number="40">
			<chapter number="1">
				<verse number="1">Hiddi dhaloota Yesuus Kiristoosii fiixaa Abrahaamiitii fi fiixaa Daawitii kana.</verse>
				<verse number="2">Abrahaam Yisaaqiin uumate. Yisihaaq Yaaqoobiin uumate. Yaaqoobillee Yihuuda'aa fi obboleeyyan Yihuuda'aa uumate.</verse>
				<verse number="3">Yihuudaan Timaariin irraa Faaresii fi Zaaraa uumate. Faarees Hesromiin uumate. Hesromillee Aaraamiin uumate.</verse>
				<verse number="4">Aaraam Aminaadaabiin uumate; Amiinaadab Nahaasooniin uumate; Nahaasoonillee Salmooniin uumate.</verse>
				<verse number="5">Salmoon Rahaabiin irraa Bo'aaziin uumate; Bo'aaz Ruutiin irraa Iyyoobeediin uumate; Iyyoobeedillee Isseyiin uumate.</verse>
				<verse number="6">Issey mooticha Daawitiin uumate; Daawiti haadha manaa Oriiyo'oo irraa Salamooniin uumate.</verse>
				<verse number="7">Salamoon Rehobi'aamiin uumate; Rehobi'aam Abiiyaa uumate; Abiiyaanillee Asaafiin uumate.</verse>
				<verse number="8">Asaaf Iyyoshaafaaxiin uumate; Iyyoshaafaax Yooraamiin uumate; Yooraamillee Oziyaasiin uumate.</verse>
				<verse number="9">Oziyaas Yo'aataamiin uumate; Yo'aataamillee Akaaziin uumate; Akaazi Hisqiyaasiin uumate.</verse>
				<verse number="10">Hisqiyaas Minaasee uumate; Minaasseenillee Amooniin uumate; Amoon Iyyoosiyaasiin uumate.</verse>
				<verse number="11">Iyyosiyaasillee hennaa boojuu Baabiloonii Ekoniiyaanii fi obboleewwan Ekoniiyaanii uumate.</verse>
				<verse number="12">Boojjuu Babilooniitiin maayii Ikoniyaan Salaatiyaaliin uumate. Salaatiyaalillee Zarubabeeliin uumate.</verse>
				<verse number="13">Zarubaabeel Abiyuudiin uumate, Abiyuudillee Eliyaaqimiin uumate, Eliyaaqimillee Azariin uumate.</verse>
				<verse number="14">Azari Saadoqiin uumate. Saadoq Akiimiin uumate, Akiimillee Eliyudiin uumate.</verse>
				<verse number="15">Eliyuud Ala'azaariin uumate, Al'azaar Maattaaniin uumate, Mattaanillee Yaaqoobiin uumate.</verse>
				<verse number="16">Yaaqoobillee Yooseefiin uumate. Yooseefiin kun ka Maariyaamiin qaadhimate. Maariyaamiin tun ka, «Kiristoos» jedhamee maqaan itti moggaafame Yesuusiin deette.</verse>
				<verse number="17">Dhaloonni kun martinuu Abrahaamiin irraa haga Daawitii dhaloota kudha Afur. Daawitiin irraa haga boojuu Baabiloonii dhaloota Kudha Afur. Boojuu Baabiloonii irraa haga dhaloota Kiristoosii dhaloota kudha Afur.</verse>
				<verse number="18">Dhaloonni Yesuus Kiristoosii akkana. Haati isaa Maariyaam Yooseefiif kennamtee uduu jirtu, inni isi'itti uduu hin dhandhe Ayyaana Woyyu'uun ulfooftee argamte.</verse>
				<verse number="19">Yooseefiin isii qaadhimate kun nama qajeela'a. Kanaaf isii saalfachiisuu waan hin barbaanneef, dhossa'aan isii dhiisuu yaade.</verse>
				<verse number="20">Uduu inni kana yaada'aaru, Maleekkaan Goofta'aa eebju'uun itti mudhateeti akkana isaan jedhe, «Yooseef Ilma Daawitii, qaadhimamtuun tee Maariyaam Ayyaana Woyyu'uun waan ulfoofteef isii fuudhuu hin sodaatin.</verse>
				<verse number="21">Isiin Ilma dhiiraa deetti; Innillee banii cubbuu irraa hin fayyisa maqaa isaallee Yesuus jettee waamta» jedheen.</verse>
				<verse number="22">Kun martinuu wonti Gooftaan karaa raagaatiin dubbate sun akka raawwatamuuf ta'e.</verse>
				<verse number="23">Wonti dubbatame sunillee, «Durbi duudaan hin ulfoofti; Ilmallee hin deetti; maqaan isaa, ‹Amaanu'eel› jedhamee waamama;» «Amaanu'eel» jechuun, «Rabbi nu woliin jira» jechu'u.</verse>
				<verse number="24">Yooseefillee hirribaa dammaqee, akkuma Maleekkaan Rabbii isa ajaje godhe. Qadhimamtuu ufiillee gara mana ufii fudhate.</verse>
				<verse number="25">Haga isiin ilma hangafaa deettuutti inni isii bira hin geenne. Maqaa isaallee Yesuus jedheen.</verse>
			</chapter>
			<chapter number="2">
				<verse number="1">Bara Heroodis mootii ta'eeru, qachaa Beetelihem Yihuuda'aa keessatti Yesuus dhalate. Achiin maayii ogeeyyiin Urjii qoran karaa baya adu'uutii gara Yeruusaalemii dhufan.</verse>
				<verse number="2">«Mootiin Yihuudotaa ka dhalate, eessa jira? nu urjii isaa karaa aduun baatutti arginee, isaa sagadu'uuf dhufneerra» jedhanii iyyaafatan.</verse>
				<verse number="3">Mootiin Heroodisillee kana dhagayee naye.</verse>
				<verse number="4">Inni bulchoota gadootaatii fi barsiisoota Seera Muuse'ee wolitti qabee, «Kiristoos eessatti dhalata?» jedhee isaan gaafate.</verse>
				<verse number="5">Isaan akkana jedhaniin «Biyya Yihuuda'aa qachaa Beeteliheemiititti dhalata; kun dubbii raagaan,</verse>
				<verse number="6">‹Ati Beeteliheemii Yihuudaa keessaa! qachoota gugurdaa Yihuuda'aa maraa keessaa ati horoma hin diqqaattu; Sababaanillee ka banii kiyya Isiraa'eliin bulchu, Bulchaan si keessatti dhalata› jedhamee barreeffameera» jedhaniin.</verse>
				<verse number="7">Heroodiis ogeeyyii dhossa'aan waamee, bara urjiin mudhatte isaan irraa sirri'itti qulqulleefatee hubate.</verse>
				<verse number="8">«Dhaqa'aatii, waan daa'imaa midhaassa'aa qoradha'aa; hennaa isa argitan, anillee dhaqee akka isaa sagadu natti himaa'a» jedhee, gara Beeteliheemii isaan erge.</verse>
				<verse number="9">Isaan waan Mootiin isaaniin jedhe dhagayanii, ka'anii bayanii deeman; Baya biftu'uutitti urjiin isaan argan sun, haga hulee daa'imni jiruu san irra dhaabattutti afoo isaanii deemte.</verse>
				<verse number="10">Isaanillee urjiin akka dhaabatte hennaa argan guddisanii gammadan.</verse>
				<verse number="11">Mana seenanii, daa'ima haadha isaa Maariyaamiin woliin arganii, gad kufanii isaa sagadan. Achiin maayii Saanduqa ufii bananii, kennaa worqi'ii, Hiixana fi qumbii isaa kennan.</verse>
				<verse number="12">Achiin maayessa isaan gara Heroodisii akka hin deebine, Rabbi eebju'uun waan isaan uf eeggachiiseef, karaa biraatiin gara biyya ufii deebi'an.</verse>
				<verse number="13">Haga ogeeyyiin sun gara biyya ufii deebi'an, ergamaan Goofta'aa eebju'uun Yooseefitti mudhatee, «Heroodis daa'ima ajjeesuu waan barbaaduuf, ka'iitii, daa'imaa fi haadha isaa qabadhuutii gara Misirii baqadhu; haga ani sitti himutti achuma taa'i» jedheen.</verse>
				<verse number="14">Yooseefillee halkanniin ka'ee haadha fi daa'imallee qabatee, gara biyya Misirii deeme.</verse>
				<verse number="15">Haga Heroodis du'utti achuma taa'e; Gooftaan afaan raagaatiin, «Ani biyya Misiriitii ilma kiyya waame» jedhee dubbate suni akka raawwatamuuf kun ta'e.</verse>
				<verse number="16">Worri urjii qoru akka isa soban hennaa hubate, Heroodis guddisee aare. Hennaa urjiin itti mudhatte worra urjii qoran irraa akka gaafatee hubatetti, daa'imman Beetelihem keessaatii fi naannoo san maraa, ta woggaa lamaa yookiin achii gadi ta'an loltoota ufii ergee ajjeesisiise.</verse>
				<verse number="17">Akka kanaan wonti raattichi Ermiyaas jedhe raawwatame.</verse>
				<verse number="18">Wonti inni raagallee, «Laagaan Raama'atti dhagayame, laagaa wocaa fi booyaa ti. Raahel ijoollee ufiitiif bootte; ijoolleen isi'ii waan dhumatteef, jajjabaachuu dadhabde» jedha.</verse>
				<verse number="19">Haga Heroodis du'een maayessa, Maleekaan Goofta'aa eebju'uun Yooseefitti mudhate.</verse>
				<verse number="20">«Worri lubbuu daa'imaa soqan waan du'aniiraniif, ka'ii, daa'imaa fi haadhallee qabadhuutii gara biyya Israa'elii dhaqi!» jedheen.</verse>
				<verse number="21">Innillee ka'ee daa'imaa fi haadha qabatee, gara biyya Isira'eelii gale.</verse>
				<verse number="22">Arkelawoos bakka abbaa isaa Heroodisii akka mooye hennaa dhagaye, garas deemuu waan sodaateef, eebju'uun ka gara biyya Galiila'aa deemu argee, gara biyya Galiila'aa deeme.</verse>
				<verse number="23">Raattotaan waan Yesuusii, «Inni ‹Naazireeticha› jedhama» jedhamee ka dubbatame akka raawwatamuuf, gara qachaa Naazireeti jedhamtuu dhaqee achi taa'e.</verse>
			</chapter>
			<chapter number="3">
				<verse number="1">Bara san Yohaannisiin cuuphaan lafa gammoojjii biyya Yihuuda'aa keessatti, «Jeennanni sami'ii dhiyaatteerti cubbuu irraa deebi'aa!» jedhee lallaba'aa dhufe.</verse>
				<verse number="2"></verse>
				<verse number="3">Raatticha Isaayyaasiin, «Namni tokko lafa gammoojjii keessaa iyya'aa, ‹Karaa Goofta'aa qopheessaa'a›; daandii inni irra deemu qajeelchaa'a!» Hennaa jedhu inni waan Yohaannisii dubbate.</verse>
				<verse number="4">Uffanni Yohaannisii rifeensa gaalaa irraa hojjatame; inni mudhii ufii teephaan hidhata; Nyaanni isaallee awwaannisaa fi damma gammoojjii keessaati.</verse>
				<verse number="5">Hennaa san Yeruusaaleemii, Yihuuda'aa fi biyya cinaa laga Yoordaanosii maraa irraa baniin gara isaa dhufan.</verse>
				<verse number="6">Cubbuu ufiillee himata'aa laga Yoordaanoosii keessatti harka Yohaannisiititti cuuphaman.</verse>
				<verse number="7">Yohaannis Fariisotaa fi Saduuqonni hedduu cuphamu'uuf gara isaa hennaa dhufan argee, «Isin ilmaan buuti'ii! Akka isin mufii Rabbii ta isinitti dhufa'aartu jalaa baqattan eentu isinitti hime?</verse>
				<verse number="8">Eegasuu cubbuu irraa deebi'uu keessan waan mudhisu hojjadhaa'a.</verse>
				<verse number="9">Abbaan keenna Abrahaam jechuun waan isin baasu hin seeyinaa'a. Rabbi dhakaa kanniin fuudhee, Abrahaamiif ilmaan akka ta'an godhuu akka danda'u ani isinitti hima.</verse>
				<verse number="10">Amma dhagaraan mukkiin hiddatti muru'uuf qophaayeera; munni daraaraa mishaa hin daraarre maruu muramee, ibiddatti gatama.</verse>
				<verse number="11">Akka isin cubbuu irraa deebitan mudhisu'uuf ani bisaaniin isin cuupha, ka na maayessa dhufa'aaru ammoo Ayyaana Woyyu'uu fi ibiddaan isin cuupha. Inni guddisee na caala; ani kophee isaatuu harkaan qabu'uuf nama male miti.</verse>
				<verse number="12">Inni Manshii harkaa qaba. Oyiddillee sirritti qulqulleessa. Qamadii gootara'atti galcha. Buraa ammoo ibidda bobayee hin dhaamne keessatti guba».</verse>
				<verse number="13">Yesuus hennaa san Yohaannisiin cuuphaan akka isa cuuphuuf gara laga Yordanoosii dhufe.</verse>
				<verse number="14">Yohaannis ammoo, «Natu siin cuuphama malee, situ naan cuuphamaa?» jedhaa'a ufirraa isa dhoogga'aa ture.</verse>
				<verse number="15">Yesuus ammoo deebisee, «Akkanaan qajeellummaa maraa raawwachuu nu barbaachisa, amma na hoffolchi» jedheen. Yohaannisillee hin hoffolcheen.</verse>
				<verse number="16">Yesuus cuuphamee bisaan keessaa akkuma bayeen, Yoosuu samiin banamee Ayyaanni Rabbii akka handari'ii hennaa isa irratti bu'u arge.</verse>
				<verse number="17">Laagaan samii irraa, «Kun Ilma kiyya jaalatamaa Ani itti gammadu» jedhe.</verse>
			</chapter>
			<chapter number="4">
				<verse number="1">Achiin maayessa akka Yesuus daabiloosiin ataabamu, Ayyaanni Woyyuun gara gammooji'ii isa fide.</verse>
				<verse number="2">Inni guyyaa afurtamaa fi halkan afurtamaa haga soomeen maayessa hin beelaye.</verse>
				<verse number="3">Achiin maayessa ataabtichii gara isaa dhufee, «Ati Ilma Rabbii yoo taate, dhagaa kana xoroshoo akka ta'u ajaji» jedhe.</verse>
				<verse number="4">Innillee deebisee «Namni dubbii afaan Rabbiitii bayuun jiraata malee, xoroshoo calla'aan hin jiraatu» jedhamee barreeffameera jedheen.</verse>
				<verse number="5">Achiin maayessa daabiloos Yesuusiin gara qachaa woyyitti'ii fidee, Ginnoo mana woyyuu gubbaa irra akka dhaabatu godhe.</verse>
				<verse number="6">Barreeffamin Woyyuun, lutti Kee dhaga'aan akka hin gufanne, akka isaan harka ufiitiin si qaban, maleekkota ufii sii erga «Ati Ilma Rabbii yoo taate as irraa gad uf dhiisi» jedheen.</verse>
				<verse number="7">Yesuusillee deebisee, Barreeffamni Woyyuun, «Waaqa Gooftaa kee hin qorin jedhamee barreeffameera» jedheen.</verse>
				<verse number="8">Ammallee daabiloos gara gaara dheeraa tokko gubba'atti ol isa baasee, Mootoolee biyya lafaatii fi ulfinna isaanillee itti mudhiseeti,</verse>
				<verse number="9">«Yoo kuftee naa sagadde, kana maraa sii kenna» jedheen.</verse>
				<verse number="10">Hennaa san Yesuus, «Ati seexana, narraa fagaadhu! kitaaba Woyyuu keessatti, ‹Waaqa Gooftaa keetii sagadi, isuma callaa kaddaami› jedhamee barreeffameera» jedheen.</verse>
				<verse number="11">Achiin maayessa daabiloos Yesuusiin dhiisee deeme; maleekoonnillee dhufanii isa tajaajilan.</verse>
				<verse number="12">Yesuus akka Yohaannis dabarfamee kenname hennaa dhagaye, gara Galiila'aa deebi'e.</verse>
				<verse number="13">Qachaa Naazireetii gadhiisee Zaabiloonii fi Niftaaleemiin keessaa gara biyya galaana biraa gara Qifirnaahoomii dhaqee achi taa'e.</verse>
				<verse number="14">Wonti Isaayyaas raattichi raage,</verse>
				<verse number="15">«Lafa Zaabilooniitii fi lafa Niftaalemii, karaa galaana Yordaanoosiitiin gama, Galiilaa lafa worra Yihuudota hin taaneetitti!</verse>
				<verse number="16">Baniin dukkana keessa jiraate, ifa guddaa arge; worra lafa du'aatii fi gaadidduu du'aa jala jiraataniif, ifni ife» jedhu akka raawwatamuuf kun ta'e.</verse>
				<verse number="17">Hennaa san irraa kaasee Yesuus, «Jeennanni sami'ii waan dhiyaatteertuuf, cubbuu irraa deebi'aa'a!» jedhee lallabuu jalaqabe.</verse>
				<verse number="18">Qarqara galaana Galiila'aatiin uduu lufa'aaru obboleeyyan lamaan, Simoonii ka Pheexroos jedhamee fi Indiriyaas obboleessi Simoonii hennaa isaan siiboo gara galaanaa darban arge; Isaan worra qurxummii qaban.</verse>
				<verse number="19">Yesuus isaaniin, «Na faana koottaa'a! Ani worra namoota qabdan isin taasisaa» jedheen.</verse>
				<verse number="20">Yomasan siiboo ufii dhiisanii isa faana deeman.</verse>
				<verse number="21">Inni akkuma achii deemeen, obboleeyyan lamaan Yaaqoobii fi Yohaannisiin, ilmaan Zabdewoosii arge. Isaan yabala ufii keessatti abbaa ufii Zabdewoosiin woliin Siiboo uduu midhaaffatan argee, isaan waame;</verse>
				<verse number="22">Isaannillee yoosuu yabalaa fi abbaa ufiillee dhiisanii isa faanaa deeman.</verse>
				<verse number="23">Yesuusillee manniin sagada Yihuudotaa keessatti barsiisa'aa, Oduu Nagayaa waan jeennata Rabbii lallaba'aa, dhibe'ee fi dhukkuba adda addaa maraa irraa banii fayyisa'aa Galiilaa maraa keessa deddeeme.</verse>
				<verse number="24">Gurri isaallee biyya Sooriya'aa maratti dhagayame. Kanaafuu worra dhibamanii, dhukkuba adda addaatiin rakkatan, worra jinniin qabeeru, worra dhukkuba gaggabdo'oo qabanii fi ka qaamni isaanii laamshaye maraa gara isaa fidan. Yesuusillee isaan fayyise.</verse>
				<verse number="25">Achiin maayessa gumiin hedduun Galiila'aa, qachaa qachoota kudhanii jedhamuu keessaa, Yeruusaalemii, Yihuuda'aa fi Yoordaanosiin gamaallee baniin hedduu isa faanaa deeman.</verse>
			</chapter>
			<chapter number="5">
				<verse number="1">Yesuus hennaa gumii hedduu arge, gaara irra ol bayee taa'e. Darasoonnillee gara isaa dhufan.</verse>
				<verse number="2">Achiin maayessa inni akkana jedhee isaan barsiise.</verse>
				<verse number="3">«Worri Ayyaanaan hiyyeeyyii ta'an, worra eebbifame, Jeennanni sami'ii ta isaanii waan taateef!</verse>
				<verse number="4">Worri gaddan worra eebbifame; jajjabina waan argataniif.</verse>
				<verse number="5">Worri gad uf qabu worra eebbifame; waan biyya lafaa dhaalaniif.</verse>
				<verse number="6">«Worri qajeellummaa beelayanii fi dheebotan worra eebbifame; waan quufaniif.</verse>
				<verse number="7">Worri namaa dhiifama godhan worra eebbifame; Rabbi waan isaanii araaramuuf!</verse>
				<verse number="8">Worri yaanni garaa isaanii qulqulluu ta'e worra eebbifame; isaan Rabbiin waan arganiif!</verse>
				<verse number="9">Worri nama wolitti araarsan worra eebbifame; isaan ijoollee Rabbii jedhamanii!</verse>
				<verse number="10">Worri qajeellumma'aaf ari'aman worra eebbifame; Jeennanni sami'ii ta isaanii waan taateef!</verse>
				<verse number="11">«Anaaf jedhanii yoo namoonni isin arrabsan, yoo isin ari'an, yoo dharaan maqaa isin balleessan isin worra eebbifame.</verse>
				<verse number="12">Isaan raattota isiniin duraatuu akkasuma ari'aa turan. Gatiin keessan samii gubba'atti guddaa waan ta'eef, gammadaa ililfadhaa'a» isaaniin jedhe.</verse>
				<verse number="13">Isin akka sooqidda lafaa ti. Sooqiddi mi'aa sooqiddummaa ufii yoo dhabe, maali'iin mi'aaya? Gara diidaa gatamee namoonni irra deeman malee, womaafuu bu'aa hin qabu.</verse>
				<verse number="14">«Isin ifa adunya'aa ti. Qachaan gaara gubbaa jirtu dhokachuu hin dandeettu.</verse>
				<verse number="15">Namoonni ifaa ibsanii, akka nama mana keessa jiru maraaf ifutti, waan ifaan irra kaayamu irra kaayan malee, gonbisoo jala hin kaayan.</verse>
				<verse number="16">Hujii mishaa keessan arganii, Abbaa keessan ka samii jiru akka kabajjan, ifni keessan nama maraa afo'otti haa ifuu» jedheen.</verse>
				<verse number="17">«Ani waan seeraa fi waan raattonni barsiisan diigu'uuf dhufe hin seeyinaa'a. Raawwachu'uuf dhufe malee, diigu'uuf hin dhufne.</verse>
				<verse number="18">Ani dhugamaan isiniin jedha, sami'ii fi ardiin haga luftutti seera keessaa tokkottiin yookiin qabxiin tokkottiinuu horoma hin raawwatamti malee hin baddu.</verse>
				<verse number="19">Eegasuu seera kanniin maraa keessa ka irra diqqa'aa tokkottiillee ka diigu, akka diiganillee ka namoota barsiisu, jeennata sami'ii keessatti nama maraa irraa diqqa'a jedhama. Namni seera kana eeguu fi akka eegan ka barsiisu ammoo, jeennata sami'ii keessatti gudda'a jedhama.</verse>
				<verse number="20">Akkana isiniin jedha, qajeellummaan keessan qajeellummaa barsiisota Seera Muuse'eetii fi Fariisotaa yoo caale malee, horoma jeennata sami'ii hin galtan» isaaniin jedhe.</verse>
				<verse number="21">Worra duraatiin, « ‹Hin ajjeesin, namni yoo nama ajjeese abboota murti'ii afo'otti itti murama› ka jedhame dhageettaniirtan.</verse>
				<verse number="22">Ani ammoo akkana isiniiniin jedha, eennullee obboleessa yookiin obboleettii ufiititti yoo mufate, abboota murti'ii afo'otti itti murama; namni obboleessa ufiitiin «Gowwaa'a!» yoo jedhe yaa'iitu itti murteessa. Ka obboleessa ufiitiin ‹Duudaa'a!› jedhu maruu murtii ibidda asaabaatiif dhiyaata.</verse>
				<verse number="23">Eegasuu kennaa kee ka Rabbii kennitu mi'a kenna'aa irratti hennaa dhiyeessitu, obboleessi kee akka si komate yoo yaadde,</verse>
				<verse number="24">Kennaa kee ka Rabbii kennitu achumatti dhiisiitii, duraan dursii obboleessa kee woliin araarami, achiin maayessa deebi'iitii kennaa kee Rabbii dhiyeessi.</verse>
				<verse number="25">Nama si himate tokko woliin gara hulee yaa'iititti uduma deemtu dafii karaa irratti isa woliin wolii gali. Achi geettee jennaan, abbaan murti'ii ka si hidhutti dabarsee si kennee, ka si hidhullee mana hidha'aatitti si galcha.</verse>
				<verse number="26">«Ani dhugamaan siin jedha, waan sitti murame keessaa saantimiin cabduunillee uduu hin hafin haga kaffaltutti sirimaa hin baatu» jedhe.</verse>
				<verse number="27">Yesuus, « ‹Hin seebarin› akka jedhame dhageettaniirtan.</verse>
				<verse number="28">Ani ammoo akkana isiniin jedha, namni ija hawwi'iitiin dubartii laale, garaa ufii keessatti isii woliin seebareera.</verse>
				<verse number="29">Ijji mirgaa yoo cubbuu si hojjachiifte, uf keessaa baasii gati; nafti kee guutuun gara asaabaa ka gatamee mannaa, nafa kee keessaa tokko fafaayuu sii woyya.</verse>
				<verse number="30">Harki kee ka mirgaa yoo cubbuu si hojjachiise ufirraa murii gati; Nafti kee guutuun gara asaabaa ka gatamee mannaa, nafa kee keessaa tokko fafaayuu sii woyya.»</verse>
				<verse number="31">«Ammallee Yesuus, ‹Namni haadha manaa ufii hiiku maruu, barreeffama isii hiikuu isaa ibsu haa kennuufii› jedhameera.</verse>
				<verse number="32">Ani ammoo akkana isiniin jedha, yoo isiin seebarte malee, haadha manaa ufii ka hiiku maruu seebartuu isii taasisa; namni ta abbaa manaa jalaa baate fuudhu maruu hin seebara.»</verse>
				<verse number="33">«Ammallee, worra duraatiin, ‹Dharaan hin kakatinaa'a; waan Goofta'aaf kakattan ammoo raawwadhaa'a› akka jedhame dhageettaniirtan.</verse>
				<verse number="34">Ani ammoo akkana isiniin jedha, horoma hin kakatinaa'a. Sami'iin hin kakatinaa'a. Teessoo Rabbii waan taateef.</verse>
				<verse number="35">Ardi'iin hin kakatinaa'a ejjata luka Rabbii waan taateef, Yerusaalemiinillee hin kakatinaa'a qachaa guddittii mooti'ii waan taateef,</verse>
				<verse number="36">Rifeensa mataa keetii tokkocha adii yookiin gurraacha godhuu waan hin dandeenneef, ufiinillee hin kakatin.</verse>
				<verse number="37">Haata'uu ammoo dubbiin keessan dhugaa yoo ta'e ‹Ee› soba yoo ta'e ‹Wa'a› jedhaa'a; wonti kanarra caale hammeenna irraa dhufa» jedhe.</verse>
				<verse number="38">« ‹Ijji, ijaaf; ilkaan, ilkaaniif› akka jedhame isinuu dhageettaniirtan.</verse>
				<verse number="39">Ani ammoo akkana isiniin jedha; nama waan badaa sirratti hojjate haluu hin bayin. Namni tokko boqoo mirgaa yoo si dhabanaase, taanillee itti deebis.</verse>
				<verse number="40">Namni tokko shamisii tee fudhachu'uuf barbaadee yoo si himate, kootii keellee kenniif.</verse>
				<verse number="41">Namni tokko karaa hagoo na geegessi siin jedhee yoo si giddisiise, ati ammoo san caalaa geegessiin.</verse>
				<verse number="42">Ka waa si kadhatee kenni; ka sirraa liqeeffachu'uuf barbaadu jalaa hin miliqin.»</verse>
				<verse number="43">« ‹Hiriyyaa kee jaaladhu, diina keellee jibbi› akka jedhame dhageettaniirtan.</verse>
				<verse number="44">Ani ammoo akkana isiniin jedha. Diinota keessan jaaladhaa'a; worra isin miidhuufillee faateffadhaa'a. Yoo kana gootan ijoollee abbaa keessan ka samii jiruu taatani; Inni worra hammeeyyi'ii fi worra misha'aafillee aduu baasa; worra qajeela'aa fi worra qajeelaa hin taaneefillee hin roobsa.</verse>
				<verse number="45"></verse>
				<verse number="46">Worra isin jaalatu callaa yoo ka jaalattan ta'e, gatii maal qabdan? Worri Rabbitti hin bulle akkanuma godhaniimii ree?</verse>
				<verse number="47">Obboleeyyan teessan callaa nagaya oo'aa yoo gaafattan, worra kaawwaniin adda taataniimii? Worri Yihuudota hin taane akkanuma godhaniimii?</verse>
				<verse number="48">Abbaan keessan ka sami'ii akkuma guutuu ta'e, isinillee guutuu ta'aa'a.»</verse>
			</chapter>
			<chapter number="6">
				<verse number="1">Yesuus, «Namni akka isin arguuf jettanii hujii mishaa afoo isaaniititti akka hin hunye uf eeggadhaa'a! Akkas yoo gootan, Abbaa keessan ka samii jiraatu irraa gatii hin argattani.</verse>
				<verse number="2">«Eegasuu isin hennaa hiyyeeyyi'iif arjoomtan, akka worra uf tuulanii nama biratti ulfinna ittiin argatu'uuf jedhanii, mana sagadaatii fi karaa irrattillee uf mudhisu'uuf akkuma godhan, hin godhinaa'a. Ani dhugamaan isiniin jedha isaan gatii ufii argataniiran.</verse>
				<verse number="3">Ati ammoo hennaa arjoomtu, arjummaan kee dhossa'aan akka ta'u, waan harki kee ka mirgaa hojjatu harki kee ka bita'aa hin beekin! Abbaan kee ka waan dhossa'aan godhame argu jasaa kee ifaan sii deebisa.</verse>
				<verse number="4"></verse>
				<verse number="5">«Isin hennaa faateeffattan, akka worra fakkeessuu hin ta'inaa'a! Isaan akka worri biraa isaan arganiif, mana sagadaatii fi wolgayii karaa gugurdaa irra dhaabatanii kadhachuu jaalatan; ani dhugamaan isiniin jedha, isaan gatii ufii fudhataniiran.</verse>
				<verse number="6">Ati ammoo hennaa faateeffattu gara golaa ol seenii, balbala kee cufadhuu, Abbaa kee ka dhossaa jiru kadhadhu. Abbaan kee ka dhossa'aan si argu gatii kee sii kenna.</verse>
				<verse number="7">«Hennaa faateeffattan akka worra Yihuudota hin taanee, dubbii bu'aa hin qabne irra hin deddeebi'inaa'a; isaan dubbii guddisu'uun waan Rabbi isaanii dhagayu seeyan.</verse>
				<verse number="8">Kanaafuu isin isaan hin fakkaatinaa'a. Abbaan keessan waan isin barbaachisu uduma isin isa hin gaafatinuu hin beeka.</verse>
				<verse number="9">«Kanaaf, hennaa faateeffattan: Abbaa keenna ka samii jirtu, Maqaan kee haa woyyoomu;</verse>
				<verse number="10">Jeennanni tee haa dhuftu; fedhiin tee akkuma samii irratti taate, akkasuma lafarrattillee haa taatu.</verse>
				<verse number="11">Nyaata adha nu barbaachisu adhuma nuu kenni.</verse>
				<verse number="12">Akkuma nu worra nu yakkuuf dhiifnu, yakka keenna nuu dhiisi.</verse>
				<verse number="13">Hamaa jalaa nu baasi ataabe'etti nu hin galchin, [jeennanni, hunni, ulfinnillee baruma baraan tanteeti Amiin!]</verse>
				<verse number="14">«Yoo isin yakka namootaaf dhiiftan, Abbaan keessan ka sami'ii cubbuu keessan isinii dhiisa.</verse>
				<verse number="15">Yoo isin yakka namootaaf dhiisuu diddan, Abbaan keessan cubbuu keessan isinii hin dhiisu» jedhe.</verse>
				<verse number="16">Yesuus, «Hennaa soomtan akka worra fakkeessuu uf hin daalacheessinaa'a; namootaatti akka soomaniiran uf mudhisu'uuf fuula ufii guuran. Dhugamaan isiniin jedha, isaan gatii ufii fudhataniiran.</verse>
				<verse number="17">Ati ammoo hennaa soomtu, fuula kee dhiqadhu! mataa keellee dibadhu. Soomuun kee abbaa kee ka waan dhossa'aan hojjatamu maraa argutti malee, ka biraa eennullee akka hin argine godhi! ka waan ati dhossa'aan hujju maraa argu, gatii kee sii kenna» jedhe.</verse>
				<verse number="18"></verse>
				<verse number="19">Yesuus ammallee, «Qabeenna keessan lafa irratti hulee rimminii fi dammeessaan balleessutti, hulee hattoonni cabsitee hattutti, hin kuufatinaa'a.</verse>
				<verse number="20">Isin ammoo qabeenna keessan samii irratti hulee rimminii fi dammeessaan hin balleessinetti, hulee hattuunillee cabsitee hin hanneetti kuufadhaa'a.</verse>
				<verse number="21">Hulee qabeenni keessan jiru garaan keessanillee jira.»</verse>
				<verse number="22">Yesuus, «Ijji ifa nafaa ti; ijji tee yoo fayyaa taate, nafti kee maruu ifaa ta'a.</verse>
				<verse number="23">Ijji tee yoo dhukkubsattuu taate ammoo, nafti kee hoomaanuu dukkanaayaa ta'a; Eegasuu ifni si keessa jiru dukkanaayaa yoo ta'e, dukkanni sun attam attam gudda'aa!» jedhe.</verse>
				<verse number="24">Ammallee Yesuus, «Eennullee gooftaa lamaa bitamuu ka danda'u hin jiru. Tokkicha hin jibba, kaan ammoo hin jaalata; yookiin tokkochaaf uf kennee kaan ammoo hin tuffata. Akkasuma Rabbii fi duniya'aa qixa bitamuu hin dandeettan» jedhe.</verse>
				<verse number="25">«Kanaaf akkana isiniin jedha, jiruu teessaniif maal nyaanna yookiin maal dhunna, yookiin nafa keessaniif, maal uffanna jettanii hin yaaddayinaa'a! Jiruun nyaata, nafti uffata hin caaluu?</verse>
				<verse number="26">Simbirroota sami'ii laalaa'a; isaan hin facaafatan, hin haamatan, gootara'attillee hin galfatan, Abbaan keessan ka samii jiru isaan nyaachisa. Isin guddiftanii sinbirroota hin caaltanii?</verse>
				<verse number="27">Isin keessaa namni yaaddayee hojjaa ufii irratti ciqilee takkattii eda'uu danda'u eennu?</verse>
				<verse number="28">Waan uffataatiif maaf yaaddoftan? Abaaboon raasaa keessaa attamitti akka guddatan qalbi'iin laalaa'a, isaan hin hojjatan, hin dadhaban, jirbiillee hin fooyan.</verse>
				<verse number="29">Haata'uu ammoo, Solomoon mootiinuu ulfinna guddaa uduu qabuu, Abaaboo sanniin keessaa akka tokkichaatittillee hin uffanne.</verse>
				<verse number="30">Rabbi abaaboo raasa'aa ka adha jiru, ka boru ibiddatti gatamu yoo akkanatti ka uwwisu ta'e, isin bada worra amantii diqqo'oo; isin attamitti caalchisee uwwisuu dadhaba ree?</verse>
				<verse number="31">«Maarre, ‹Maal nyaanna?› yookiin ‹Maal dhunna?› yookiin ‹Maal uffanna?› jedha'aa hin yaaddayinaa'a;</verse>
				<verse number="32">Kana maraa worri Yihuudota hin taanee waan barbaadaniif. Kun martinuu akka isin barbaachisu, Abbaan keessan ka sami'ii hin beeka.</verse>
				<verse number="33">Isin ammoo duraan dursa'aatii jeennata Rabbiitii fi qajeellummaa soqaa'a; wonti kun martinuu isiniif eda'ama.</verse>
				<verse number="34">Kanaafuu waan boruutiif hin yaaddayinaa'a; guyyaan boruu ufiifuu yaada isa gawu qabaa; rakkinni adhaa adhaaf hin gaya.</verse>
			</chapter>
			<chapter number="7">
				<verse number="1">Yesuus, «Rabbi akka isinitti hin murteessine, isin namatti hin murteessinaa'a.</verse>
				<verse number="2">Murtima isin namatti murteessitaniin isinittillee murteeffama. Safartuma isin namaaf safartaniin isiniifillee safarama.</verse>
				<verse number="3">Huuba ija obboleessa keetii keessa jiru maaf laalta! utubaa ija tee keessa jiru maaf arguu dadhabde?</verse>
				<verse number="4">Uduu utubaan ija tee keessa jiru, attamitti obboleessa keetiin, ‹Huuba ija tee keessaa sii baasa› jettaan?</verse>
				<verse number="5">Ati nama fakkeessaa'a! duraan dursii utubaa ija tee keessa jiru baasi. Achiin maayessa huuba ija obboleessa keetii keessa jiru baasu'uuf, midhaassitee arguu dandeetta.</verse>
				<verse number="6">«Waan woyyoome sariinii hin kenninaa'a; isinitti garagalanii isin ciniinanii. Meeshaa keessan ka gatii mi'a'aa booyyota afoo hin buusinaa'a!»</verse>
				<verse number="7">«Kadhadhaa'a isinii kennamaa; barbaadaa'a hin argattanii; balbala dhadhayaa'a isin jalaa banamaa.</verse>
				<verse number="8">Ka kadhatu maruu hin fudhata, ka barbaadullee hin argata, Ka balbala dhadhayuufillee hin banama.</verse>
				<verse number="9">Isin keessaa ilmi isaa yoo xoroshoo kadhate, ka dhagaa kennuuf eennu?</verse>
				<verse number="10">Yookiin yoo qurxummii kadhate, bofa kennaafii?</verse>
				<verse number="11">Eegasuu isin hammeeyyii taatanii, ijoollee teessaniif kennaa mishaa kennuu yoo beettan, Abbaan keessan ka samii jiru worra kadhataniif, attamitti waan mishaa caalchisee hin kennine ree?</verse>
				<verse number="12">Eeganaa «Waan namoonni akka isinii godhan barbaaddan, isinillee akkasuma isaaniif godhaa'a. Seerrinii fi raattonnillee kanuma barsiisan.»</verse>
				<verse number="13">«Karra dhipho'oon seenaa'a! Karaan gara badi'ii fidu badha'a; karrillee badhoo waan taateef, worri karra saniin seenu heddu.</verse>
				<verse number="14">Karaan gara jireennaa fidu qadho'o; karrillee dhiphoo waan taateef, worri karaa jiru'uu san argatu diqqa'a.»</verse>
				<verse number="15">Yesuus ammallee, «Raattota dharaa irraa uf eeggadhaa'a; hoolaa fakkaachu'uuf gogaa hoola'aa uffatanii, gara keessan hin dhufan; keessi isaanii ammoo akka Yayyii beeloftee ti.</verse>
				<verse number="16">Daraaraa hujii isaaniitiin isaan beettan. Qoree irraa woyinii, qummuudduu irraa hurbuu hin guuranii?</verse>
				<verse number="17">Akkasuma munni mishaan maruu daraaraa mishaa daraara. Munni badaan daraaraa badaa daraara.</verse>
				<verse number="18">Munni mishaan daraaraa badaa daraaruu yookiin munni badaan daraaraa mishaa daraaruu hin danda'u.</verse>
				<verse number="19">Munni daraaraa mishaa hin daraarre martinuu muramee ibiddatti gatama.</verse>
				<verse number="20">Kanaaf daraaraa isaaniitiin isaan beettan.»</verse>
				<verse number="21">Yesuus, «Fedhii Abbaa kiyya ka samii jiruu nama hujutu jeennata sami'ii gala malee, ka, ‹Gooftaa, Gooftaa› jedhee na waamu marti hin galu.</verse>
				<verse number="22">Guyyaa san, namoonni hedduu, ‹Gooftaa, Gooftaa! maqaa keetiin raaga hin dubbannee? Maqaa keetiin jinnii hin baafnee? Maqaa keetiin baasa hedduu hin hunyee?› naan jedhan.</verse>
				<verse number="23">Ani ammoo, ‹Isin dhartoota sirimaa isin hin beeku; narraa fagaadhaa'a› jedhee isinitti rageessa.»</verse>
				<verse number="24">Yesuus, «Namni dubbii kiyya kana dhagayee hujii irra oolchu, namicha qaroo mana ufii dhagaa irratti ijaarate fakkaata.</verse>
				<verse number="25">Roobni roobee, lolaan lola'ee, bubbeen bubbisee, mana san dhiibe. Manni ammoo lafa qarsaa irratti waan ijaarameeruuf hin jinne.</verse>
				<verse number="26">«Namni dubbii kiyya kana dhagayee hujii irra hin oolchine, namicha gowwaa mana ufii shasharee irratti ijaarate fakkaata.</verse>
				<verse number="27">Roobni roobee, lolaan lola'ee, bubbeen bubbisee, mana san dhiibe. Manni sunillee jigee akka malee butute» jedhe.</verse>
				<verse number="28">Yesuus hennaa dubbii kana dubbatee fixe, gumiin barumsa isaa hin baaseffate.</verse>
				<verse number="29">Inni akka barsiisota seera Muuse'eetitti uduu hin ta'in, akka nama baallii qabuutitti waan isaan barsiiseef.</verse>
			</chapter>
			<chapter number="8">
				<verse number="1">Yesuus hennaa gaara irraa gadi bu'e, gumiin hedduu isa faana deeman.</verse>
				<verse number="2">Yoo san namichi dhukkuba gogaa kukkutuun qabame tokko gara isaa dhufee, «Gooftaa kiyya! Yoo fedha kee ta'e na fayyisuu dandeeta» jedha'aa sagadeef.</verse>
				<verse number="3">Yesuus harka ufii diriirsee qabeenii, «Hin fedhaa, fayyi!» jedheen; hennama san namichi dhukkuba ufii irraa fayye.</verse>
				<verse number="4">Achiin maayessa Yesuus, «Beekkadhu! Waan kana nama tokkottillee hin himin; haata'uu ammoo deemiitii, gadichatti uf mudhisi; fayyuun kee nama maraaf akka ragaa ta'u, fayyuu keetiif kennaa Muuseen ajaje dhiyeessi!» jedheen.</verse>
				<verse number="5">Yesuus hennaa qachaa Qifirnaahomii seene, ajajaan dhibbaa tokko gara isaa dhiyaatee, akkana jedhee isa kadhate.</verse>
				<verse number="6">«Gooftaa kiyya! Tajaajilaan kiyya guddisee dhukkubsatee laamshayee mana ciiseera» jedhe.</verse>
				<verse number="7">Yesuus, «Ani dhufee isa fayyisa» jedhe.</verse>
				<verse number="8">Ajajaan dhibbaa sun ammoo, «Gooftaa kiyya! Ati mana kiyya seenu'uuf ani nama malee miti; jechuma callaa dubbadhu, tajaajilaan kiyya hin fayya.</verse>
				<verse number="9">Ani mataan kiyyaa abbootii baallii qaban jala jira. Loltoota uf jalatti bulchu qaba. Tokkoon deemi yoo jedheen, innillee hin deema. Kaaniin ammoo koottu yoo jedheen, innillee hin dhufa. Hojjataa kiyyaan kana hujii yoo jedheen, innillee hin hojjata.</verse>
				<verse number="10">Yesuus hennaa waan kana dhagaye maalalee worra isa hordofuun, «Ani isinitti himaa, Isiraa'eliin keessatti amantaa guddaa akkanaa nama qabu tokkochallee hin argine.</verse>
				<verse number="11">Ani akkana isiniin jedha, namoonni hedduu isaanii baya biiftu'uutii fi dhiya biftu'uutii dhufanii, jeennata sami'ii keessatti Abirahaam, Yisihaaqii fi Yaaqoobiin woliin taa'an;</verse>
				<verse number="12">worri jeennata keessa taa'uu malan ammoo, hulee itti booyanii fi ilkaan itti qaran gara diidaa dukkanatti gataman» jedhe.</verse>
				<verse number="13">Achiin maayessa Yesuus ajajjaa dhibbaatiin, «Deemi; akkuma amantaa keetii sii haata'u» jedhe. Tajaajilaan ajajaa dhibbaallee yoma san fayye.</verse>
				<verse number="14">Yesuus hennaa mana Pheexroosii dhaqe, soddaatiin Pheexroosii oo'aa fi haxaxxe'een dhibamtee ka ciifteertu arge.</verse>
				<verse number="15">Inni harka isi'ii hennaa qaqqabe haxaxxeenii fi oo'i isii dhiise. Isiinillee kaatee isaan tajaajilte.</verse>
				<verse number="16">Haga aduun dhiiteen maayii, namoota jinni'iin qabaman heddu isaanii gara Yesuusii fidan. Innillee dubbii ufiitiin jinnoota baasee, worra dhibame maraa fayyise.</verse>
				<verse number="17">Wonti Isaayaas raattichi, «Inni dadhabbii keenna nu irraa fudhate. Dhukkuba keennallee baate» jedhe haa raawwatamu'uuf inni kana godhe.</verse>
				<verse number="18">Yesuus namoonni hedduu akka isa marsan argee, gama akka ceeyan darasoota ufii ajaje.</verse>
				<verse number="19">Barsiisaan Seera Muuse'ee tokko gara isaa dhufee, «Barsiisaa'a! bakka ati dhaxxu maraa si faana deema» jedheen.</verse>
				<verse number="20">Yesuus deebisee, «Jeedalti boolla qabdi; simbirtillee mana qabdi; Ilmi namaa ammoo hulee mataa ufii itti irkifatu hin qabu» jedheen.</verse>
				<verse number="21">Darasoota isaa keessaa tokko Yesuusiin, «Gooftaa'a! Duraan dursee dhaqee abbaa kiyya akka awwaalu na hoffolchi» jedheen.</verse>
				<verse number="22">Yesuus ammoo, «Ati na faana koottu! Du'aan du'aa ufii haa awwaalatuu» jedheen.</verse>
				<verse number="23">Hennaa Yesuus gara yabalaa seenu, darasoonni isaallee isa faanaa deeman.</verse>
				<verse number="24">Dambaliin yabala liqimsuu geennaan guddisanii raafaman; hennaa san Yesuus rafeera.</verse>
				<verse number="25">Darasoonni gara Yesuusii dhaqanii, maal bannee Gooftaa keenna! Nu hambisi jedha'aa isa dammassan.</verse>
				<verse number="26">Yesuus deebisee, «Isin bada worra amantaa dhidhu'uu maaf sodaattan?» jedheen. Achiin maayessa inni ol ka'ee bubbe'ee fi dambalii teedeffate, yoma san dambaliin cadhise.</verse>
				<verse number="27">Kana irratti namoonni maalalfatanii, «Ka bubbeenii fi dambaliin ajajamuuf kun, nama attamiiti?» jedhan.</verse>
				<verse number="28">Hennaa Yesuus gama ceeyee biyya Gergesenoonii dhufe, namoonni lamaan jinniin dhayeeru bakka awwaalaatii bayanii itti dhufan; isaan guddisanii hammeeyyii waan turaniif haga namni karaa saniin lufuu dadhabutti sodaachisa'aa turan.</verse>
				<verse number="29">Isaanillee, «Yesuus, Ilma Rabbii, maal nu irraa qabda? hennaan uduu hin geenne nu rakkisu'uuf dhuftee?» jedha'aa iyyan.</verse>
				<verse number="30">Gobbuun booyye'ee heddu, isaan irraa fagaatanii bobbayanii dheeda'aaran.</verse>
				<verse number="31">Jinnoonnillee, «Yoo ka nu baaftuu gara gobbuu booyyotaa san nu ergi» jedhanii isa kadhatan.</verse>
				<verse number="32">Yesuus, «Dhaqaa'a!» isaaniin jennaan, jara keessaa bayanii booyyotatti galan. Gobbuun booyye'eellee ededa irraa gugatanii gara galaanaa ariifata'aa garba keessatti liqimfamanii du'an.</verse>
				<verse number="33">Worri booyyee tissan baqatanii qachaa seenanii, waan ta'ee fi waan namoota seexanni qabeeru irratti ta'e maraa achitti odeessan.</verse>
				<verse number="34">Achiin maayessa namoonni qachaa san keessaa martinuu, Yesuusiin argu'uuf dhufan; Isaan hennaa dhufanii isa argan, akka inni biyya isaanii keessaa bayee deemu isa kadhatan.</verse>
			</chapter>
			<chapter number="9">
				<verse number="1">Yesuus yabala yaabbatee galaana ceeyee gara qachaa ufii dhufe.</verse>
				<verse number="2">Jarri tokko achitti namicha nafti isaa laamshayee itillee irra ciiseeru tokko gara isaa fidan. Yesuus hennaa amantaa isaanii arge, namicha laamshayaa saniin, «Ilma kiyya, jabaadhu! Cubbuun kee sii dhiifameeraa» jedheen.</verse>
				<verse number="3">Achiin maayessa barsiisonni Seera Muuse'ee gariin, «Namichi kun Rabbiin arrabsa» jedhanii garaa ufii keessatti yaadan.</verse>
				<verse number="4">Yesuus yaada isaanii beekee, «Isin maaf waan hamtuu akkasii garaa keessan keessatti yaaddan?</verse>
				<verse number="5">‹Cubbuun kee sii dhiifameera› jechu'u moo yookiin, ‹Ol ka'ii deemi› jechuu irra kamtu salpha'a?</verse>
				<verse number="6">Haata'uu ammoo, Ilmi namaa biyya lafaa irratti dhiifamsa cubbu'uu kennu'uuf baallii akka qabu beekaa'a!» isaaniin jedhe. Namicha laamshayaa saniin, «Ka'ii Itillee tee baadhadhuu deemi!» jedheen.</verse>
				<verse number="7">Namichillee ol ka'ee gara mana ufii deeme.</verse>
				<verse number="8">Baniin haga kana argan maalalanii, Rabbii baallii akkanaa namaa kenne ulfeeffatan.</verse>
				<verse number="9">Yesuus achii ka'ee uduu karaa san irra lufa'aaru, namicha Maatewoos jedhamu, ka bakka qaraxaa taa'ee qaraxu tokko argee, «Na faana koottu» jedheen. Innillee ol ka'ee isa faanaa deeme.</verse>
				<verse number="10">Yesuus mana Maatewoosiititti uduu hurbaata nyaachu'uuf taa'eeru, worri qaraxa guuruuf cubbamoonni hedduu nyaachu'uuf, Yesuusii fi darasoota isaa woliin taa'an.</verse>
				<verse number="11">Worri Fariisotaa kana arganii, darasootaan, «Barsiisaan keessan maali'iif worra qaraxa guuruu fi cubbamoota woliin nyaata?» isaaniin jedhan.</verse>
				<verse number="12">Yesuus hennaa kana dhagaye, «Dhukkubsattootaaf malee, worra fayyaa qabaniif ogeessi qorichaa isaan hin barbaachisu jedhe.</verse>
				<verse number="13">Haata'uu ammoo dhaqa'aatii barreeffama araaraa barbaadaa malee, ciinca'aa miti dubbii jedhu hiikkaan maal akka ta'e baradhaa'a. Ani Cubbamoota gara araaraa waamu'uuf dhufe malee, qajeellota waamu'uufii miti» isaaniin jedhe.</verse>
				<verse number="14">Gaaf tokko darasoonni Yohaannisii gara Yesuusii dhufanii, «Nu'uu fi Fariisonni hennaa hedduu hin soomna. Darasoonni tee ammoo maali'iif hin soomne?» jedhaniin.</verse>
				<verse number="15">Yesuus akkana isaaniin jedhe, «Worri jaalaa Idaayyaan uduu isaan woliin jiru hin gaddanii? Haata'uu ammoo ji'oonni idaayyaan isaan biraa fudhatamu hin dhufa; hennaa san sooman.</verse>
				<verse number="16">«Eennullee ka uffata haarawa uffata moofa'atti dhaabee hodhu hin jiru. Yoo itti dhaabamee hodhame uffanni haarofni uffata moofaa hin tarsaasa, tarsa'iinsi isaallee ka duraa caala.</verse>
				<verse number="17">Akkasuma daadhii woyni'ii ta hin bayiin qalqala moofa'atti eennullee hin naqu; Yoo naqame ammoo, qalqalli sun hin dhooya, daadhiin woyini'iillee hin jiga, qalqallillee hin bada; haata'uu ammoo daadhiin hin baane qalqala haarawatti naqama; yoo san daadhiinii fi qalqallillee hin badu.»</verse>
				<verse number="18">Yesuus uduu kana isaanitti hima'aaru bulchaan Mana sagada Yihuudotaa gara isaa dhufee, isa afo'otti jilbiiffatee, «Mucattiin tiyya amma na jalaa duute; ati ammoo koottuutii harka kee isii irra kaayi; lubbuun isi'iillee itti deebitii» jedhe.</verse>
				<verse number="19">Yesuus ka'ee darasoota ufii woliin isa faanaa deeme.</verse>
				<verse number="20">Dubartiin woggaa kudha lamaaf dhiinni isi'ii dhaabatuu didee rakkata'aa turte takka isa duubaan dhuftee handaara uffata Yesuusii tuxxe.</verse>
				<verse number="21">Isiin garaa ufii keessatti, «Yoma uffata isaa callaa tuqee, ani hin fayya» jettee yaadde.</verse>
				<verse number="22">Yesuus garagalee isii argee, «Intala tiyya, jabaadhu! amantaan kee si fayyiseera» jedheen; dubartittiinillee yeroma san irraa jalqabdee fayyite.</verse>
				<verse number="23">Yesuus hennaa gara mana bulchaa mana sagada Yihuudotaa gaye, worra xurumbaa afuufanii fi banii wocu argee,</verse>
				<verse number="24">«Asii gad-bayaa'a! Mucattiin hin rafteerti malee, hin duune» isaaniin jedhe. Isaan guddisanii itti kolfan.</verse>
				<verse number="25">Haga gumii mana keessaa baaseen maayessa gara hulee mucattiin jirtuu seenee harka isi'ii qabe, isiinillee ol kaatee dhaabatte.</verse>
				<verse number="26">Oduun waan inni hojjate kanaa biyya maraa keessatti dhagayame.</verse>
				<verse number="27">Yesuus achii ka'ee uduu deema'aaru, namoonni ballaan lamaan, «Ilma Daawitii, nu fayyisi!» jedha'aa iyya'aa isa faanaa deeman.</verse>
				<verse number="28">Hennaa inni gara manaa seene, balloonni gara isaa dhufan; Yesuusillee, «Akka Ani kana godhuu danda'u hin amantanii?» jedhee isaan gaafate. Isaanillee, «Ee, Gooftaa kiyya!» jedhaniin.</verse>
				<verse number="29">Achiin maayessa Yesuus, «Akka amantaa keessanii isinii haa ta'u jedhee ija isaanii qaqqabe.</verse>
				<verse number="30">Ijji isaaniillee hin banamte. Achiin maayessa Yesuus, eennullee akka hin beenne uf eeggadhaa'a» jedhee jabeessee isaan seere.</verse>
				<verse number="31">Isaan ammoo achii bayanii biyya san marattuu waan isaa odeessan.</verse>
				<verse number="32">Namoonni ija balla'aa uduu achii baya'aaran jarri takka namicha afaan duudeeru ka jinniin dhaye tokko gara Yesuusii fidan.</verse>
				<verse number="33">Haga Yesuus jinnii isa keessaa baaseen maayessa, namichi afaan isaa duuda'aa sun hin dubbate. Baniin baaseffatee, «Wonti akkanaa kun Israa'eeliin keessatti sirimaa ta'ee hin beeku!» jedhan.</verse>
				<verse number="34">Fariisoonni ammoo, «Inni hunna mootii jinni'iitiin jinnii baasa» jedhan.</verse>
				<verse number="35">Yesuusillee Mana sagada Yihuudotaa keessatti barsiisa'aa, Oduu Nagayaa waan jeennata Rabbii lallaba'aa, dhukkubaa fi dhibee maraa fayyisa'aa qachootaa fi gandoota maraa keessa deddeeme.</verse>
				<verse number="36">Inni akka hoolota tissee hin qabnee banii rakkatee fi gargaarsa hin qabne hennaa arge isaanii nayee,</verse>
				<verse number="37">darasoota ufiitiin akkana jedhe, «Midhaan haamamu gudda'a worri haamu ammoo hago'o.</verse>
				<verse number="38">Eegasuu abbaan midhaanii worra haamu gara midhaan haamamuu akka ergu faateeffadhaa'a» isaaniin jedhe.</verse>
			</chapter>
			<chapter number="10">
				<verse number="1">Yesuus darasoota kudha lamaa gara ufii waamee, ayyaana battii akka baasan, dhukkubaa fi dhibee maraa akka fayyisan baallii isaanii kenne.</verse>
				<verse number="2">Maqaan ergamtoota kudha lamaan kanniinii ka duraa, Simoonii «Pheexroos» jedhamu fi obboleessa isaa Indiriyaas; ilmaan Zabdiwoosii, Yaaqoobii fi obboleessa isaa Yohaannis;</verse>
				<verse number="3">Filiphoos, Bartolomewoos, Toomaas, Maatewoosii qaraxa qaraxu Yaaqoobii ilma Alfewoosii, Taadewoosii Libidiyuus jedhamu.</verse>
				<verse number="4">Simoonii hinaafticha, Yihuudaa nama biyya keriyoot ka Yesuusiin dabarsee kenne.</verse>
				<verse number="5">Yesuus ergamtoota kudha lamaa kanniin akkana jedhee seeree isaan erge. «Gara worra Yihuudota hin taanee hin dhaqinaa'a, yookiin qachoota Samaariya'aa hin seeninaa'a.</verse>
				<verse number="6">Kanaa mannaa, gara worra akka hoolotaa karaa irraa badanii mana Israa'eelii dhaqaa'a! jedhe.</verse>
				<verse number="7">Akkuma dhaxxaniin, jeennanni sami'ii dhiyaatteerti jedha'aa lallabaa'a.</verse>
				<verse number="8">Dhibamtootallee fayyisaa'a, worra du'an kaasaa'a, worra dhibee gogaa kukkutu qaban fayyisaa'a. Jinnii baasaa'a, waan tola fudhattan tolumaan kennaa'a.</verse>
				<verse number="9">Korojoo keessan keessatti, worqii yookiin meetii yookiin sibiila diimaa qabattanii hin deeminaa'a.</verse>
				<verse number="10">Imala keessaniif korojoo yookiin shamisii lama yookiin kophee yookiin ulee hin qabatinaa'a. Hojjata'aaf nyaanni waan barbaachisuuf haa kennamuufii.</verse>
				<verse number="11">Isin gara qacha'aa yookiin ganda tokkoo hennaa seentani, haga achii baataniif mana nama isin simatee san taa'aa'a.</verse>
				<verse number="12">Yoo mana tokko seentan, nagaya isaan gaafadhaa'a.</verse>
				<verse number="13">Abbaan manaa nagaya keessan yoo isinirraa fudhate, nageenni keessan isaanii haa ta'u, yoo fudhachuu baatan ammoo nageenni keessan isinii haa deebi'u.</verse>
				<verse number="14">Ka isin hin simanneef ka dubbii keessan hin dhageenne yoo jiraate, mana sanii yookiin qachaa sanii yoo baatan, daaraa luka keessanii dhadhayadhaa'a.</verse>
				<verse number="15">Ani dhugamaan isiniin jedha, guyyaa murti'ii san qachaa san irra biyya Soodoomii fi Goomoora'aatii hin salphata» jedhe.</verse>
				<verse number="16">Yesuus ammallee, «Ani akka hoolotaa Yayyii jidduu isin erga; maarre akka Bofaa qaroo, akka handari'ii gara-laafeyyii ta'aa'a.</verse>
				<verse number="17">Haata'uu ammoo, gara Gumi'ii dabarsanii isin kennan. Manniin sagada Yihuudotaa keessatti waan isin tumaniif, namoota irraa uf eegaa'a.</verse>
				<verse number="18">Sababaa kiyyaaf isinitti murteessu'uuf jedhanii, gara bulchootaa fi moototaa isin dhiyeessan, isaaniif worra Yihuudota hin taane afo'otti worra ragaa naa bayu taatan.</verse>
				<verse number="19">Hennaa dabarsanii isin kennan, wonti dubbattan hennama san waan isinii kennamuuf, attamitti yookiin maal akka dubbattan hin yaadinaa'a.</verse>
				<verse number="20">Ka isin keessaa dubbatu Ayyaana Abbaa keessanii ka samii jiruuti malee, ka dubbatu isinii miti.</verse>
				<verse number="21">Obboleessi obboleessa ufii, abbaanillee ilma ufii dabarsee du'aaf kenna. Ijoolleen worra ufii irratti hin ka'an, hin ajjeesanille'e.</verse>
				<verse number="22">Naaf jettanii nama maraa afo'otti worra jibbame taatan. Ka haga dhumaa jabaate ammoo hin fayya.</verse>
				<verse number="23">Qachaa tokko keessatti yoo isin rakkisan, gara qachaa biraatitti dheessaa'a. Dhugamaan isiniin jedha, haga Ilmi Namaa dhufuuf qachoota Israa'eelii keessa deemtaniituu hin fixxan.</verse>
				<verse number="24">Barataan barsiisaa ufii, hojjataanillee hojjachiisaa ufii hin caalu.</verse>
				<verse number="25">Barataan akka barsiisa'aa, hojjataanillee akka hojjachiisaa ufii haa ta'uu. Eega abbaa manaatiin Bi'elizebul jedhan, maatii isaatiin ammoo attamitti kana caalaa hin jenneeniree!</verse>
				<verse number="26">Kanaafuu isaan hin sodaatinaa'a, wonti golgame mudhatuu hin oolu, wonti dhokatellee ifa bayuu hin oolu.</verse>
				<verse number="27">Waan ani dukkana keessatti isinitti himu, isin ifaan dubbadhaa'a. Waan hasaassi'iin dhageettan gumii afo'otti lallabaa'a.</verse>
				<verse number="28">Worra Foon namaa ajjeesee lubbuu ammoo ajjeesuu hin dandeenne hin sodaatinaa'a. Rabbii lubbu'uu fi foonillee asaaba keessatti gatuu danda'u sodaadhaa'a.</verse>
				<verse number="29">Sinbirroonni didiqqoon lamaan saantibii tokkotti gurguramanii mii? Fedhii Abbaa keessanii ka samii jiruu malee, isaan keessaa tokkottiinillee lafa hin buutu.</verse>
				<verse number="30">Rifeensi mataa keessanii martuu laakkayameera.</verse>
				<verse number="31">Kanaafuu isin sinbirroota didiqqoo hedduu waan caaltaniif hin sodaatinaa'a.</verse>
				<verse number="32">Ammallee Yesuus, «Ka nama afo'otti ragaa naa bayu maraafuu, anillee Abbaa kiyya ka samii jiru afo'otti ragaa isaa baya.</verse>
				<verse number="33">Ka afoo namaatitti na waakkatu maraa, anillee akkasuma Abbaa kiyya ka samii jiru afo'otti isa waakkadha.»</verse>
				<verse number="34">Yesuus ammallee, «Ani lafa irratti nagaya buusu'uuf waan dhufe isinitti hin fakkaatin; lola malee, nagaya buusu'uuf hin dhufne.</verse>
				<verse number="35">Ani ilma abbaa irraa, intala haadharraa, soddaatii soddaa irraa adda fooyu'uuf dhufeera.</verse>
				<verse number="36">Diintonni keessan, maatima keessan keessaa ta'a.</verse>
				<verse number="37">Namni na caalaa abbaa ufii yookiin haadha ufii jaalatu naaf hin malu. Ilma ufii yookiin intala ufii ka na caalaa jaalatu naaf hin malu.</verse>
				<verse number="38">Fannoo baatee na faanaa ka hin deemne naaf hin malu.</verse>
				<verse number="39">Namni lubbuu ufii jaalatu hin balleeffata, naaf jedhee lubbuu ufii ka balleeffatu ammoo hin argata.»</verse>
				<verse number="40">Ka isin simatu na simata. Nallee ka simatu ka na erge simata.</verse>
				<verse number="41">Ka raaga maqaa raagaatiin simatu, gatii raagaa argata. Ka nama qajeelaallee maqaa qajeellumma'aatiin simatu gatii qajeela'aa argata.</verse>
				<verse number="42">Eennullee worra gad-aanaa kanniin keessaa, waan inni darasaa kiyya ta'eef, bisaan qabbanaayaa xuwwee tokkottii obaasu, dhugamaan isiniin jedha gatii ufii argata.</verse>
			</chapter>
			<chapter number="11">
				<verse number="1">Yesuus darasoota kudha lamaan seera ufii itti kennee haga bobbaaseen maayessa, achii ka'ee gara qachoota naannaya Galiila'aa keessatti lallabu'uu fi barsiisu'uuf dhaqe.</verse>
				<verse number="2">Yohaannis cuuphaan mana hidha'aa uduu jiru hujii Kiristoosii dhagayee, darasoota keessaa lamaan ergeeti,</verse>
				<verse number="3">Ka dhufu si'i moo ka biraa eenna? jedheen.</verse>
				<verse number="4">Yesuusillee deebisee akkana isaaniin jedhe. Deema'aatii ka argitaniif ka dhageettan Yohaannisitti himaa'a.</verse>
				<verse number="5">Balloonni hin argan, worri hokkolan hin deeman, worri dhukkuba gogaa kukkutuun qabaman hin qulqullaayan, ka gurraan hin dhageenne hin dhagayan, worri du'anillee hin ka'an.</verse>
				<verse number="6">Hiyyeeyyi'iifillee Oduun Nagayaa hin lallabama. Namni waan kiyya hin mamne maruu ka eebbifame.</verse>
				<verse number="7">Darasoonni Yohaannisii cuupha'aa akkuma lixaniin, Yesuus akkana jedhee bani'itti waan Yohaannisii himuu jalqabe. Maal laalu'uuf gara lafa udume'ee baatan? Oyyaa Leemmanii ka bubbe'een socho'u laalu'uuf moo?</verse>
				<verse number="8">Maal laalu'uuf? nama uffata haarrii babbareedaa uffatee? Kunoo worri uffata haarrii babbareedaa uffatan mana moototaa keessa jiran.</verse>
				<verse number="9">Moo maal laalu'uuf? Raagaa? Ee dhugamaan isiniin jedhaa, ka raaga caalu argitan.</verse>
				<verse number="10">Inni, ka Barreeffamni Woyyuun, ‹Kunoo ergamaa kiyya ka karaa sii tolchu si afo'otti erga› jedhee dubbateera.</verse>
				<verse number="11">Dhugamaan isiniin jedha, worra dubartoota irraa dhalatan keessaa ka Yohaannis cuuphaa caalu hin argamne. Jeennata sami'ii keessatti ka maraa irraa gadiititu isa caala.</verse>
				<verse number="12">Bara Yohaannisii cuuphaa irraa jalqabee, haga ammaa jeennanni sami'ii hunnaan dhiibama'aarti; worri itti galu'uuf jabaatanii tattaafatan hin argatan.</verse>
				<verse number="13">Raattonni maraa fi seerri Muuse'ee haga bara Yohaannisii cuupha'aatitti raaganiiran.</verse>
				<verse number="14">Yoo dubbii isaanii fudhachuu feetan, Yohaannisiin kun, Eeliyaasii hin dhufa jedhame san.</verse>
				<verse number="15">Ka Gurra dhagayu qabu haa dhagayuu.</verse>
				<verse number="16">«Dhaloota kana maali'iin wol fakkeessa? Inni akka ijoollee lafa gabaya'aa taa'anii hiriyyoota isaaniitiin,</verse>
				<verse number="17">Xurumbaa isinii afuufne, isin ammoo hin hamoommonne, faaruu booyaa isin dhageessifne, isin ammoo hin gaddine.</verse>
				<verse number="18">Yohaannis uduu hin nyaanneef hin dhunne dhufe. Isaan ammoo, ‹Inni jinnii qaba› jedhan.</verse>
				<verse number="19">Ilmi Namaa nyaata'aa dhuga'aa hennaa dhufe, Isaan ammoo, ‹Daadhii woyini'ii dhugu'uuf ka nyaatee hin quufne hiriyyaa qaraxxootaatii fi cuubamtootaa ti› jedhaniin. Haata'uu ammoo Ogummaan Rabbii, hujii ufiitiin mirkanoofteerti» jedhe.</verse>
				<verse number="20">Achiin maayii Yesuus worra qachoota maalalee ufii inni irra caalaa keessatti hojjete keessa jiraatan waan isaan cubbuu irraa deebi'uu didaniif isaan komate.</verse>
				<verse number="21">Kurraasii, si aanne'e! Beetasayidaa'a, si aanne'e! Maalaleen isin keessatti godhame Xiroosii fi Siidonaa keessatti uduu godhamee jiraatee, silaa baniin achii yoosuu uffata gaddaa uffatanii, daaraa ufitti firfirsanii, silaa bara dheera'aan duratti cubbuu irraa deebi'aniiran.</verse>
				<verse number="22">Maarre ani akkana isiniin jedha, guyyaa murti'ii san, isin caalaa Xiroosii fi Siidona'aa hin salphata.</verse>
				<verse number="23">Atillee Qifirnaahoom, haga sami'ii ol uf qabuu feetee? gara asaabaa hin buuta. Maalaleen si keessatti godhame uduu Soodomitti godhamee jiraatee, isiin silaa haga adhaa hin jiraatti.</verse>
				<verse number="24">Haata'uu ammoo akkana isiniin jedha, guyyaa murti'ii san, si caalaa biyya Soodoomiitii hin salphata.</verse>
				<verse number="25">Hennaa san Yesuus deebisee akkana jedhe, Abbaa kiyya Gooftaa Sami'iitii fi Ardii kanaa waan maraa ogeeyyi'ii fi beettota jalaa dhossitee, daa'immanitti waan mudhifteef si galateeffadha.</verse>
				<verse number="26">Ee Abbaa kiyya, fedhiin kee si afo'otti akkana waan ta'eef, ani waan kanatti gammadeera.</verse>
				<verse number="27">Wonti martinuu Abbaa kiyya irraa naa kennameera. Abbaa malee ka Ilma beeku hin jiru. Akkasuma Ilma isaatii fi worra Ilmi isaa itti mudhisutu Abbaa beeka malee, eennullee ka Abbaa beeku hin jiru.</verse>
				<verse number="28">Isin dadhabdoonni worri ba'aan keessan isinitti ulfaate maruu gara kiyya koottaa'a. Ani hara isin baafachiisa.</verse>
				<verse number="29">Qanbaraa kiyya baadhaa'a. Narraallee baradhaa'a. Ani gara laafeessaa fi Kasoo waan ta'eef, lubbuu teessaniin harabaafata argatanii.</verse>
				<verse number="30">Qanbaraan kiyya haphi'i, ba'aan kiyyallee salphaa waan ta'eef.</verse>
			</chapter>
			<chapter number="12">
				<verse number="1">Guyyaa Sambata diqqa'aatiin uduu Yesuus maasaa keessa lufa'aaru, Barattoonni isaallee waan beelayaniif asheeta kukkutanii nyaachuu jalqaban.</verse>
				<verse number="2">Fariisoonni kana arganiiti, Yesuusiin «Kunoo, darasoonni tee guyyaa Sambataatiin waan seerri hin kennine godha'aaran» jedhaniin.</verse>
				<verse number="3">Yesuus deebisee akkana isaaniin jedhe, «Daawitii fi worri isa woliin turan hennaa beelayan, waan inni godhe hin dubbifnee? Inni mana Rabbii seenee, xoroshoo ciinca'aa ka seerri gadootaaf malee, isaa fi worra isa woliin jiraniif hin kennine nyaate.</verse>
				<verse number="4"></verse>
				<verse number="5">Gadoonni guyyaa Sambataa mana woyyuu keessatti, Sambataan hojjatanii akka hin yakkine, isin Seera Muuse'ee keessatti hin dubbifnee?</verse>
				<verse number="6">Haata'uu ammo ani isinitti hima, ka mana woyyuu caalu asi jira.</verse>
				<verse number="7">Isin ammoo, «Ani ciincaa irra araara jaaladha ka jedhame maal akka ta'e uduu beettanii, worra yakka hin qabnetti hin murteessitan.</verse>
				<verse number="8">Maarre, Ilmi Namaa Sambataafillee Goofta'a.»</verse>
				<verse number="9">Yesuus achii ka'ee mana sagada Yihuudotaa seene.</verse>
				<verse number="10">Namichi harka naafate tokko achi jira. Jarri Yesuusiin himatu'uuf soqan gariin, «Guyyaa Sambata diqqa'aatiin isa fayyisuun seerumaa?» jedhanii isa gaafatan.</verse>
				<verse number="11">Yesuus deebisee, «Isin keessaa namni Hoolaa tokko qabu, guyyaa Sambataatiin boollatti yoo jalaa badde ka hin baafne eennu?</verse>
				<verse number="12">Eegasuu namni attamitti Hoolaa hin caalle? Kanaafuu guyyaa Sambata diqqa'aa tiin waan mishaa hojjatuun seeruma» jedhe.</verse>
				<verse number="13">Achiin maayessa Yesuus, «Namichaan harka kee diriirsi» jedheen. Namichillee hennaa harka diriirfate, harki isaa fayyee, akkuma harka fayyaalessa kaanii ta'e.</verse>
				<verse number="14">Fariisoonni ammoo bayanii, attamitti akka isa balleessan mari'atan.</verse>
				<verse number="15">Yesuusillee yaada isaanii beekee, achii siiqe. Namoonni hedduu isa faanaa deemanii isaan maraa hin fayyise.</verse>
				<verse number="16">Waan isaa eennuttillee akka hin himne isaan seere.</verse>
				<verse number="17">Kunillee ka raatticha Isaayyaasiin raagame akka raawwatamuuf ta'e;</verse>
				<verse number="18">wonni raagamellee, «Kunoo, hojjataan kiyya, ka ani filadhe, jaalatamaa kiyya, ka lubbuun tiyya guddiftee itti gammadde. Ayyaana kiyya isa irra kaaya, innillee worra Yihuudota hin ta'iniif murtii dhuga'aa lallaba.</verse>
				<verse number="19">Inni hin mormu, hin wocu, yookiin eennullee laagaa isaa raasa'atti hin dhagayu.</verse>
				<verse number="20">Inni murtii dhuga'aa haga irra aansutti Ooyyaa leemmaniillee hin cabsu, fooyaa ibsaa jirbi'iillee hin dhaamsu.</verse>
				<verse number="21">Worri Yihuudota hin ta'innillee abdii isaa hin argatan.</verse>
				<verse number="22">Achiin maayessa namicha balla'aa fi ka afaan duuda'aa, ka jinniin dhayeeru tokko gara Yesuusii fidan. Innillee namicha san hin fayyise, namichillee argu'uuf dubbatuu danda'e.</verse>
				<verse number="23">Baniin martinuu maalalfatanii, «Namni kun Ilma Daawitii ta'innaa?» jedhan.</verse>
				<verse number="24">Worri Fariisootaa ammoo hennaa kana dhagayan, «Inni hunna mootii jinni'ii ka Bi'eelzeebul jedhamu calla'aan malee jinniiwwan hin baasu» jedhan.</verse>
				<verse number="25">Yesuus yaada isaanii beekee akkana isaaniin jedhe, «Mootummaan wolitti ka'ee gargar wol qoqqoodu maruu hin bada. Qachaan gargar wol qoqqooddu martinuu hin jiddi.</verse>
				<verse number="26">Jinniinillee yoo jinnii baase, inni ufii uf qoqqooda. Eegasuu mootummaan isaa attamiin dhaabatti ree?</verse>
				<verse number="27">Eegasuu yoo ani hunna Bi'eelzeebuuliitiin jinniiwwan baase, ijoolleen teessan hunna eennuutiin jinniiwwan baasan? Kanaaf ijoollema teessantu isinitti murteessa.</verse>
				<verse number="28">Ani ammoo Ayyaana Rabbiitiin jinnii yoo baase, jeennanni Rabbii gara keessan dhufteerti.</verse>
				<verse number="29">«Yookiin namni tokko duraan dursee uduu namicha jabaa hin hiine, gara mana namicha jabaa sanii seenee mi'a isaa saamuu attamitti danda'a? Haga namicha san hidheen maayessa mana isaa saamuu danda'a.</verse>
				<verse number="30">Namni gara kiyya hin taane na morma. Namni na biratti wolitti hin qabanne ammoo hin bittinneessa.</verse>
				<verse number="31">Kanaafuu akkana isiniin jedha, Cubbuunii fi nama arrabsuun martinuu namootaa hin dhiifama. Haata'uu ammoo Ayyaana Woyyuu ka arrabsuu hin dhiifamu.</verse>
				<verse number="32">Namni Ilma Namaatiin mormee waa dubbatu hin dhiifamaaf. Namni Ayyaana Woyyu'uun mormu ammoo, adunyaa tanarratti yookiin adunyaa dhuftu irrattillee hin dhiifamuuf.</verse>
				<verse number="33">«Munni daraaraa isaatiin waan beekkamuuf, daraaraa mishaa akka qabaattaniif, muka mishaa qabaadhaa'a; muka daraaraa badaa daraaru yoo qabaattan, Daraaraa badaa argattan.</verse>
				<verse number="34">Isin ijoollee bofaa! isin hammeeyyii taatanii, attamitti dubbii mishaa dubbachuu dandeettan? waan garaa guute afaan dubbata.</verse>
				<verse number="35">Namni mishaan waan mishaa garaa ufii keessaa baasa; Namni waan hamaa garaa ufii keessatti kuufate ammoo, woma hamaa san uf keessaa baasa.</verse>
				<verse number="36">Ani akkana isiniin jedha, namoonni waan hamaa dubbatan sanniin maraafuu guyyaa murti'ii deebii kennan.</verse>
				<verse number="37">Dubbima teessaniin isinitti muran, dubbima teessaniin isinii muran.»</verse>
				<verse number="38">Achiin maayessa barsiisonni Seera Muuse'eetii fi Fariisonni gariin, «Barsiisaa'a! Nu akka ati malkata nutti mudhiftu barbaanna» jedhaniin.</verse>
				<verse number="39">Yesuus ammoo deebisee akkana isaaniin jedhe, «Dhaloonni hamannii fi worri seebaran malkata soqan malkata raaga raatticha Yoonaasii malee, malkanni biraa hin kennamuuf.</verse>
				<verse number="40">Akkuma Yoonaasiin raattichi halkan sadihii fi guyyaa sadihii garaa qurxummii guddichaa keessa ture; maarre Ilmi Namaa halkan sadihii fi guyyaa sadihii garaa lafaa keessa tura.</verse>
				<verse number="41">Worri Nanawwe'ee guyyaa murti'ii san dhaloota kanniin woliin ka'anii isaanitti murteessan. Sababa lallaba Yoonaasiitiin aagii waan galaniif, Kunoo, ka Yoonaasiin caalu as jira!</verse>
				<verse number="42">Mootittiin Azeeb guyyaa murti'ii san dhaloota kanniin woliin kaatee itti murteessiti. Ogummaa Solomoonii dhagayu'uuf daangaa lafaatii kaatee waan dhufteef, Kunoo ka Solomooniin caalu as jira.»</verse>
				<verse number="43">Yesuus ayyaanni badaan nama keessaa hennaa bayu hulee itti harabaafatu barbaadu'uuf lafa gammoojji'ii keessa deema. Garuu womaa hin argatu.</verse>
				<verse number="44">Achiin maayii, ‹Ani gara mana kiyya ka keessaa bayeetitti hin deebi'a› jedha. Hennaa deebi'u mana duwwaa ta'ee haxaayamee bareedee qophaaye arga.</verse>
				<verse number="45">Achiin maayessa ayyaanni hamaan sun deemee jinnoota biraa ka isa caalaa hamaa ta'an torban qabatee deebi'ee itti gale. Haalli nama saniillee ka duraa caalaa badooma. Dhaloota hamaa kanniiniifillee akkasuma ta'a» jedhe.</verse>
				<verse number="46">Uduma Yesuus gumii woliin dubbata'aaru, haatinii fi obboleewwan isaa isa dubbisu'uuf dhufan diida dhaabataniiran.</verse>
				<verse number="47">Hennaa san namni tokko Yesuusiin, «Kunoo, haati teetii fi obboleewwan tee si dubbisuu barbaadanii diida dhaabataniiran» jedheen.</verse>
				<verse number="48">Yesuus deebi'ee, «Haati tiyya eennu, obboleeyyan tiyyallee eennu fa'a?» jedheen.</verse>
				<verse number="49">Achiin maayessa harka ufii gara darasootaa akeekee, «Haati tiyyaa fi obboleeyyan tiyya kunoo ti!</verse>
				<verse number="50">Namni fedhii Abbaa kiyya ka samii jiruu raawwatu maruu, obboleessa kiyyaa fi obboleettii tiyya, haadha tiyyalle'e» jedhe.</verse>
			</chapter>
			<chapter number="13">
				<verse number="1">Guyyaa san Yesuus manaa bayee galaana Galiila'aa bira taa'e.</verse>
				<verse number="2">Gumiin hedduun isa biratti wolgayan; Yesuus yabala keessa seenee barsiisu'uuf taa'e; gumiin hedduu qarqara bisaanii dhaabataniiran.</verse>
				<verse number="3">Akkana jedheeti mammaakaan waan hedduu isaanitti himuu jalqabe, «Caqasaa'a! Namichi tokko sanyii facaasu'uuf baye.</verse>
				<verse number="4">Innillee uduu facaasu, sanyiin gariin karaa keessa bu'e. Simbirroonnillee dhufanii qocatanii nyaatan.</verse>
				<verse number="5">Sanyiin kuun lafa dhaga'aa ka biyyee guddaa hin qabne irra bu'e; Biyyee gayaa waan hin qabneef yoma san mute.</verse>
				<verse number="6">Hennaa aduun itti baate ammoo qoortee; Hidda gad fagaate waan hin qabneef godde.</verse>
				<verse number="7">Sanyiin gariin qoree keessa bu'e, qoreenillee guddatee hudheen.</verse>
				<verse number="8">Sanyiin kuun lafa mishaa irra bu'e, gariin dhibba, gariin jahaatama, gariin gumaa soddoma daraare.</verse>
				<verse number="9">Namni Gurra dhagayu qabu haa dhagayuu» jedhe.</verse>
				<verse number="10">Achiin maayessa darasoonni gara Yesuusii dhiyaatanii, «Ati maaf mammaaka kana isaanitti mammaatte?» jedhanii gaafatan.</verse>
				<verse number="11">Yesuus deebisee akkana isaaniin jedhe, «Dhossaa jeennata sami'ii beekuun isinii kennameera. Isaaniif ammoo hin kennamne.</verse>
				<verse number="12">Ka qabuuf, itti eda'amee waan kennamuuf heddu ta'aaf, ka hin qabne ammoo ka qabu sunuu irraa fudhatama.</verse>
				<verse number="13">Wonti ani mammaaka kana isaanitti mammaakeef, waan isaan uduma laalan hin argineef, uduma caqasanuu hin dhagayan, yookiin waan hin hubanneef.</verse>
				<verse number="14">Maarre raanni Isaayyaas dubbate isaan irratti raawwatameera; wonti raagamellee, ‹Dhagayuu inuma dhageettan, Haata'uu ammoo hin hubattan. laaluu inuma laaltan, Haata'uu ammoo sirima hin argitan,</verse>
				<verse number="15">Qalbiin banii kanaa waan jabaateef, gurri isaanii hin dhagayu, Ijji isaanii dunuunfateera maarre isaan ija isaaniitiin hin argan, gurra isaaniitiinillee hin dhagayan, qalbii isaaniitiinillee hin hubatan, hin deebi'anille'e, anillee silaa isaan hin fayyisa› wonti jedhame raawwatameera.</verse>
				<verse number="16">Ijji teessan ammoo waan argituuf, gurri keessanillee waan dhagayuuf isin worra badhaadhe.</verse>
				<verse number="17">Ani dhugamaan isiniin jedha, raattonninii fi qajeellonni hedduu ka isin argitan argu'uuf hawwanii, ammoo hin argine, waan isin dhageettan dhagayu'uuf hawwanii, ammoo hin dhageenne.</verse>
				<verse number="18">Yesuus ammallee, «Hiikkaa namicha sanyii facaasuu maal akka ta'e dhagayaa'a.</verse>
				<verse number="19">Namni dubbii jeennataa dhagayee yoo hubatuu baate, akka sanyii karaa keessatti facaafamtee ti. Hamtichi dhufee dubbii garaa isaa keessaa san facaafame keessaa guurata.</verse>
				<verse number="20">Sanyiin dhakaa irratti facaafame, akka nama dubbii dhagayee yoma san gammachu'uun fudhatuu ti.</verse>
				<verse number="21">Haata'uu ammoo inni hidda hin qabu, hennamaaf jabaata malee, sababa dubbii Rabbiitiif hennaa rakkinniinii fi ari'amuun dhufee yoma san gufatan.</verse>
				<verse number="22">Sanyiin qoree edduu bu'e sun nama dubbii dhagayu, ka ammoo yaanni adunyaa tanaatii fi jaalalli durumma'aa isa sobee dubbii Rabbii waan hin hubanneef ka sanyii hin godhanne ta'a.</verse>
				<verse number="23">Sanyiin lafa mishaa irratti facaafame sun ammoo, nama dubbii Rabbii dhagayee hubatu fakkaata. Innillee daraaraa hin daraara. Tokko dhibba, tokko jahaatama, tokko soddoma godhata.»</verse>
				<verse number="24">Yesuus mammaaka biraallee isaanitti mammaake, «Jeennanni Rabbii nama qonna isaa keessatti sanyii mishaa facaaseen wol fakkaatti.</verse>
				<verse number="25">Namichi sanyii facaasee biraa lixe. Hennaa namoonni rafan ammoo, diinni dhufee qamadii keessatti sinaana facaasee deeme.</verse>
				<verse number="26">Qamadiinillee mutee hennaa biile sinaanni ammoo hin mudhata.</verse>
				<verse number="27">Hojjattoonni abbaa qonnaatiin, ‹Gooftaa'a, sanyii mishaa qonna kee keessatti hin facaafnee? sinaanni kun eessaa dhufe ree?› jedhaniin.</verse>
				<verse number="28">Innillee deebisee, ‹Kana ka godhe diina› jedhe. Hojjattoonni, ‹Nu dhandhee uduu keessaa guurree ta'aa?› jedhaniin.</verse>
				<verse number="29">Inni ammoo deebisee, ‹Lakkaa'a sinaana hennaa guurtan qamadiin akka woliin hin buqqaane dhiisaa'a!</verse>
				<verse number="30">Haga hennaa haama'aatitti woliin haa guddatuu. Hennaa haamaan gaye, Ani worra haamuun, akka gubamuuf dura sinaana buqqisa'aa qixira qixira'aan hidhaa'a, qamadii ammoo gootaraa kiyyatti galchaa'a› jedhaan» jedhe.</verse>
				<verse number="31">Yesuus mammaaka biraa isaanitti mammaake, «Jeennanni sami'ii nama gumaa hexoo ka namni tokko fuudhee qonna ufii keessatti facaase fakkaatti;</verse>
				<verse number="32">Isiin sanyii maraa irra hin diqqaatti, Hennaa guddatte ammoo mukkiin maraa caalti. Muka dameewwan isi'ii irratti Sinbirroonni dhufanii itti quphatan taati» jedhe.</verse>
				<verse number="33">Yesuus ammallee mammaaka biraa isaanitti mammaake, «Jeennanni sami'ii raacitii dubartiin takka fuutee daakuu ganaa sadihiitiin wolitti mattee ta daakuu san maraa bukeessitu fakkaatti» jedhe.</verse>
				<verse number="34">Yesuus mammaakaan waan kana maraa gumi'itti dubbate; mammaakaan malee waan tokkollee isaanitti hin dubbanne.</verse>
				<verse number="35">Wonni raagaan, «Mammaakaan afaan saaqadha; uumamuu Adunya'aatii jalqabee waan dhokate dubbadha» ka jedhe kanaan raawwatame.</verse>
				<verse number="36">Achiin maayii Yesuus gumii dhiisee mana seene. Darasoonni isaallee gara isaa dhiyaatanii, «Mammaaka sinaana qonna qamadii keessaa nuu hiiki» jedhaniin.</verse>
				<verse number="37">Yesuus deebisee akkana isaaniin jedhe, ka sanyii mishaa facaasu Ilma Namaa ti;</verse>
				<verse number="38">Maasaan biyya lafaa ti; sanyiin mishaan ijoollee jeennataa ti.</verse>
				<verse number="39">Sinaanni sun ammoo ijoollee hammeeyyi'ii ti. Diinni sinaana facaase daabiloos. Haamaan dhuma biyya lafaa ti; worri haamu maleekkota Rabbiiti.</verse>
				<verse number="40">Akkuma sinaanni wolitti qabamee ibiddaan gubatu, dhumti adunyaa tanaa akkasuma ta'a.</verse>
				<verse number="41">Ilmi Namaa maleekkota ufii hin erga. Isaanillee worra cubbu'uuf sababa ta'aniif worra hammeeyyii ta'an maraa jeennata isaa keessaa wolitti qaban.</verse>
				<verse number="42">Hulee isaan booya'aa ilkaan itti qaran, qilee ibiddaatitti isaan gatan.</verse>
				<verse number="43">Hennaa san qajeellonni jeennata Abbaa isaanii keessatti akka adu'uu ifan. Namni gurra dhagayu qabu haa dhagayuu.</verse>
				<verse number="44">Akkasuma Yesuus, «Jeennanni sami'ii qabeenna lafa keessatti dhoffamte, ka namni tokko argee deebisee dhosse fakkaatti; namichi kana argee haga dhosseen maayessa gammada'aa deemee waan qabu maraa gurguree maasaa san bitate.</verse>
				<verse number="45">«Ammallee, jeennanni sami'ii daldalaa mi'a mishaa bitatu'uuf soqu fakkaatti.</verse>
				<verse number="46">Daldalaan sun mi'a gatii gudda'aa takka hennaa arge deemee waan qabu maraa gurguree isii bitate.</verse>
				<verse number="47">«Ammallee, jeennanni sami'ii siiboo gara galaanaa darbamtee, qurxummii adda addaa wolitti qabdu fakkaatti.</verse>
				<verse number="48">Hennaa siiboon guuttamte, isaan gara qaccee galaanaa baasan. Taa'anii qurxummii mishaa keessaa guuraniiti keeshee keessa kaayan. Badaa ammoo hin gatan.</verse>
				<verse number="49">Hennaa dhuma adunyaa tanaa akkana ta'a. Maleekkonni dhufanii, cubbamootaa fi qajeellota adda baasan.</verse>
				<verse number="50">Hulee isaan booya'aa ilkaan itti qaran, qilee ibiddaatitti gatan» jedhe.</verse>
				<verse number="51">Yesuus, «Kana maraa hubattaniirtu?» jedhee isaan gaafate. Isaanillee deebisanii, «Ee» jedhan.</verse>
				<verse number="52">«Kanaafuu barsiisaan seeraa ka dhossaa jeennata sami'ii sirri'itti beeku, abbaa manaa ka mana ufii keessaa mi'a haarawaa fi moofaa gad baasu fakkaata.»</verse>
				<verse number="53">Yesuusillee mammaaka kanniin haga fixeen maayessa achii ka'ee deeme.</verse>
				<verse number="54">Gara biyya ufiititti deebi'ee Mana sagada Yihuudotaa seenee haga isaan isa maalalanitti isaan barsiisa'aa ture. Isaanillee, «Namichi kun oggummaa kanaa fi hunna maalalee kana ittiin hojjatu eessaa argate?» jedhan.</verse>
				<verse number="55">Kun ilma namicha muka bocuutii mii? Haatillee Maariyaam jedhamtii mii? obboleeyyan isaallee Yaaqoob, Yoosaa, Simoonii fi Yihuudaa fa'aa mii?</verse>
				<verse number="56">Intallan haadhaa isaa maruu nu bira jiranii mii? Inni waan kana maraa eessaa argate?</verse>
				<verse number="57">Kanaaf isaan isa tuffatan. Yesuus ammoo isaaniin, «Raanni tokko biyya biraatitti malee, biyya ufiitii fi mana ufii keessatti ulfinna hin argatu» jedhe.</verse>
				<verse number="58">Sababa amanuu dhabuu isaaniitiif, Inni baasota hedduu achitti hin hojjanne.</verse>
			</chapter>
			<chapter number="14">
				<verse number="1">Bara san bulchaan kutaa arfaffa'aa Heroodis seenaa Yesuusii dhagayee,</verse>
				<verse number="2">Hojjattoota ufiitiin, «Kun Yohaannisii cuupha'atu du'aa ka'eera. Kanaaf hujiin maalaleen kun isaan hojjatamte» jedhe.</verse>
				<verse number="3">Heroodis sababaa Heroodiyaadaa haadha manaa obboleessa ufii ta Filiphoosiitiif jedhee, Yohaannisiin qabsiisee mana hidha'aatitti hiisisee ture.</verse>
				<verse number="4">Yohaannis Heroodisiin «Haadha manaa obboleessa keetii fuudhuun seeraa miti» jedheenii ture.</verse>
				<verse number="5">Heroodiis, Yohaannisiin ajjeesisuu barbaade, gumiin ammoo akka raagaatitti waan isa laalaniif sodaate.</verse>
				<verse number="6">Haata'uu ammoo guyyaa ayyaana dhaloota Heroodiisii mucattiin Heroodiyaada'aa isaan jiddu'utti sirbiteeti, Heroodiisiin guddiftee gammachiifte.</verse>
				<verse number="7">Kanaafuu Heroodiis waan isiin isa kadhatte maraa kennu'uufiif kaku'uun waadaa galeef.</verse>
				<verse number="8">Isiinillee haadhaan gorfamtee, «Ammuma mataa Yohaannisii cuupha'aa qorii keessa kaayii naa kenni» jette.</verse>
				<verse number="9">Mootiinillee hin gadde; Haata'uu ammoo waan dura kakatee fi namoota isa woliin jiraniif jedhee, mataa Yohaannisii muranii akka isi'ii kennan ajaje.</verse>
				<verse number="10">Innillee nama gara mana hidha'aatitti ergee, mataa Yohaannisii mursiise.</verse>
				<verse number="11">Mataa isaallee muranii Qorii keessa kaayanii fidanii mucatti'ii kennan; Isiinillee fuutee gara haadha ufii fidde.</verse>
				<verse number="12">Darasoonni Yohaannisii cuupha'aa dhaqanii, reeffa isaa fidanii awwaalanii deebi'anii Yesuusitti odeessan.</verse>
				<verse number="13">Yesuusillee du'a Yohaannisii hennaa dhagaye, hulee sanii ka'ee hojja ufii yabalaan gara lafa udume'ee dhaqe.</verse>
				<verse number="14">Baniinillee akka inni deeme hennaa dhagayan, qachaa keessaa bayanii miilaan isa faanaa deeman. Yesuus yabala keessaa bayee banii heddu argee, isaaniif gaddee dhibamtoota isaaniillee fayyise.</verse>
				<verse number="15">Hennaa lafti dhiite, darasoonni gara isaa dhiyaatanii, «Lafti udume'e, laftillee dhiiteerti kanaaf gara gandootaa dhaqanii waan nyaatan akka bitatan gumii kana gad dhiisi» jedhaniin.</verse>
				<verse number="16">Yesuus ammoo, «Dhaquu isaan hin barbaachisu, isinuu waan nyaatan kenna'aaf!» isaaniin jedhe.</verse>
				<verse number="17">Isaanillee deebisanii, «Nu xoroshoo shanii fi qurxummii lamaa malee, asii womaa hin qabnu» jedhaniin.</verse>
				<verse number="18">Yesuus, «Sanuma as fidaa'a!» jedhe.</verse>
				<verse number="19">Achiin maayessa inni gumiin marga irra akka taa'an ajaje. Xoroshoo shanii fi qurxummii lamaa fuudhee, gara sami'ii ol laalee, galateeffatee xoroshoo caccabsee, darasootatti kenne; darasoonnillee gumi'iif kennan.</verse>
				<verse number="20">Gumiin martinuu nyaatanii quufanii; hambaa irraa hafe, xoroshoo gindoo kudha lama guutuu fuudhan.</verse>
				<verse number="21">Worri nyaate dubarti'ii fi ijoolleen uduu hin laakkayamin, dhiirti callaan kuma shan.</verse>
				<verse number="22">Yesuus uduu gumii geegessa'aaru darasoonni isaa yabala keessa seenanii gara gamaa akka isa firrisanii bayan isaanitti hime.</verse>
				<verse number="23">Yesuus gumii haga geegesseen maayii, faateeffachu'uuf hojjuma ufii gara gaaraa ol baye. Hennaa galgaloofte, inni hojjuma ufii achi ture.</verse>
				<verse number="24">Hennaa san yaballi ammoo, galaana edduu uduu deema'aartu bubbeen waan gara afo'ootiin bubbisa'aa tureef, dambali'iin asii fi achi raafamte.</verse>
				<verse number="25">Halkan keessa gara iyya lukkuu lammaffa'aa Yesuus galaana irra deema'aa gara isaanii dhufe.</verse>
				<verse number="26">Darasoonni isaa uduu inni galaana irra deemu arganii, bararraaqanii, «Kun ekera'a» jedhanii sodaatanii iyyan.</verse>
				<verse number="27">Hennama san Yesuus ammoo, «Jabaadhaa'a! anaa, hin sodaatinaa'a!» jedhee dubbate.</verse>
				<verse number="28">Pheexroosillee deebisee, «Gooftaa'a, yoo si taate, gara kee bisaan irra akka dhufu na ajaji» jedheen.</verse>
				<verse number="29">Yesuus deebisee, «Koottu!» jedheen. Maarre Pheexroos yabala keessaa bu'ee gara Yesuusii dhaqu'uuf, bisaan irra deeme.</verse>
				<verse number="30">Haata'uu ammoo, hunna bubbe'ee hennaa arge, sodaatee liqimfamuu jalqabee jennaan, «Gooftaa'a, na oolchi.» jedha'aa iyye.</verse>
				<verse number="31">Yesuus yoma san harka ufii hiixatee, isa qabee, «Ati bada nama amantaa dhidhu'uu! Maaf mamte?» jedheen.</verse>
				<verse number="32">Hennaa Yesuusii fi Pheexroos yabala keessa seenan qilleensi cadhise.</verse>
				<verse number="33">Worri yabala keessa turan, «Dhugamaan ati Ilma Rabbiiti» jedhanii sagadaniif.</verse>
				<verse number="34">Yesuusii fi darasoonni isaa hennaa gama ceeyan, lafa Genesaarexi jedhamtu gayan.</verse>
				<verse number="35">Worri hulee san jiran Yesuusiin ta'uu haga beekan, gara biyya naannaya isaanii jiran marattuu erganii, dhukkubsattoota maraa gara isaa fidan.</verse>
				<verse number="36">Qaccema uffata isaa callaa tuqanii fayyu'uuf isa kadhatan. Worri isa tuqe maruu hin fayye.</verse>
			</chapter>
			<chapter number="15">
				<verse number="1">Achiin maayessa Fariisotaa fi barsiisonni Seera Muuse'ee Yeruusaaleemii gara Yesuusii dhiyaatanii,</verse>
				<verse number="2">«Darasoonni kee maaf aadaa manguddootaa hin kabajjine? isaan hennaa xoroshoo nyaatan harka ufii hin dhiqatan!» jedhaniin.</verse>
				<verse number="3">Yesuus deebisee akkana isaaniin jedhe, «Isin aadaa keessaniif jettanii, maaf seera Rabbii kabajjuu diddan?</verse>
				<verse number="4">Rabbi, ‹Abbaa keetii fi haadha tee kabajji!› akkasuma, ‹Namni abbaa ufii yookiin haadha ufii arrabsu horomaa du'uu barbaachisa qaba!› jedhee seere.</verse>
				<verse number="5">Isin ammoo, ‹Namni tokko abba'aan yookiin haadhaan, gargaarsi isin na biraa argata'aa turtan Rabbiif kenneera yoo jedheen,</verse>
				<verse number="6">inni abbaa fi [haadha ufii] kabajjuu hin barbaachisu› jettan; aadaa teessaniif jettanii, seera Rabbii diiddan.</verse>
				<verse number="7">Isin fakkeessitoota! Isaayyaas waan keessan raagee,</verse>
				<verse number="8">‹Baniin kun afaaniin na kabajja, garaan isaanii ammoo narraa guddaa ka fagaate;</verse>
				<verse number="9">Baniin kun ajaja namaa akka seera Rabbiititti barsiisa'aa, ufii ammoo, duwwama na kaddaamani› ka jedhe dhuga'a» jedhe.</verse>
				<verse number="10">Achiin maayessa Yesuus gumii gara ufii waamee, «Dhagayaa'a, hubadhalle'e:</verse>
				<verse number="11">Wonti nama batteessu waan afaan namaa keessaa bayu malee, waan gara afaan namaa seenuu miti» isaaniin jedhe.</verse>
				<verse number="12">Achiin maayessa barattoonni gara isaa dhufanii, «Worri Fariisotaa waan ati jette haga dhagayan akka gufatan beettaa?» jedhaniin.</verse>
				<verse number="13">Yesuus ammoo deebisee, «Biqiltuun Abbaan kiyya ka sami'ii hin dhaabne maruu hin buqqa'a.</verse>
				<verse number="14">Waan isaanii dhiisaa'a; isaan ballaa ballaa masakku. Ballaan ballaa yoo masakke lamaanuu wol qabatanii boollatti badan» jedhe.</verse>
				<verse number="15">Pheexroos ammoo deebisee, «Mammaaka kana nuu hiiki» jedheen.</verse>
				<verse number="16">Achiin maayessa Yesuus akkana jedhe, «Isinillee haga ammaa worra qaabii hin qabnee?</verse>
				<verse number="17">Wonti gara afaanii seenu maruu gara gara'aa gadi lufee, nafa namaa keessaa akka bayu hin argitanii?</verse>
				<verse number="18">Wonti afaan keessaa bayu ammoo garaa keessaa waan bayuuf ka nama batteessu isa.</verse>
				<verse number="19">Sababaanillee garaa keessaa yaanni hamaan, ajjeesuun, seebaruun, hatuun, sobaan ragaa bayu'uu fi arrabsuu kanniin fa'atuu baya.</verse>
				<verse number="20">Wonti nama batteessu waan kana malee, harka uduu hin dhiqanne nyaatuun nama hin batteessu» jedheen.</verse>
				<verse number="21">Yesuus achii bayee gara biyya Xiroosii fi Siidoonii deeme.</verse>
				<verse number="22">Achiin maayessa dubartiin biyya Kana'aanii takka hulee sanii dhuftee, «Ilma Daawitii, Gooftaa'a! Mucattii tiyya jinniin dhayee waan rakkata'aartuuf, naa fayyisi» jedha'aa iyyite.</verse>
				<verse number="23">Inni ammoo womaa isi'iif hin deebifne. Darasoonni isaallee dhufanii, «Isiin iyya'aa waan nu duukaa deema'aartuuf, isii uf irraa geegessi!» jedha'aa isa kadhatan.</verse>
				<verse number="24">Yesuus deebisee, «Ani banii Isiraa'eelii ta akka hoolotaa baddeef malee ta biraatiif hin ergamne» jedhe.</verse>
				<verse number="25">Isiin ammoo dhufteeti isa afo'otti jilbiinfattee, «Gooftaa'a, na gargaar» jettee sagaddeef.</verse>
				<verse number="26">Yesuus deebisee, «Hurbaata ijoolle'ee fuudhanii sare'ee darbuun hin ta'u» jedhe.</verse>
				<verse number="27">Isiin deebitee, «Ee, Gooftaa kiyya, sareenillee woma qorii Gooftaa isaanii irraa harca'u nyaatti» jette.</verse>
				<verse number="28">Achiin maayessa Yesuus deebisee, «Dubartii nana, amantaan kankee gudda'a! Akkuma hawwii keetii siif haata'u» jedheen. Mucattiinillee yoma san fayyite.</verse>
				<verse number="29">Yesuus galaana Galiila'aa bira lufee, gaararra bayee achi taa'e.</verse>
				<verse number="30">Gumiin hedduu naaftota, balloota, worra duudotaa fi ka biraallee heddu qabatanii gara isaa fidanii luka Yesuusii jala kaayan. Innillee isaan fayyise.</verse>
				<verse number="31">Kanaafuu duudonni hennaa dubbatan, dundumoonni hennaa fayyan, worri hokkolan hennaa deeman, balloonni hennaa argan maalalfataniiti Waaqa Israa'eliillee galateeffatan.</verse>
				<verse number="32">Achiin maayii Yesuus darasoota gara ufii waamee, «Gumiin kun guyyaa sadihii waan na woliin tureef, waan nyaatan hin qaban. Kanaafuu ani isaaniif gadda. Karaa irratti akka hin dadhabne qooqa isaan gadhiisuu hin barbaadu» isaaniin jedhe.</verse>
				<verse number="33">Darasoonni, «Lafa udume'ee kana keessatti xoroshoo banii haganaa kana quubsu eessaa fuuna?» jedhaniin.</verse>
				<verse number="34">Yesuus, «Xoroshoo meeqa qabdan?» jedhee isaan gaafate. Isaan, «Xoroshoo torbaa fi qurxummii didiqqoo qabna» jedhaniin.</verse>
				<verse number="35">Yesuus gumiin marga irra akka taa'an ajaje.</verse>
				<verse number="36">Achiin maayii xoroshoo torbaa fi qurxummii fuudhee galateeffatee, cabsee darasootatti kenne. Darasoonnillee gumi'ii kennan.</verse>
				<verse number="37">Isaan martinuu nyaatanii qufaniiti, hambaa hafe Gindoo torba guutuu kaasan.</verse>
				<verse number="38">Laakkofsi worra nyaatanii dubartootaa fi ijoolleen uduu hin laakayamne dhiirti callaan kuma afur.</verse>
				<verse number="39">Yesuus gumii haga geegesseen maayessa, yabala keessa seenee gara biyya Maqidooniya'aa dhufe.</verse>
			</chapter>
			<chapter number="16">
				<verse number="1">Worri Fariisotaa fi worri Saduqootaa gara Yesuusii dhufanii, samii irraa malkata akka isaanitti mudhisu Isa kadhatan.</verse>
				<verse number="2">Innillee ammoo deebisee akkana isaaniin jedhe, «Hennaa lafti dhiye ‹Samiin waan addaatteertuuf, birraa ta'a› jettan.</verse>
				<verse number="3">Obboroo, ‹Yoo samiin duumessaayee gurraachate, adha hin rooba› jettan, bifa sami'ii laaltanii attam akka ta'e himuu hin beettan. Malkata baraa attam akka ta'e himuu hin dandeettanii?</verse>
				<verse number="4">Dhaloonni hamaanii fi seebaraan malkata barbaada; malkata raatticha Yoonaasii malee, malkanni biraa hin kennamuuf» isaaniin jedhe. Achiin maayessa Yesuus isaan dhiisee deeme.</verse>
				<verse number="5">Darasoonni hennaa galaana gama ceeyan dhalee qabachuu irraanfatan.</verse>
				<verse number="6">Yesuus, «Beekkadhaa'a! raacitii worra Fariisotaatii fi Saduqootaa irraa uf eeggadhaa'a» isaaniin jedhe.</verse>
				<verse number="7">Isaan, «Waan nu dhalee hin qabneef akkana jedha» woliin jedhan.</verse>
				<verse number="8">Yesuus yaada isaanii beekee akkana isaaniin jedhe, «Isin worra amantaa diqqo'oo maaf waan dhalee dhabuu keessanii woliin qaaxxan?</verse>
				<verse number="9">Haga ammaa hin hubannee? Xoroshoon shanii namoota kuma shaniif gayee hambaa gindoo meeqa akka kaaftan hin qaabattanii?</verse>
				<verse number="10">Yookiin Xoroshoon torbaa namoota kuma afurii gayee hambaa gindoo meeqa akka kaaftan hin qaabattanii?</verse>
				<verse number="11">raacitii Fariisotaatii fi Saduqootaa irraa akka uf eeggattan ka jedhe waan xoroshoo attamii akka ta'e attamitti hin hubanne?</verse>
				<verse number="12">Achiin maayessa isaan, Barumsa Fariisotaatii fi Saduqootaa malee, xoroshoo raacitii irraa akka uf eeggattan akka isaaniin hin jenne hennaa san qaabatan.</verse>
				<verse number="13">Yesuus gara qachaa Filiphoos Qisaariyaa hennaa gaye, darasoota ufiitiin, «Namoonni Ilma Namaatiin eennu jedhan?» jedhee gaafate.</verse>
				<verse number="14">Isaan deebisanii, «Gariin, ‹Yohaannis Cuupha'a› worri kuuwwan, ‹Eeliyaas› kuwwan ammoo, ‹Ermiyaas› yookiin raattota durii keessaa tokko ta'a siin jedhan» jedhaniin.</verse>
				<verse number="15">Inni deebisee, «Isin hoo eennu naan jettan?» isaaniin jedhe.</verse>
				<verse number="16">Hennaa san Simoon Pheexroos, «Ati Kiristoosii Ilma Rabbii jiraata'aa ti» jedheen.</verse>
				<verse number="17">Yesuus deebisee akkana isaan jedhe, «Ilma Yoona'aa Simoon kana ka sii ibse Abbaa kiyya ka samii jiru malee, namni kana waan sii hin ibsineef ati ka eebbifamte.</verse>
				<verse number="18">Ani akkana siin jedha, ati Pheexroos, dhagaa siida'aa kana irratti woldaa tiyya ta Kiristaanaa ijaara. Hunni du'aallee isii hin injifatu.</verse>
				<verse number="19">Ani Bantuu jeennata sami'ii sii kenna. Wonti ati lafarratti hiite maruu sami'ittillee ka hidhame ta'a. Ka lafarratti ati hiittu maruu sami'ittillee hin hiikkama» jedhe</verse>
				<verse number="20">Achiin maayii Yesuus Kiristoosiin akka ta'e eennuttillee akka hin himne, darasoota ufii jabeessee seere.</verse>
				<verse number="21">Hennaa san irraa jalqabee Yesuus darasoota ufiitiin, «Ani gara Yeruusaaleemii dhaqa; achitti harka manguddootaatitti, harka mootota gadootaatii fi barsiisota Seera Muuse'eetitti guddisee rakkadha, hin ajjeefama; guyyaa sadaffa'aatitti ammoo hin ka'a» jedhee darasoota ufiititti himuu jalqabe.</verse>
				<verse number="22">Pheexroos hojjatti achi isa baasee, «Gooftaa kiyya wonti kun horoma sirratti hin ta'in» jedhee teedeffatuu jalqabe.</verse>
				<verse number="23">Inni ammoo gara galee Pheexroosiin, «Ati seexana asii deemi! Ati waan namaa malee, waan Rabbii waan hin yaanneef gufuu natti taateerta» jedheen.</verse>
				<verse number="24">Achiin maayessa Yesuus darasoota ufiitiin akkana jedhe, «Na faanaa deemuu ka fedhu yoo jiraate uf haa waakkatuu, fannoo ufii baatee na faanaa haa deemuu»</verse>
				<verse number="25">Namni lubbuu ufii hambisuu fedhe maruu hin balleeffata. Naaf jedhee lubbuu ufii ka dhabu maruu hin argata.</verse>
				<verse number="26">Namni bu'aa adunyaa tanaa maraa yoo argate, lubbuu ufii ammoo yoo balleeffate maal isaa godha? yookiin namni gatii lubbuu ufiitiif maal kenna?</verse>
				<verse number="27">Ilmi namaa maleekkota ufii woliin ulfinna Abbaa ufiitiin hin dhufa, achiin maayessa maraafuu akka hujii isaatitti gatii isaa hin kennaaf.</verse>
				<verse number="28">Ani dhugamaan isiniin jedha, worra as dhaabatan kanniin keessaa, namoonni gariin hennaa Ilmi Namaa jeennata ufiitiin dhufu worri hin duune hin jiran» jedhe.</verse>
			</chapter>
			<chapter number="17">
				<verse number="1">Guyyaa jahaan maayessa, Yesuus Pheexroosiin, Yaaqoobii fi obboleessa Yaaqoobii Yohaannisiin hojja isaanii qabatee, gara gaara dheera'aatitti ol isaan baase.</verse>
				<verse number="2">Innillee afoo isaaniititti jijjiirame, fulli isaallee akka adu'uu ife, uffanni isaallee adii weeccaa ta'e.</verse>
				<verse number="3">Hennama san dimmaa Muuseenii fi Eeliyaas Yesuusiin woliin uduu dubbatan argan.</verse>
				<verse number="4">Achiin maayessa Pheexroosillee deebisee, Yesuusiin akkana jedhe, «Gooftaa kiyya, as jiraachuun nuuf misha'a. Yoo fedha kee ta'e asitti daasee sadihii tokko si'iif, tokko Muuse'eef, tokko ammoo Eeliyaasiif haa ijaarruu» jedheen.</verse>
				<verse number="5">Uduma inni kana dubbata'aaru, duumessi ifaa isaan golge. Duumeessa san keessaan laagaan, «Ilmi kiyya ka ani itti gammaduu fi jaaladhu kanaa, isa dhagayaa'a» jedhu dhufe.</verse>
				<verse number="6">Darasoonni isaallee guddisanii sodaatanii waan turaniif kana dhagayanii nayanii afoo isaatitti gad kufan.</verse>
				<verse number="7">Yesuusillee gara isaanii dhiyaatee, harkaan isaan tuttuqee, «Ka'aa, jabaadhaa'a hin sodaatinaa'a» isaaniin jedhe.</verse>
				<verse number="8">Isaanillee ol jedhanii yoo laalan Yesuusiin malee, nama tokkollee hin argine.</verse>
				<verse number="9">Hennaa gaaraa gadi bu'an «Yesuus, Ilmi namaa haga du'aa ka'utti waan argitan kana eennuttillee hin himinaa» jedhee isaan seere.</verse>
				<verse number="10">Darasoonni isaallee, «Eegasuu barsiisoonni Seera Muuse'ee duraan dursee Eeliyaas dhufuu barbaarchisa maali'iif jedhan ree?» jedhanii isa gaafatan.</verse>
				<verse number="11">Yesuusillee deebisee akkana isaaniin jedhe, «Eeliyaasi waan maraa hule'etti deebisu'uuf firrisee hin dhufa.</verse>
				<verse number="12">Haata'uu ammo, Ani akkana isiniin jedha; Eeliyaas duraanuu dhufeera, namoonni isa hin beenne, akkuma fedha isaanii isa godhan. Maarre Ilmi Namaallee harka isaaniititti hin rakkata» isaaniin jedhe.</verse>
				<verse number="13">Hennaa san darasoonni akka Yesuus waan Yohaannisii cuupha'aa isaanitti hime qaabatan.</verse>
				<verse number="14">Gara gumi'ii hennaa deebi'an, namichi tokko dhufee, Yesuusiin afo'otti jilbiinfatee, «Gooftaa'a, mucaa kiyya naa fayyisi.</verse>
				<verse number="15">Inni dhukkuba gaggabdo'oo waan qabuuf guddisee rakkata'aara. Hennaa hedduu ibiddaa fi bisaan keessatti kufa.</verse>
				<verse number="16">Ani gara darasoota keetii isa fide, isaan ammoo isa fayyisuu hin dandeenne» jedheen.</verse>
				<verse number="17">Yesuus deebisee, «Isin dhaloota daba'aa fi worra hin amanne nana! Haga yoomii isin woliin jiraadha? Haga yoomii isinii obsa? mucaa gara kiyya fidaa'a!» jedhe.</verse>
				<verse number="18">Yesuus jinnii san teedeffatee, jinniinillee mucaa keessaa baase; mucaanillee hennama san irraa jalqabee fayye.</verse>
				<verse number="19">Achiin maayessa darasoonni isaa hojja ufii gara Yesuusii dhufanii, «Nu jinnii maali'iif baasuu dadhabne?» jedhaniin.</verse>
				<verse number="20">Yesuusillee akkana jedhee isaanii deebise, «Sababaa amantaan keessan diqqaateef malee, ani dhugamaan isiniin jedhaa, amantii diqqoo haga gumaa sanaafici'ii uduu qabaattanii, gaara kanaan, ‹Asii ka'ii achi deemi!› yoo jettan, innillee hin deema; Wonti isiniif hin danda'amne hin jiru.</verse>
				<verse number="21">Jinniin akkanaa kun kadha'aa fi soomaan malee hin bayu» isaaniin jedhe.</verse>
				<verse number="22">Hennaa Galiilaa keessa deddeebi'an, Yesuus, «Ilmi Namaa harka namootaatitti dabarfamee hin kennama,</verse>
				<verse number="23">isaanillee isa ajjeesan, guyyaa Sadaffa'aa du'aa hin ka'a» isaaniin jedhe. Isaanillee guddisanii gaddan.</verse>
				<verse number="24">Yesuusii fi darasoonni isaa hennaa Qifirnaahoomiin gayan, worri gibira mana woyyu'uu guuran gara Pheexroosii dhufanii, «Barsiisaan keessan gibira mana woyyu'uu hin kaffaluu?» jedhaniin.</verse>
				<verse number="25">Pheexroos, «Ee, hin kaffala» jedheen. Pheexroos gara manaa dhufee uduu isatti hin dubbanne, Yesuus dursee, «Simoon, maal si fakkaata? Mootonni biyya lafaa qaraxa yookiin gibira eennuun irraa guuran? Nama biyya ufii irraa moo nama biyya biraa irraa guuran?» jedhee isa gaafate.</verse>
				<verse number="26">Pheexroos deebisee, «Nama biyya biraa irraa guuran» jedheen. Yesuus deebisee, «Namni biyya isaanii bilisa ta'a kaa!</verse>
				<verse number="27">Haata'uu ammo akka isaanitti gufuu hin taane, gara galaanaa deemiitii siiboo gara galaanaa darbi qurxummii dura qabde afaan isi'ii hennaa bante birrii keessatti argitaa, birrii san fuudhii Naa fi ufiillee kaffali!» jedheen.</verse>
			</chapter>
			<chapter number="18">
				<verse number="1">Hennaa san darasoonni isaa gara Yesuusii dhufanii, «Jeennata sami'ii keessatti ka maraa caalu eennuun ta'inna laata?» jedhaniin.</verse>
				<verse number="2">Inni daa'ima tokko waamee, afoo isaanii dhaabsisee akkana jedhe.</verse>
				<verse number="3">«Ani dhugamaan isiniin jedha, deebitanii akka daa'ima kanaa yoo hin taane, gara jeennata sami'ii horoma hin galtan.</verse>
				<verse number="4">Eennullee ka akka daa'ima kanaa ka gad uf qabu jeennata sami'ii keessatti ka maraa caalu ta'a.</verse>
				<verse number="5">Eennullee daa'ima akkasii ka maqaa kiyyaan simatu maruu na simata.</verse>
				<verse number="6">Worra natti amanan didiqqaa kanniin keessaa tokko ka gufachiisu maruu, dhakaan daaku'uu guddaan morma isaatitti hidhamee gara qilee galaanaatitti gatamuu isaa woyyaa.</verse>
				<verse number="7">Biyyi lafaa waan nama gufachiiftuuf isii aanne'e! Wonti gufachiisu dhufuu hin oolu. Haata'uu ammoo ka nama gufachiisuuf aanne'e!</verse>
				<verse number="8">Harki kee yookiin lutti tee yoo ka si gufachiiftu taate, uf irraa kutii gati. Harka lamaan yookiin luka lamaan qabaattee gara asaaba bara baraatitti gatamu'uu mannaa, Hokkolaa yookiin duundumaa taatee gara jireennaa galuu sii woyya.</verse>
				<verse number="9">Ijji tee yoo si gufachiifte, uf keessaa baasii gati, ija lamaan qabaattee gara ibidda asaabaatitti gatamu'uu mannaa, ija takkattii qabaattee jeennata galuu sii woyya.</verse>
				<verse number="10">Yesuus, «Ani isinitti hima, maleekkonni Rabbii ta sami'ii, ta isaan eeddu hennaa maraa fuula Abbaa kiyya ka samii jiruu waan arganiif, daa'imman didiqqaa kanniin keessaa tokkollee akka hin tuffanne uf eeggadhaa'a» isaaniin jedhe. [</verse>
				<verse number="11">Ilmi Namaa worra bade fayyisu'uuf dhufe.]</verse>
				<verse number="12">Maal isinitti fakkaata? Namni tokko uduu hoolota dhibbaa qabaatee, isaan keessaa takkattiin yoo jalaa badde, sagaltamii sagal gaara irratti dhiisee ta badde san hin soquu?</verse>
				<verse number="13">Ani dhugamaan isiniin jedha, inni yoo argate, ta hin badin sagaltamii sagal caalaa itti gammada.</verse>
				<verse number="14">Akkasuma didiqqaa kanniin keessaa tokko akka badu fedhii Abbaa keessan ka Sami'iitii miti.</verse>
				<verse number="15">«Obboleessi kee yoo si yakke, dhaqiitii hulee isin lamaan callaan jirtanitti yakka isaa itti himi. Inni yoo si dhagaye, obboleessa kee godhadhu.</verse>
				<verse number="16">Inni yoo si hin dhageenne ammoo, murtiin maruu ragaa nama lamaatiin yookiin sadihiitiin waan mirkanaayuuf, deebi'iitii nama tokko yookiin nama lamaa qabadhuu bira dhaqi.</verse>
				<verse number="17">Inni yoo isaanillee dhagayuu dide, Woldaa Kiristaanaatitti himi; Woldaa Kiristaanaallee yoo dhagayuu dide, akka nama hama'aatii fi nama cubbama'aatitti laakkayiin.</verse>
				<verse number="18">«Ani dhugamaan isiniin jedha, wonti isin lafarratti hiitan maruu, sami'ittillee ka hidhame ta'a. Wonti isin lafarratti hiittan maruu sami'ittillee hin hiikkama.</verse>
				<verse number="19">Ammallee, ani akkana isiniin jedha, isin keessaa namni lamaa, biyya lafaa irratti woma kamiifuu wolii galee yoo faateffate, Abbaan kiyya ka samii irra jiru waan isaan kadhatan san isaanii godha.</verse>
				<verse number="20">Hulee namoonni lama yookiin sadihii taa'anii maqaa kiyyaan hennaa wolgayanitti ani isaan woliin jira» jedhe.</verse>
				<verse number="21">Achiin maayessa Pheexroosi gara Yesuusii dhiyaatee, «Gooftaa'a, obboleessi kiyya yoo na yakke, hennaa meeqa dhiisaaf? hennaa torbaa?» jedheen.</verse>
				<verse number="22">Yesuus deebisee, «Ani haga hennaa torbaatamii torbaa malee, hennaa torbaa callaa siin hin jedhu» jedheen.</verse>
				<verse number="23">«Waan kanaaf jeennanni sami'ii mootii herrega hojjattoota isaa irra jiru herregatu'uuf barbaade tokko fakkaatti.</verse>
				<verse number="24">Inni hennaa herreguu jalqabe, nama inni gatii Miliyoona hedduu irraa qabu tokko itti fidan.</verse>
				<verse number="25">Innillee waan kafalu dhabnaan, gooftaan isaa inni haadha manaa ufii, ijoollee ufiitii fi waan qabu maraa woliin gurguramee gatiin akka kafalamu ajaje.</verse>
				<verse number="26">Maarre hojjataan sun luka isaa jalatti kufee, ‹Naa obsi, anillee waan maraa sii kaffala› jedhee kadhate.</verse>
				<verse number="27">Gooftaan hojjataa sanii gaddee, gatii isaallee dhiiseefii, akka deemuuf gad isa dhiise.</verse>
				<verse number="28">Haata'uu ammoo hojjataan sun, achii bayee, hojjattoota keessaa hiriyyaa ufii ka gatiin birrii dhibbaa irra jiru tokko argee, ‹Gatii kiyya naa kanfali› jedhee, hudhee isa qabe.</verse>
				<verse number="29">Achiin maayessa hojjataan akka isaa sun gad kufee, ‹Naa obsi ani maraa sii kanfalaa› jedhee isa kadhate.</verse>
				<verse number="30">Inni ammoo hin barbaanne; kanaafuu qabee haga gatii kanfaluufiif mana hidha'aatitti hiisiseen.</verse>
				<verse number="31">Worri hiriyyaa isaa waan inni godhe kana arganii guddisanii gaddaniiti dhaqanii waan inni godhe maraa gooftaa ufiititti himan.</verse>
				<verse number="32">Achiin maayessa gooftaan isaanii isa waamsisee, ‹Ati hojjataa hamaa'a! Waan na kadhatteef gatii san maraa sii dhiise.</verse>
				<verse number="33">Akka ani sii dhiise hojjataa hiriyyaa kee ta'e sanii hin dhiiftuu?› jedheen.</verse>
				<verse number="34">Gooftaan isaallee aaree, haga gatii isa irra jiru maraa kafaluuf worra isa rakkisutti dabarsee kenne.</verse>
				<verse number="35">Maarre isin keessaa tokko tokko obboleessa ufiitiif gara'aan yoo dhiisu'uufii dhabaate, Abbaan kiyya ka sami'iillee akkasuma isin irratti godha» isaaniin jedhe.</verse>
			</chapter>
			<chapter number="19">
				<verse number="1">Yesuus waan kana haga raawwateen maayessa Galiilaa deemee, gara godina Yihuuda'aa Yoordaanosiin gama dhaqe.</verse>
				<verse number="2">Gumiin hedduu isa faana deeman, Innillee achumatti isaan fayyise.</verse>
				<verse number="3">Worri Fariisotaa gariin gara Yesuusii dhufanii, isa qoru'uuf, «Namni tokko sababaa kamiinuu haadha manaa ufii gadi dhiisuun seeraa?» jedhanii isa gaafatan.</verse>
				<verse number="4">Yesuus deebisee, «Rabbi jalqaba, ‹Dhiiraa fi dubartii› taasisee isaan uume.»</verse>
				<verse number="5">« ‹Kanaafuu namni abba'aa fi haadha ufii hin dhiisa, haadha manaa ufiitiin wol ta'a; lamaanuu foon tokko ta'an› ka jedhu hin dubbifnee?</verse>
				<verse number="6">Maarre isaan ammaa achi foon tokko malee, lamaa miti. Kanaaf waan Rabbi tokko godhe namni addaan hin baasin.» jedhe.</verse>
				<verse number="7">Isaanillee, Eegasuu Muuseen, «Abbaan manaa woraqata hiikka'aa kenneefii akka isii hiiku, maaf ajaje ree?» jedhaniin.</verse>
				<verse number="8">Yesuus deebisee, «Sababa mata-jabeenna keessaniitiif Muuseen akka isin haadha manaa teessan hiittan isin hoffolche malee, Duri ammoo akkasii miti jedheen.</verse>
				<verse number="9">Ani ammoo akkana isiniin jedha, yoo isiin seebarte malee, namni haadha manaa ufii hiikee ta biraa fuudhu maruu, hin seebara » isaaniin jedhe.</verse>
				<verse number="10">Darasoonni isaa deebisanii, «Wonti abbaa manaatii fi haadha manaa akkana yoo ta'e, fuudhaa fi heeruma dhiisuu woyya.» jedhaniin.</verse>
				<verse number="11">Yesuus deebisee, «Wonti kun worra kennameef malee, nama maraafii miti.»</verse>
				<verse number="12">«Gadaamessa haadhaa keessatti hormaata dhalootaa uduu hin qabaatin worri dhalatan hin jiran. Gariin ka harka namaatiin muramellee hin jira. Worri jeennata sami'iitiif jedhanii akka hormaata dhalootaa hin qabnee uf godhanillee hin jiran. Ka akkas ta'uu barbaadu haa ta'uu» isaaniin jedhe.</verse>
				<verse number="13">Achiin maayessa harka isaan irra kaayee akka kadhatuuf daa'imman gara isaa fidan. Darasoonni isaa ammoo daa'imman teedeffatan.</verse>
				<verse number="14">Yesuus ammoo, «Jeennanni sami'ii ka worra akkasii waan taateef ijoolleen gara kiyya haa dhufanii hin dhoogginaa'a» jedhe.</verse>
				<verse number="15">Innillee harka ufiitiin ijoollee qaqqabee achii ka'ee deeme.</verse>
				<verse number="16">Achiin maayessa namni tokko gara Yesuusii dhufee, «Barsiisaa'a, jireenna bara baraa argachuuf, wonti mishaan ani godhuu na barbaachisu maali'i?» jedheen.</verse>
				<verse number="17">Yesuus deebisee, «Waan hujii misha'aa maaf na gaafatta? Mishaan tokkochuma; jireenna sanitti galuu yoo feete ammoo, ajaja eegi» jedheen.</verse>
				<verse number="18">Dargaggeessillee, «Ajaja kamiin?» jedheen. Yesuus deebisee, « ‹Hin ajjeesin; hin seebarin; hin hatin; dharaan ragaa hin bayin;</verse>
				<verse number="19">Abbaa fi haadha tee kabajji; goshoo kee akka uf jaalattutti jaaladhu› ka jedhu sanniin fa'a» jedheen.</verse>
				<verse number="20">Dargageessillee deebisee, «Ani seerota kana maraa daa'imummaa kiyya irraa jalqabee eegeera. Amma ammoo maaltu narraa dhidhata? jedheen.</verse>
				<verse number="21">Yesuus deebisee, guutuu ta'uu yoo feete, deemii, waan qabdu maraa gurgurii birrii hiyeeyyi'ii kenni; samii irratti durummaa argattaa; achiin maayessa koottuu, na faana deemi» jedheen.</verse>
				<verse number="22">Dargaggeessi sun dubbii kana hennaa dhagaye, qabeenna hedduu waan qabuuf, gadda'aa deeme.</verse>
				<verse number="23">Achiin maayessa Yesuus darasoota ufiitiin, «Ani dhugamaan isiniin jedha, dureeyyiin jeennata sami'iititti galuun guddisee rakkisa'a.</verse>
				<verse number="24">Ammallee ani isinitti hima, dureessi jeennata Rabbii galuu irra, gaalli qaawa Limmo'oo keessa hulluuqu'utu salphata» jedhe.</verse>
				<verse number="25">Darasoonni isaa hennaa waan kana dhagayan, guddisanii maalalanii, «Eegasuu eentu fayyuu danda'a ree?» jedhan.</verse>
				<verse number="26">Yesuusillee gara isaanii laalee, «Wonti kun namaaf hin danda'amu, Rabbiif ammoo maruu hin danda'ama» isaaniin jedhe.</verse>
				<verse number="27">Achiin maayessa Pheexroos deebisee, «Kunoo nu woma maraa dhiifnee si faanaa deemneerra, eegasuu nu maal arganna ree?» jedheen.</verse>
				<verse number="28">Yesuusillee akkana isaaniin jedhe, «Ani dhugama isinitti hima, isin worri na faanaa deemtan biyya lafaa ta haarawa dhuftutti, Ilmi Namaa teessoo ulfinna ufii irra hennaa taa'u, isinillee ammoo teessoo ulfinnaa kudha lama irra teettanii gosa Israa'elii kudha lamatti murteessitan.</verse>
				<verse number="29">Namni maqaa kiyyaaf jedhee mana yookiin obboleessa yookiin obboleettii yookiin Abbaa yookiin haadha yookiin Ijoollee yookiin qonna ufii dhiise maruu, dachaa dhibbaa hin argata; jeennatallee hin gala.</verse>
				<verse number="30">Haata'uu ammoo hedduun isaanii ka duraa duuba, ka maayessaa ammoo dura ta'a.</verse>
			</chapter>
			<chapter number="20">
				<verse number="1">«Jeennanni sami'ii nama maasaa woyinii ufiitiif hojjattoota qaxaru'uuf obboro'oon baye fakkaatti.</verse>
				<verse number="2">Saantimii guyyaa tokkootiin haga wolii galeen maayessa gara maasaa woyinii ufiititti isaan erge.</verse>
				<verse number="3">Sa'aatii sadihitti bayee worra hujii hin qabne namoota biraa ka raasaa dhaabata'aaran arge;</verse>
				<verse number="4">Innillee isaaniin, ‹Maasaa woyinii kiyyaa dhaqa'aatii hojjadhaa'a! Waan isin barbaachisu ani isinii kennaa.› isaaniin jedhe. Isaanillee achi dhaqan.</verse>
				<verse number="5">Inni gara sa'aatii jahaatii fi gara sa'aatii sagaliitittillee bayee akkasuma godhe.</verse>
				<verse number="6">Gara sa'aatii kudha tokkootitti bayee namoota biraa ka dhaabataniiran argee, ‹Guyyaa guutuu hujii malee maaf as dhaabattan?› isaaniin jedhe.</verse>
				<verse number="7">Isaanillee ‹Nama nu qaxaru waan dhabneef as dhaabata'aarra› jedhaniin. ‹Inni ammo gara maasaa woyinii kiyyaa dhaqa'aa hujaa'a; waan isin gayu argatanii.› isaaniin jedhe.</verse>
				<verse number="8">Hennaa aduun dhiite, Abbaan maasaa woyinii sanii, ajajaa hojjattootaatiin, ‹Hojjattoota waamiitii, worra maayessa qaxarame irraa haga worra dura qaxarameetitti, mindaa isaanii kaffaliif.› jedheen.</verse>
				<verse number="9">Worri gara sa'aatii kudha tokkoffa'aatitti hujii galanillee dhufanii, marti isaaniituu mindaa guyyaa tokkoo fudhatan.</verse>
				<verse number="10">Worri duraan qaxaraman hennaa dhufan, isaan caalaa guddaa waan fudhatan seeyanii; isaanillee ammo mindama guyyaa tokkoo fudhatan.</verse>
				<verse number="11">Haga fudhataniin maayessa abbaa maasaa woyini'ii irratti guunguman.</verse>
				<verse number="12">‹Hojjattoonni duubarra qaxaraman sa'aatii tokko calaa hujan, ati ammoo nu worra aduu keessatti gubbata'aa dadhaba'aa oolleen nuun wolqixxeessita› jedhanii abbaa maasaa woyini'iititti guunguman.</verse>
				<verse number="13">Inni deebisee isaan keessaa tokkochaan akkana jedhe, ‹Jaalalloo kiyya si hin yakkine, gatii guyyaa tokkootiin wolii hin gallee?</verse>
				<verse number="14">Ani ka maayessa kanaallee akkuma sii kenne kennu'uufii fedha; gayaa kee fudhadhuutii deemi; ani horii kiyyaan waan fedhe godhuu hin danda'uu?</verse>
				<verse number="15">Yookiin ati waan ani arjoomeef hinaaftaa?› jedhe.</verse>
				<verse number="16">Achiin maayessa Yesuus, «Worri maayessaa afoo, worri afo'oo maayessa ta'an worri waamame heddu, worri filatame ammo hago'o.» jedhe.</verse>
				<verse number="17">Yesuusillee gara Yeruusaaleemii uduu deema'aaru karaa irratti hojja isaanii darasoota gara ufii waamee,</verse>
				<verse number="18">«Kunoo, nu gara Yeruusaaleemii baya'aarra. Ilmi namaa bulchoota gadootaatii fi barsiisota seeraatitti dabarfamee kennama. Isaanillee murtee du'aa itti murteessan.</verse>
				<verse number="19">Achiin maayessa isaan itti baldan, hin dhaanan, akka isa fannisaniif worra Yihuudota hin ta'initti dabarsanii isa kennan. Guyyaa saddaffa'aatitti du'aa hin ka'a.» isaaniin jedhe.</verse>
				<verse number="20">Achiin maayessa haati ijoollee Zabdiwoosii ijoollee ufii woliin gara Yesuusii dhuftee, isa afo'otti jilbiiffattee, waan tokko akka godhuuf isa kadhatte.</verse>
				<verse number="21">Yesuus, «Maal barbaadda?» jedhe. Isiinillee, «Ijoollee tiyya lamaan tanniin jeennata kee keessatti tokko mirgaan tokko bita'aan akka taa'an naa godhi.» jetteen.</verse>
				<verse number="22">Yesuus ammo deebisee, «Isin waan kadhattan hin beettan. Mijuu rakko'oo ta ani dhugu'uuf ta'u dhuguu, cuuphama ani cuuphamu'uuf ta'u cuuphamuu dandeettuu?» jedhe. Isaanillee, «Ee hin dandeenna.» jedhaniin.</verse>
				<verse number="23">Yesuusillee, «Mijuu ani dhugu ima dhuddan, cuuphaa ani cuuphamullee ima cuuphamtan. Haata'uu ammoo mirga kiyyaa fi bitaa kiyya ka teessisu anaa miti; huleen kun ka worra qophaayeef kennamu.» isaaniin jedhe.</verse>
				<verse number="24">Darasoonni kudhanii waan kana hennaa dhagayan, obboleeyyan lamaan sanitti aaran.</verse>
				<verse number="25">Yesuus ammo gara ufii isaan waamee akkana isaaniin jedhe, «Bulchoonni worra Yihuudota hin taane worra bulchan irratti guggurdonni worra isaan bulchan irratti baallii qaban akka mudhisan hin beettan.</verse>
				<verse number="26">Isin biratti akkasii mit. Haata'uu ammoo isin keessaa guddaa ta'uu ka fedhu hojjataa keessan haata'uu.</verse>
				<verse number="27">Isin keessaa afoo ta'uu ka fedhu, hojjataa keessan haa ta'uu.</verse>
				<verse number="28">Akkasuma Ilmi Namaa lubbuu ufii kennee nama maraa furu'uuf dhufe malee, isaaf haa hojjataniif hin dhufne» jedhe.</verse>
				<verse number="29">Yesuus Iyyaariko'oo bayee hennaa deemu, gumiin hedduu isa faanaa deeman.</verse>
				<verse number="30">Namoonni ballaan lamaan uduu karaa irra taa'aniiran, Yesuus karaa san irra akka lufa'aaru dhagayanii, «Gooftaa, Ilma Daawitii nu fayyisi» jedha'aa iyyan.</verse>
				<verse number="31">Gumiin akka isaan cadhisan teedeffatan; isaan ammoo ittuma caalchisanii laagaa gudda'aan, «Gooftaa'a, Ilma Daawitii, nu fayyisi» jedha'aa iyyan.</verse>
				<verse number="32">Yesuus dhaabatee isaan waamee, «Maal akka isinii godhu barbaaddan?» jedhe.</verse>
				<verse number="33">Isaan deebisanii, «Gooftaa'a, ijji teenna akka banamtu barbaanna» jedhaniin.</verse>
				<verse number="34">Yesuus waan isaan garaa isa nyaataniif, ija isaanii qaqqabe. Yoma san ijji isaanii banamtee, isaanillee isa faanaa deeman.</verse>
			</chapter>
			<chapter number="21">
				<verse number="1">Hennaa Yeruusaalemitti dhiyaatan, gaara Ejersaatitti hulee Betafaagee jedhamtu gayan, Yesuus darasoota ufii keessaa nama lamaa akkana jedhee isaan erge.</verse>
				<verse number="2">«Gara ganda isin afoo jirtuu dhaqaa'a, achitti harree ilmoo woliin hidhamteertu takka hin argitan; hiika'aa naa fidaa'a.</verse>
				<verse number="3">Eennullee yoo waa isiniin jedhe, ‹Goofta'atu barbaada, inni uduu hin turin deebisa› jedhaa'a» isaaniin jedhe.</verse>
				<verse number="4">Wonti raattichi raage akka raawwatamuuf kun ta'e; wonti raattichi raagellee, «Intala Xiyooniitiin, ‹Kunoo, mootiin kee gad uf qabee, harre'ee fi ilmoo harre'ee irra taa'ee, gara kee dhufa'aara› jedha'aan» ka jedhu.</verse>
				<verse number="5"></verse>
				<verse number="6">Darasoonni dhaqanii akkuma Yesuus isaan ajaje godhan;</verse>
				<verse number="7">Isaan harree sanii fi ilmoo harre'ee san fidan, uffata ufii irra kayan; innillee irra taa'e.</verse>
				<verse number="8">Gumiin guddaan uffata ufii karaa irratti afan; kuuwwanillee baala mukaa cira'aa karaa irratti afa'aa turan.</verse>
				<verse number="9">Gumiin afo'oo fi duuba isaatiin deeman iyya'aa, «Hosaanaa Ilma Daawitiitiif jedha. Ka maqaa Goofta'aatiin dhufu ka eebbifame! Hosaanaa samii irratti!» jedha'aa turan.</verse>
				<verse number="10">Yesuus hennaa Yeruusaaleem seene, qachaan guutuun raafamee, «Kun eennu?» jedhan.</verse>
				<verse number="11">Gumiin isa woliin deema'aaran, «Kun Yesuusii raatticha qachaa Naazireetii ka lafa Galiila'aa keessatti argamuu dhufe» jedhan.</verse>
				<verse number="12">Yesuus gara mana woyyu'uu seenee, namoota mana woyyuu keessatti bitatuuf gurguratu maraa gad yaase; worra birrii sharafuu fi teessoo worra handarii gurguratuu garagalchee,</verse>
				<verse number="13">«Manni kiyya mana itti faateffatan jedhama jedhamee barreeffameera; isin ammoo goda shiftootaa gootan» isaaniin jedhe.</verse>
				<verse number="14">Mana woyyuu keessatti balloonninii fi hokkoloonni gara Isaa dhufan, innillee isaan fayyise.</verse>
				<verse number="15">Haata'uu ammoo bulchoonni gadootaatii fi barsiisonni Seera Muuse'ee baasaa fi maalalee inni mana woyyuu keessatti godheef, hennaa ijoolleen, «Hoosaanaa Ilma Daawitiitiif» jedha'aa iyyan arganii aaran.</verse>
				<verse number="16">Kanaaf Yesuusiin, «Ati waan ijoolleen tun jettu hin dhageettuu?» jedhaniin. Yesuus, «Ee hin dhagaya; isin sirimaa, ‹Afaan ijoolle'eetii fi daa'imman harma hootu irraa galata ufiif qopheeffatte› ka jedhu hin dubbifnee?» isaaniin jedhe.</verse>
				<verse number="17">Achiin maayessa gara qachaa Biitaaniya'aa deemee achi bule.</verse>
				<verse number="18">Yesuus ganama barii, hennaa gara qacha'aa deebi'u beelayee,</verse>
				<verse number="19">Karaa irratti muka hurbu'uu argee, gara isi'ii goree yoo laalu baala malee, womaa irratti hin argine. Achiin maayessa inni hurbuu saniin, «Horomaa deebi'ee sanyiin sirratti hin argamin» jedheen. Yoma san munni hurbu'uu sun goge.</verse>
				<verse number="20">Darasoonni isaallee kana arganii attamitti yoosuu godde? jedhanii maalalan.</verse>
				<verse number="21">Yesuusillee deebisee, «Ani dhugamaan isiniin jedha, isin yoo amantaa qabaattani, mamuu yoo baattan, waan muka hurbu'uu irratti ta'e qofa hin gootan; isin gaara kanaanillee, ‹Asii buqqa'ii gara galaanaatitti darbam› yoo jettan, hin ta'a.</verse>
				<verse number="22">Amanta'aan yoo faateffattan waan faateffattaniif san maraa hin argattan» isaaniin jedhe.</verse>
				<verse number="23">Gara mana woyyuu seenee uduu barsiisu, bulchoonni gadootaa, manguddoonninii fi gumiin gara isaa dhiyaatanii, «Ati baallii maali'itiin waan kana goota? baallii kana eentu sii kenne?» jedhaniin.</verse>
				<verse number="24">Yesuus deebisee, «Anillee gaafii tokko isin gaafadha; isin yoo deebii naa deebiftan, achiin maayii anillee baallii maali'iitiin waan kana akka godhu isinitti hima.</verse>
				<verse number="25">Cuuphaan Yohaannis cuuphe Rabbiin irraa dhufe moo, yookiin nama irraa dhufe?» isaaniin jedhe. Isaanillee wol mormanii, « ‹Rabbiin irraa dhufe› yoo jenne, inni, ‹Isin maaf isa hin amanne ree?› nuun jedha;</verse>
				<verse number="26">‹Nama irraa› yoo jenne, martinuu akka raagaatitti waan Yohaannisiin laalaniif, gumii sodaanna» jedhan.</verse>
				<verse number="27">Maarre isaan deebisanii, Yesuusiin, «Nu hin beennu» jedhan. Yesuusillee, «Baallii maali'iitiin waan kana akka godhu isinitti hin himu» isaaniin jedhe.</verse>
				<verse number="28">Yesuus isaaniin, «Maal isinitti fakkaata? Namichi tokko ijoollee lama qaba; inni gara hangaftichaa dhaqee, ‹Ilma kiyya, adha hulee woyini'ii dhaqii huji› jedheen.</verse>
				<verse number="29">Innillee deebisee, ‹Ani hin dhaqu› jedhe; maayessa ammo gaabbee deeme.</verse>
				<verse number="30">Abbaan gara ilma lammaffa'aallee dhaqee akkasuma jedhe; ilmi lammaffa'aallee, ‹Hin dhaqa, abbaa kiyya!› jedhe. Inni ammo hin dhandhe.</verse>
				<verse number="31">Isaan lamaan kanniin keessaa kamtu waan abbaan barbaade hojjate?» jedheen. Isaan, «Hangafticha» jedhan. Yesuus, «Ani dhugamaan isiniin jedha. Worri qaraxa guuruu fi seebartoonni jeennata Rabbii galu'uun isin firrisan» isaaniin jedhe.</verse>
				<verse number="32">Yohaannis karaa qajeellumma'aatiin isinii dhufe. Isin ammoo itti hin amanne. Qaraxxoonninii fi seebartoonni ammoo itti amanan. Isin kana argitaniillee, aagii galtanii itti hin amanne.</verse>
				<verse number="33">Yesuus ammallee, «Mammaaka biraa dhagayaa'a!, Namicha biqiltuu woyini'ii dhaabe tokkotu ture. Dallawa dhaga'aan itti ijaaree, boolla woyinii itti cuunfanillee qotee, siree irra taa'anii eegan ijaaree qotee bultootatti kireessee gara biyya biraa deeme.</verse>
				<verse number="34">Hennaa woyiniin sun gaye, midhaan fudhachu'uuf hojjattoota ufii gara worra biqiltuu woyini'ii eeganii erge.</verse>
				<verse number="35">Qonnaan bultoonni isaa sun hojjattoota isaa keessaa nama tokko qabanii dhaanan, kaan hin ajjeesan, kaan ammoo dhaka'aan tuman.</verse>
				<verse number="36">Worra hojjattoota duraa laakkobsaan caalan isaanitti erge. Sanniinillee akkuma kaawwanii godhan.</verse>
				<verse number="37">Maayessa ammo, «Ilma kiyya hin kabajjan.» jedhee, Ilma ufii isaanitti erge.</verse>
				<verse number="38">Qonnaan bultoonni sun ammoo, Ilma isaa hennaa argan, ‹Ka dhaalu kanaa; koottaa, isa ajjeefnee ristii fudhannaa.› woliin jedhan.</verse>
				<verse number="39">Isaan Ilma isaa qabanii, biqiltuu woyini'ii keessaa baasanii ajjeesan.</verse>
				<verse number="40">Eegasuu Abbaan biqiltuu woyinii sanii hennaa dhufe, qonnaan bultoota san waan maal godhu seetan?» isaaniin jedhe.</verse>
				<verse number="41">Isaan deebisanii, «Inni worra hamoota hammeenna isaaniitiin isaan ajjeesa. Biqiltuu woyini'ii kana, qonnaan bultoota biraa hennama henna'aan yoo midhaan gaye isaa fidaniifiititti kenna.» jedhaniin.</verse>
				<verse number="42">Yesuus, «Isin barreeffama Woyyuu keessatti, ‹Dhagaan worri mana ijaaru tuffate, inni dhagaa dhagaa maraa caalaa barbaadamu ta'e; kun Goofta'an ta'e, Ija keennaafillee waan baasaa ti!› Ka jedhu horomaa hin dubbifnee?</verse>
				<verse number="43">«Kanaaf, akkana isiniin jedha, jeennanni Rabbii isin irraa fudhatamtee, banii daraaraa godhatuuf kennamti. [</verse>
				<verse number="44">Ka dhakaa kana irratti kufu hin caccaba. Namni dhakaan kun irratti kufe maruu hin bututa.]»</verse>
				<verse number="45">Bulchoonni gadootaatii fi Fariisonni hennaa mammaaka dhagayan, akka inni waan isaanii dubbata'aaru hubatan.</verse>
				<verse number="46">Isa qabuu barbaadanii, gumiin akka raagaatitti waan isa laaluuf isaan sodaatanii isa dhiisan.</verse>
			</chapter>
			<chapter number="22">
				<verse number="1">Yesuus ammallee deebisee mammaakaan akkana jedhee isaanitti hime.</verse>
				<verse number="2">«Jeennanni sami'ii mootii ilma ufiitiif cidha godhe tokko fakkaatti.</verse>
				<verse number="3">Worri gara cidha fuudhaa fi heerumaa waamame akka dhufu itti himu'uuf, mootiin sun hojjattoota ufii erge; Isaan ammo dhufuu didan.</verse>
				<verse number="4">Deebi'ee hojjattoota biraa erge; ‹Worra waamamaniin: Kunoo, cidha kiyya ka fuudhaa fi heerumaa qopheesseera, kormaa fi horiin coomnillee qalameera. Maruu qophaayeera gara cidha fuudhaa fi heerumaa koottaa jedha'aatii itti himaa'a› jedhe.</verse>
				<verse number="5">Worri waamaman sun ammoo lash jedhanii, tokko gara qonna ufii, kuun gara daldala ufii deeme;</verse>
				<verse number="6">Worri hafan ammoo hojjattoota isaa qabanii akka malee rakkisanii isaan ajjeesan.</verse>
				<verse number="7">Mootiinillee lolee, loltoota ergee worra lubbuu namaa ajjeese sanniin fixe. Qachaa sanillee hin gube.</verse>
				<verse number="8">Achiin maayessa hojjattoota ufiitiin, ‹Ciini qophaayeera, worri waamaman ammo worra cidha kanaaf malee miti.</verse>
				<verse number="9">Eegasuu gara karaa qaxxaamuraa dhaqa'aatii, nama argitan maraa gara cidhaa waama'a› jedhe.</verse>
				<verse number="10">Hojjattoonni isaa sunniin gara kara'aa bayanii nama argan maraa worra hama'aa fi mishaallee wolitti qaban. Namnillee mana cidhaa ol guute.</verse>
				<verse number="11">«Mootichi namoota taa'an laalu'uuf hennaa seene ammoo, nama uffata cidhaa hin uffanne tokko achitti arge.</verse>
				<verse number="12">Namichaan, ‹Jaalalloo kiyya attamitti uffata cidhaa uduu hin uffanne asi seente?› jedheen. Innillee hin cadhise</verse>
				<verse number="13">Mootiin sun hennaa san tajaajiltoota ufiitiin, ‹Harkaa fi luka isaa hidha'aatii gara dukkanaatitti gad baasaa'a. Achi booyu'uu fi ilkaan qaru'utu jira› jedhe.</verse>
				<verse number="14">Worri waamaman heddu, worri filataman ammo hago'o» jedhe.</verse>
				<verse number="15">Kanaafuu Fariisoonni deemanii attam godhanii dubbi'iin akka isa qaban mari'atan.</verse>
				<verse number="16">Darasoota isaallee worra gosa Heroodisii woliin itti ergan. Isaanillee, «Barsiisaa'a, akka ati dhugaa taate dhugamaan karaa Rabbii akka barsiiftu hin beenna. Fuula namaa laala'aa eennuunillee wol hin caalchiftu.</verse>
				<verse number="17">Eeganaa Maal sitti fakkaata? Mootii Qeesaariitiif gibira kaffaluun seera moo seeraa miti? mee nutti himi!» jedhaniin.</verse>
				<verse number="18">Yesuus ammoo, hammeenna isaanii beekee, «Isin fakkeessitoota maaf haga kiyya na laaltan?</verse>
				<verse number="19">Birrii gibiraa mee natti mudhisaa'a» jedhe. Isaanillee santibii tokko itti fidan.</verse>
				<verse number="20">Innillee, «Fakiinii fi maqaan kun ka eennuu ti?» jedhee isaan gaafate.</verse>
				<verse number="21">Isaan deebisanii, «Ka mootii mootota biyya Rooma'aa ti» jedhaniin. Achiin maayessa inni, «Kanaaf, waan mootii moototaa mootii moototaatiif, waan Rabbii Rabbiif kennaa'a» isaaniin jedhe.</verse>
				<verse number="22">Isaanillee kana dhagayanii maalalanii isa dhiisanii deeman.</verse>
				<verse number="23">Hennaa san worri Saduqootaa ka du'aa ka'insi hin jiru jedhan gara isaa dhiyaatanii akkana jedhanii isa gaafatan.</verse>
				<verse number="24">«Barsiisaa'a, Muuseen, ‹Namni tokko uduu hin uumanne yoo du'e, obboleessi isaa haadha manaa obboleessa du'ee san dhaalee, fiixaa obboleessa ufiitiif haa dabarsuu› jedhe.</verse>
				<verse number="25">Ilmaan haadhaa torbaa takkatu nu woliin ture. Ka hangafaa haadha manaa fuudhee uduu hin uumanne du'e, ka lammaffa'aallee isii dhaalee, uduu hin uumanne du'e.</verse>
				<verse number="26">Sadaffa'aa haga torbaffa'aatitti isii dhaalanii uduu ijoollee hin uumatin irraa du'an.</verse>
				<verse number="27">Kanniin maraan maayessa isiinillee hin duute.</verse>
				<verse number="28">Waan isaan martinuu isii fuudhaniiraniif gaafa du'aa ka'iinsaa torban keessaa kamiif haadha manaa taati?»</verse>
				<verse number="29">Yesuus deebisee akkana isaaniin jedhe, «Kitaabotaa fi hunna Rabbii waan hin beenneef, isin hin dogoggortan.</verse>
				<verse number="30">Du'aa ka'u'uun maayessa akka Maleekkota Rabbii ta'an malee, hin fuudhan hin heeruman.</verse>
				<verse number="31">Waan du'aa ka'uu worra du'ee, waan Rabbii isiniin jedhe isin hin dubbifnee? Inni, ‹Ani Waaqa Abrahaamii, Waaqa Yisihaaqiitii fi Waaqa Yaaqoobii ti› jedheera. Inni Waaqa worra jiraattotaati malee, Waaqa worra du'ootaatii miti.» isaaniin jedhe.</verse>
				<verse number="32"></verse>
				<verse number="33">Gumiinillee barumsa isaa kana dhagayanii maalalan.</verse>
				<verse number="34">Fariisonni akka inni Saduuqota cadhisiise hennaa dhagayan wolgayan.</verse>
				<verse number="35">Isaan keessaa, namichi Seera Muuse'ee beeku tokko, isa qoratu'uuf jedhee,</verse>
				<verse number="36">«Barsiisaa'a, Seera keessaa ajanyi guddaan kam?» jedhee isa gaafate.</verse>
				<verse number="37">Yesuus deebisee, « ‹Waaqa Gooftaa kee, garaa kee guutu'uun, lubbuu tee guutu'uun, qalbii tee guutu'uun jaaladhu›.</verse>
				<verse number="38">Ajanyi guddaan duraa kana.</verse>
				<verse number="39">Lammaffaanillee kanuma fakkaata: ‹Obboleessa kee akka lubbuu teetiititti jaaladhu› ka jedhu.</verse>
				<verse number="40">Ajajuma lamaan kana irratti Seerrinii fi barsiifni raattotaa martinuu hundeeffamaniiran» jedhe.</verse>
				<verse number="41">Uduu Fariisonni wolgayanii jiran.</verse>
				<verse number="42">Yesuus, «Wonti Kiristoosii maal isinitti fakkaataa? Inni ilma eennuuti?» jedhee isaan gaafate. Isaan, «Ilma Daawitiiti» jedhaniin.</verse>
				<verse number="43">Yesuus, «Attamiin Daawiti hunna Ayyaana Woyyu'uutiin masakkamee ‹Gooftaa'a› jedha'aa isa waama, ‹Rabbi Gooftaa kiyyaan, haga ani diinota kee luka kee jala sii galchutti, Mirga kiyya taa'i› jedheen yoo jedhu Ayyaanaan Gooftaa jedhee isa waama'aaraa?</verse>
				<verse number="44"></verse>
				<verse number="45">Yoo Daawiti Gooftaa jedhee isa waame, attamitti Inni ilma isaa ta'a ree?» isaaniin jedhe.</verse>
				<verse number="46">Namni tokkochi deebii isaa deebise hin jiru. Gaafa san irraa kaasee lamuu eennullee uggee hin gaafanneen.</verse>
			</chapter>
			<chapter number="23">
				<verse number="1">Achiin maayessa Yesuus Gumi'ii fi darasoota ufiitiin akkana jedhe,</verse>
				<verse number="2">«Barsiisonni Seera Muuse'eetii fi Fariisonni teessoo Muuse'ee irra taa'aniiran.</verse>
				<verse number="3">Maarre waan isaan isin ajajan maraa godhaa'a, eega'alle'e; haata'uu ammoo, isaan waan barsiisanuu waan hujii irra hin oolchineef, akka isaan hujan hin hujinaa'a.</verse>
				<verse number="4">Isaan ba'aa ulfaataa fi ka baadhachuuf hin danda'amne hidhanii gurmuu nama biraa irra kaayan; ufii ammoo qubaanuu tuquu hin fedhan.</verse>
				<verse number="5">Namatti uf mudhisu'uuf jedhanii hujii isaanii maraa hojjatan. Qudhaama jechoonni barreeffama Woyyuu keessa jiru, ka addaa fi irree ufii irratti hidhatan babadhisanii qudhaamatan; handaara uffata uffatanii faateffatanillee hin dheereffatan.</verse>
				<verse number="6">Lafa cidhaatitti hulee ulfinnaa, mana woyyuu Yihuudotaa keessatti barcumaa ulfinaa,</verse>
				<verse number="7">Hulee gabaya'aatitti nagaya ulfinnaa akka isaan gaafatanii fi gumiin ‹Barsiisaa'a› jedhanii akka isaan waaman jaalatan.</verse>
				<verse number="8">Isin barsiisaa tokko waan qabdanii fi isin martinuu obboleeyyan waan taataniif, ‹Barsiisaa'a› jedhamtanii hin waamaminaa'a.</verse>
				<verse number="9">Isin Abbaa tokkocha Sami'itti waan qabdaniif, biyya lafaa irratti eennuunillee ‹Aabbaa› jettanii hin waaminaa'a.</verse>
				<verse number="10">Hayyuun keessan Kiristoosii tokkocha waan ta'eef, ‹Hayyuu› jedhamtanii hin waamaminaa'a.</verse>
				<verse number="11">Isin keessaa isin maraa ka caalu hojjataa keessan haa ta'u.</verse>
				<verse number="12">Namni boonu maruu hin salphata. Namni gad uf qabu maruu hin kabajjama.»</verse>
				<verse number="13">Yesuus, «Barsiisota seera Muuse'eetii fi Fariisota fakkeessitoota! Isin balbala jeennata sami'ii namatti waan cuftaniif isin aanne'e! Isin hin galtan, worra itti galanillee akka itti hin galle dhooggitan. [</verse>
				<verse number="14">Isin fakkeessitota barsiisota Seera Muuse'eetii fi Fariisoota faatee dheeressu'uun sababdanii mana haadha hiyyeeyyi'ii irraa waan nyaattaniif isinii aanne'e! Kanaafuu murtii guddaa argattan.]</verse>
				<verse number="15">Isin barsiisoota Seera Muuse'eetii fi Fariisoota fakkeessitoota! Isin aanne'e! Nama tokko amantii Yihuudotaa fudhachiisu'uuf galaanaa fi lafa irra asii fi achi deddeemtan, isin nama fudhate san dachaa lama isin caalaa ilma asaabaa waan isa gootaniif isin aanne'e!</verse>
				<verse number="16">«Bulchoota balloota, isin aanne'e! Isin, ‹Namni tokko yoo mana woyyu'uutiin kakate, kakuun sun isa hin geettu, namni tokko yoo worqii mana woyyu'uutiin kakate, kakuun sun isa geetti› jettan.</verse>
				<verse number="17">Isin gowwootaa fi balloota! Worqi'i moo mana woyyuu ka worqii woyyoomsutu caala?</verse>
				<verse number="18">Isin, ‹Namni mi'a kennaa Rabbii ittiin dhiyeessuun yoo kakate, kakuun sun isa hin geettu; haata'uu ammo, namni kennaa irra jiruun yoo kakate, kakuun sun isa geetti› jettan.</verse>
				<verse number="19">Isin ballaa attamii ti! kennaa mo'o mi'a kennaa woyyoomsutu caalaa?</verse>
				<verse number="20">Maarre namni mi'a kenna'aatiin kakatu marti, mi'a kenna'aatii fi waan isii irra jiru maraan kakata;</verse>
				<verse number="21">Ka mana woyyu'uun kakatu isaa fi ka isa irra jiruun kakata.</verse>
				<verse number="22">Namni sami'iin kakatullee, teessoo Rabbiitii fi ka teessoo san irra taa'eeruun kakatan.</verse>
				<verse number="23">Isin, Barsiisota Seeraatii fi Fariisota fakkeessitoota! Isin aanne'e! Isin urgoo gurraattii, daalattii, Sokorataa fi daraaraa caarotaa keessaa kurnaffaa hin kennitan, haata'uu ammoo waan ijoo Seera keessatti argamu hin dhiiftan; wonti kunniinillee murtii dhuga'aa, dhiifamaa fi amanamumma'a; isin kaawwanillee uduu hin dhiifne, waan kanniinillee godhutu isin barbaachisa.</verse>
				<verse number="24">Isin bulchoota balloota! Isin waan dhuddan keessaa bookee hin dhimbiibdan, gaala ammo hin liqimsitan.</verse>
				<verse number="25">Barsiisota Seeraatii fi Fariisota fakkeessitoota! Isin aanne'e! miju'uu fi qorii gubbaa hin qulqulleessitan, keessi ammo saamichaa fi dondhumma'aan guuttameera.</verse>
				<verse number="26">Ati Fariisicha ballaa'a! gubbaan isaa akka bareedu, dura dursiitii keessa qori'iitii fi sabaree qoraasi.</verse>
				<verse number="27">«Isin Barsiisota Seeraatii fi Fariisota fakkeessitoota! gubbaan keessan bareedee mudhata, keessi keessan ammo awwaala noora'aan dibame, lafee worra du'eetii fi waan battii maraan guuttame waan fakkaatuuf isin aanne'e!</verse>
				<verse number="28">Akkasuma isinillee gubba'aan worra biraatiif qajeellota fakkaattan, Keessi keessan ammo uf tuulumma'aa fi hammeennaan guuttameera.</verse>
				<verse number="29">«Barsiisota Seeraatii fi Fariisota fakkeessitoota! Isin aanne'e! Waan awwaala raattotaa ijaartanii fi awwaala qajeellotaallee bareechiftaniif.</verse>
				<verse number="30">Isin, ‹Bara abbootii teennaa uduu jiraannee, nu dhiiga raattotaa dhangalaasuu keessatti isaan woliin hin hirmaanne waan jettaniif›, isin aanne'e!</verse>
				<verse number="31">Akkasiin isin ilmaan worra raattota ajjeesee akka taatan uf irratti ragaa baatan.</verse>
				<verse number="32">Isinillee akkasuma hujii cubbuu abbootii teessanii guuta'aa fixaa'a.</verse>
				<verse number="33">Isin bofa, ijoollee buuti'ii murtii asaabaa jalaa attamiin baatan?</verse>
				<verse number="34">Kanaafuu Raattotaa fi ogeeyyii barsiisota Seera Muuse'eellee gara keessan erga. Isin isaan keessaa garii hin ajjeeftan, kaan hin fanniftan, worra kaawwanillee mana Yihuudonni wolitti qabaman keessatti dhaantanii qachaa irraa gara qacha'aa ariitan.</verse>
				<verse number="35">Dhiiga Aabeelii nama qajeela'aa irraa jalqabee haga dhiiga Zakkaariyaasii ilma Baraakiyuu isa isin mana woyyu'uu mi'a kenna'aa irratti ajjeeftan, dhiiga qajeellotaa ka lafatti jige maraafuu hin gaafatamtan.</verse>
				<verse number="36">Ani dhugamaan isiniin jedha, wonti kun maruu dhaloota bara kanaa irratti hin ta'a» jedhe.</verse>
				<verse number="37">Yesuus ammallee, «Ee! Yeruusaalem, Yeruusaaleem, qachaa raattota ajjeeftuu fi worra gara kee ergame dhaka'aan tumtu! Akka lukkuun ilmoolee ufii koola ufii jalatti wolitti qabattu, anillee hennaa meeqa ijoollee tee wolitti qabuu barbaade; isin ammo hin diddan.</verse>
				<verse number="38">Kunoo, manni keessan ona ta'ee hafe.</verse>
				<verse number="39">Ani akkana isiniin jedha, ‹Ka maqaa Goofta'aatiin dhufu, ka eebbifame› haga jettanitti ammaa achi deebitanii na hin argitan» jedhe.</verse>
			</chapter>
			<chapter number="24">
				<verse number="1">Yesuus mana woyyu'uutii bayee uduu deema'aaru, darasoonni isaa ijaarsa mana woyyu'uu isatti mudhisu'uuf gara isaa dhufan.</verse>
				<verse number="2">Achiin maayessa inni, «Isin waan kana maraa hin argitanii mii? isaaniin jedhe, Ani dhugaa isinitti hima, dhakaan tokkochi wol irratti hin hafu; martinuu hin diiggama» isaaniin jedhe.</verse>
				<verse number="3">Yesuus gaara ejersaa irra taa'ee uduu jiru, darasoonni hojjatti gara isaa dhufanii, «Kun yoom ta'a nutti himi? Dhufa keetii fi dhuma biyya lafaatiif malkanni maali'i?» jedhaniin.</verse>
				<verse number="4">Yesuus deebisee akkana isaaniin jedhe, «Eennullee akka isin hin dogoggorsine uf eeggadhaa'a!</verse>
				<verse number="5">Namoonni hedduun, ‹Ani Kiristoos› jedha'aa maqaa kiyyaan dhufan. Namoota hedduu hin dogoggorsan.</verse>
				<verse number="6">Woraanaa fi oduu woraanaa hin dhageettan; akka hin rifanne uf eeggadhaa'a; Kun ta'uun isaa dirqama, haata'uu ammo ammallee dhumni hin geenne.</verse>
				<verse number="7">Gofti gosatti, mootummaan mootumma'atti hin ka'a;, beellinii fi sochiin lafaa hulee adda addaatitti hin ta'a.</verse>
				<verse number="8">Kun maruu ammo ciniinsuu duraati.</verse>
				<verse number="9">«Achiin maayessa isaan akka rakkattanii fi akka ajjeefamtan dabarsanii isin kennan, sababa maqaa kiyyaatiif jettanii gosa maraan worra jibbame taatan.</verse>
				<verse number="10">Hennaa san namoonni hedduu amantaa irraa duubatti deebi'an, isaan dabarsanii wol kennan, Wolillee hin jibban.</verse>
				<verse number="11">Raattonni dharaa hedduunillee hin ka'an, Namoota hedduullee hin dogoggorsan.</verse>
				<verse number="12">Sababaa baayi'inna hammeennaatiin, jaalalti namoota hedduu hin qabbanooft.</verse>
				<verse number="13">Ka haga dhumaa dhaabate ammoo hin fayya.</verse>
				<verse number="14">Gosa maraaf ragaa akka ta'u, Oduun Nagayaa ka jeennataa, biyya lafaa maratti hin lallabama. Achiin maayessa muummeen hin dhufti» jedhe.</verse>
				<verse number="15">Yesuus ammallee, «Akkuma raagaan Daani'el dubbate, ‹Farra badi'ii› hulee woyyitti'ii dhaabatee yoo argitan, ka kana dubbisu haa hubatuu!</verse>
				<verse number="16">Hennaa san worri biyya Yihuuda'aa keessa jiru gara gaarranii haa baqatuu.</verse>
				<verse number="17">Ka gamoo manaa irra jiru waan mana keessaa fudhachu'uuf gad hin bu'in.</verse>
				<verse number="18">Namni maasaa keessa jiru uffata fudhachu'uuf gara manaa hin deebi'in.</verse>
				<verse number="19">Guyyaa san dubartoota ulfaatii fi ta harma hoosiftuuf aanne'e!</verse>
				<verse number="20">Haata'uu ammo bandhi keessan gannaan yookiin guyyaa Sambataa akka hin taane Rabbiin faateffadhaa'a.</verse>
				<verse number="21">Hennaa san rakkinni guddaan hin dhufa, rakkinni akkasii haga biyyi lafaa uumamte irraa jalqabee haga ammaatitti ta'ee hin beeku, sirimaa deebi'eelle hin ta'u.</verse>
				<verse number="22">Guyyoonni sun uduu gabaabbatuu dhabaatee, namni tokkollee silaa hin fayyu; sababa worra filatameetiif ammoo guyyoonni sun hin gabaabbatan.</verse>
				<verse number="23">Hennaa san, «Eennullee ‹Kunoo! Kiristoos as jira!› yookiin, ‹Inni achi jira!› yoo isiniin jedhe hin amaninaa'a.</verse>
				<verse number="24">Isin keessaa namoonni gari gariin, worra nu Kiristoos ufiin jedhanii fi raattota dharaa ta'an. Uduu isaanii danda'amee, worra Rabbiif filatame dogoggorsu'uuf malkata gugurda'aa fi baasa hujan.</verse>
				<verse number="25">Kunoo ani duraan dursee kana isinitti himeera.</verse>
				<verse number="26">Maarre isaan, ‹Kunoo! Inni lafa gammoojji'ii jira› yoo isiniin jedhan, gadi hin bayinaa'a. Yookiin, ‹Kunoo! Inni gola keessa jira› yoo isiniin jedhan hin amaninaa'a.</verse>
				<verse number="27">Akkuma Bakakkaan baya biiftu'uutii bayee ifa'aa haga lixa biiftu'uutitti ibsu, dhufti Ilma Namaallee akkasuma ta'a.</verse>
				<verse number="28">Hulee randhi jirutti rumichii wolgeetti» jedhe.</verse>
				<verse number="29">Yesuus ammallee, «Guyyoota rakkinnaa saniin maayessa yoma san aduun dukkanoofti, jiinillee ifa ufii hin kennu; urjoonni samii gubba'aa hin harca'an, hundeen sami'iillee hin raafama.</verse>
				<verse number="30">Achiin maayessa malkanni Ilma namaa samii gubba'atti hin mudhata, hennaa san gofti biyya lafaa maruu banne, banne jedhan. Ilmi Namaa duumessa sami'iitiin hunnaa fi ulfinna gudda'aan yoo dhufu hin argan.</verse>
				<verse number="31">Inni Maleekkota ufii laagaa xurumbaa guddaa woliin hin erga. Isaanillee qaccee samiiwwaniitii haga qaccee samiiwwanii, daangaa lafaatii haga daangaa lafaa worra isaaf filatame wolitti qaban.»</verse>
				<verse number="32">Yesuus ammallee, «Muka hurbu'uu irraa baradhaa'a! Damee baaftee baalli isi'ii hennaa late, bonni akka dhiyaate hin beettan.</verse>
				<verse number="33">Maarre akkasuma, waan kana maraa hennaa argitan akka Ilmi Namaa balbalatti dhiyaate beekaa'a!</verse>
				<verse number="34">Ani dhugamaan isiniin jedha, haga wonti kun maruu ta'utti dhaloonni kun hin badu.</verse>
				<verse number="35">Ardi'ii fi samiin hin baddi. Dubbiin kiyya ammoo hin badu.»</verse>
				<verse number="36">Waan guyyaa saniitii fi sa'aatii sanii Abbaa calla'atu beeka malee, eennullee hin beeku, maleekkonni sami'iitii fi Ilmillee, akkasuma eennullee hin beeku.</verse>
				<verse number="37">Akkuma bara Noohiititti ta'e, dhufti Ilma Namaallee akkasuma ta'a.</verse>
				<verse number="38">Bara san bisaan badi'iitiin dura, haga Noohi markaba seenetti, namoonni nyaata'aa, dhuga'aa, fuudha'aa, heeruma'aa turan;</verse>
				<verse number="39">haga bisaan badi'ii dhufee isaan maraa haree deemutti isaan womaa hin beenne. Maarre dhufti Ilma Namaallee akkasuma ta'a.</verse>
				<verse number="40">Hennaa san namoonni lamaa maasaa keessatti hujan; tokkochi ol fudhatama, tokkochi hin hafa.</verse>
				<verse number="41">Dubartoonni lamaan uduu midhaan daakan; takka ol fudhatamti, takka hin hafti.</verse>
				<verse number="42">Gooftaan keessan sa'aatii kamitti akka dhufu waan hin beenneef, eeganaa dammaqa'aa eeggadhaa'a.</verse>
				<verse number="43">«Waan kana hubadhaa'a; abbaan manaa halkan keessa sa'aatii kamitti hattuun akka dhuftu uduu beekee, manni isa jalaa haa qotamu'uuf hin dhiisu.</verse>
				<verse number="44">Kanaaf Ilmi Namaa sa'aatii isin hin qaabannetti waan dhufuuf, isinillee qophaaya'aa jiraadhaa'a.»</verse>
				<verse number="45">Yesuus ammallee, «Eeganaa hojjataan amanamaanii fi qaroon, ka gooftaan isaa akka inni hojjattoota isaatiif nyaata henna'aan kennuuf, mana ufii irratti muude eennu?</verse>
				<verse number="46">Hojjataan gooftaan isaa hennaa deebi'u uduu hojjatu arguun sun ka eebbifame.</verse>
				<verse number="47">Ani dhugamaan isinitti hima, gooftaan isaa qabeenna ufii maraa irratti isa muuda.</verse>
				<verse number="48">Hojjataan hamaan sun ammoo yaada ufii keessatti, ‹Gooftaan hin tura› jedhee yoo,</verse>
				<verse number="49">Hojjattoota tuma'aa, worra machaayu woliin nyaachu'uu fi dhuguu jalqabe,</verse>
				<verse number="50">gooftaan hojjataa sanii guyyaa inni hin eennee fi sa'aatii inni hin beennetti hin dhufa.</verse>
				<verse number="51">Inni hojjataa san bakka lamatti baqassa, hiree isaallee worra fakkeessu woliin taasisa. Achitti booya'aa ilkaan qara» jedhe.</verse>
			</chapter>
			<chapter number="25">
				<verse number="1">Yesuus itti aansee, «Hennaa san jeennanni sami'ii durba kudhanii ta ibsaa isaanii qabatanii idaayyaa reebbatu'uuf bayan fakkaatti.</verse>
				<verse number="2">Isaan keessaa shanan ceem'aaleeyyi'i shanan ammoo qalbiqabeeyyi'i.</verse>
				<verse number="3">Ceem'aaleeyyiin shanan ibsaa ufii qabatan malee, zayitii ibsa'atti buufatan hin qaban.</verse>
				<verse number="4">Qalbiqabeeyyiin ammoo ibsaa ufii woliin zayitii bilille'etti qabatan.</verse>
				<verse number="5">Idaayyaan uduu hin dhufin turraan, marti isaaniituu muganii rafan.</verse>
				<verse number="6">Hennaa halkan qixxee ta'e, laagaa gudda'aan, ‹Idaayyaan Kunoo ti! Isa reebbachu'uuf bayaa'a!› jedhu dhagayame.</verse>
				<verse number="7">Hennaa san babbareeddan sunniin maruu ka'anii ibsaa ufii qopheeffatan.</verse>
				<verse number="8">Worri ceem'aaleeyyiin sunniin worra qalbiqabeeyyi'iin, ‹Ibsaan keenna waan dhaama'aaruuf, zayitii keessan irraa diqqoo nuu kennaa'a› isaaniin jedhaniin.</verse>
				<verse number="9">Qalbiqabeeyyiin ammoo deebisanii, ‹Wa'a! Ka nu'uu fi isinii gayu hin jiru. Worra gurguru bira dhaqa'aatii bitadhaa'a!› jedhaniin.</verse>
				<verse number="10">Hennaa isaan bitatu'uuf deeman, Idaayyaan hin dhufe; durbi qophoofteertu sunniin isa woliin gara mana cidhaa haga seenan, balbalti hin cufame.</verse>
				<verse number="11">Maayessa worri hafan babbareeddonni turanii dhufanii, ‹Gooftaa, Gooftaa! Nuu bani!› jedhaniin.</verse>
				<verse number="12">Inni ammo deebisee, ‹Ani dhugaa isiniin jedha, ani isin hin beeku› jedhe.</verse>
				<verse number="13">Guyya'aa fi sa'aatii san waan hin beenneef dammaqa'aa eeggadhaa'a!» jedhe.</verse>
				<verse number="14">Yesuus ammallee, «Jeennanni sami'ii nama biyya biraa deemu'uuf ka'ee, hojjattoota ufii waamee qabeenna qabu amaanaa isaanitti kennate tokko fakkaatti.</verse>
				<verse number="15">Inni akkuma dandeettii isaaniititti tokkoof saantibii worqi'ii kuma shan, kaaniif kuma lama, kaaniillee kuma tokko kennee gara biyya fago'oo deeme.</verse>
				<verse number="16">Ka saantibii worqi'ii kuma shan fudhate yoma san ittiin daldalee, saantibii worqi'ii kuma shan bu'aa keessaa buufate.</verse>
				<verse number="17">Akkuma san, ka saantibii worqi'ii kuma lama fudhatellee kuma lama bu'aa keessaa buufate.</verse>
				<verse number="18">Ka saantibii worqi'ii kuma tokko fudhate ammoo, dhaqee boolla qotee saantibii worqi'ii goofta'aa san awwaale.</verse>
				<verse number="19">Bara hedduun maayessa gooftaan hojjattoota sanniinii galee isaan tooyate.</verse>
				<verse number="20">Ka saantibii worqi'ii kuma shanii irraa fudhate gara isaa dhufee, saantibii worqi'ii kuma shanii kennee, ‹Gooftaa'a, ati saantibii worqi'ii kuma shanii natti kenniteerta; kunoo, ani ka biraa saantibii worqi'ii kuma shanii bu'aa irraa buufadheera.› jedhe.</verse>
				<verse number="21">Gooftaan isaa, ‹Mishaa goote, ati hojjataa amanama'a; waan diqqoo irratti amanamteerta, ani waan heddu irratti si muuda; koottuu gammachu'uun gara hulee gooftaan kee sii qopheessee seeni!› jedheen.</verse>
				<verse number="22">Ka saantibii worqi'ii kuma lama fudhatellee dhufeeti, ‹Gooftaa'a, ati saantibii worqi'ii kuma lama natti kennitee turte; kunoo, ani ka biraa saantibii worqi'ii kuma lamaa bu'aa buufadheera.› jedhe.</verse>
				<verse number="23">Gooftaan isaa, ‹Mishaa goote, ati hojjataa amanamaa'a waan diqqo'otti amanamteerta hedduu irratti si muuda gammachu'uun gara hulee gooftaan sii qopheessee seeni› jedheen.</verse>
				<verse number="24">Ka saantibii worqi'ii kuma tokko fudhatellee gara isaa dhufee, ‹Gooftaa'a, ati bakka itti hin facaafnee akka haamattu bakka itti hin bittinneessinee akka wolitti qabattuu fi nama hamaa ta'uu kankee waan beekuuf;</verse>
				<verse number="25">si sodaadhee, dhaqee saantibii worqi'ii kee boollatti awwaale, kanaaf saantibii worqi'ii kee kunoo ti› jedheen.</verse>
				<verse number="26">Gooftaan isaa ammoo, ‹Ati hojjataa hama'aa fi ceem'aalessa uduu hin facaafne akka haamadhu, uduu hin bittinneesine akka walitti qabadhu hin beettaa?</verse>
				<verse number="27">Ati saantibii worqi'ii kiyya worra saantibii worqi'ii dhalaan fudhatutti kennu'utu si barbaachisa. Anillee dhufee waan qabu bu'aa woliin silaa hin fudha.</verse>
				<verse number="28">Maarre saantibii worqi'ii irraa fuudha'aatii ka saantibii worqi'ii kuma kudhanii qabuuf kennaa'a.</verse>
				<verse number="29">Ka qabu maraaf itti eda'amee waan kennamuuf, hin baayi'ataafille'e; ka hin qabne ammoo ta qabu sunuu irraa fudhatama.</verse>
				<verse number="30">Hojjataa gatii hin qabne kana, dukkana diidaatitti gad gataa'a, achitti booya'aa ilkaan qara» jedhe.</verse>
				<verse number="31">Yesuus ammallee, «Ilmi Namaa ulfinna ufiitii fi Maleekkota Rabbii maraa woliin hennaa dhufu, teessoo ulfinnaa ka ufii irra taa'a.</verse>
				<verse number="32">Worri Yihuudota hin taane maruu afoo isaatitti wolitti qabaman; akkuma tisseen Hoolotaa fi Re'iin addaan fooyu, innillee akkasuma namoota addaan fooya.</verse>
				<verse number="33">Hoolota mirga ufiititti, Re'iin ammoo bitaa ufiitiin dhaabsisa.</verse>
				<verse number="34">Worra mirga isaa jiraniin, mootichi akkana jedhaan, isin eebbifamtoota abbaa kiyyaa koottaa'a; Hennaa biyyi lafaa uumame irraa jalqabee jeennata isinii qophaaye dhaalaa'a.</verse>
				<verse number="35">Beelayee na nyaachiftaniirtan, dheebodhee na obaaftaniirtan, keessummaa ta'ee na keessummeessitaniirtan,</verse>
				<verse number="36">daaree, daara na baaftaniirtan, dhibamee na gaafattaniirtan, hidhameellee na gaafattaniirtan.</verse>
				<verse number="37">Qajeellonni deebi'aniiti akkana isaan jedhan, ‹Gooftaa'a, beeloftee yoom si arginee si nyaachifne? Yookiin dheebottee arginee yoom si obaafne?</verse>
				<verse number="38">Keessummaa taatee arginee yoom si keessummeessine? Yookiin daartee arginee yoom daara si baafne?</verse>
				<verse number="39">Yoom dhibamtee yookiin hidhamtee arginee si gaafanne? jedhaniin.</verse>
				<verse number="40">Mootichillee deebisee, «Ani dhugamaan isiniin jedha, obboleeyyan tiyya worra maraa caalaa didiqqaa kanniin keessaa tokkoof ka gootan, akka waan naaf gootanii ti!» isaaniin jedhe.</verse>
				<verse number="41">Hennaa san worra bitaa irra jiraniin ammoo, ‹Isin worra abaarame na biraa fagaadhaa'a; gara ibidda bara baraa ka seexanaa fi ergamtoota isaatiif qophaayeetitti deemaa'a! isaaniin jedhe.</verse>
				<verse number="42">Beelayee na hin nyaachifne, dheebodhee na hin obaafne,</verse>
				<verse number="43">Keessummaa ta'ee na hin keessummeessine, daaree daara na hin baafne, dhibamee, hidhameellee na hin gaafanne› jedha.</verse>
				<verse number="44">Achiin maayessa isaanillee deebisanii, ‹Gooftaa'a, beeloftee, yookiin dheebottee, yookiin keessummaa taatee, yookiin daartee, yookiin dhukkubsattee, yookiin hidhamtee si arginee, yoom si gargaaruu dhabne?› jedhaniin.</verse>
				<verse number="45">Hennaa san mootiin deebisee, ‹Ani dhugamaan isiniin jedhaa, worra maraa caalaa didiqqaa kanniin keessaa tokkoof waan hin gooneef, naafillee ammo womaa hin goone› jedhee isaanii deebise.</verse>
				<verse number="46">Worri kun gara adabbii bara baraa, qajeellonni ammo gara jireenna bara baraa galan» jedhe.</verse>
			</chapter>
			<chapter number="26">
				<verse number="1">Yesuus dubbii kana maraa dubbatee haga fixeen maayessa, darasoota ufiitiin,</verse>
				<verse number="2">«Guyyaa lamaan maayessa ayyaanni Faasika'aa akka ayyaaneffamu hin beettan. Ilmi Namaa worra Isa fannisutti dabarfamee kennama» jedhe.</verse>
				<verse number="3">Achiin maayii hayyichi gadootaatii fi manguddoonni gumi'ii dallawwa gadicha guddaa Qayyaafaa jedhamuutitti walgayan.</verse>
				<verse number="4">Yesuusiin dharaan qabsiisanii ajjeesu'uuf mari'atan.</verse>
				<verse number="5">Haata'uu ammoo, «Gumii eddu'utti nageenni akka hin boorofne guyyaa ayyaanaatiin hin ta'in» jedhan.</verse>
				<verse number="6">Yesuus Biitaaniya'atti mana Simoonii dhukkuba gogaa kukkutuun qabamee uduu jiru,</verse>
				<verse number="7">Dubartiin takka urgoo gatiin isaa gudda'aa ka bilqaaxii Albaaxiroosiititti guuttame qabattee gara isaa dhuftee, uduu inni hurbaataaf taa'eeru, urgoo san mataa isaa irratti buufte.</verse>
				<verse number="8">Darasoonni isaa hennaa argan, aaranii, «Kun maaf lafatti bada?</verse>
				<verse number="9">Urgoon kun gatii gudda'atti gurguramee, birriin sun silaa hiyyeeyyi'iif uduu kennamee woyya» jedhan.</verse>
				<verse number="10">Yesuus waan kana beekee akkana isaaniin jedhe, «Dubartii tana maaf rakkiftan? Isiin waan mishaa naa goote.</verse>
				<verse number="11">Hiyyeeyyiin hennaa maraa isin woliin jiran, Ani ammo hennaa maraa isin woliin hin jiraadhu.</verse>
				<verse number="12">Isiin urgoo kana nafa kiyyatti buuftee awwaalaaf na qopheessite.</verse>
				<verse number="13">Ani dhugamaan isiniin jedha, biyya lafaa maraa keessatti, bakka kamittuu Oduun Nagayaa hennaa lallabamu wonti isiin goote kun ammoo akka isiin qaabatamtuuf himama.»</verse>
				<verse number="14">Hennaa san darasoota kudha lamaan keessaa namni Yihuudaa jedhamu ka biyya Asqorootuu tokko gara bulchoota gadootaa dhaqee,</verse>
				<verse number="15">«Yoo ani isa dabarsee isinii kenne, isin maal naa kennitan?» isaaniin jedhe; isaan birrii soddoma jedhaniin.</verse>
				<verse number="16">Sa'aatii san irraa jalqabee dabarsee isa kennu'uuf hennaa mishaa isaaf tolu soqa'aa ture.</verse>
				<verse number="17">Jalqaba guyyaa ayyaana xorosho'oo darasoonni gara Yesuusii dhufanii, «Hurbaata ayyaana Faasika'aa eessatti akka sii qopheessinu barbaadda?» jedhanii isa gaafatan.</verse>
				<verse number="18">Inni deebisee, «Qachaa keessa gara mana nama tokkoo dhaqa'aatii, namicha saniin, ‹Barsiisaan hennaan kiyya dhiyaateeraa; darasoota tiyya woliin si biratti ayyaana Faasikaa godha, jedheera› jedha'aan.» isaaniin jedhe.</verse>
				<verse number="19">Darasoonni isaallee akkuma Yesuus isaan ajaje godhanii Faasikaa qopheessan.</verse>
				<verse number="20">Galgala san darasoota ufii barattoota kudha lamman woliin hurbaataaf taa'e.</verse>
				<verse number="21">Uduu waa nyaata'aarani, Yesuus, «Ani dhugamaan isiniin jedha, isin keessaa namni tokko dabarsee na kenna» jedhe.</verse>
				<verse number="22">Guddisanii gaddanii gari gariin isaanii, «Gooftaa'a, ana ta'innaa?» jechuu jalqaban.</verse>
				<verse number="23">Yesuus deebisee, «Ka ana woliin harka ufii qorii keessa kaayutu dabarsee na kenna» jedhe.</verse>
				<verse number="24">Ilmi Namaa akkuma wonti isaa barreeffame hin du'a. Haata'uu ammoo, «Nama Ilma Namaa dabarsee kennu san aanne'e! Namni sun silaa uduu dhalachuu baatee isaa woyya» isaaniin jedhe.</verse>
				<verse number="25">Yihuudaan dabarsee isa kennu deebisee, «Barsiisaa'a, ana ta'innaa?» jedhe. Innillee atuu jette jedheen.</verse>
				<verse number="26">Uduu nyaata'aaran, Yesuus xoroshoo ol fuudhee eebbisee qoshoree darasootaan, «Hoo'aa nyaadhaa'a; kun foon kiyya» jedhe.</verse>
				<verse number="27">Xuwweellee ol fuudhee Rabbiin galatoonfatee, isaanii kennee, «Isin maruu itti unaa'a;</verse>
				<verse number="28">Kun dhiiga kiyya ka waadaa haarawaa ka cubbuu namoota hedduutiif jigu.</verse>
				<verse number="29">Haata'uu ammoo akkana isiniin jedha, jeennata Abbaa kiyyaa keessatti isin woliin ammaa achi haga guyyaa daadhii woyini'ii dhuguutitti adha irraa jalqabee deebi'ee isin woliin hin dhugu» isaaniin jedhe.</verse>
				<verse number="30">Faaruu haga faarsaniin maayessa gara gaara ejersaa ol bayan.</verse>
				<verse number="31">Hennaa san Yesuus isin martinuu halkan kana na dhiiftanii baqattan, Ani tissee hin dhayaa hoolonni hin faca'an jedhamee waan barreeffameeruuf.</verse>
				<verse number="32">Hennaa du'aa ka'een maayessa ammoo gara Galiila'aa isin firrisa isaaniin jedhe.</verse>
				<verse number="33">Pheexroos deebisee, «Yoo isaan martinuu si biraa baqatanillee, ani horomaa si biraa hin baqadhu» jedheen.</verse>
				<verse number="34">Yesuus, «Ani dhugamaan siin jedhaa, edanuma, uduu lukkuun hin iyyine, harka sadihii na waakkatta» jedheen.</verse>
				<verse number="35">Pheexroos ammo, «Yoma ka si woliin du'u ta'ellee'e, ani horoma si hin waakkadhu» jedheen. Darasoonni maruu akkasuma jedhan.</verse>
				<verse number="36">Achiin maayessa Yesuus isaan woliin gara hulee Getesemaanee jedhamtuu dhaqee, darasoota ufiitiin, «Haga ani achi dhaqee faateffadhuuf, isin asi taa'aa'a!» isaaniin jedhe.</verse>
				<verse number="37">Pheexroosii fi ilmaan Zabdewoosii lamaanuu fudhatee, yaadda'uu fi gadduu jalqabe.</verse>
				<verse number="38">Achiin maayessa inni, «Lubbuun tiyya haga du'aa guddiftee gadditeerti. Isin as turaa na woliin jabaadhaa'a» isaaniin jedhe.</verse>
				<verse number="39">Diqqoo isaan irraa siiqee, kallachaan gad kufee, «Abbaa kiyya, yoo danda'ame, mijuun rakkinnaa tun narra haa luftuu; haata'uu ammoo akka fedha keetii malee, akka fedha kiyyaa hin ta'in» jedhe.</verse>
				<verse number="40">Achiin maayessa inni gara darasootaa dhufee, uduu rafa'aaran isaan argee, Pheexroosiin, «Maarre, isin sa'aatima tokkollee na woliin jabaachuu dadhabdanii?</verse>
				<verse number="41">Akka ataabe'etti hin galle jabaadha'aa faateffadhaa'a; Ayyaanni qophaaya'a, foon ammoo dadhaba'a» jedheen.</verse>
				<verse number="42">Yesuus ammallee hennaa lammaffa'aaf isaan irraa siiqee, «Abbaa kiyya, mijuun rakko'oo tuni uduu hin dhunne narra lufuu ka hin danda'amne yoo ta'e, fedhiin tee haa taatu» jedhee faateffate.</verse>
				<verse number="43">Yesuus ammallee deebi'ee yoo dhufu ijji isaanii dunquqqaayee ka rafa'aaran arge.</verse>
				<verse number="44">Ammallee isaan irraa siiqee, hennaa sadaffa'aafillee akkasuma jedhee faateffate.</verse>
				<verse number="45">Achiin maayessa gara darasootaa dhufee, «Isin haga ammaa rafa'aa, harabaafata'aartanii? Kunoo, sa'aatiin Ilmi Namaa harka cubbamootaatitti dabarfamee kennamu geetteerti.</verse>
				<verse number="46">Koottaa haa deemnuu! Kunoo, ka dabarsee na kennu dhiyaateera» isaaniin jedhe.</verse>
				<verse number="47">Uduu Yesuus waan kana dubbata'aaru, darasoota kudha lamaan keessaa tokko, Yihuudaan dhufee; gumiin hedduu isa woliin guraade'ee fi bokkuu qabatanii, bulchoonni gadootaatii fi manguddoonni biyyaallee isa woliin dhufan.</verse>
				<verse number="48">Yihuudaan dabarsee isa kennu, «Namni ani dhungadhu isaa, isa qabaa'a» jedhee malkata isaanii kenne.</verse>
				<verse number="49">Yihuudaan akkuma gara Yesuusii dhufeen, «Barsiisaa'a, attam nagaya jirtaa!» jedhee isa dhungate.</verse>
				<verse number="50">Yesuus deebisee, «Jaalalloo kiyya, waan huju'uuf dhufte huji» jedheen. Achiin maayessa isaan dhufanii Yesuusiin jabeessanii qaban.</verse>
				<verse number="51">Worra Yesuusiin woliin jiran keessaa tokko guraadee baafatee gurra hojjataa gadichaa dhayee irraa kute.</verse>
				<verse number="52">Hennaa san Yesuus akkana jedhe, «Guraadee kee qolatti deebis; worri guraadee luqqifatan maruu guraade'een badan.</verse>
				<verse number="53">Ani Abbaa kiyya uduu gaafadhee, Inni ammoo ammuma maleekkota loltuu kudha lamaa caalan waan naa erguu hin dandeenne si fakkaataa?</verse>
				<verse number="54">Yoo akkana ta'e, wonti Kitaabni Woyyuu irratti barreeffame attamiin raawwatama ree?»</verse>
				<verse number="55">Hennaa san Yesuus gumi'iin akkana jedhe, «Akka nama shiftaa qabu'uuf bokku'uu fi guraadee qabattanii na qabu'uuf dhuftanii? Hennaa ani guyyaa guyya'aan mana woyyuu keessa isin woliin taa'ee barsiisu, na hin qabne isaaniin jedhe.</verse>
				<verse number="56">Haata'uu ammoo kun martinuu wonti ta'eef Kitaaboleen raattotaa haa raawwatamu'uuf» jedheen. Hennaa san darasoonni martinuu Isa dhiisanii dheessan.</verse>
				<verse number="57">Worri Yesuusiin qaban sun, barsiisonni Seera Muuse'eetii fi manguddoonni hulee gumiin itti wolgaye, gara bulchaa gadootaa gara Qayaafaa fidaniin. Pheexroos haga dallawa gadichaa irraa fagaatee faana deeme.</verse>
				<verse number="58">Dhuma dubbii kanaa argu'uuf dallawa keessa seenee hojjattoota woliin taa'e.</verse>
				<verse number="59">Bulchoonni gadootaatii fi gumiin jaarsolle'ee maruu Yesuusiin ajjeesu'uuf raattoota dharaan isa irratti ragaa bayan soqa'aa turan.</verse>
				<verse number="60">Raattota dharaa hedduu hennaa fidanillee'e, womaa isa irratti hin argine; dhuma irratti namoonni lamaan dhufanii,</verse>
				<verse number="61">«Namichi kun, ‹Ani mana woyyuu Rabbii kana diigee guyyaa sadihitti ijaaruu danda'a› jedheera» jedhan.</verse>
				<verse number="62">Bulchaan gadootaa ol ka'ee, «Waan isaan si irratti ragan kanaaf ati waan tokkollee hin deebiftuu?» jedheen.</verse>
				<verse number="63">Yesuus ammoo hin cadhise, Achiin maayessa bulchaan gadootaallee, «Maqaa Rabbii jiraata'aatiin si wogee, ati Kiristoosii Ilma Rabbii yoo taate nutti himi» jedheen.</verse>
				<verse number="64">Yesuus deebisee, «Maarre atinuu jette. Haata'uu ammoo akkana isiniin jedha, amma irraa jalqabee Ilmi Namaa harka mirga Rabbii hunna qabuu ka samii taa'u duumessaanillee hennaa deebi'ee dhufu hin argitan» jedheen.</verse>
				<verse number="65">Hennaa san bulchaan gadootaa uffata ufii biinxee, «Kunoo Inni Rabbiin arrabseera! Eegasuu ammaa achi ragaa biraa maaf barbaanna?</verse>
				<verse number="66">Maal isinitti fakkaata?» jedhe. Isaan deebisanii, «Inni haa du'uu» jedhan.</verse>
				<verse number="67">Hennaa san hancufa fuula isaatitti tufanii tontoommo'oon dhayan; Kuuwwan dhabanaasa'aan kabalanii,</verse>
				<verse number="68">«Kiristoos! ka dhabanaasa'aan si dhaye eennu? mee raaga nutti himi» jedhaniin.</verse>
				<verse number="69">Pheexroos manaan ala dallawwa keessa taa'ee uduu jiru, Dubartiin hojjattuun takka gara isaa dhuftee, «Atillee Yesuusii Galiila'aa woliin turte!» jetteen.</verse>
				<verse number="70">Inni ammoo, «Nama ati jettu kana ani hin beeku» jedhee nama maraa afo'otti waakkate.</verse>
				<verse number="71">Hennaa inni gara seensa balbalaa dhaqe, ta biraallee isa argitee, worra achi jiruun, «Namichi kun Yesuusii nama Naazireetii woliin jira» jette.</verse>
				<verse number="72">Lammaffaallee ani isa hin beeku jedhee kakatee waakkate.</verse>
				<verse number="73">Diqqoo turanii worri achi dhaabataniiran gara Pheexroosii dhufanii, «Akki ati dubbattuuyyuu hin beessisa, ati dhugamaan nama gosa isaaniiti» jedhaniin.</verse>
				<verse number="74">Hennaa san inni, «Ani namicha isin jettan san hin beeku» jedhee uf abaara'aa kakachuu jalqabe.</verse>
				<verse number="75">Achiin maayessa Pheexroos dubbii Yesuus, «Uduu lukkuun hin iyyin harka sadihii na waakkatta» jedhe qaabatee, gara diidaa gad bayee akka malee mararamee booye.</verse>
			</chapter>
			<chapter number="27">
				<verse number="1">Haga lafti bari'e bulchoonni gadootaatii fi manguddoonni gumi'ii maruu Yesuusiin ajjeesu'uuf mari'atan.</verse>
				<verse number="2">Yesuusiin hidhanii gara bulchaa Philaaxoos Pheenxanichaatitti dabarsanii kennan.</verse>
				<verse number="3">Hennaa san Yihuudaan isa dabarsee kenne akka isatti murteeffame argee gaabbee, birrii soddomaa san bulchaa gadootaatii fi manguddootaa deebisee,</verse>
				<verse number="4">«Ani dhiiga nama Woyyu'uu dabarsee waan kenneef yakkeera» isaaniin jedhe. Isaan ammoo, «Maaltu nu dhibe ree? Hajaa keeti!» jedhaniin.</verse>
				<verse number="5">Yihuudaan birrii mana woyyuu keessatti gatee, deemee uf hudhee du'e.</verse>
				<verse number="6">Bulchoonni gadootaa birrii san fuudhanii, «Birriin kun gatii dhiigaa waan ta'eef, kennaa Mana Woyyu'uutitti makuun seeraa miti» jedhan.</verse>
				<verse number="7">Isaan mari'atanii namicha faara dhayu irraa lafa awwaala keessummootaa bitaniin.</verse>
				<verse number="8">Sababa kanaaf lafti sun haga adhaa, «Lafa dhiigaa» jedhamte.</verse>
				<verse number="9">Hennaa san wonti dubbii Ermiyaasiitiin isaan birrii soddoma akka gatii isaa taatuuf ijoolleen Israa'elii gariin salla'anii fuudhanii,</verse>
				<verse number="10">Akkuma Gooftaan ajajetti gatii lafa namicha faara dhayuuti jedhee dubbate sun raawwatame.</verse>
				<verse number="11">Yesuusillee bulchaa afoo dhaabate; bulchaanillee, «Ati mootii Yihuudotaatii?» jedhee isa gaafate. Yesuus, «Maarre atuu jette» jedheen.</verse>
				<verse number="12">Bulchoonni gadootaatii fi manguddoonnillee hennaa isa himatan womaa isaanitti hin deebifne.</verse>
				<verse number="13">Hennaa san Philaaxoosi namni hagamii akka sitti rageesse hin dhageettuu? jedheen.</verse>
				<verse number="14">Inni waan tokkollee hin deebifneef; Kanaafuu bulchaan guddisee maalale.</verse>
				<verse number="15">Hennaa ayyaanaa san mootiin biyyaa nama hidhame ka baniin jaalatu tokko isaanii hiikuu aadaa qaba.</verse>
				<verse number="16">Hennaa san nama dharaan beekkamu ka Baarbaan jedhamu tokko mana hidha'aa keessa jira.</verse>
				<verse number="17">Isaan walgayanii uduu jiran Philaaxoos, «Eennuun isinii hiika? Baarbaaniin moo Yesuusii Kiristoos jedhamu?» isaaniin jedhe.</verse>
				<verse number="18">Inni akka hinaaffa'aan dabarsanii isa kennan waan beekuuf.</verse>
				<verse number="19">Uduu inni teessoo murti'ii irra taa'eeru, haati manaa isaa waan isaatiif adha eebju'uun rakkoo gudda'atu narra gayeera. Nama qajeelaa kana womaa hin godhin jettee isatti ergite.</verse>
				<verse number="20">Bulchoonni gadootaatii fi manguddoonni Baarbaaniin akka isaanii hiikaniif Yesuusiin ammoo akka ajjeessisaniif gumii shelatan.</verse>
				<verse number="21">Bulchaanillee deebisee, «Lamaan keessaa eennuun akka isinii hiiku feetan» isaaniin jedhe. Isaanillee, «Baarbaaniin nuu hiiki!» jedhan.</verse>
				<verse number="22">Philaaxoos eegasuu, «Yesuus Kiristoos ka jedhamu maal haa godhu ree?» isaaniin jedhe. Isaan martinuu, «Inni haa fannifamuu!» jedhan.</verse>
				<verse number="23">Bulchaan wonti inni godhe, balleessaan isaa maali'i? jedhe. Isaan ammoo haa fannifamuu jedha'aa iyya'aa guddisanii wocan.</verse>
				<verse number="24">Philaaxoos booressuu ta'a malee womaa godhuu akka hin dandeenne haga arge, bisaan fudhateeti, dhiiga nama qajeela'aa kana irraa ani qulqullu'u; isintu itti gaafatama jedhee, gumii afo'otti harka ufii dhiqate.</verse>
				<verse number="25">Gumiin martinuu deebisanii, «Dhiinni isaa nu'uu fi ijoollee teenna irra haa ta'uu» jedhan.</verse>
				<verse number="26">Achiin maayessa inni Baarbaaniin isaanii hiikee, Yesuus ammoo tumamee akka fannifamu dabarsee kenneen.</verse>
				<verse number="27">Hennaa san hidhattoonni bulcha'aa, Yesuusiin gara dallawa bulcha'aa geessanii, hidhattoota maraa isa biratti wolitti qaban.</verse>
				<verse number="28">Uffatallee isa irraa mulqanii uffata diimaa itti uwwisan.</verse>
				<verse number="29">Gaalee qoree irraa Korbobboo maranii mataa isaa irra kaayan. Ulee harka mirgaatiin qabsiisanii, afoo isaatitti jilbiiffatanii, «Mootii Yihuudi'ii, nageenni siif haata'u!» jedha'aa itti balda'aa,</verse>
				<verse number="30">Itti tufan, uleellee harkaa fuudhanii mataa keessa dhayan.</verse>
				<verse number="31">Haga itti baldaniin maayessa, uffata diimaa irraa mulqanii uffata isaa itti uwwisanii fannisu'uuf achi fidan.</verse>
				<verse number="32">Hennaa bayan namicha Simoon jedhamu ka biyya Qareena'aa arganii, fannoo Yesuusii akka baatu hunnaan isa giddisiisan</verse>
				<verse number="33">Isaan hulee golgootaa jedhamtu dhufan; «Golgootaa» jechuun «Hulee buqqee mata'aa» jechu'u.</verse>
				<verse number="34">Daadhii woyini'ii ka hadhooftu'uun makame haa dhugu'uuf kennaniif. Afaaniin qabee dhuguu jibbe.</verse>
				<verse number="35">Haga fannisaniin maayessa uffata isaatitti hiree hixaa buusanii qoodaman.</verse>
				<verse number="36">Achuma taa'anii eega'aa turan.</verse>
				<verse number="37">Isaan barreeffama ittiin isa himatan, «Yesuusiin kun mootii Yihuudi'iiti» jedhu, mataa isaa gubbaa kaayan.</verse>
				<verse number="38">Hennaa san shiftoonni lamaa tokko mirgaan, tokko bita'aan isa woliin fannifaman.</verse>
				<verse number="39">Worri isa bira lufanillee mataa ufii sochoosa'aa arrabsa'aanii turan.</verse>
				<verse number="40">«Ati ka mana woyyuu diiddee guyyaa sadihitti ijaartu, mee uf fayyisi. Ilma Rabbii yoo taate mee fannoo irraa gadi bu'i.» jedhaniin.</verse>
				<verse number="41">Akkasuma bulchoonni gadootaa, barsiisonni Seeraatii fi manguddoota woliin itti balda'aa akkana jedhan.</verse>
				<verse number="42">«Inni kaawwan fayyiseera; uf fayyisuu hin danda'u. Inni mootii Israa'elii yoo ta'e, mee amma fannoo irraa gadi haa bu'uu; nullee itti amannaa.</verse>
				<verse number="43">Rabbitti amanateera, ‹Ani Ilma Rabbiiti› waan ufiin jedheeruuf, yoo jaalateen mee amma Isa haa oolchuu» jedhan.</verse>
				<verse number="44">Akkasuma shiftoonni isa woliin fannifamanillee isa arrabsan.</verse>
				<verse number="45">Sa'aatii jahaa irraa jalqabee haga sa'aatii sagalii biyyi martuu hin dukkanoofte.</verse>
				<verse number="46">Gara sa'aatii sagaliititti Yesuus, «Elohee, Elohee, lamaa sabaktanii?» jedhee laagaa gudda'aan iyye. Akkas jechuun, «Rabbii kiyya, Rabbii kiyya, maaf na dhiifte?» jechu'u.</verse>
				<verse number="47">Namoonni achi dhaabatan dhagayanii, «Namichi kun Eliyaasiin waamata'aara» jedhan.</verse>
				<verse number="48">Yomasan isaan keessaa tokko fiigee dhufee, carqii qaccee ule'eetitti hidhee dhangaggooftuu keessatti cuuphee, akka afaan isaatitti coccophu godhe.</verse>
				<verse number="49">Kuuwwan ammoo dhiisanii, «Dhiisi mee! Eeliyaas dhufee akka isa fayyisu arginaa!» jedhan.</verse>
				<verse number="50">Yesuusillee lammaffaa laagaa gudda'aan iyyee lubbuu ufii kenne.</verse>
				<verse number="51">Golgi mana woyyuu olii haga gadii bakka lammatti biinxame Lafti hin sochoote, Dhagaanillee hin babbaqaqe;</verse>
				<verse number="52">Awwaallan hin banaman; worra amanta'aan woyyoomanii du'anii turan keessaa, hedduun isaanii fooniin ka'an.</verse>
				<verse number="53">Du'aa ka'insaan maayessa awwaallan keessaa bayanii, heddu isaanii gara qachaa woyyiti'ii galanii, namoota heddutti mudhatan.</verse>
				<verse number="54">Ajajaa loltoota dhibbaatii fi worri isa woliin Yesuusiin eega'aa turan, raafamaaf sochii ta'e arganiiti, «Kun dhugamaan Ilma Rabbiiti» jedhanii guddisanii sodaatan.</verse>
				<verse number="55">Worri Yesuusiin tajaajila'aa Galiilaa irraa isa faana deeman dubartoonni heddu fago'oo hennaa laalan isaan achuma jiran.</verse>
				<verse number="56">Isaan keessaa Maariyaam ta biyya Magidala'aa, Maariyaamii haadha Yaaqoobiitii fi haadha Yoosaa, Maariyaamii haadha ijoollee Zabdewoosii fa'atu ture.</verse>
				<verse number="57">Hennaa galgalaaye, Namichi dureessi Yooseef jedhamu tokko qachaa Armaatiya'aatii achi dhufe; innillee akkasuma darasaa Yesuusii ture.</verse>
				<verse number="58">Innillee gara Philaaxoosii dhaqee reeffa Yesuusii kadhate. Philaaxoosillee akka kennaniif ajaje.</verse>
				<verse number="59">Yooseefillee reeffa isaa fuudhee woccuu qulqullu'uun sattare.</verse>
				<verse number="60">Awwaala dhaga'aa ka goda keessatti ufiif bocate keessa kaayee dhagaa gudda'aan balbala awwaalaa cufee deeme.</verse>
				<verse number="61">Maariyaamiin biyya Magidala'aatii fi Maariyaamiin lammaffaan achi kolba awwaalaa afoo taa'anii turan.</verse>
				<verse number="62">Ganama guyyaa qophi'iitiin maayessa bulchoonni gadootaatii fi Fariisoonni Philaaxoosiin biratti wolgayaniit,</verse>
				<verse number="63">«Gooftaa'a, dogoggorsaan sun uduu lubbu'uun jiru, ‹Guyyaa sadihiin maayessa hin ka'a› akka jedhe qaabanne.</verse>
				<verse number="64">Eegasuu darasoonni dhufanii halkan hatanii, gumi'iin, ‹Inni du'aa ka'e› akka hin jenne; dogoggorri maayessaa ka duraa caalaa hamaa waan ta'uuf awwaala haga guyyaa sadihii jabaatanii akka eegan ajaji jedhaniin</verse>
				<verse number="65">Philaaxoosillee, «Worra eegu hin qabdanii dhaqa'aatii akka beettanitti eessisaa'a» isaaniin jedhe.</verse>
				<verse number="66">Isaanillee deemanii worra eegan woliin dhaqanii dhagaa awwaalaa irratti chaappeessanii eessisan.</verse>
			</chapter>
			<chapter number="28">
				<verse number="1">Haga Sambanni diqqaan lufeen maayessa guyyaa Sambata gudda'aa barii, Maariyaamiin biyya Magidalaatii fi Maariyaamiin lammaaffa'aa awwaala laalu'uuf dhaqan.</verse>
				<verse number="2">Maleekkaan Goofta'aa waan sami'ii bu'eef lafti guddiftee sochoote. Innillee dhufee dhagaa awwaala irraa garagalchee irra taa'e.</verse>
				<verse number="3">Bifti Maleekka'aa akka bakakka'aa, uffanni isaallee akka barada'aa adi'i.</verse>
				<verse number="4">Worri awwaala eegu Maleekkaa Goofta'aa waan sodaataniif raafamanii akka waan du'anii ta'an.</verse>
				<verse number="5">Maleekkanillee dubartootaan akkana jedhe, «Hin sodaatinaa'a; isin Yesuusii fannifame akka soqa'aartan hin beeka.</verse>
				<verse number="6">Inni as hin jiru, akkuma dubbate ka'eera. Hulee reeffa isaa kaayan kootta'aa laalaa'a.</verse>
				<verse number="7">Daddafa'aa deema'aatii inni worra du'an keessaa ka'eera gara Galiila'aa isin firrisa, achitti hin argitan jedha'aatii darasoota isaatitti himaa'a. Kunoo ani isinitti himeera» jedhe.</verse>
				<verse number="8">Soda'aa fi gammachuu gudda'aan ariifatanii awwaala biraa deemanii, darasoota isaatitti himu'uuf fiigan.</verse>
				<verse number="9">Dimmaa Yesuusillee isaan argee, «Nageenni isiniif haa ta'u!» isaaniin jedhe. Isaanillee isatti dhiyaatanii luka isaa qabatanii sagadaniif.</verse>
				<verse number="10">Hennaa san Yesuus, «Hin sodaatinaa'a; gara Galiila'aa akka dhaqan obboleeyyan tiyyatti dhaqa'aa himaa'a; isaan achitti na arganii» isaaniin jedhe.</verse>
				<verse number="11">Dubartoonni uduu karaa irra jiran, worra awwaala eegan keessaa gariin gara qacha'aa dhufanii, waan ta'e maraa bulchoota gadootaatitti odeessan.</verse>
				<verse number="12">Bulchoonni gadootaa manguddoota woliin wolgayanii mari'atanii, birrii hedduu loltootaa kennanii,</verse>
				<verse number="13">«Isin, ‹Darasoonni isaa uduu nu rafaa'arru halkan dhufanii reeffa isaa hatanii deeman› jedha'aa gumi'itti himaa'a.</verse>
				<verse number="14">Bulchaan biyyaa yoo dubbii kana dhagaye, nu itti himnee, akka isin hin rakkannellee hin goona» isaaniin jedhan.</verse>
				<verse number="15">Isaanillee birrii fudhatanii akkuma isaan jedhan godhan. Dubbiin kun haga guyyaa adhaa Yihuudota eddu'utti odeeffama.</verse>
				<verse number="16">Darasoonni kudha tokkoo gara gaara Yesuus isaanitti akeekee, ka Galiilaa keessa jiruu dhaqan.</verse>
				<verse number="17">Isaan hennaa isa argan, isaaf sagadan; worri gariin ammoo hin maman.</verse>
				<verse number="18">Yesuusillee gara isaanii dhufee, «Baalliin maruu ardi'ii fi sami'ittillee naa kennameera.</verse>
				<verse number="19">Kanaaf gara gosa biyya adda addaa deema'aatii maqaa Abba'aa, maqaa Ilmaatii fi maqaa Ayyaana Woyyu'uutiin isaan cuupha'aa, darasoota tiyya taasisaa'a.</verse>
				<verse number="20">Waan ani isin seere maraa akka eegan barsiisaa'a. Ani hennaa maraa haga dhuma biyya lafaa isin woliin jira» isaaniin jedhe.</verse>
			</chapter>
		</book>
		<book number="41">
			<chapter number="1">
				<verse number="1">Jalqabni Oduu Nagayaa Ilma Rabbii ka Yesuus Kiristoosii kana.</verse>
				<verse number="2">Kitaaba raatticha Isaayyaasii keessatti, «Ani ergamaa kiyya ka karaa sii qopheessu si afo'otti erga.</verse>
				<verse number="3">Lafa udume'ee keessatti, ‹Karaa Goofta'aallee qopheessaa'a. Daandii inni irra deemullee qajeelchaa jedha'aa laagaa namicha iyyu tokkoo› » jedhamee akkuma barreeffame.</verse>
				<verse number="4">Yohaannisiin cuuphaan lafa udume'ee keessatti, «Aagii gala'aatii cuuphamaa'a! Rabbillee cubbuu keessan isinii dhiisa» jedha'aa lallaba'aa dhufe.</verse>
				<verse number="5">Baniin biyya Yihuuda'aatii fi qachaa Yeruusaaleemii maruu gara isaa dhufa'aa turan. Cubbuu ufiillee himata'aa laga Yoordaanoosiititti harka isaatiin Cuuphama'aa turan.</verse>
				<verse number="6">Yohaannis, uffata rifeensa gaalaa irraa hojjatame uffatee, mudhii ufii teephaan hidhatee, Awwaannisaa fi damma gammoojji'ii nyaata'aa ture.</verse>
				<verse number="7">Innillee akkana jedhee lallabe. Ka ana caalaa hunna qabu, ka miseensa kophee isaa gad jedhee hiikuun naan hin malle tokko na duubaan dhufa'aara.</verse>
				<verse number="8">Ani bisaaniin isin cuupha. Inni ammoo Ayyaana Woyyu'uun isin cuupha jedha'aa lallabe.</verse>
				<verse number="9">Hennaa san, Yesuus biyya Galiila'aatii gara qachaa Naazireetii dhufee harka Yohaannisiitiin laga Yordaanosiititti cuuphame.</verse>
				<verse number="10">Akkuma Inni bisaan keessaa bayeen samiin banamtee, Ayyaanni handarii fakkaatee yoo irratti bu'u arge.</verse>
				<verse number="11">Samii irraa laagaan, «Ilmi jaaladhu si'i, An sitti gammada» jedhu dhufe.</verse>
				<verse number="12">Yoma san Ayyaanni gara lafa udume'ee isa baase.</verse>
				<verse number="13">Lafa udume'eetitti guyyaa afurtamaaf seexanaan ataabama'aa ture. Achitti bineensota jidduu ture. Maleekkonnillee hin tajaajilaniin.</verse>
				<verse number="14">Yohaannis dabarfamee haga kennameen maayii, Yesuus, «Barri dhume. Jeennanni Rabbii dhiyaateera; aagii galaa'a Oduu Nagayaatittillee amanaa'a.» jedha'aa Oduu Nagayaa ka jeennata Rabbii lallaba'aa gara Galiila'aa dhufe.</verse>
				<verse number="15"></verse>
				<verse number="16">Uduu galaana Gaaliila'aa bira lufa'aaru Simo'onii fi obboleessi isaa Indiriyaas siiboo isaanii gara galaanaa hennaa darban arge. Isaan worra qurxummii qaba'aa turan.</verse>
				<verse number="17">Yesuusillee, ‹ «Na faanaa koottaa worra nama wolitti qabu akka taatan isin taasisa» isaaniin jedhe.</verse>
				<verse number="18">Yoosuu siiboo isaanii dhiisanii isa faanaa deeman.</verse>
				<verse number="19">Akkuma diqqoo achi siiqeen, ilmaan Zabdiwoosii Yaaqoobii fi obboleessa isaa Yohaannisiin yabala irratti uduu isaan siiboo midhaaffatan argee,</verse>
				<verse number="20">Yoma san isaan waame. Isaanillee abbaa isaanii Zabdiyoosiin, hojjattoota woliin yabala irratti dhiisanii isa faanaa deeman.</verse>
				<verse number="21">Gara qachaa Qifirnaahomii dhaqanii, guyyaan Sambataa hennaa gaye, Yesuus gara mana sagada Yihuudotaa seenee barsiise.</verse>
				<verse number="22">Inni akka barsiisota seeraa uduu hin taane akka nama baallii qabuutitti waan barsiisa'aa tureef, namoonni barumsa isaa maalalfatan.</verse>
				<verse number="23">Hennaa sanillee Mana sagada Yihuudotaa keessatti nama ayyaanni battiin dhayeeru tokkotu ture.</verse>
				<verse number="24">Innillee, «Yesuusii Naazireetii si woliin maal qabna? Nu balleessu'uuf dhuftee? Eennuun akka taate si beeka, ati Woyyicha Rabbiiti» jedhee iyye.</verse>
				<verse number="25">Yesuusillee, «Cadhisi! Isa keessaa bayi» jedhee teedeffate.</verse>
				<verse number="26">Ayyaanni battiin dhidhiitachiisee laagaa gudda'aan iyyee isa keessaa baye.</verse>
				<verse number="27">Martinuu, «Kun maali'ii? Baalli'iin ayyaanota battii ajaja; isaanillee hin ajajamaniif. Barumsi haarofni kun maali'i?» jedha'aa baaseffatanii wol gaggaafatan.</verse>
				<verse number="28">Gurri isaallee yoosuu biyya Galiila'aa maraa keessatti dhagayame.</verse>
				<verse number="29">Yomasan Mana sagada Yihuudotaatii bayee, Yaaqoobii fi Yohaannisiin woliin gara mana Simoonii fi Indiriyaasii seene.</verse>
				<verse number="30">Soddaatiin Simooniillee dhibee haxaxxe'eetiin dhibamtee ciiftee turte. Yoosuu waan isi'ii itti himan.</verse>
				<verse number="31">Itti dhiyaatee harka isi'ii qabee ol kaaseen, haxaxxeenillee bakkumatti dhiiseen. Ol kaateellee isaan keessummeessite.</verse>
				<verse number="32">Hennaa aduun dhiite worra dhibamanii fi worra jinniin keessa jiru maraa gara isaa fidan.</verse>
				<verse number="33">Namoonni qachaa sanii maruu balbala afo'otti wol gayan.</verse>
				<verse number="34">Worra dhibee adda addaatiin qabaman heddu fayyisee; jinnii hedduullee baase. Jinnoonnillee Kiristoosiin akka ta'e beekanii waan turaniif akka dubbatan isaan hin hoffolchine.</verse>
				<verse number="35">Yesuus ganama barii dimimmisaan ka'ee, bayee gara lafa udume'ee dhaqee, achitti faateffate.</verse>
				<verse number="36">Simoonii fi worri isa woliin jiran isa soqa'aa isa faanaa deeman.</verse>
				<verse number="37">Hennaa isa argan, «Maruu si soqa'aaran» jedhaniin.</verse>
				<verse number="38">Inni ammoo, «Ka'aa gara ganda dhiyoo jiranii haa deemnu, An achittillee hin lallaba; wonti ani dhufeef kana» isaaniin jedhe.</verse>
				<verse number="39">Mana sagada Yihuudotaatitti lallaba'aa, jinniillee baasa'aa biyya Galiila'aa keessa deeddeme.</verse>
				<verse number="40">Namichi dhibee gogaa kukkutuun qabame tokko gara isaa dhufee jilbiinfatee, «Yoo fedha kee ta'e na fayyisuu dandeetta» jedhee kadhateen.</verse>
				<verse number="41">Yesuusillee gaddeefiit, «Harka ufii hiixatee qaqqabeeniiti hin fedhaa fayyi» jedheen.</verse>
				<verse number="42">Akkuma inni dubbateen, dhibeen sun isa dhiise, namichillee hin fayye.</verse>
				<verse number="43">Achiin maayii Yesuus namichaan «Eennuttillee waa tokko akka hin dubbanne uf eegi. Haata'uu ammoo deemii gadichatti uf mudhisi isaaniifillee ragaa akka ta'u fayyuu keetiif waan Muuseen ajaje dhiyeessi» jedhee jabeessee isa seeree geegesseen.</verse>
				<verse number="44"></verse>
				<verse number="45">Inni ammoo akkuma arge dubbata'aa, oduu biyya maraan gaye. Kanaaf Yesuus achiin maayessa hulee udumee namni hin jirre ture malee, gara qacha'aa seenuu hin dandeenne. Namoonni bakka adda addaatii gara isaa dhufa'aa turan.</verse>
			</chapter>
			<chapter number="2">
				<verse number="1">Guyyaa haggo'oon maayii Yesuus gara Qifirnaahoomii dhufee akka mana jiru dhagayame.</verse>
				<verse number="2">Afoon balbala manaa haga isaanitti dhiphatutti namoonni hedduu wolitti qabamanii dubbii Rabbiillee isaanitti lallabe.</verse>
				<verse number="3">Namoonni afurii nama laamshayeeru tokko baadhatanii gara isaa fidan.</verse>
				<verse number="4">Sababaa namni baay'ateef, gara isaa dhiyeessuu waan dadhabaniif, kolba Yesuus jiruun ginnoo manaa saaqanii siree namichi laamshayaan irra ciiseeru woliin gad buusan.</verse>
				<verse number="5">Yesuusillee amantii isaanii argee, namicha laamshayaa saniin, «Ilma kiyya, cubbuun kee martinuu sii dhiifameera» jedheen.</verse>
				<verse number="6">Barsiisota Seera Muuse'ee keessaa gari gariin achi taa'anii turan. Isaan garaa ufii keessatti,</verse>
				<verse number="7">«Namichi kun attamitti akkana dubbata? Kun Rabbiin arrabsu'u! Rabbii tokkocha malee, cubbuu namaa dhiisuu eentu danda'a?» jedhanii yaadan.</verse>
				<verse number="8">Yesuus, yoma san garaa isaanii keessatti akkana akka yaadan cora'aan beekee, akkana isaaniin jedhe, «Garaa keessan keessatti maaf akkana yaaddan?</verse>
				<verse number="9">Namicha Laamshayaa saniin, ‹Cubbuun kee sii dhiifameera› jecho'o moo yookiin, ‹Ka'ii siree tantee baadhadhuu deemi› jechu'utu irra salphata?</verse>
				<verse number="10">Haata'uu ammoo, Ani Ilmi Namaa ardii irratti dhiifamsa cubbuu godhu'uuf baallii akka qabu akka beettan» jedhee, namicha laamshaya'aanillee,</verse>
				<verse number="11">«Ani siin jedha, siree kee baadhadhuutii gara mana keetii deemi» jedheen.</verse>
				<verse number="12">Uduma isaan argan namichi ka'ee siree ufii baadhatee bayee deeme. Kanaafuu namoonni martinuu maalalanii, «Waan akkanaa kana horoma arginee hin beennu» jedhanii Rabbiin jajan.</verse>
				<verse number="13">Akkasuma ammallee Yesuus gara qarqara galaanaa gadi bu'e; hennaa san namoonni hedduun gara isaa dhufan, innillee isaan barsiise.</verse>
				<verse number="14">Inni uduu karaa san lufa'aaru, Leewwiin ilmi Alfiyoosii hulee qaraxa itti qaraxu ka taa'eeru argee, «Na faana koottu» jedheen. Innillee ka'ee isa faanaa deeme.</verse>
				<verse number="15">Namoonni Yesuusiin faana deeman heddu waan turaniif, hennaa inni mana Leewwi'iititti hurbaata nyaata'aaru worri qaraxa guuranii fi cubbamoonni hedduu isaa fi darasoota isaa woliin nyaata'aa turan.</verse>
				<verse number="16">Barsiisonni Seera Muuse'eetii fi Fariisonni hennaa inni worra qaraxa guuruu fi cubbamtoota woliin nyaatu arganii, barattoota isaatiin, «Inni maaf worra qaraxa guuruu fi cubbamtoota woliin nyaata'aa dhuga?» jedhan.</verse>
				<verse number="17">Yesuusillee waan isaan jedhan dhagayee, «Dhukkubsattootaaf malee, fayyaaleyyi'iif ogeessi fayya'aa hin barbaachisu. Ani cubbamtoota malee, qajeellota waamu'uuf hin dhufne» isaaniin jedhe.</verse>
				<verse number="18">Darasoonni Yohaannisiitii fi Fariisonni waan soomaniif, namoonni gari gariin gara Yesuusii dhufanii, «Darasoonni Yohaannisiitii fi Fariisonnii hin sooman, darasoonni tee ammoo maaf hin soomne?» jedhaniin.</verse>
				<verse number="19">Yesuusillee deebisee, «Idaayyichi isaan woliin uduu jiru worri jaalaa soomuu hin danda'aniiree? Idaayyichi uduu isaan woliin jiru jaaloonni soomuu hin danda'an.</verse>
				<verse number="20">Haata'uu ammoo, hennaan idaayyichi isaan biraa fudhatamu hin dhufa, isaan hennaa san sooman.</verse>
				<verse number="21">Namni uffata moofaa irratti uffata haarawa kutee dhaabee hodhu hin jiru; yoo itti dhaabee hodhe ammo uffanni haarofni sun uffata moofaa hin kukkuta; tarsa'iinsi isaallee ka qaraa caala.</verse>
				<verse number="22">Qalqala moofa'atti daadhii woyini'ii haarawa ka naqu hin jiru; yoo naqe ammoo daadhiin woyini'ii qalqala san hin dhoosa; daadhiinillee jigee bada; qalqallillee hin dhooya. Daadhiin woyini'ii haarofni ammoo qalqala haarawatti naqama» jedhe.</verse>
				<verse number="23">Guyyaa Sambata Diqqa'aa tokko Yesuus maasaa keessa uduu lufa'aaru, darasoonni isaa isa woliin deema'aa asheeta kukkutatuu jalqaban.</verse>
				<verse number="24">Fariisoonnillee guyyaa Sambata Diqqa'aa «Waan Seeraan dhooggame maaf godhan?» jedhaniin.</verse>
				<verse number="25">Yesuus deebisee, «Hennaa Daawitii fi worri isa woliin jiran beelayanii rakkatan, waan Daawiti godhe horoma argitanii hin dubbifnee? Hennaa Abiyaataar bulchaa gadootaa ta'ee ture, Daawiti gara mana Rabbii seenee, xoroshoo Rabbiif woyyoomte ka seerri gadoota calla'aaf kennu ufii nyaatee, worra isa woliin jiraniillee kenne» jedhe.</verse>
				<verse number="26"></verse>
				<verse number="27">Achiin maayesa Yesuus. «Sambatatu namaaf uumame malee, namni Sambataaf hin uumamne.</verse>
				<verse number="28">Maarre, Ani Ilmi Namaa Sambataafillee Goofta'a» isaaniin jedhe.</verse>
			</chapter>
			<chapter number="3">
				<verse number="1">Yesuus hennaa biraa gara mana sagada Yihuudotaa seene; namichi harki isaa naafate tokko achi ture.</verse>
				<verse number="2">Namoonni Yesuusiin himachuu barbaadanii guyyaa Sambata diqqa'aatiin akka inni isa fayyisu gaadanillee achi turan.</verse>
				<verse number="3">Yesuus namicha harki isaa naafate saniin, «Ol ka'ii afoo nama maraatitti dhaabadhu» jedheen.</verse>
				<verse number="4">Achiin maayii inni isaaniin, «Guyyaa Sambataatiin waan mishaa godhu'u moo waan badaa godhutu Seeraan kennameera? Lubbuu fayyisu'u moo ajjeessu'u?» jedhe. Isaan ammoo hin cadhisan.</verse>
				<verse number="5">Innillee gar-jabeenna isaaniititti akka malee gaddee, aari'iin garagalee isaan laalee, namicha naafata'aan, «Harka kee diriirsi» jedheen. Namichillee harka ufii diriirse; harki isaallee hin fayye.</verse>
				<verse number="6">Achiin maayii Fariisonni gad bayanii yomasan attamitti akka isa ajjeesan miiltota Heroodiisii woliin mari'atan.</verse>
				<verse number="7">Yesuus darasoota woliin gara Galaanaa siiqe. Worri Galiila'aa dhufan namoonni hedduun isa faanaa deeman;</verse>
				<verse number="8">Namoonni hedduun waan guddaa Inni godhe dhagayanii biyya Yihuuda'aa, qachaa Yerusaaleemi, biyya Eeloomiyoosii, biyya laga Yordaanoosiin gamaatii fi naannoo qachoota Xiroosii fi Siidoonaa irraa gara isaa dhufan.</verse>
				<verse number="9">Inni waan namoonni guddisanii baayi'ataniif dhiibamee akka hin kufne yabala akka isaa qopheessan darasoota ajaje.</verse>
				<verse number="10">Namoota heddu waan fayyiseef, worri rakkoo qaban martinuu harkaan isa qabu'uuf gara isaa wol dhidhiiban.</verse>
				<verse number="11">Ayyaanonni battiin hennaa isa argan maraa afoo isaatitti kufanii, «Ati Ilma Rabbiiti» jedha'aa iyyan.</verse>
				<verse number="12">Yesuus ayyaanonni battiin sun Inni eennuun akka ta'e akka isa hin himneef jabeessee isaan ajaje.</verse>
				<verse number="13">Yesuus gara gaaraa bayee worra barbaade gara ufii waame. Isaanillee gara isaa dhaqan.</verse>
				<verse number="14">Isaanillee isa woliin akka jiraatanii fi lallabaaf akka ergaman,</verse>
				<verse number="15">worra dhibaman akka fayyisanii fi jinniillee akka baasan baallii akka qabaatan namoota kudha lama filatee, «Ergamtoota» jedhee moggaase.</verse>
				<verse number="16">Simooniinillee, «Pheexroos» jedhee maqaa moggaase.</verse>
				<verse number="17">Ilmaan Zebdiwoosiillee Yaaqoobii fi obboleessa isaa Yohaannisiin, «Bo'anergees» jedhee moggaase; akkas jechuun, «Ilmaan gigissa'aa» jechu'u.</verse>
				<verse number="18">Indiriyaasi, Filiphoosi, Bartelemewos Maatewoos, Toomaas, Yaaqoobii ilma Ilfiyoosii, Taadewoos, Simoonii hinaaftichaa fi</verse>
				<verse number="19">Yihuudaa nama qachaa keeriyootii, ka Yesuusiin dabarsee kenne.</verse>
				<verse number="20">Achiin maayessa gara manaa hennaa dhufan, baniin hedduu waan wolitti qabamaniiraniif, Inninii fi darasoonni isaa hurbaata nyaachuu dadhaban.</verse>
				<verse number="21">Namoonni, «Inni maraateera» waan jedhaniif, firtoonni isaa kana dhagayanii isa qabu'uuf dhufan.</verse>
				<verse number="22">Barsiisonni Seera Muuse'ee worri Yeruusaaleemii dhufan ammoo, «Bi'el Zebul isa keessa jira! Inni hunna mootii jinnootaatiin jinnii baasa» Yesuusiin jedhan.</verse>
				<verse number="23">Isaanillee gara ufii waamee, fakkeennaan akkana isaaniin jedhe, «Seexanni seexana baasuu attamitti danda'aa?</verse>
				<verse number="24">Mootummaan tokko yoo ufii wol qoqqoode mootummaan sun dhaabachuu hin danda'u.</verse>
				<verse number="25">Maatiin mana tokko keessatti yoo ufii wol qoqqoode maatiin sun dhaabachuu hin danda'u.</verse>
				<verse number="26">Seexanni ufii wol mormee yoo gargar baye, sun badii isaa ta'a malee, dhaabachuu hin danda'u.</verse>
				<verse number="27">Eennullee duraan dursee nama jabaa uduu hin hiine, mana nama jabaa sanii seenee mi'a isaa saamuu hin danda'u; Yoo hidheen maayii mana isaa san seenee saamuu danda'a.</verse>
				<verse number="28">«Ani dhuga'aan isiniin jedha, cubbuun marti, nama arrabsuunillee dhiifamsa qaba.</verse>
				<verse number="29">Nama Ayyaana Woyyuu arrabsu kamiifuu ammoo, gatii cubbuu bara baraa itti ta'a malee, sirima dhiifamsa hin argatu»</verse>
				<verse number="30">Yesuus sababa namoonni, «Inni ayyaana hamaa qaba» jedhaniif kana isaaniin jedhe.</verse>
				<verse number="31">Achiin maayessa haati Yesuusiitii fi obboleeyyan isaa dhufanii diida dhaabatanii nama gara isaa erganii waamsisaniin.</verse>
				<verse number="32">Gumiin isa marsitee teetteertu Yesuusiin, «Kunoo, haati teetii fi obboleeyyan tantee si soqaa dhufanii diida dhaabataniiran» jedhaniin.</verse>
				<verse number="33">Inni deebisee, «Haati tiyya eennu? Obboleeyyan tiyya eennu fa'a?» isaaniin jedhe.</verse>
				<verse number="34">Inni gara worra isa marsanii taa'aniiranii midhatee, «Haati tiyyaa fi obboleeyyan tiyyallee kunooti.</verse>
				<verse number="35">Namni fedhii Rabbii raawwatu maruu obboleessa kiyya, obboleettii tiyyaa fi haadha tiyya» jedhe.</verse>
			</chapter>
			<chapter number="4">
				<verse number="1">Yesuus ammallee galaana Galiila'aa biratti barsiisuu jalqabe. Namoonni hedduu isa biratti waan wolitti qabamaniif inni yabala gubbaa bayee galaana irra ta'e. Baniin maruu qarqara galaanaa lafa irra turan.</verse>
				<verse number="2">Inni waan hedduu mammaakaan barsiisa'aa ture. Hennaa barsiisullee akkana isaaniin jedhe:</verse>
				<verse number="3">«Dhagayaa'a! Namichi tokko sanyii facaasu'uuf baye.</verse>
				<verse number="4">Hennaa faacaasullee tokko tokko daangaa kara'aa irratti bu'ee simbirroonni dhufanii nyaatan.</verse>
				<verse number="5">Ka biraallee lafa biyyee guddaa hin qabne ka jalli isaa dhaka'aa irra bu'e; biyyeen gadi fageenna waan hin qabneef yoma san mute.</verse>
				<verse number="6">Hennaa aduun baate ammoo hin qoore, hiddalle waan hin godhanneef goge.</verse>
				<verse number="7">Ka biraallee qoree eddu'utti bu'ee sanyii hin godhanne.</verse>
				<verse number="8">Ka biraa ammoo lafa mishaa irratti bu'ee mutee guddatee, sanyii kenne. Gariin soddoma, gariin jahaatama, gariinillee sanyii dhibba kenne.»</verse>
				<verse number="9">Achiin maayessa Yesuus, «Ka gurra dhagayu qabu, haa dhagayuu» jedhe.</verse>
				<verse number="10">Hennaa Yesuus hojja jirutti worri hulee sanii darasoonni kudha lamaa waan mammaaka kanaa isa gaafatan.</verse>
				<verse number="11">Inni akkana isaaniin jedhe: «Dhossaa jeennata Rabbii beekuun isinii kennameera. Worra diida jiraniif ammoo wonti maruu mammaakaan himama. Sababaanillee, ‹Uduma laalan horoma akka hin argineef; uduma dhageeffatan horoma akka hin hubanneef, gara Rabbiillee deebi'anii, cubbuun isaaniillee akka isaanii hin dhiifamne› »</verse>
				<verse number="12"></verse>
				<verse number="13">Achiin maayessa Yesuus akkana isaaniin jedhe: «Mammaaka kana hin hubannee? Eegasuu attamitti mammaaka biraa beettan ree?</verse>
				<verse number="14">Namichi facaasu dubbii Rabbii facaasa.</verse>
				<verse number="15">Sanyiin karaa irratti harca'e, mammaaka worra akkuma dubbii Rabbii dhagayaniin Seexanni dubbii dhagayan san isaan keessaa fudhatuuti.</verse>
				<verse number="16">Sanyiin lafa dhagaa irratti harca'e, mammaaka worra dubbii Rabbii akkuma dhagayaniin gammachu'uun fudhatanii ti.</verse>
				<verse number="17">Isaan ammoo hidda gad fagaatu waan hin qabneef, hennaa diqqo'oof dhaabatan; maayii sababa dubbii Rabbiitiif rakkinninii fi miidhaan yoo dhufe yoosuu gufatan.</verse>
				<verse number="18">Sanyiin qoree keessatti bu'e mammaaka worra dubbii Rabbii dhagayaniiti;</verse>
				<verse number="19">haa ta'uu ammoo yaaddawu'uun jireenna adunyaa tanaa, durumma'aan sobamu'uu fi halchi waan adda addaa itti seentee, dubbii Rabbii huutee uduu sanyii hin godhanne hafan.</verse>
				<verse number="20">Sanyiin lafa mishaa irratti bu'e ammoo, mammaaka worra dubbii Rabbii dhagayanii fudhatanii, gariin sanyii soddoma, gariin sanyii jahaatama, gariinillee sanyii dhibba godhatan» jedhe.</verse>
				<verse number="21">Yesuus akkana isaaniin jedhe: «Ibsaa fidanii gombisaa yookiin siree jala hin kaayanii ree? Kololee irra kaayanii mii?</verse>
				<verse number="22">Wonti dhokate mudhatuun, wonti golgame ifatti bawuun isaa hin hafu.</verse>
				<verse number="23">Ka gurra dhagayu qabu yoo jiraate haa dhagayuu.»</verse>
				<verse number="24">Yesuus akkana isaaniin jedhe: «Waan dhageettan qalbifadhaa'a! Bikkituu isin itti bikkitanitti isiniif bikkama; ka san caalutu isinii eda'ama.</verse>
				<verse number="25">Ka qabuuf eda'amee kennamaaf, ka hin qabneef ammoo ta qabu sunuu irraa fudhatamti.»</verse>
				<verse number="26">Yesuus ammallee akkana jedhe: «Jeennanni Rabbii nama maasa'atti sanyii facaasu fakkaatti.</verse>
				<verse number="27">Namichi halkan hin rafa, guyyaa hin ka'a; inni attam akka ta'e uduu hin beenne sanyiin mutee guddata.</verse>
				<verse number="28">Ardii sanyiin ufumaan mutee akka guddatu gooti. Dura mutee hudha, itti aansee hin daraara, achiin maayii tumee gaya.</verse>
				<verse number="29">Hennaa sanyiin gayee goge, haamaan waan gayeef yoosuu worri haamu haamaa jalqaba.»</verse>
				<verse number="30">Yesuus akkana jedhe: «Jeennata Rabbii maali'iin wol fakkeessina? Yookiin mammaaka attamiitiin himna?</verse>
				<verse number="31">Isiin akka sanyii Sanaaficaati. Isiinillee hennaa lafatti facaasan sanyii lafa irra jiru maraa irra diqqo'o.</verse>
				<verse number="32">Hennaa facaafamte muttee guddatti; biqiltuu maraa ta caaltu taati; dameewwan gugurdaa baafatti. Simbirroonnille dhufanii gaaddisa damee isi'ii jalatti maandhee ijaaratan.» jedhe.</verse>
				<verse number="33">Yesuus mammaaka hedduu ka kanniin fakkaatuun haga hubannaa isaaniititti dubbii isaanitti hima'aa ture.</verse>
				<verse number="34">Inni waa maraa mammaakaan isaanitti hime. Hennaa darasoota ufii woliin hojja jiran ammoo, inni waa maraa isaanii ibsa'aa ture.</verse>
				<verse number="35">Gaafas hennaa aduun dhiite Yesuus, «Beenaa, galaana gama ceenaa» isaaniin jedhe.</verse>
				<verse number="36">Darasoonni isaa Banii achitti dhiisanii akkuma Yesuus durumaan yabala keessa taa'eeruun isa fuudhanii deeman. Yaballan biraallee isa woliin turan.</verse>
				<verse number="37">Bubbeen jabaan bubbisee dambaliin bisaanii haga yabala guututti itti seena'aa ture.</verse>
				<verse number="38">Innillee yabala san keessaa gara duubaatiin boraatii boraafatee rafee ture. Darasoonni isaa isa dammassanii, «Barsiisaa'a! Baduun keenna garaa si hin nyaatuu?» jedhaniin.</verse>
				<verse number="39">Innillee dammaqee bubbee san teedeffate; dambali'iinillee, «Cadhisi! Hin socho'in!» jedhe; bubbeenillee hin cadhise, hin sokossinelle'e.</verse>
				<verse number="40">Achiin maayii darasoota ufiitiin, «Maaf akkana sodaattan? Haga ammaallee amantii hin qabdanii» isaaniin jedhe.</verse>
				<verse number="41">Guddisanii waan sodaataniif, «Ka bubbeenii fi dambaliin ajajamuuf kun eennu inni?» woliin jedhan.</verse>
			</chapter>
			<chapter number="5">
				<verse number="1">Yesuusii fi darasoonni isaa gara galaana gama gara biyya Gergessooni dhaqan.</verse>
				<verse number="2">Hennaa Yesuus yabala keessaa baye, namichi ayyaanni battiin dhayeeru tokko awwaallan jiddu'uu bayee gara isaa dhufe.</verse>
				<verse number="3">Namichi kunillee bakka awwaalaa jiraata'aa ture; eennulle sansalaataan isa hidhuu hin dandeenne.</verse>
				<verse number="4">Hennaa hedduu sansalaataa fi gaadii sibiilaatiin hidhama'aa ture. Haata'uu ammoo sansalaata ufirraa kukkuta'aa, gaadii sibiilaallee caccabsa'aa ture. Namni danda'ee isa gad qabu tokkolle hin jiru.</verse>
				<verse number="5">Hennaa maraa halkanii fi guyyaa awwaallan jiddu'uu fi gaarran irra naannaya'aa iyya'aa, nafa ufiillee dhaka'aan duguuga'aa ture.</verse>
				<verse number="6">Inni hennaa Yesuusiin fago'otti arge gara isaa fiigee, jilbiiffatee sagadeefii,</verse>
				<verse number="7">laagaa gudda'aan iyyee, «Yesuus, Ilma Rabbii Ol'aana'aa! Maal narraa qabda? ani Rabbiin si wogee na hin rakkisin» jedheen.</verse>
				<verse number="8">Yesuus, «Ayyaana battii, nama kana keessaa bayi» waan isaan jedheeruuf.</verse>
				<verse number="9">Yesuus, «Maqaan kee eennu?» jedhee isa gaafate. Inni, «Nu heddu waan taaneef maqaan kiyya duula» jedhee isaa deebise.</verse>
				<verse number="10">Biyya san keessaa akka isaan hin baafneef inni jabeessee isa kadhate.</verse>
				<verse number="11">Ededa gaara achi jiruu irra gobbuun booyye'ee heddu bobbayanii waan turaniif,</verse>
				<verse number="12">«Gara booyyotaa akka gallu nu ergi» jedhanii kadhatan.</verse>
				<verse number="13">Yesuusillee, «Maarre» isaaniin jedhe. Ayyaanonni battiin sunniinillee namicha keessaa bayanii gara booyyotaa galan. Gobbuun booyye'ee ka haga kuma lamaa gayan, afaan qilee irraa gara galaanaa gadi gugatanii liqimfaman.</verse>
				<verse number="14">Jarri tisse'eellee dheessanii, waan ta'e san qacha'aa fi baadiyyaa keessatti odeessan. Namoonnillee, waan ta'e san laalu'uuf dhufan.</verse>
				<verse number="15">Hennaa Yesuusiin bira gayan, namichi duula jinni'iitiin dhayamee ture sun, uffata uffatee, qalbiinillee deebiteefii ka taa'eeru arganii sodaatan.</verse>
				<verse number="16">Namoonni isa argan sun, waan namichi jinniin dhaye sun ta'ee fi waan booyyotaa bani'itti odeessan.</verse>
				<verse number="17">Achiin maayii akka Yesuus biyya isaanii dhiisee deemu Isa kadhatan.</verse>
				<verse number="18">Hennaa Yeuus achii deemu'uuf yabala yaabbata'aaru namichi jinniin dhaye sun, «Ani si woliin deema» jedhee isa kadhate.</verse>
				<verse number="19">Yesuus ammoo didee, «Gara mana keetii deebi'ii galii, waan guddaa attamii akka Gooftaan sii godhee fi attamitti akka inni siif garaa nyaattaye worra keetitti himi!» jedheen.</verse>
				<verse number="20">Namichillee deemee, waan guddaa attamii akka Yesuus isaa godhe biyya qachoota kudhan jedhamu maratti odeesse. Baniin dhagaye maruu hin maalalfate.</verse>
				<verse number="21">Yesuus galaana gama yabalaan haga ceeyeen maayii namoonni heddu wolgayanii gara isaa dhufan. Innillee qarqara galaanaa ture.</verse>
				<verse number="22">Iyaayiroosi namni jedhamu itti gaafatamaan Mana sagada Yihuudotaa tokko dhufee, hennaa Yesuusiin arge luka isaa jalatti kufee,</verse>
				<verse number="23">«Mucattiin tiyya diqqoon dhibamtee afaan du'aa jala waan jirtuuf, akka fayyitee lubbu'uun jiraattu, koottuu harka kee isii irra kaayi» jedhee jabeessee kadhate.</verse>
				<verse number="24">Achiin maayii Yesuus isa woliin deeme; namoonni hedduullee isa faanaa deemanii gara maraan isa hucuucan.</verse>
				<verse number="25">Dubartiin dhiinni isi'ii woggaa kudha lamaaf jigu'uun rakkattu takka achi turte.</verse>
				<verse number="26">Isiin ogeeyyii qorichaa biratti yaalama'aa birrii ufii fixattullee, dhibeen itti jabaate malee, womaa isi'ii hin cabne.</verse>
				<verse number="27">Isiin hennaa gurra Yesuusii dhageette, isa duubaan gumii jiddu'uun dhuftee uffata isaa tuxxe.</verse>
				<verse number="28">Isiin, «Ani uffata isaa yoo tuqe hin fayya» jettee garaa ufiititti yaaddee turte.</verse>
				<verse number="29">Yomasan dhiinni isi'ii jiguu dhiisee, isiinillee dhibee ufii irraa akka fayyite ufirratti beette.</verse>
				<verse number="30">Yesuusillee yoosuu hunniti fayyumsaa isa irraa akka baye beekee, gumii jiddu'utti ufirra garagalee, «Uffata kiyya eentu tuqe?» jedhe.</verse>
				<verse number="31">Barattoonnillee, «Uduu akka gumiin si dhidhiiba'aaru argitu, ‹Eentu na tuqe?› jettee gaafattaa?» jedhaniin.</verse>
				<verse number="32">Yesuus ammoo nama isa tuqe argu'uuf ufirra garagalee laale.</verse>
				<verse number="33">Dubartittiin ammoo waan isi'ii godhame beettee sodaata'aa, hollata'aa, dhuftee luka isaa jalatti kuftee, dhugaa maraa itti himte.</verse>
				<verse number="34">Innillee, «Intala tiyya, amantaan kee si fayyiseera; nagayaan deem; dhibee kee irraallee fayyi» isi'iin jedhe.</verse>
				<verse number="35">Innillee uduma dubbata'aaru namoonni tokko tokko mana Iyaayiroosii bulchaa Mana sagada Yihuudotaatii dhufanii, «Intalti tee duuteertii, maaf barsiisaa dadhabsiifta?» jedhaniin.</verse>
				<verse number="36">Yesuus ammoo waan isaan jedhan san nafaan didee, bulchaa Mana sagada Yihuudotaatiin, «Amani malee, hin sodaatin!» jedheen.</verse>
				<verse number="37">Yesuus: Pheexroosiin, Yaaqoobii fi obboleessa Yaaqoobii Yohaannisii achi, eennullee akka isa faanaa deemu hin barbaanne.</verse>
				<verse number="38">Hennaa mana bulcha'aa san bira gayan, Yesuus namoonni iyya'aa, woca'aa, uduu booyan arge.</verse>
				<verse number="39">Inni mana seenee, «Maaf woca'aa boottan? Mucattiin hin rafteerti malee, hin duune» isaaniin jedhe.</verse>
				<verse number="40">Isaan ammoo itti kolfan. Achiin maayii inni isaan maraa manaa baasee, abba'aa fi haadha mucatti'ii, darasoota isa woliin jiranillee qabatee gara gola reeffi mucatti'ii jiru san seene.</verse>
				<verse number="41">Harka mucati'iillee qabee, «Xaliitaa quumii!» jedheen. Hiikkaanillee, «Mucattii diqqoo'o! Ol ka'i!» jechu'u.</verse>
				<verse number="42">Mucattiinnillee yoosuu kaatee dhaabattee deddeemte. Isiin nama woggaa kudha lamaati. Waan ta'e san guddisanii maalalfatan.</verse>
				<verse number="43">Yesuus waan ta'e kana eennuttillee akka hin himne jabeessee isaan seere; waan nyaattullee akka isi'ii kennan itti hime.</verse>
			</chapter>
			<chapter number="6">
				<verse number="1">Yesuus achiillee bayee gara qachaa ufii dhaqe; darasoonnillee isa faanaa deeman.</verse>
				<verse number="2">Guyyaa Sambata Diqqa'aa Inni Mana sagada Yihuudotaatitti barsiisuu jalqabe. Worri isa dhagayan heddu isaanii maalalfatanii, «Namni kun waan kanniin eessaa argate? Ogummaa attamiititu isaa kennameera? Baasa akkanaa kanniin attamitti huja?</verse>
				<verse number="3">Inni ogeessa muka bocu, ilma Maariyaamiitii mii? Ilmaan haadhaallee Yaaqoob, Yooseef, Yihuuda'aa fi Simoon fa'aa mii? intallan haadhaallee as nu bira jiranii mii?» jedhanii tuffatanii isa didan.</verse>
				<verse number="4">Yesuusillee, «Raanni tokko biyya biraatitti malee, biyya ufii, fira ufiitii fi mana ufiititti hin kabajjamu» isaaniin jedhe.</verse>
				<verse number="5">Inni achitti dhukkubsattoota hagoo irra harka ufii kaayee fayyise malee, baasa biraa achitti hujuu hin dandeenne.</verse>
				<verse number="6">Amantaa dhabuu isaaniitiinillee guddisee maalale. Yesuus gandoota biraatii gara ganda biraa naannaya'aa barsiisa'aa ture.</verse>
				<verse number="7">Achiin maayii inni darasoota kudha lamman gara ufii waamee, ayyaannan battii irratti baallii kenneefii, lama lama godhee isaan erge.</verse>
				<verse number="8">Imala keessaniif ulee malee, xoroshoo fi korojoo akka hin qabanne, birriillee sabbatatti akka hin guduunfanne isaan ajaje.</verse>
				<verse number="9">«Luka teessanitti kophee godhadhaa'a, uffata uffattan malee ka biraa hin qabatinaa'a.</verse>
				<verse number="10">Hulee kamittuu gara manaa yoo seentan haga achii baatanitti achuma taa'aa'a.</verse>
				<verse number="11">Bakka isin hin simannee fi hin dhageeffanne maratti achii yoo baatan ragaa akka isaanitti ta'u daaraa luka keessanii dhadhayadhaa'a; dhugamaan isiniin jedha guyyaa gaafa murti'ii qachatti tana caalaa biyya Soodomiitii fi Gamoora'aa hin salphata.» isaaniin jedhe.</verse>
				<verse number="12">Isaanillee bayanii akka baniin aagii galan lallaban.</verse>
				<verse number="13">Jinnii hedduu baasanii dhukkubsattoota hedduullee Zayitii itti diba'aa fayyisan.</verse>
				<verse number="14">Gurri Yesuusii waan dhagayameeruuf, mootichi Heroodis waan kana dhagaye. «Yohaannisii cuupha'atu du'aa ka'eera; kanaafuu baafni kun isaan hojjatama'aara» jedhe.</verse>
				<verse number="15">Worri kuuwwan, «Inni Eeliyaasi» jedhan; kuuwwan ammoo, «Inni raattota durii keessaa tokko» jedhan.</verse>
				<verse number="16">Heroodis hennaa waan kana dhagaye, «Kun Yohaannisii ani morma isaa mursiisetu du'aa ka'e» jedhe.</verse>
				<verse number="17">Heroodis haadha manaa obboleessa ufii ta Filiphoosii Heroodiyaadaa fuudhee ture; inni isi'iif jedhee itti ergee Yohaannisiin qabsiisee mana hidha'aatitti hiisise.</verse>
				<verse number="18">Sababaanillee waan Yohaannis Heroodisiin, «Haadha manaa obboleessa keetii fuudhuun seeraa miti» jedha'aanii tureef.</verse>
				<verse number="19">Herodiyaadaan ammoo Yohaannisitti gadoo qabattee isa ajjeesu'uuf barbaadde. Haata'uu ammoo isi'iif hin danda'amne.</verse>
				<verse number="20">Sababaanillee Heroodis Yohaannis nama qajeela'aa fi Woyyuu akka ta'e beekee sodaatee eessisa'aa ture. Heroodiis hennaa dubbii Yohaannisii dhagaye akka malee yaaddaye. Ta'ullee gammachu'uun isa jalaa dhagaya'aa ture.</verse>
				<verse number="21">Heroodis guyyaa qaabachuu dhalatuu ufii kabajju'uuf, hoggantoota, ajajoota loltuu kumaatii fi bulchoota Galiila'aatii hennaa nyaata qopheesse, Herodiyaadaan karaa argatte.</verse>
				<verse number="22">Mucattiin Herodiyaada'aa hennaa ol seentee sirbite, Heroodisii fi worra isa woliin taa'an maraa gammachiifte. Mootiinillee mucatti'iin, «Woma barbaadde maraa na kadhadhu sii kennaa» jedheen.</verse>
				<verse number="23">«Wodhakkaa mootummaa kiyyaallee yoo ta'e woma feete maraa na kadhadhu sii kennaa» jedhee kakate.</verse>
				<verse number="24">Mucattiinille baateeti haadhaan, «Maal kadhadhu?» jette; isiinillee, «Mataa Yohaannisii cuupha'aa kadhadhu» jetteen.</verse>
				<verse number="25">Yoma san daddaftee gara mooti'ii seentee, «Mataa Yohaannisii cuupha'aa amma qori'itti akka naa kennitu barbaada» jettee kadhatte.</verse>
				<verse number="26">Mootiinillee guddisee gadde; haa ta'uu ammoo sababa keessummoota afo'otti isi'ii kakateef, waan isiin jette dhooggatuu hin feene.</verse>
				<verse number="27">Hennama san mootiin worra eegu keessaa loltuu tokko mana hidha'aatitti ergee, mataa Yohaannisii akka fidu ajaje. Innillee dhaqee morma isaa muree,</verse>
				<verse number="28">mataa isaa qorii keessa kaayee fidee mucati'ii kenne. Mucattiinillee haadhatti kennite.</verse>
				<verse number="29">Darasoonnillee dhagayanii dhufanii reeffa isaa fuudhanii awwaalan.</verse>
				<verse number="30">Ergamoonnillee Yesuusiin biratti wolgayanii waan godhanii fi waan barsiisa'aa turan maraa himan.</verse>
				<verse number="31">Innillee, «Hojjuma keessan gara lafa gammoojji'ii kootta'aatii diqqoo harabaafadhaa'a» jedheen. Isaanillee sababaa worri dhufanii fi worri deeman heddu ta'aniif nyaataafuu hennaa dhaban.</verse>
				<verse number="32">Achii ka'anii Yabalaan hojja isaanii gara gammoojji'ii deeman.</verse>
				<verse number="33">Namoonni hedduu hennaa isaan deeman arganii beekanniin; qachoota maraa keessaa bayanii lukaan fiiga'aa isaan firrisanii achi Isa biratti wolgayan.</verse>
				<verse number="34">Yesuusillee hennaa yabala irraa bu'e banii hedduu argee, akka hoolota tissee hin qabnee waan jiraniif isaanii gaddee, waan hedduu isaan barsiisuu jalqabe.</verse>
				<verse number="35">Hennaa aduun dhiite darasoonni gara isaa dhiyaatanii bakki gammoojji'ii, amma dhiyeeraa,</verse>
				<verse number="36">«Waan nyaatan waan hin qabneef gara baadiyya'aa fi olloota naannoo jiranii deemanii waan nyaatan ufiif akka bitatan gad isaan dhiisi» jedhaniin.</verse>
				<verse number="37">Inni ammoo deebisee, «Isiinuu waan nyaatan keenna'aafii» isaaniin jedhe. Isaan ammoo, «Deemnee dinaara dhibba lamaan xoroshoo binnee isaanii kenninaaree?» jedhaniin.</verse>
				<verse number="38">Innillee, «Xoroshoo meeqa qabdan? Mee dhaqa'aa laalaa'a» jedheen. Isaanillee haga laalaniin maayii, «Xoroshoo shanii fi qurxummii lama» jedhaniin.</verse>
				<verse number="39">Yesuus akka isaan namoota maraa tuuta tuutaan marga lalisaa irra teessisan ajaje.</verse>
				<verse number="40">Isaanillee tuuta dhibba dhibbaa fi shantama shantama ta'anii tataa'an.</verse>
				<verse number="41">Yesuusillee xoroshoo shanii fi qurxummii lamaan san fuudhee, gara sami'ii ol laalee galata galchee, xoroshoo san caccabsee akka isaan namootaa qoodan darasoota ufiititti kenne. Qurxummii lamaanillee maruma isaaniitiif qoode.</verse>
				<verse number="42">Maruu nyaatanii quufan.</verse>
				<verse number="43">Hambaa xorosho'ootii fi qurxummi'ii masoobii kudha lamaa guutuu kaasan.</verse>
				<verse number="44">Worri xoroshoo san nyaatan dhiirti callaan kuma shan.</verse>
				<verse number="45">Yoosuu uduu Yesuus banii geegessa'aaru darasoonni yabala keessa seenanii gara Beetasayida'aa firrisanii akka lufan isaan ajaje.</verse>
				<verse number="46">Haga isaan ufirraa geegesseen maayii faateeffachu'uuf gara gaaraa ol baye.</verse>
				<verse number="47">Hennaa aduun dhiite Yaballi sun galaana wodhakkaa uduu jirtu, inni hojja ufii lafa irra ture.</verse>
				<verse number="48">Bubbeenillee gara isaanii bubbisa'aa waan tureef, shaffisa'aan dhayata'aa akka rakkata'aaran argee, iyya lukkuu lammaffa'aa galaana irra deema'aa gara isaanii dhufee isaan bira akka waan lufuu ta'e.</verse>
				<verse number="49">Isaan ammoo uduu inni galaana irra deemu arganii, ekeraa isa seeyanii iyyan.</verse>
				<verse number="50">Martinuu isa arganii bararraaqan. Inni, «Jabaadhaa'a! na'aa, hin sodaatinaa'a!» isaaniin jedhe.</verse>
				<verse number="51">Innillee gara isaanii Yabalatti ol baye, bubbeenillee gab jedhe. Isaanillee guddisanii maalalan.</verse>
				<verse number="52">Sababaanille qalbiin isaanii waan duudeeruuf isaan baasa xorosho'oo san hin hubanne.</verse>
				<verse number="53">Yesuusii fi darasoonni isaa galaana gama yabalaan ceeyanii gara Gennesaarexiititti lafa gayan. Yabala sanillee achitti hidhan.</verse>
				<verse number="54">Yabala keessaa hennaa bayan yoosuu akka inni Yesuusiin ta'e beekanii,</verse>
				<verse number="55">biyya san maraa keessa asii fi achi fiiganii namoonni naannoo biyya sanii martinuu dhukkubsattoota wosaasa'aan baadhatanii, hulema Inni gaye jedhan maraa dhagaya'aa gara isaa fidan.</verse>
				<verse number="56">Gandootatti, qachootatti yookiin baadiyya'atti hulee Yesuus dhaqe maratti bakka baada'aatitti dhukkubsattoota gara isaa fida'aa turan. Dhukkubsattoonnillee qaccee uffata isaa tuqu'uuf isa kadhatan. Worri isa tuqan maruu hin fayyan.</verse>
			</chapter>
			<chapter number="7">
				<verse number="1">Fariisonninii fi barsiisonni Seeraa worri Yeruusaalemii dhufan gari gariin Yesuusiin biratti wolgayan.</verse>
				<verse number="2">Darasoota isaa keessaa gari gariin uduu hin dhiqanne harka xuri'iitiin xoroshoo uduu nyaatan arganii,</verse>
				<verse number="3">Fariisonninii fi Yihuudonni maruu seera manguddootaa eegu'uuf harka ufii midhaasanii uduu hin dhiqatin hin nyaatan.</verse>
				<verse number="4">Gabaya'aa yoo deebi'an uduu ufi hin qulqulleesin hin nyaatan. Aadaan isaan kabajjan ka biraallee heddutu jira; isaanillee kobbee, ottee, qorii waan akka sibiilaa irraa hojjatamee fi siree fa'a dhiqu'u.</verse>
				<verse number="5">Kanaaf Fariisonninii fi barsiisonni Seeraa, «Darasoonni tantee akka aadaa manguddootaatitti jiraatuu dhiisaanii harka xuri'iitiin maaf hurbaata nyaatan?» jedhanii Yesuusiin gaafatan.</verse>
				<verse number="6">Inni ammoo deebisee, «Bada fakkeessitoota, Isaayyaas waan keessan raagee, ‹Baniin kun afaaniin na kabajjan, garaan isaanii narraa fago'o.</verse>
				<verse number="7">Aadaa namaa akka ajaja Rabbiititti barsiisa'aa, na kaddaamuun isaanii gatii hin qabu› ka jedhe dhuga'a.</verse>
				<verse number="8">Isin ajaja Rabbii dhiiftanii xuwwe'ee fi ottee dhiqu'uun seera namaa eeddan. Kanaaf waan kana fakkaatu waan biraallee waan heddu gootan» isaaniin jedhe.</verse>
				<verse number="9">Yesuusillee akkana isaaniin jedhe: «Aadaa teessan jabeessu'uuf jettanii ajaja Rabbii guddiftanii tuffattan.</verse>
				<verse number="10">Muuseen, ‹Haadhaa fi abbaa kee kabajji!›, ‹Haadhaa fi abbaa ufii ka abaaru haa ajjeefamuu› jedhee ajajeera.</verse>
				<verse number="11">Isin ammoo namni tokko haadhaa fi abbaa ufiitiin, ‹Wonti isinii kennuu na barbaachisu, Rabbiif kennameera› yoo jedhe,</verse>
				<verse number="12">Achiin maayii haadhaa fi abbaa ufiitiif waan tokkollee akka godhu hin hoffolchitan.</verse>
				<verse number="13">Aadaa teessan ta wolitti dabarsitan sanniiniif, dubbii Rabbii diiddan. Akkasuma kanniin ka fakkaatu waan heddu gootan.</verse>
				<verse number="14">Akkasuma baniillee waamee, «Isin martinuu na dhageeffadhaa'a; qalbeeffadhalle'e.</verse>
				<verse number="15">Wonti nama batteessu waan keessa namaatii bayu malee, ka diidaa gara gara'aa seenu tokkollee nama hin batteessu.</verse>
				<verse number="16">[Ka gurra dhagayu qabu yoo jiraate haa dhagayuu]» isaaniin jedhe.</verse>
				<verse number="17">Banii keessaa gara manaa hennaa seene darasoonni isaa waan mammaaka sanii isa gaafatan.</verse>
				<verse number="18">Inni, «Isinillee kana maraa worra hin qalbeeffannee? diidaa gara afaanii ka seenu sirimaa akka nama hin batteessine hin argitanii?</verse>
				<verse number="19">Gara gara'aa seenee gara diidaa baya malee, gara qalbi'ii hin seenu» isaaniin jedhe. Yesuus akkana jechu'uun nyaanni martinuu qulqulluu akka ta'e ibse.</verse>
				<verse number="20">Yesuus itti aansee akkana jedhe: «Waan garaa namaa keessaa bayutu nama batteessa.</verse>
				<verse number="21">Wonti garaa namaa keessaa bawu: Yaada hamaa, seebaruu, hanna, ajjeesuu,</verse>
				<verse number="22">seebaruu, luqunuu, hammeenna, sobuu, hoossuu, hinaaffaa, maqaa balleessuu, uf jaju'uu fi ceem'uu fa'a.</verse>
				<verse number="23">Hamtuun kun martuu keessa namaatii bayee nama batteessa.»</verse>
				<verse number="24">Yesuus achii ka'ee gara biyya Xiroosiitii fi Siidoona'aa dhaqee gara mana tokkoo seene. Akka inni achi jiru eennullee akka beeku hin barbaanne; haa ta'uu ammoo dhokachuu hin dandeenne.</verse>
				<verse number="25">Dubartiin takka ta mucattiin isi'ii ayyaana batti'iin qabamteertu, gurra Yesuusii dhageettee dhuftee, luka isaa jalatti jidde.</verse>
				<verse number="26">Dubartittiin sun nama Giriikii ti; isiin biyya Sooriya'aa keessatti hulee Finiiqee jedhamtutti dhalatte. Isiin akka mucattii isi'ii keessaa jinnii baasuuf Yesuusiin kadhatte.</verse>
				<verse number="27">Yesuus ammoo, «Mee dura ijoolleen nyaattee haa quuftuu; nyaata ijoolle'ee fuudhanii sariinii darbuun sirri'ii miti» jedheen.</verse>
				<verse number="28">Isiinillee deebiftee, «Ee, Gooftaa'a, sariinillee waanuma qorii ijoolle'ee irraa harca'e nyaatanii mii!» jetteen.</verse>
				<verse number="29">Innillee isi'iin, «Dubbima kee kanaafuu jinniin mucattii tee keessaa bayeera; gara mana keetii gali» jedheen.</verse>
				<verse number="30">Isiin hennaa gara manaa deebitee galte, jinniin mucattii keessaa bayee, mucattiinillee ta siree irra ciifteertu argite.</verse>
				<verse number="31">Achiin maayii Yesuus qachaa Xiroosiitii bayee, karaa Sidoona'aatiin lufee, biyya qachoota kudhanii jedhamtu keessa bayee gara galaana Galiila'aa dhaqe.</verse>
				<verse number="32">Jarri tokko namicha gurra duuda'aa ka afaan wolhidhu gara Yesuusii fidanii, akka inni harka ufii isa irra kawuuf kadhatan.</verse>
				<verse number="33">Yesuus namicha san gumii keessaa adda isa baasee, quba ufiillee gurra isaa keessa kaaye. Achiin maayii tufee arraba isaa tuqe.</verse>
				<verse number="34">Gara sami'ii ol jedhee laalee, hafuura guddaa baafatee, «Efaataa» jedheen. Akkas jechuun, «Banami!» jechu'u.</verse>
				<verse number="35">Yoosuu gurri isaa banamee, arrabni isaallee hiikkamee qajeelchee dubbate.</verse>
				<verse number="36">Yesuus eennuttillee akka hin himne isaan seere. Isaan ammoo uduu inni isaan seeru, guddisanii odeessan.</verse>
				<verse number="37">Worri dhagayan maruu waan kana hagaa olitti maalalfatan, «Wonti inni godhe martuu misha'a; worri gurra duude akka dhagawu, worri afaan duude akka dubbatu hin godha» jedhan.</verse>
			</chapter>
			<chapter number="8">
				<verse number="1">Hennaa san gumiin guddaan Yesuusiin biratti wolgayan. Sababaa isaan waan nyaatan dhabaniif Yesuus darasoota gara ufii waamee,</verse>
				<verse number="2">«Baniin kun na woliin guyyaa sadihii waan turaniiraniif; waan nyaatan waan hin qabneef garaa na nyaatan.</verse>
				<verse number="3">Isaan keessaa gari gariin lafa fago'oo waan dhufaniiraniif uduu isaan waa hin nyaachifne gara manaa deema'aa galaa yoo jenne, karaa irratti laafanii kufan» jedheen.</verse>
				<verse number="4">Darasoonni isaa deebisanii, «Lafa gammoojjii akkanaatitti nyaata namoota haganaatii gayu eessaa fuuna» jedhaniin.</verse>
				<verse number="5">Innillee, «Xoroshoo hagam qabdan?» jedhe isaan gaafannaan, «Xoroshoo torba» jedhaniin.</verse>
				<verse number="6">Inni gumii saniin, «Lafa taa'aa'a» jedhee, xoroshoo torbaa san fuudhee, Rabbiin galateeffateeti, caccabsee, gumi'ii akka qoodan darasoota ufiititti kenne; isaanillee gumii taa'e sanii qoodan.</verse>
				<verse number="7">Akkasuma isaan qurxummii didiqqoo hagoo qaban; Yesuus qurxummii saniifillee Rabbiin galateeffatee, akka gumi'ii qoodan darasoota ufiititti kenne.</verse>
				<verse number="8">Gumiin namoota kuma afurii sun haga nyaatee quufeen maayessa, hambaa hafe gindoo gugurdaa torba guutuu isaan jalaa kaasan. Yesuus akkuma gumii ufirraa galcheen,</verse>
				<verse number="9"></verse>
				<verse number="10">darasoota woliin gara aanaa Dalmaanuta'aa dhaqe.</verse>
				<verse number="11">Fariisonni qoru'uuf bayanii malkata samii irraa akka itti mudhisu isarraa barbaadanii isaan wol mormuu jalqaban.</verse>
				<verse number="12">Inni hafuura guddaa baafatee, «Dhaloonni kun maaf malkata barbaadan? Dhuga'aan isiniin jedha, dhaloota kanaaf malkanni hin kennamuuf» jedhe.</verse>
				<verse number="13">Achiin maayessa, inni achumatti isaan dhiisee yabala keessa seenee gama ceeye.</verse>
				<verse number="14">Darasoonni dhalee qabachuu waan irraanfataniif xoroshoo tokkottii malee yabala keessaa womaa hin qaban.</verse>
				<verse number="15">Yesuus isaaniin, «Laalladhaa'a! raacitii Fariisotaatii fi Heroodiisii irraa uf-eeggadhaa'a» jedhee isaan seere.</verse>
				<verse number="16">Isaan, «Waan nu dhalee hin qabneef akkana nuun jedha» jedhanii woliin qaaqan.</verse>
				<verse number="17">Yesuus yaada isaanii beekee akkana isaaniin jedhe, «Maaf waan dhalee dhabuu keessanii woliin qaaxxan? Isin Haga ammaa hin beennee yookiin hin hubannee? Qalbiin teessan duuda'a?</verse>
				<verse number="18">Ija uduu qabdan hin argitanii? Gurra uduu qabdan hin dhageettanii? hin qaabattanii?</verse>
				<verse number="19">Hennaa ani xoroshoo shanii namoota kuma shaniif caccabse, hambaa hafe gindoo hagamii kaaftan?» isaanillee «Kudha lama» jedhanii deebisaniif.</verse>
				<verse number="20">Yesuus itti aansee, «Xoroshoo torba namoota kuma afuriif hennaa caccabse, hambaa hafe Gindoo hagam guutuu kaaftan?» Isaaniin jedhe. Isaanillee, «Torba» jedhaniin.</verse>
				<verse number="21">Inni, «Isin haga ammaallee hin hubannee?» isaaniin jedhe.</verse>
				<verse number="22">Yesuusii fi darasoonni isaa gara Beetasaayidaa dhufan. Jarri tokko namicha ballaa tokko gara isaa fidanii akka inni harkaan qaqqabu kadhatan.</verse>
				<verse number="23">Yesuus namicha ballaa san harkaan qabee ganda san keessaa baasee, ija isaatitti tufee, harka ufii irra kaayee, «Waa arga'aartaa?» jedhee gaafate.</verse>
				<verse number="24">Namichi ol jedhee laalee, «Ee, namoota arga'aara; haata'uu ammoo akka muka deemuu na fakkaatan» jedhe.</verse>
				<verse number="25">Yesuus ammallee harka ufii ija namichaa irra kaaye. Hennaa san namichi guuttatee laale. Ijji isaa fayyitee waa maraa midhaassee arge.</verse>
				<verse number="26">Achiin maayessa Yesuus, «Ganda keessa hin deddeemn, eennuttillee hin himin» jedhee namicha gara mana isaa erge.</verse>
				<verse number="27">Yesuusii fi darasoonni isaa gara ganda Filiphoos Qeesaariya'aa bayanii, inni uduu deema'aaran karaa irratti «Namoonni naan eennu jedhan?» jedhee darasoota gaafate.</verse>
				<verse number="28">Isaanillee, «Gariin Yohaannisii cuupha'a, gariin Eeliyaas, kuuwwan ammoo raattota keessaa tokko siin jedhan» jedhanii deebisaniif.</verse>
				<verse number="29">Yesuus, «Isin hoo eennu naan jettan?» jedhee isaan gaafate. Pheexroosillee, «Ati Kiristoos» jedhee deebise.</verse>
				<verse number="30">Waan isaa eennuttillee akka hin himne isaan seere.</verse>
				<verse number="31">Achiin maayii Yesuus, «Ilmi Namaa manguddoota biyyaa, bulchoota gadootaatii fi barsiisota Seera Muuse'eetiin guddisee rakkata. Inni hin jibbama, hin ajjeefama; guyyaa sadihiin maayii hin ka'a» jedhee isaan barsiisuu jalqabe.</verse>
				<verse number="32">Inni waan kana ibsee dubbate. Pheexroos Yesuusiin ufitti sissee isa teedeffatuu jalqabe.</verse>
				<verse number="33">Inni ammoo garagalee darasoota laalee, Pheexroosiin, «Seexana nana, na biraa fagaadhu; Ati waan namaa malee, ka Rabbii hin yaaddu» jedhee teedeffate.</verse>
				<verse number="34">Achiin maayii Yesuus gumii'ii fi darasoota ufitti waamee, «Namni na faanaa deemuu barbaadu yoo jiraate, uf haa waakkatuu; fannoo ufiillee baadhatee na faana haa deemuu.</verse>
				<verse number="35">Namni lubbuu ufii hambifachuu barbaadu maruu hin balleeffata; waan kiyyaa fi waan Oduu Nagayaatiif lubbuu ufii ka balleeffatu maruu ammoo hin oolfata.</verse>
				<verse number="36">Namni waan adunyaa tanaa maraa qabaatee, lubbuu ufii yoo dhabe ammoo maal isaa godha?</verse>
				<verse number="37">Namni bikka lubbuu ufii maal kennuu danda'a?</verse>
				<verse number="38">Namni kamuu dhaloota seebaruu fi cubbamaa kana keessatti, naa fi dubbii kiyyatti yoo saalfate, Ilmi namaa ulfinna Abbaa ufiitii fi maleekkota Woyyuu woliin hennaa dhufu isatti saalfata» jedhe.</verse>
			</chapter>
			<chapter number="9">
				<verse number="1">Yesuus deebi'ee, «Dhugamaan isiniin jedha; namoota as dhaabatan kanniin keessaa, jeennanni Rabbii hunnaan hennaa dhuftu uduu hin du'in worri argan hin jiran» jedhe.</verse>
				<verse number="2">Yesuus guyyaa jahaan maayii, Pheexroos, Yaaqoobii fi Yohaannisiin qabatee, hojja isaanii gara gaaraa ol isaan baase. Achitti inni afoo isaaniititti jijjiirame.</verse>
				<verse number="3">Uffanni isaallee haga miiccuun adunyaa tanaa kamiiyyuu miiccee addeessuu dandeettu caalaa adii weeccaa ta'e.</verse>
				<verse number="4">Achiin maayessa darasoonni sadiin Eeliyaasii fi Muuseen uduu Yesuusiin woliin qaaqa'aaran argan.</verse>
				<verse number="5">Pheexroos Yesuusiin, «Barsiisaa'a! As jiraachuun keenna nuu misha'a! Koottaa asitti daasee sadihii, tokko si'iif, tokko Muuse'eef, tokko Eeliyaasiif haa ijaarruu» jedheen.</verse>
				<verse number="6">Isaan akka malee waan sodaataniiraniif, Pheexroos woma jedha'aaruu hin beenne.</verse>
				<verse number="7">Achiin maayessa duumessi isaan golge. Duumessa san keessaan, «Ilmi kiyya ka ani jaaladhu kanaa isa dhagayaa'a» laagaan jedhu dhufe.</verse>
				<verse number="8">Hennama san garagalanii hennaa laalan isaan woliin Yesuusiin malee eennuunuu hin argine.</verse>
				<verse number="9">Isaan uduu gaara irraa gad bu'aaran Yesuus, «Ilmi namaa haga du'aa ka'utti waan argitan eennuttillee hin himinaa'a» jedhee isaan seere.</verse>
				<verse number="10">Isaan waan inni isaanitti hime san garamatti qabatanii, «Du'aa ka'uun maali'ii?» jedha'aa wol gaggaafatan.</verse>
				<verse number="11">Isaanillee deebi'anii, «Barsiisonni seeraa, ‹Eeliyaas firrisee dhufa› maaf jedhan?» jedhanii Yesuusiin gaafatan.</verse>
				<verse number="12">Yesuus akkana jedhee deebiseef, «Waan maraa midhaassu'uuf dhugamaan Eeliyaas firrisee dhufa; haata'uu ammoo Ilmi Namaa akka guddisee rakkatuu fi jibbamu maaf barreeffame ree?</verse>
				<verse number="13">Ani ammoo akkana isiniin jedha, Eeliyaas dhufeera, akkuma waan isaatiif barreeffame, waanuma fedhan maraa isa irratti godhan» isaaniin jedhe.</verse>
				<verse number="14">Yesuusii fi darasoonni sadiin, gara darasoota kaawwanii hennaa dhufan, gumiin guddaan isaan marsanii, barsiisonni Seera Muuse'ee hennaa isaaniin wol morman arge.</verse>
				<verse number="15">Gumiin sun hennaa Yesuusiin argan maalalfatanii, gara isaa fiiganii naga gaafatan.</verse>
				<verse number="16">Yesuus, «Wonti isin irratti wol mormitan maali'i?» jedhee isaan gaafate.</verse>
				<verse number="17">Gumii san keessaa namichi tokko deebisee, «Barsiisaa'a! mucaa kiyya ka jinniin afaan duuchu dhayeeru gara kee fideera.</verse>
				<verse number="18">Hennaa jinniin itti ka'u bakkuma maratti kuffisa, hin hoomachaaya, ilkaanillee hin qara, hin kottata, akka isa keessaa baasaniif darasoota teetitti himee ture, isaan ammoo baasuu hin dandeenne» jedheen.</verse>
				<verse number="19">Yesuus deebisee, «Isin dhaloota hin amanne! haga yoomii isin woliin jiraadha? haga yoomii isinii obsa? mucaa gara kiyya as fidaa'a!» jedhe. Isaanillee mucaa gara isaa fidan.</verse>
				<verse number="20">Ayyaanni battiin sun hennaa Yesuusiin arge, yoosuu gajafsiisee, kuffisee, gangalachiisee, hoomacha afaanii jisse.</verse>
				<verse number="21">Yesuus, «Haga yoomiitii as akkana godhuu jalqabe?» jedhee abbaa muca'aa gaafate. Abbaan muca'aallee, «Ijjoollummaa irraa jalqabeeti» jedhee deebiseef.</verse>
				<verse number="22">Hennaa hedduu isa ajjeesu'uuf ibiddaa fi bisaan keessatti isa darba. «Ati ammoo yoo sii danda'ame, garaa nuu laafii nu gargaari» jedheen.</verse>
				<verse number="23">Yesuus, «Maaf ‹Yoo dandeette› jetta? nama amanuuf wonti martinuu hin danda'ama» jedheen.</verse>
				<verse number="24">Hennama san abbaan muca'aa, «Amantii hin qaba. Haata'uu ammoo amantii kana caalu akka argadhu na gargaari» jedheen.</verse>
				<verse number="25">Yesuus gumiin gara isaa akka hurrisa'aaru argee, ayyaana battii saniin, «Ati ayyaana afaanii fi gurra duuda'aa! Ani si ajajaa isa keessaa bayi; deebitee itti hin galin» jedhe.</verse>
				<verse number="26">Ayyaanni battiin mucaa iyyisiisee, gajafsiisee keessaa baye. Mucaan akka reeffaa taanaan, namoonni hedduu, «Du'eera» jedhan.</verse>
				<verse number="27">Yesuus ammoo mucaa harka qabee lafaa ol kaase, mucaanillee ol ka'ee dhaabate.</verse>
				<verse number="28">Yesuus haga mana seeneen maayii, darasoonni isaa, «Nu ayyaana battii san maaf baasuu dadhabne?» jedhanii hojjatti isa gaafatan.</verse>
				<verse number="29">Inni ammoo deebisee, «Ka akkanaa kun faate'ee fi soomaan malee waan biraatiin bayuu hin danda'u» isaaniin jedhe.</verse>
				<verse number="30">Yesuusii fi darasoonni isaa achii bayanii Galiilaa keessa lufan. Yesuus, «Ilmi namaa harka worra isa ajjeesuutitti dabarfamee hin kennama; isaanillee isa hin ajjeessan; guyyaa sadihiin maayessa hin ka'a» jedha'aa darasoota ufii barsiisa'aa waan tureef, eennullee hulee inni jiru akka beeku hin feene.</verse>
				<verse number="31"></verse>
				<verse number="32">Isaan ammoo waan inni dubbatee hin hubanne; isa gaafachu'uufillee hin sodaatan.</verse>
				<verse number="33">Achiin maayessa Yesuusii fi darasoonni isaa gara Qifirnaahoomii dhaqan. Haga mana gayaniin maayessa Yesuus, «Karaa irratti wonti isin irratti wol mormitan maali'i?» jedhee isaan gaafate.</verse>
				<verse number="34">Isaan ammoo, «Nu keessaa eentu caala?» jedha'aa wol morma'aa waan turaniif hin cadhisan.</verse>
				<verse number="35">Yesuus haga taa'een maayessa darasoota kudha lamaanuu gara ufii waamee, «Namni bulchaa ta'uu barbaadu, nama maraayuu gad ta'ee, hojjataa nama maraa haa ta'uu» isaaniin jedhe.</verse>
				<verse number="36">Achiin maayessa Yesuus daa'ima tokko fuudhee isaan afoo dhaabsiise. Inni isa ammatee,</verse>
				<verse number="37">«Daa'ima akkanaa tokko maqaa kiyyaan ka simatu maruu, na simata; Ana ka simate, ka na erge simata malee ana calla'aa miti» isaaniin jedhe.</verse>
				<verse number="38">Yohaannis Yesuusiin, «Barsiisaa'a, namichi tokko maqaa keetiin uduu inni jinnii baasu arginee, Inni waan gara keenna hin taaneef isa dhooggine» jedheen.</verse>
				<verse number="39">Yesuus ammoo akkana jedhe, «Namni maqaa kiyyaan baasa hojjaatee deebi'ee ammoo, ka dafee waan hamaa kiyya dubbatu waan hin jirreef, hin dhoogginaa'a.</verse>
				<verse number="40">Namni nuun hin mormine maruu gara keenna.</verse>
				<verse number="41">Ani dhugamaan isiniin jedha, ka Kiristoosii waan taataniif, maqaa kiyyaan bisaan xuwwee tokkottii ka isin obaasu gatii qaba» jedhe.</verse>
				<verse number="42">Yesuus ammallee, «Worra didiqqaa na faanaa deeman kanniin keessaa tokkocha ka gufachiisee mannaa, dhakaan daaku'uu guddaan mormatti hidhamee gara xillaa galaanaatitti gatamuu isaa woyya.</verse>
				<verse number="43">Harki kee yoo ka cubbu'utti si oofuu, uf irraa kuti. Harka lamaan qabaattee gara qilee ibidda hin dhaamnee galuu mannaa, fafooftee gara jireennaa galuu sii woyya. Qilee san keessaa raammoon nama nyaatu hin du'u, ibiddillee hin dhaamu.</verse>
				<verse number="44"></verse>
				<verse number="45">Lutii tee akka cubbuu hojjatu yoo si ataabe uf irraa kuti. Luka lamaan qabaattee gara qilee ibidda hin dhaamnee galuu mannaa, fafooftee gara jireennaa galuu sii woyya. Qilee san keessaa raammoon nama nyaatu hin du'u, ibiddillee hin dhaamu.</verse>
				<verse number="46"></verse>
				<verse number="47">Ijji tee akka cubbuu hojjattu yoo si ataabde uf keessaa baasi. Ija lamaan qabaattee gara qilee ibidda hin dhaamnee galuu mannaa, ija takkattii qabaattee gara jireennaa galuu sii woyya. Qilee san keessaa raammoon nama nyaatu hin du'u, ibiddillee hin dhaamu.</verse>
				<verse number="48"></verse>
				<verse number="49">Namni maruu ibiddaan qulqulleeffama, ciincaan maruu sooqiddaan qulqulleeffama.</verse>
				<verse number="50">Sooqiddi waan misha'a. Sooqiddi ammoo kuraawummaa yoo uf keessaa dhabe, maali'iin kuraaya? Lubbuu teessan keessaa sooqiddi haa jiraatu. Nagaya wolii qabaadhaa'a!» jedhe.</verse>
			</chapter>
			<chapter number="10">
				<verse number="1">Yesuus bakka sanii ka'ee gara biyya Yihuudaatii fi laga Yordaanosi gama dhaqe. Ammallee gumiin guddaan gara isaa dachaanaan, inni akkuma amala ufii isaan barsiise.</verse>
				<verse number="2">Fariisonni gariin dhufanii dubbii afaan isaatii bayuun isa qabu'uuf jedhanii, namni haadha manaa ufii hiikuun seeraa? jedhanii gaafatan.</verse>
				<verse number="3">Yesuus ammoo deebisee, «Seerri Muuse'ee maal jedha?» isaaniin jedhe.</verse>
				<verse number="4">Isaanillee deebisanii, «Muuseen ‹Namni tokko Woraqaa hiikka'aa kenneefii yoo hiike hin ta'a› jedheera» jedhan.</verse>
				<verse number="5">Yesuus deebisee akkana isaaniin jedhe, sababaa gar-jabeenna keessaniitiif seera kana isiniif barreesse.</verse>
				<verse number="6">Jalqaba Rabbi hennaa uumamni uumamu, ‹Rabbi dhiiraa fi dubartii taasisee isaan uume;›</verse>
				<verse number="7">‹Kanaaf namni abba'aa fi haadha ufii hin dhiisa, haadha manaa ufii woliin wol ta'a.</verse>
				<verse number="8">Lamaanuu tokko ta'an.› Maarre achiin maayii isaan foon tokko malee lamaa miti.</verse>
				<verse number="9">Ka Rabbi tokko godhe namni addaan hin baasin!» isaaniin jedhe.</verse>
				<verse number="10">Hennaa deebi'anii manatti galan, darasoonni waan dubbii kanaa isa gaafatan.</verse>
				<verse number="11">Innillee deebisee, «Eennullee haadha manaa ufii dhiisee ka dubartii biraa fuudhu, seebaru'uun yakkeera.</verse>
				<verse number="12">Akkasuma dubartiin abbaa manaa ufii jalaa baatee, ta nama biraatitti heerumtu hin seebarti» isaaniin jedhe.</verse>
				<verse number="13">Namoonni gariin akka Yesuus harka ufiitiin qaqqabee eebbisuuf, ijoollee didiqqoo gara isaa fidan. Darasoonni ammoo isaan teedeffatan.</verse>
				<verse number="14">Yesuus ammoo hennaa waan kana arge aaree, «Jeennanni Rabbii ta worra akka ijoollee tanaa ta'aniif waan taateef, ijoolleen gara kiyya haa dhuftuu hin dhoogginaa'a gad dhiisaa!</verse>
				<verse number="15">Ani dhugamaan isiniin jedha; eennullee jeennata Rabbii akka ijoolle'eetitti ka hin fudhanne, horomaa itti hin galu» isaaniin jedhe.</verse>
				<verse number="16">Achiin maayii ijoollee ammatee harka ufiitiin qaqqabee, isaan eebbise.</verse>
				<verse number="17">Yesuus achii ka'ee akkuma kara'atti bayeen, namichi tokko gara isaa fiigee, afoo isaatitti jilbiinfatee, «Barsiisaa mishaa'a! gara jireenna bara baraa galu'uuf maal godhuu na barbaachisa?» jedhee gaafate.</verse>
				<verse number="18">Yesuusillee deebisee, «Maaf barsiisaa mishaa naan jetta? Rabbii tokkicha malee mishaan eennullee hin jiru.</verse>
				<verse number="19">Ati seera ‹Hin ajjeesin, hin seebarin, hin hatin, dharaan namarratti ragaa hin bayin, hin sobin, Abba'aa fi haadha tee kabajji› jedhu hin beetta» jedheen.</verse>
				<verse number="20">Namichillee deebisee, «Barsiisaa'a! Ani seera kana maraa ijoollummaa kiyya irraa jalqabee eegeera» jedheen.</verse>
				<verse number="21">Yesuus isa xiinxallee laalee jaalateenii, «Waan tokkotu sirraa dhidhata. Dhaqii, waan qabdu maraa gurgurii, worra hiyyeeyyi'iif kenni, samii gubba'atti badhaadhummaa argattaa; achiin maayessa koottu na faana deemi!» jedheen.</verse>
				<verse number="22">Namichi hennaa dubbii kana dhagaye qabeenna guddaa waan qabuuf, fuula ufii gurraachessee, gaddee achii deeme.</verse>
				<verse number="23">Yesuus ufirra garagalee darasoota ufiitiin, «Worra dureeyyi'iif jeennata Rabbii galuun attam rakkisa'a!» isaaniin jedhe.</verse>
				<verse number="24">Darasoonni dubbii inni dubbate haga dhagayan hin maalalfatan. Yesuus ammoo ammallee, «Ijoollee tiyya jeennata Rabbii galuun attam rakko'o!</verse>
				<verse number="25">Namni dureessi tokko jeennata Rabbii galuu irra, gaalli qaalawa limmo'oo keessa hulluuqu'utu salpha'a» isaaniin jedhe.</verse>
				<verse number="26">Kana irratti isaan akka malee maalalanii, «Eeganaa eentu fayyuu danda'a ree?» woliin jedhan.</verse>
				<verse number="27">Yesuus gara isaanii laalee, «Kun Rabbiif malee namaaf hin danda'amu; Rabbiif wonti maruu hin danda'ama» jedhe.</verse>
				<verse number="28">Pheexroosillee deebi'ee, «Nu maraa dhiifnee si faana deemneerra» jedheen.</verse>
				<verse number="29">Yesuus ammoo deebisee, «Dhugamaan isiniin jedha; eennullee waan kiyyaa fi waan Oduu Nagayaatiif mana, obboleeyyan, intallan haadhaa, haadha, abbaa, haadha manaa, ijoolle'ee fi qonna ufii dhiise,</verse>
				<verse number="30">lafuma tanatti manniin, obboleeyyan, intallan haadhaa, haawwota, ijoolle'ee fi qonna dachaa dhibba hin argata, adunyaa dhuftu keessattillee gara jireenna bara baraa hin gala.</verse>
				<verse number="31">Haata'uu ammoo ka duraa duuba, ka duubaa afoo ta'a.»</verse>
				<verse number="32">Isaan gara Yeruusaaleemii dhaqu'uuf kara'atti hennaa bayan, Yesuus afoo isaanii uduu deema'aaru maalalanii, worri isa faanaa deeman sodaatan. Inni ammoo worra kudhanii lamaan ammallee hojjatti isaan baasee, waan isarra gayu'uuf ta'u isaanitti himu jalqabe.</verse>
				<verse number="33">Inni isaaniin, «Gara Yeruusaalemii hin baana; Ilmi Namaa harka bulchoota gadootaatii fi barsiisota Seera Muuse'eetitti dabarfamee hin kennama. Isaan ammoo yakka du'aa itti murteessan, worra Yihuudota hin ta'initti dabarsanii isa kennan.</verse>
				<verse number="34">Isaan itti baldan, itti tufan, hin tumama, hin ajjeesan; haata'uu ammoo guyyaa saddaffa'aa hin ka'a» isaaniin jedhe.</verse>
				<verse number="35">Ilmaan Zabdewoosii Yaaqoobii fi Yohaannis gara Yesuusii dhufanii, «Barsiisaa'a! waan nu si kadhannu akka nuuf gootu barbaanna» jedhaniin.</verse>
				<verse number="36">Yesuus ammoo, «Maal akka isinii godhu barbaaddan?» isaaniin jedhe.</verse>
				<verse number="37">Isaanillee deebisanii, «Hennaa teessoo kee ka ulfinnaa irra teette, tokko mirga keetiin, tokko bitaa keetiin akka teennu barbaanna» jedhaniin.</verse>
				<verse number="38">Yesuus ammoo, «Isin woma kadhattanuu hin beettan! mijuu ani dhugu dhuguu, cuuphaa ani cuuphamu cuuphamuu hin dandeettanii?» isaaniin jedhe.</verse>
				<verse number="39">Isaan, «Hin dandeenna» jedhaniin. Yesuus, «Isin dhugamaan mijuu ani dhugu hin dhudan, cuuphaa ani cuuphamu cuuphamuu hin dandeettan.</verse>
				<verse number="40">Mirga kiyyaa fi bitaa kiyya ka teessisu anaa miti. Huleen kun ka worra qophaayeef kennamu» isaaniin jedhe.</verse>
				<verse number="41">Darasoonni kurnan hafan hennaa kana dhagayan, Yaaqoobii fi Yohaannisiin loluu jalqaban.</verse>
				<verse number="42">Yesuus ammoo gara ufii isaan waamee akkana isaaniin jedhe, «Bulchoonni worra Yihuudota hin ta'in bulchan hunnaan akka bulchan, bulchoonni isaaniillee baallii guutu'uun akka bulchan isinuu hin beettan.</verse>
				<verse number="43">Isin biratti akkanaa miti; haata'uu ammoo eennullee isin keessaa nama guddaa ta'uu ka barbaadu, hojjataa nama maraa haa ta'uu.</verse>
				<verse number="44">Eennullee isin keessaa bulchaa ta'uu ka barbaadu, ka nama maraa hojjatu haata'uu.</verse>
				<verse number="45">Ilmi namaa lubbuu ufii kennee namoota maraa furu'uuf dhufe malee, akka isaa hojjataniif hin dhufne» jedhe.</verse>
				<verse number="46">Yesuusii fi darasoonni isaa Yaarikoo dhaqan. Isaan gumii guddaa woliin hennaa Yaarikoo keessaa bayan, Namichi ijji balla'aa ka kadhatu tokko ka Barxiimeewoos jedhamu ilmi Xeemeewoosii karaa irra taa'ee kadhata'aa ture.</verse>
				<verse number="47">Inni Yesuus nama biyya Naazireetii akka ta'e hennaa dhagaye, «Yesuus! Ilma Daawitii na maari!» jedha'aa iyyuu jalqabe.</verse>
				<verse number="48">Namoonni hedduu akka inni cadhisu teedeffataniin. Inni ammoo, «Ilma Daawitii na maari!» jedha'aa ta duraa caalaa laagaa gudda'aan iyye.</verse>
				<verse number="49">Yesuus dhaabatee, «Isa as waamaa'a!» jedhe. Inni akkasi jennaan isaan namicha waamanii, «Inni si waama'aara, jabaadhu! ka'i!» jedhaniin.</verse>
				<verse number="50">Inni uffata ufi irraa gatee, utaalee ka'ee, gara Yesuusii dhufe.</verse>
				<verse number="51">Yesuus, «Maal akka sii godhu barbaadda?» jedhee isa gaafate. Namichi ballaan sunillee, «Barsiisaa'a! Ija tiyya akka naa bantu barbaada» jedheen.</verse>
				<verse number="52">Yesuusillee isaan, «Amantiin kee si fayyiseera deemi!» jedhe. Yoosuu ijaan argee isa faanaa deeme.</verse>
			</chapter>
			<chapter number="11">
				<verse number="1">Isaan Yeruusaaleemitti galu'uuf Beetafaage'ee fi Bittaaniya'aatti, gara gaara ejersaatitti hennaa dhiyaatan, Yesuus darasoota ufii keessaa nama lamaan,</verse>
				<verse number="2">«Gara ganda fuullee keessan jiru san dhaqaa'a, akkuma achi geettaniin ilmoo harre'ee ka haga ammaa namni tokkollee hin yaabbanne argitan; hiika'aatii as naa fidaa'a.</verse>
				<verse number="3">Eennullee, ‹Maaf hiittan?› yoo isiniin jedhe, ‹Goofta'atu barbaada; inni uduu hin turin bakumatti deebisa› jedhaa'a!» isaaniin jedhe.</verse>
				<verse number="4">Achiin maayessa dhaqanii ilmoo harre'ee balbala tokko afoo karaa irratti ka hidhamteertu arganii hiikan.</verse>
				<verse number="5">Worra achi dhaabatan keessaa gari gariin, «Maal godhu'uuf ilmoo harre'ee hiittan?» jedhanii isaan gaafatan.</verse>
				<verse number="6">Darasoonnillee waan Yesuus isaaniin jedhe isaanitti himan; isaanillee isaan dhiisan.</verse>
				<verse number="7">Ilmoo harre'ee sanillee gara Yesuusii fidan. Uffata ufii ilmoo hare'ee irra kaayan; Yesuusillee hin yaabbate.</verse>
				<verse number="8">Namoonni hedduu uffata ufii, worri kuuwwan ammoo muka irraa baala ciranii karaa inni irra deemu irratti afan.</verse>
				<verse number="9">Worri duraa fi duuba isaa deeman laagaa isaanii ol qabatanii, «Hoosaanaa! ka maqaa Goofta'aatiin dhufu ka eebbifame!</verse>
				<verse number="10">Mootummaan abbaa keenna Daawitii ta dhuftu sun ta eebbifamte! Hoosaanaa ol samii gubba'atti» jedha'aa woca'aa turan.</verse>
				<verse number="11">Yesuus Yeruusaalemitti mana woyyuu seenee, waan maraa haga laaleen maayessa, lafti waan dhiiteertuuf darasoota ufii kudha lamaan woliin gara Bittaaniya'aa dhaqe.</verse>
				<verse number="12">Guyyaa lammaffa'aa hennaa isaan Bittaaniya'aa deebi'an Yesuus hin shoome.</verse>
				<verse number="13">Inni muka hurbu'uu baala qabdu takka fago'otti argee, waan nyaatan irraa argadhinnaa laata? jedhee dhaqe. Haata'uu ammoo hennaan sun hennaa hurbuun midhaan godhatu waan hin taaneef, baala malee womaa irraa hin arganne.</verse>
				<verse number="14">Hennama san Yesuus mukattii hurbu'uu saniin, «Ammaa achi eennullee midhaan sirraa hin nyaatin!» jedhe. Darasoonni isaallee waan inni jedhe kana dhagayan.</verse>
				<verse number="15">Isaan hennaa Yeruusaalemiin gayan, Yesuus mana woyyuu seenee, worra achitti waa bitanii fi gurguran gad baase. Inni xarapheessaa worra birrii sharafuutii fi teessoo worra handarii gurguratuu garagaggalche.</verse>
				<verse number="16">Eennullee mi'a baadhatee mana woyyuu keessa akka hin lufne dhoogge.</verse>
				<verse number="17">Achiin maayessa inni akkana jedhee barsiise, «Manni kiyya gosa maraaf mana itti faateffatan ta'a jedhamee barreeffameera. Isin ammoo goda hattuun itti dhokattu gootan» isaaniin jedhe.</verse>
				<verse number="18">Bulchoota gadootaatii fi barsiisonni Seera Muuse'ee, waan Yesuus jedhe dhagayanii, mala isa ittiin ajjeesan barbaaduu jalqaban, gumiin barumsa isaa guddisanii waan maalalfataniif, isaan isa sodaatan.</verse>
				<verse number="19">Hennaa lafti galgaloofte, Yesuusii fi darasoonni isaa qachaa san keessaa baya'aa turan.</verse>
				<verse number="20">Guyyaa lammaffa'aa ganama, Isaan uduu karaa san irra lufan, mukattiin hurbu'uu sun hiddumaan ta goddeertu argan.</verse>
				<verse number="21">Pheexroos waan Yesuus jedhe qaabatee, «Barsiisaa, laali! mukattiin ati abaarte goddeerti» jedheen.</verse>
				<verse number="22">Yesuusillee deebisee akkana isaaniin jedhe, «Rabbitti amanaa'a.</verse>
				<verse number="23">Dhugaa isiniin jedha; eennullee garaa ufii keessatti uduu hin mamin amanti'iin, gaara kanaan, ‹Asii buqqa'ii, gara galaanaa darbami› yoo jedhe hin ta'aaf.</verse>
				<verse number="24">Kanaaf ani akkana isiniin jedha, waan kadhattanii fi waan gaafattan maraa akka argattanitti amanaa'a, wonti gaafattan maruu isiniif kennama.</verse>
				<verse number="25">Hennaa Rabbiin kadhachu'uuf dhaabattan, Abbaan keessan ka samii jiru yakka keessan akka isinii araaramu, eennuun irrattillee komii yoo qabaattan araaramaa'a.</verse>
				<verse number="26">Isin ammoo yoo namaa araaramuu diddani, Abbaan keessan ka samii gubbaa jiru yakka keessan isinii hin araaramu.» jedhe.</verse>
				<verse number="27">Isaan deebi'anii gara Yeruusaalemii dhaqan. Yesuus mana woyyuu keessa uduu deddeemu, bulchoonni gadootaa, barsiisonni Seera Muuse'eetii fi mangudoonni gara isaa dhufanii,</verse>
				<verse number="28">Isaan Yesuusiin, «Baallii maali'iitiin waan kana maraa goota? Yookiin waan kana maraa akka gootuuf baallii eentu sii kenne?» jedhaniin.</verse>
				<verse number="29">Yesuusillee deebisee, «Ani waan tokko isin gaafadha; yoo isin naaf deebiftan, Anillee baallii maali'iitiin waan kana maraa akka godhu isinitti hima.</verse>
				<verse number="30">Yohaannis akka Cuuphuuf baallii eentu kenneef? Rabbii mo'o nama? mee naa deebisa'aa!» isaaniin jedhe.</verse>
				<verse number="31">Isaan wol mormanii, «Rabbiin irra yoo jenne, ‹Dubbii Yohaannisii maaf amanuu diddan ree?› nuun jedha;</verse>
				<verse number="32">‹Nama haa jennuu laata?› » jedhan. Namoonni maruu Yohaannisiin akka raagaatitti waan laalaniif gumii sodaatan.</verse>
				<verse number="33">Kanaaf hin beennu jedhanii Yesuusiif deebisan. Yesuusillee deebisee, «Maarre anillee baallii maali'iitiin waan kana maraa akka godhu isinitti hin himu» isaaniin jedhe.</verse>
			</chapter>
			<chapter number="12">
				<verse number="1">Innillee akkana jedhee mammaakaan isaanitti himuu jalqabe, «Namichi tokko biqiltuu woyini'ii dhaabee, dhaga'aan dallawa itti dallayee, boolla woyinii itti cuunfan qotee, siree irra taa'anii eegan ijaaree, qonnaan bultootatti kireessee gara biyya fago'oo deeme.</verse>
				<verse number="2">Hennaan munni woyini'ii gayu geennaan, midhaan akka fiduuf hojjataa tokko gara qonnaan bultoota ufii erge.</verse>
				<verse number="3">Isaanillee hojjataa san qabanii tumanii duwwaa deebisanii ari'an.</verse>
				<verse number="4">Abbaan muka woyini'ii ammallee hojjataa biraa gara isaanii erge; isaan ammallee mataa isaa baqassanii salphisanii ari'an.</verse>
				<verse number="5">Ammallee ka biraa itti erge, isa ammoo hin ajjeesan, akkasuma ka biraallee heddu itti erginaan isaan keessaallee gari garii tumanii garii ammoo hin ajjeesan.</verse>
				<verse number="6">Abbaan muka woyini'ii ilma guddaa jaalatu tokko qaba. Dhuma irratti ‹Ilma kiyya hin kabajjan› jedhee, isa gara isaanii erge.</verse>
				<verse number="7">Qonnaan bultoonni sun ammoo, ‹Ka abbaa maasaa muka woyini'ii dhaalu kanaa; kootaa isa hin ajjeefnaa, dhaalli nuuf ta'aa› woliin jedhan.</verse>
				<verse number="8">Achiin maayessa qabanii ajjeesanii, maasaa muka woyini'ii keessaa gad baasanii gatan.</verse>
				<verse number="9">«Eegasuu abbaan maasaa woyini'ii maal isaan godhinna laata? dhufee qonnaan bultoota sanniin balleessa. Maasaa woyini'ii san worra biraatiif kenna.</verse>
				<verse number="10">Isin barreeffama Woyyuu keessatti ‹Dhagaan worri mana ijaaru tuffate dhagaa dhagaa maraa caalaa barbaadamu ta'e. Wonti kun waan gooftaan hojjate; ija teennaafillee baasa› kitaaba jedhu hin dubbifnee?» jedhee gaafate.</verse>
				<verse number="11"></verse>
				<verse number="12">Bulchoonni Yihuudotaa mammaaka kana akka Yesuus isaaniif mammaake beekanii, isa qabu'uuf barbaadan; Haata'uu ammoo gumii waan sodaataniif isa dhiisanii deeman.</verse>
				<verse number="13">Achiin maayessa waan inni dubbatuun isa qabu'uuf jedhanii, worra Fariisotaatii fi worra gara Heroodisii ta'an keessaa jara tokko Yesuusitti ergan.</verse>
				<verse number="14">Worri ergaman dhufanii, «Barsiisaa'a! akka dhugaa dubbattu nu hin beenna; nama tokkollee hin sodaattu; karaa Rabbii dhuga'aan barsiifta, nama wol hin caalchiftu. Mootii mootota worra Rooma'aatiif gibira gabbaruun seera moo seeraa miti? hin gabbarra moo hin gabbarru?» jedhaniin.</verse>
				<verse number="15">Inni ammoo fakkeessitoota ta'uu isaanii waan beekeef, «Isin maaf na ataabdan? Mee laalaa, saantibii tokko as fidaa'a!» isaaniin jedhe.</verse>
				<verse number="16">Isaan itti finnaan, «Fakkiin kun ka eennuuti? Barreeffamni kun ka eennuti?» jedhee isaan gaafate. Isaanillee, «Ka mootii mootota worra Rooma'aati» jedhaniin.</verse>
				<verse number="17">Yesuusillee deebisee, «Ka mooti'ii mooti'iif, ka Rabbii Rabbiif kennaa'a!» jedhe; isaan isa baaseffatan.</verse>
				<verse number="18">Achiin maayessa Saduuqonni worri du'aa ka'uun hin jiru jedhan gara Yesuusii dhufanii,</verse>
				<verse number="19">«Barsiisaa'a! Muuseen, ‹Namni tokko haadha manaa fuudhee uduu hin uumatin yoo isii irraa du'e, obboleessi isaa dubartii san dhaalee fiixaa obboleessa ufiitiif haa dabarsuu!› jedhee Seera keessatti nuu barreesseera.</verse>
				<verse number="20">Obboleeyyan torbatu ture; hangafni haadha manaa fuudhee ijoollee uduu hin uumatin du'e.</verse>
				<verse number="21">Obboleessi isatti aanullee dubartima san dhaalee, ijoollee uduu hin uumatin du'e; obboleessi sadeessoonillee akkasuma isii dhaalee irraa du'e.</verse>
				<verse number="22">Isaan torbanuu dubartima san fuudhanii, Haata'uu ammoo ijoollee uduu hin uumatin irraa du'an. Isaan maraan maayessa ammoo dubartiin sunillee hin duute.</verse>
				<verse number="23">Isaan torbanuu haadha manumma'aan isii fuudhaniiranii, guyyaa worri du'an ka'an isaan keessaa kamiif haadha manaa taati?» jedhanii isa gaafatan.</verse>
				<verse number="24">Yesuusillee deebisee akkana isaaniin jedhe, «Kitaabbanii fi hunna Rabbii waan hin beenneef dogoggortaniimii?</verse>
				<verse number="25">Hennaa du'aa ka'an, isaan akka ergamtoota samii gubba'aa ta'an malee, hin fuudhan, hin heerumanille'e.</verse>
				<verse number="26">Rabbi waan worra du'aa ka'anii kitaaba Muuse'ee keessatti hulee waan saato'oo dubbatutti, ‹Ani Waaqa Abirahaamii, Waaqa Yisaaqiitii fi, Waaqa Yaaqoobii ti› jedhe.</verse>
				<verse number="27">Inni Waaqa worra jiraniiti malee, ka worra du'aniitii miti. Kanaaf guddaa dogoggortaniirtan» isaaniin jedhe.</verse>
				<verse number="28">Barsiisota Seera Muuse'ee keessaa tokko hennaa isaan wol morman dhagayee, Yesuus deebii mishaa akka deebiseef argee, gara isaa dhufee, «Ajaja maraa keessaa guddichi kam?» jedhee Yesuusiin gaafate.</verse>
				<verse number="29">Yesuusillee deebisee akkana jedheen, «Ajanyi guddichi, ‹Israa'eel, dhagayi! Waandhi Gooftaan keenna Gooftaa tokkocha.</verse>
				<verse number="30">Atillee Waaqa Gooftaa kee garaa kee guutu'uun, lubbuu kee guutu'uun, yaada kee guutu'uun, hunna kee guutu'uun jaaladhu› ta jettu. Ajanyi duraa tana.</verse>
				<verse number="31">Ka lammaffa'aa ammoo, ‹Nama, akka uf jaalattutti jaaladhu› ka jedhu kana. Ajanyi guddichi lamaan kanniin caalu ajanyi biraa hin jiru» jedhe.</verse>
				<verse number="32">Barsiisaan Seera Muuse'ee Yesuusiin, «Barsiisaa'a! ‹Rabbii tokkocha malee, Waandhi biraa hin jiru› jettee ka dubbatte dhuga'a.</verse>
				<verse number="33">Rabbiin garaa guutu'uun, qalbii guutu'uun, hunna guutu'uun jaalachuun, nama akka mataa ufiititti jaalachuun, woreega ciinca'aatii fi woreega biraa Rabbiif dhiyeessuu caala» jedheen.</verse>
				<verse number="34">Yesuus akka inni qarumma'aan deebise argee, «Ati jeennata Rabbii irraa fagoo hin jirtu» jedheen. Achiin maayessa namni tokkollee gaafii isa gaafachu'uuf hin uggine.</verse>
				<verse number="35">Yesuus mana woyyuu keessatti uduu barsiisa'aaru, «Attamitti barsiisonni Seera Muuse'ee, ‹Kiristoos ilma Daawitii ti› jechuu danda'an?</verse>
				<verse number="36">Daawiti mataan isaatuu Ayyaana Woyyu'uun masakkamee, ‹Gooftaan Gooftaa kiyyaan, diinota kee luka kee jala, haga sii kaayutti, mirga kiyya taa'i jedheera› jedhe.</verse>
				<verse number="37">Daawiti mataan isaatuu, ‹Gooftaa'a› jedhee yoo isa waame, attamiin ilma Daawitii ta'uu danda'a?» jedhee gaafate. Gumiin guddaan gammachu'uun isa dhagaya'aa turan.</verse>
				<verse number="38">Yesuus uduu isaan barsiisu akkana isaaniin jedhe, «Barsiisota Seera Muuse'ee, ka uffata dheeraa uffatanii asii fi achi deema'aa, gabayaa keessatti namoonni isaanii sagada'aa nagaya akka isaan gaafatan jaalatan, mana sagada Yihuudotaa keessatti teessoo olaanu, lafa cidhaatittillee hulee ulfinnaa worra filatu irraa uf eeggadhaa'a!</verse>
				<verse number="39"></verse>
				<verse number="40">Isaan faatee dheeraa faateffachu'uun, mana haadha hiyyeessaa worra xamban, worra akkasii san murtii gudda'atu isaan eeggata» jedhe.</verse>
				<verse number="41">Yesuus kolba miini kennaa itti guuran jiruun taa'ee, hennaa gumiin birrii mi'a kennaa itti guuran keessa buusan laale. Dureeyyiin hedduu birrii baay'ee keessa buusan.</verse>
				<verse number="42">Achiin maayessa haati hiyyeessaa takka dhuftee, saantima meetii diqqoo lamaan ta gatiin isii guddisee diqqo'oo mi'a kenna'aa keessa buufte.</verse>
				<verse number="43">Yesuus darasoota ufii waamee, «Ani dhugamaan isinitti himaa! Haati hiyyeessaa takka worra biraa caalaa mi'a kennaa itti guuran keessa buufte.</verse>
				<verse number="44">Worri kuuwwan qabeenna guddaa qaban irraa waan hafe mi'a kennaa itti guuran keessa buusan; Isiin hiyyeettiin waan qabdu ka ittin jiraattu maraa achi keessa buufte» isaaniin jedhe.</verse>
			</chapter>
			<chapter number="13">
				<verse number="1">Akkuma Yesuus mana woyyuu keessaa bayeen, darasoota isaa keessaa tokkochi isaan, «Barsiisaa'a, dhagoota gugurdaa kanniinii fi ijaarsa gugurdaa kana mee laali!» jedheen.</verse>
				<verse number="2">Yesuusillee deebisee, «Ati ijaarsa gugurdaa kana argitaa? kunniin martinuu hin diiggama; tokkochi isaaniillee wol irratti hin hafan» jedheen.</verse>
				<verse number="3">Yesuus Kolba mana woyyu'uutiin gaara ejersaa gubbaa uduu taa'u, Pheexroos, Yaaqoob, Yohaannisii fi Indiriyaas qofti gara isaa dhufanii,</verse>
				<verse number="4">«Wonti kun yoom ta'a nutti himi? wonti kun martinuu hennaa ta'u malkanni isaa maali'i?» jedhanii hojja ufiititti isa gaafatan.</verse>
				<verse number="5">Yesuus ammoo akkana isaaniin jechuu jalqabe, «Eennullee akka isin hin dogogorsine uf eeggadhaa'a!</verse>
				<verse number="6">Namoonni hedduu, ‹Ani Kiristoos› jedha'aa maqaa kiyyaan hin dhufan; namoota hedduullee hin dogogorsan.</verse>
				<verse number="7">Lolaa fi oduu lolaa hennaa dhageettan, hin sodaatinaa'a. Wonti akkasii kun hin ta'a; Haata'uu ammoo barri dhumaa ammallee hin geenne.</verse>
				<verse number="8">Gofti gosatti, mootummaan mootumma'atti hin ka'a; bakka adda addaatitti sochiin lafaallee hin ta'a, beellillee hin dhufa. Haata'uu ammoo kun ciniinsuu duraati.</verse>
				<verse number="9">«Isin uf eeggadhaa'a, isaan yaa'ii gara garaatitti dabarsanii isin kennan, mana sagada Yihuudotaa keessattillee hin tumamtan, naaf jettanii bulchootaa fi mootota afoo hin dhaabattan; kunillee ragaa isaanitti ta'a.</verse>
				<verse number="10">Haata'uu ammoo, Oduun Nagayaa duraan dursee banii maraaf hin lallabama.</verse>
				<verse number="11">«Hennaa qabanii gara murti'ii isin geessan, waan dubbataniif dura hin yaaddayinaa'a! Waanuma hennaa san isiniif kenname dubbadhaa'a; dubbii isin dubbattan ka dubbatu Ayyaana Woyyu'u malee, isinii miti.</verse>
				<verse number="12">Obboleessi obboleessa, Abbaanillee ilma ufii du'aaf dabarsee kenna. Ijoolleen worra ufiititti ka'anii ajjeesan.</verse>
				<verse number="13">Anaaf jettanii nama maraa biratti ka jibbamtan taatan. Haga dhumaa ka jabaatu ammoo hin fayya» isaaniin jedhe.</verse>
				<verse number="14">Haata'uu ammoo akkuma raaga Daani'eeliitiin dubbatame, «Farri battumma'aa hulee dhaabatuun isi'iif hin malle dhaabattee yoo argitan, ka kana dubbise haa hubatuu. Hennaa san worri Yihuudaa jiran gara gaaraa haa dheessanii</verse>
				<verse number="15">Ka mana gubbaa jiru mana irraa gadi bu'ee; manaa waan tokko fudhachu'uuf hin seenini.</verse>
				<verse number="16">Ka qonna keessa jiru uffata ufii fudhatu'uuf gara duubaa hin deebi'iin.</verse>
				<verse number="17">Guyyoota san dubartoota ulfa ta'aniif worra harma hoosisaniif aanne'e.</verse>
				<verse number="18">Haata'uu ammoo dheessuun keessan ganna akka hin taane faateffadhaa'a!</verse>
				<verse number="19">Guyyoonni sun guyyoota rakkinni hamaan itti ta'u. Rakkinni akkasii hennaa Rabbi biyya lafaa uume irraa jalqabee haga ammaatitti hin taane, deebi'eellee hin ta'u.</verse>
				<verse number="20">Uduu Gooftaan guyyoota san gabaabsuu dhabaatee, namni tokkollee hin hafu. Haata'uu ammoo Banii ufii filateef jedhee, inni guyyaa san gabaabse.</verse>
				<verse number="21">Hennaa san eennullee isiniin, ‹Ila laalaa'a! Kiristoos asi jira!› yookiin, ‹Ila laalaa'a! achi jira!› yoo isiniin jedhe hin amaninaa'a.</verse>
				<verse number="22">Sababaanillee Kiristoosonni dharaatii fi raattonni dharaa dhufanii, yoo isaanii danda'ame worra filatamanillee dogoggorsu'uuf malkataa fi baasa hujan.</verse>
				<verse number="23">Isin ammoo uf eeggadhaa'a! Ani waan maraa dursee isinitti himeera.</verse>
				<verse number="24">«Guyyootuma san keessa, rakkina saniin maayessa, aduun hin dukkanoofti, jiinillee hin ifu.</verse>
				<verse number="25">Urjiinillee samii irraa hin harcaati hunniti Sami'iillee hin raafaman.</verse>
				<verse number="26">Achiin maayessa Ilmi Namaa, hunna gudda'aa fi ulfinnaan duumessa keessaan hennaa dhufu hin argan.</verse>
				<verse number="27">Innillee hennaa san maleekkota ufii hin erga, kallattii arfanii fi qaccee lafarraatii haga qaccee sami'ii worra filataman wolitti qaba.»</verse>
				<verse number="28">Yesuus amma ammoo, «Muka hurbu'uu fakkeenna godhadha'aatii irraa baradhaa'a! Dameen isaa quqquuqee baala hennaa biqilchu, bonni akka dhiyaate hin beettan.</verse>
				<verse number="29">Akkasuma isinillee ammoo, kun martinuu hennaa ta'u yoo argitan, akka inni dhiyaatee balbala irra jiru beekaa'a.</verse>
				<verse number="30">Ani dhuga'aan isiniin jedha; wonti kun maruu haga ta'uuf, dhaloonni amma jiru kun hin lufu.</verse>
				<verse number="31">Ardii fi samiin hin lufti. Dubbiin kiyya ammoo hin lufu.</verse>
				<verse number="32">«Guyyaa san yookiin hennaa san eennullee hin beeku. Abbaa malee, Maleekkonni sami'iillee hin beekan; Ilmillee hin beeku.</verse>
				<verse number="33">Hennaan yoom akka ta'e isin waan hin beenneef uf eeggadhaa'a! Dammaqaa'a!</verse>
				<verse number="34">Kunillee akka nama mana ufii hojjattoota ufiititti dhiisee, isaan maraafuu hujii kennee, ka balbala eegu jabaatee akka eegu seeree deeme fakkaata.</verse>
				<verse number="35">Maarre, abbaan manaa yoom akka dhufu, galgala dhufaa fi halkan wodhakkaa dhufaa, iyya lukku'uu dhufaa fi ganama dhufaa hin beettan.</verse>
				<verse number="36">Hennaa isin hin qabaannetti yoo dhufe, uduu isin rafa'aartan akka isin hin argine,</verse>
				<verse number="37">Woma isiniin jedhu, nama maraanuu jedhaa; dammaqaa'a!»</verse>
			</chapter>
			<chapter number="14">
				<verse number="1">Ayyaanni Faasika'aatii fi ka xorosho'oo kabajjamu'uuf guyyaan lamaa yoo hafu, bulchoonni gadootaatii fi barsiisonni Seera Muuse'ee Yesuusiin attamiin akka qabanii ajjeesan dhokatanii mari'atan.</verse>
				<verse number="2">Isaan, «Baniin akka hin boorofne guyyaa ayyaanaa irratti akka hin taane» woliin jedhan.</verse>
				<verse number="3">Yesuus hennaa Bittaaniya'aatti mana Simoonii dhukkuba gogaa kukkutuun qabameeruutitti hurbaata'aaf waamamee uduu achi jiru, dubartiin takka Urgoo Naardoosii ka gatiin isaa gudda'aa qabattee dhuftee, bilqaadii cabsitee mataa isaatitti buufte.</verse>
				<verse number="4">Namoota achi turan keessaa garii gariin itti aaranii, «Wonti Urgoo tana balleessaniif maali'i?</verse>
				<verse number="5">Urgooftuun tun silaa gatii woggaa tokkoo caala'atti gurguramtee, saantimiin kun hiyyeeyyi'iif kennamuu hin woyyuu» jedhanii hincinnaayanii isi'iin lolan.</verse>
				<verse number="6">Yesuus ammoo akkana isaaniin jedhe, «Isii dhiisaa'a! Isin maaf isii rakkiftan? Isiin waan mishaa naa gooteerti.</verse>
				<verse number="7">Hiyyeeyyiin hennaa maraa isin woliin jiran; hennama kamuu waan mishaa godhu'uufii hin dandeettan. Ani ammoo hennaa maraa isin woliin hin jiraadhu.</verse>
				<verse number="8">Isiin waan dandeette goote; duraan dursitee nafa kiyya awwaalaaf dibdeerti.</verse>
				<verse number="9">Ani dhugamaan isiniin jedha, biyya lafaa irratti hulee Oduun Nagayaa kun itti lallabamu maratti, wonti isiin goote akka isiin qaabatamtuuf himama.»</verse>
				<verse number="10">Achiin maayessa Yihuudaan namni biyya Keeriyootii darasoota kudha lamaan keessaa tokko, Yesuusiin dabarsee kennu'uuf gara bulchoota gadootaa dhaqe.</verse>
				<verse number="11">Isaan waan kana hennaa dhagayan gammadanii, birrii kennu'uufiif waadaa seenan; kanaaf Yihuudaan Yesuusiin dabarsee kennu'uuf hennaa isaa aanju barbaadate.</verse>
				<verse number="12">Guyyaa jalqaba ayyaana xorosho'ootiif hennaa Hoolaan qalamu darasoonni Yesuusii gara isaa dhufanii «Hurbaata ayyaana Faasika'aa eessatti akka siif qopheessinu feeta?» jedhanii Yesuusiin gaafatan.</verse>
				<verse number="13">Yesuus darasoota ufii lamaaniin, «Gara Qacha'aa deemaa'a! Nama tokko ka ottee bisaanii baatee deemu argitanii, isa faana deemaa'a.</verse>
				<verse number="14">Abbaa mana namichi sun itti galuun, ‹Manni keessumma'aa ka ani darasoota tiyya woliin Faasikaa itti nyaadhu eessa? siin jedha barsiisaan› jedha'aanii.</verse>
				<verse number="15">Achiin maayessa abbaan manaa sunillee mana manarraan jiru kutaa gubba'aa badhaa afamee qophaaye tokko isinitti mudhisaa, isinillee achitti nuu qopheessaa'a!» jedhee erge.</verse>
				<verse number="16">Darasoonnillee bayanii gara qacha'aa deeman; akkuma inni isaaniin jedhe arganii, hurbaata ayyaana Faasikaallee achitti qopheessan.</verse>
				<verse number="17">Hennaa lafti galgaloofte, Yesuus darasoota ufii kudha lamaan woliin dhufe.</verse>
				<verse number="18">Uduu isaan taa'anii nyaata'aaran Yesuus, «Ani dhugamaan isiniin jedha; isin keessaa tokko inni na woliin nyaata'aaru dabarsee na kenna» jedhe.</verse>
				<verse number="19">Isaanillee gaddanii gari gariin, «Na ta'innaa?» isaan jechuu jalqaban.</verse>
				<verse number="20">Innillee deebisee, «Inni isin nama kudha lamman keessaa tokko, ka na woliin qorii tana keessaa nyaata'aaru.</verse>
				<verse number="21">Ilmi namaa akkuma wonti isaa barreeffametti du'uuf hin deema; Haata'uu ammoo ilma namaa dabarsee ka kennu saniif aanne'e! Namni sun uduu dhalachuu dhabaatee isaa woyya!» isaaniin jedhe.</verse>
				<verse number="22">Uduu nyaata'aaran, Yesuus xoroshoo fuudhee, eebbisee, caccabsee, darasoota ufiitiif kennee, «Hoo'aa kun foon kiyya» jedhe.</verse>
				<verse number="23">Xuwwee ol fuudhee, galatoonfatee, isaanii kenne; isaan maruu mijuu san irraa dhugan.</verse>
				<verse number="24">Innillee ammoo, «Kun dhiiga kiyya, ka waada'aa ka namoota hedduuf dhangala'e.</verse>
				<verse number="25">Ani dhugamaan isiniin jedha, haga ani guyyaa san jeennata Rabbii keessatti bifa haarawaan isa irraa dhugutti daraaraa woyini'ii kana irraa deebi'ee hin dhugu» isaaniin jedhe.</verse>
				<verse number="26">Achiin maayessa isaan faaruu haga faarfataniin maayii gara gaara ejersaa ol bayan.</verse>
				<verse number="27">Yesuusillee akkana isaaniin jedhe, «Barreefamni Woyyuun, ‹Ani tissee hin dhaya; hoolonnillee hin faffacaati› waan jedhuuf isin martinuu na dhiiftanii baqattan.</verse>
				<verse number="28">Haata'uu ammoo hennaa du'aa ka'een maayessa, isin firrisee gara Galiila'aa dhaqa» isaaniin jedhe.</verse>
				<verse number="29">Pheexroos Yesuusiin, «Isaan martinuu si dhiisanii yoo baqatanillee ani horoma si dhiisee hin baqadhu!» jedheen.</verse>
				<verse number="30">Yesuus Pheexroosiin, «Ani dhugamaan siin jedha; halkanuma kana uduu lukkuun hennaa lamaan hin iyyine ati hennaa sadihii na ganta» jedheen.</verse>
				<verse number="31">Pheexroos ammoo afaan guuttatee, «Ani si woliin yoma ka du'uullee, horoma si hin ganu» jedhe; kuuwwanillee akkasuma jedhan.</verse>
				<verse number="32">Isaanillee gara hulee Getesamaanii jedhamtu dhufanii, darasoota ufiitiin, «Haga faateffadhuuf arma taa'aa'a» isaaniin jedhe.</verse>
				<verse number="33">Inni Pheexroos, Yaaqoobii fi Yohaannisiin uf biratti fuudhee, shoru'uu fi gadduullee jalqabe.</verse>
				<verse number="34">«Lubbuun tiyya haga du'aa guddiftee gaddite. Asi turaa'a jabaadhaa'a» isaaniin jedhe.</verse>
				<verse number="35">Yesuus diqqoo isaan irraa siiqee lafatti gad kufee, yoo danda'ame hennaan rakkinnaa sun akka isa irra luftuuf kadhate.</verse>
				<verse number="36">«Abbaa kiyya wonti maruu sii hin danda'ama; mijuu rakkinnaa kana na irra dabarsi! haata'uu ammoo akka ati feetu haata'uu malee, akki ani fedhu hin ta'in» jedhee faateffate.</verse>
				<verse number="37">Achiin maayessa deebi'ee dhufee, darasoota sadiin sanniin ka rafa'aaran argee, Pheexroosiin akkana jedhe, «Simoon hin rafteertaa? sa'aatima tokkottiillee dammaxxee taa'uu hin dandeennee?</verse>
				<verse number="38">Akka hin ataabamne dammaqa'aa faateffadhaa'a! Ayyaanni namaa qophaaya'a; foon ammoo dadhaba'a» jedheen.</verse>
				<verse number="39">Inni ammallee achi dhaqee, akkuma duratti jedhe jedhee kadhate.</verse>
				<verse number="40">Yesuus gara darasootaa hennaa deebi'ee dhufe, ijji isaanii waan dunquqoofteertuuf ka rafaniiran arge; isaan waan deebisanillee hin beenne.</verse>
				<verse number="41">Inni sadeessoo, hennaa deebi'ee gara isaanii dhufe, «Eegasuu rafaa'a harabaafadhaa'a hin gaya, amma, Ilmi namaa harka cubbamtootaatitti dabarfamee kennama.</verse>
				<verse number="42">Ka'aa, haa deemnuu! Kunoo ka dabarsee na kennu dhufeera» isaaniin jedhe.</verse>
				<verse number="43">Uduu Yesuus dubbata'aaru, darasoota isaa kudha lamman keessaa ka Yihuudaa jedhamu tokko dhufee, isa biraan baye. Namoonni hedduu guraadee fi bokkuu qabatanii, itti gaafatamtoonni gadootaa, barsiisoota Seera Muuse'eetii fi worri manguddootaan ergaman isa woliin dhufan.</verse>
				<verse number="44">Inni Yesuusiin dabarsee kennu sunillee, «Namichi ani dhaqee dhungadhu sun isaa uf eegaa qabaa fuudhaa'a» jedhee dursee malkata kenneef.</verse>
				<verse number="45">Yihuudaan akkuma achi gayeen, gara Yesuusii dhaqee, «Barsiisaa'a!» jedhee isa dhungate.</verse>
				<verse number="46">Namoonni sunniinillee qabanii isa hidhan.</verse>
				<verse number="47">Ka isaan bira dhaabate keessaa tokko ammoo guraadee luqqifatee, hojjataa gadicha gudda'aa dhayee, gurra irraa mure.</verse>
				<verse number="48">Yesuus akkana jedheen, «Akka waan ani saamtuu ta'ee guraade'eef bokkuu qabattanii na qabu'uuf dhuftanii?</verse>
				<verse number="49">Mana woyyuu keessatti isin woliin guyyaa guyya'aan hennaa barsiisa'aa ture na hin qabne, haata'uu ammoo akka kitaabonni woyyuun raawwatamaniif kun ta'e» isaaniin jedhe.</verse>
				<verse number="50">Achiin maayessa darasoonni maruu isa dhiisanii dheessan.</verse>
				<verse number="51">Dargaggeessi tokko ka qoola haphii uffatee, Yesuusiin faanaa deema'aa ture.</verse>
				<verse number="52">Isaan isa qabnaan inni qoola ufii gatee, qullaa dheesse.</verse>
				<verse number="53">Achiin maayessa Yesuusiin gara mana gadicha gudda'aa, hulee bulchoota gadootaa, manguddootaatii fi barsiisoonni Seera Muuse'ee wolitti qabamanitti isa geessan.</verse>
				<verse number="54">Pheexroos Yesuusiin irraa fagaatee, haga dallawa hayyicha gudda'aa seenutti hordofee, Yesuusiin faanaa deeme. Achitti inni eeddota woliin taa'ee, ibidda oo'ifata'aa ture.</verse>
				<verse number="55">Bulchoonni gadootaatii fi yaa'iin murti'ii martinuu akka ajjeefamuuf Yesuusiin irratti ragaa soqa'aa turan. Haata'uu ammoo nama isa himatu tokkollee hin argine.</verse>
				<verse number="56">Namoonni hedduu dharaan Yesuusiin himate ammoo afaan isaanii tokko hin taane.</verse>
				<verse number="57">Achiin maayessa namoonni gariin ol ka'anii, « ‹Ani mana woyyuu ka harka namaatiin ijaarame kana diigee, guyyaa sadihitti ka biraa ka harka namaatiin hin ijaaramne ijaara› Hennaa jedhu dhageenneerra» jedhanii dharaan itti ragan.</verse>
				<verse number="58"></verse>
				<verse number="59">Haata'uu ammoo, waan kana irratti isaanuu wolii hin galle.</verse>
				<verse number="60">Gadichi guddaan ol ka'ee afoo yaa'ii dhaabatee, Yesuusiin «Waan isaan si himatan kana ati hin deebiftuu?» jedhee gaafate.</verse>
				<verse number="61">Inni hin cadhise malee, womaa hin dubbanne. Ammallee gadichi guddaan «Kiristoos Ilmi Rabbii ulfaataan si'ii?» jedhee isa gaafate.</verse>
				<verse number="62">Yesuusillee ee ana. Ilmi Namaa mirga Rabbii waan maraa godhuu danda'uu taa'ee samii irraa deebi'ee duumessaan hennaa dhufu hin argitan jedhe.</verse>
				<verse number="63">Bulchaan gadootaallee uffata ufii biinxee, ammaa achi «Ragaa biraa maal nu barbaachisa?</verse>
				<verse number="64">Rabbiin arrabsuu isaa isinuu dhageettaniirtanii, murtiin teessan maali'i ree?» jedhe. Isaan maruu afaan tokko ta'anii, haa ajjeefamuu jedhanii itti muran.</verse>
				<verse number="65">Namoonni gariin Yesuusitti tufanii, ija isaallee hidhanii, «Eentu si dhaye? Mee raaga himi» jedha'aa tontoommo'oon isa dhayan. Hojjattoonnillee dhabanaasa'aa fuudhanii deemaniin.</verse>
				<verse number="66">Pheexroos ammallee dallawa san keessa uduu jiru, hojjattuun gadicha guddaa takka dhuftee isa biraan baate.</verse>
				<verse number="67">Isiin Pheexroosiin uduu ibidda oo'ifattu argitee xiinxallitee hubattee laaltee, «Atillee Yesuusii Naazireetii woliin jirta» jetteen.</verse>
				<verse number="68">Inni ammoo ka ati jettu hin beeku hin qaabadhulle'e jedhee ganne. Achiin maayessa akkuma inni karra gad bayeen lukkuun iyye.</verse>
				<verse number="69">Ammallee dubartiin hojjattuun sun isa argitee worra achi dhaabateeruun, «Namichi kun nama isaaniiti» jette.</verse>
				<verse number="70">Pheexroos ammoo ammallee hin ganne. Hennaa diqqo'oon maayessa worri achi dhaabateeru, Pheexroosiin «Ati nama Galiila'aa waan taateef, dhugamaan ati nama isaaniiti» jedhaniin.</verse>
				<verse number="71">Inni ammoo, «Namicha isin jettan kana ani hin beeku» jedhee uf abaara'aa kakatuu jalqabe. Yoma san lukkuunillee lammaffaa iyye.</verse>
				<verse number="72">Achiin maayessa Pheexroos dubbii Yesuus, «Lukkuun hennaa lama uduu hin iyyin, ati hennaa sadihii na ganta» isaan jedhe san qaabatee hirqiffatee booye.</verse>
			</chapter>
			<chapter number="15">
				<verse number="1">Akkuma lafti bariiteen obboroo bulchoonni gadootaa, manguddoonni, barsiisonni Seera Muuse'eetii fi Yaa'iin murti'ii maruu woliin mari'atan. Achiin maayessa Yesuusiin hidhanii fuudhanii Philaaxoositti dabarsanii kennan.</verse>
				<verse number="2">Philaaxoosillee, «Ati Mootii Yihuudi'iitii?» jedhee gaafate. «Maarre atuu jette» jedhee deebise.</verse>
				<verse number="3">Mootonni gadootaallee waan hedduun isa himatan. Inni ammoo womaa isaanii hin deebifne.</verse>
				<verse number="4">Philaaxoosi ammoo, ammallee «Womaa hin deebiftuu? Kunoo waan meeqaan si himata'aaran?» jedhee gaafate.</verse>
				<verse number="5">Yesuusillee ammoo deebii biraa tokkollee hin deebifneef; Philaaxoos waan kana hin baaseeffate.</verse>
				<verse number="6">Hennaa ayyaana Faasika'aa Philaaxoos worra hidhaman keessaa nama tokko ka baniin gaafate isaanii hiiku'uuf aadaa qaban.</verse>
				<verse number="7">Hennaa san worra shiftanii lola kaasa'aa nama ajjeesanii hidhaman keessaa namicha Baarbaan jedhamu tokkotu ture.</verse>
				<verse number="8">Baniinillee bayanii akkuma baratame akka aadaa isaanii akka isaanii godhuuf Philaaxoosiin kadhatan.</verse>
				<verse number="9">Philaaxoosillee Mootii Yihuudii akka isinii hiiku barbaaddanii? isaaniin jedhe.</verse>
				<verse number="10">Inni akka bulchaa gadootaa hinaaffa'aan dabarsanii Yesuusiin isatti kennan beekeera.</verse>
				<verse number="11">Bulchoonni gadootaa, Philaaxoos bikka isaa Baarbaaniin akka isaanii baasuuf Banii kakkaasan.</verse>
				<verse number="12">Philaaxoos deebisee, «Eegasuu mootii Yihuudii ka jettan maal akka godhu barbaaddan ree?» isaaniin jedhe.</verse>
				<verse number="13">Isaaniilee, «Isa fannisi!» jedha'aa iyyan.</verse>
				<verse number="14">Philaaxoosillee, «Wonti hamaan inni godhe maali'i?» isaaniin jedhe. Isaan ammoo «Fannisi» jedhanii guddisanii iyyan.</verse>
				<verse number="15">Philaaxoos yaa'ii gammachiisu'uuf jedhee Baarbaaniin isaaniif hiike. Achiin maayessa Philaaxoos Yesuusiin shabbeenaan dhaansisee akka fannifamuuf dabarsee kenne.</verse>
				<verse number="16">Loltoonni Yesuusiin gara dallawa galma mooti'ii keessa geessanii loltoota sanniin keessaa worra hafanillee waamanii wolitti qaban.</verse>
				<verse number="17">Isaan uffata diimaa dhiilgee itti uwwisanii qoree dhaddoo dhayanii mataa isaa irra kaayan.</verse>
				<verse number="18">Achiin maayessa isaan, «Mootii Yihuudi'ii nageenni siif haata'u» jedha'aa harka itti kaasuu jalqaban.</verse>
				<verse number="19">Isaan mataa isaallee ule'een dhaya'aa, itti tufa'aa, itti balda'aa afoo isaatitti jilbiiffatanii isaa sagadan.</verse>
				<verse number="20">Haga isatti baldaniin maayii uffata diimaa san irraa mulqanii, uffata isaa deebisanii itti uwwisanii fannisu'uuf achi geessan.</verse>
				<verse number="21">Isaan namicha biyya Qareena'aa tokko, ka Simoon jedhamu abbaa Iskindiroosiitiif Ruufoosii, maasa'aa gara qacha'aa uduu dhufu, qabaniinii fannoo Yesuusii akka baatu hunnaan taasisan.</verse>
				<verse number="22">Isaan lafa golgootaa jedhamtutti Yesuusiin geessan; «Golgootaa» jechuun lafa «Buqee mata'aa» jechu'u.</verse>
				<verse number="23">Jarrillee inni daadhii woyini'ii ka qumbi'iin wolitti makame akka dhuguuf kennaniif. Inni ammoo dhuguu dide.</verse>
				<verse number="24">Achiin maayessa isa fannisan; uffata isaallee eennuun fa'a akka gayu beeku'uuf hixaa buusanii qoodaman.</verse>
				<verse number="25">Hennaa isa fannisan ganama keessaa sa'aatii sadihi.</verse>
				<verse number="26">Barreeffamni yakkaa ka inni ittiin himatame, «Mootii Yihuudotaa» jedha.</verse>
				<verse number="27">Isa woliinillee shiftoota lamaa tokko mirgaan tokko bita'aan fannisan.</verse>
				<verse number="28">Akka kanaan barreeffamni Woyyuun inni seera cabsitoota woliin laakayame jedhu sun raawwatame.</verse>
				<verse number="29">Worri achi biraan lufanillee mataa ufii raasa'aa akka malee isa arrabsa'aa, «Hay! Ati namni mana woyyuu diiddee guyyaa sadihitti deebiftee ijaartu,</verse>
				<verse number="30">Mee fannoo irraa bu'ii uf hambisi!»</verse>
				<verse number="31">Akkasuma bulchoonni gadootaatii fi barsiisonni Seera Muuse'ee Yesuusitti balda'aa, «Inni worra biraa fayyiseera, uf hambisuu hin danda'u! woliin jedhan.</verse>
				<verse number="32">Inni Kiristoosii mootii Israa'elii yoo ta'e, Fannoo irraa uf haa buusuu. Achiin maayii nullee arginee isatti amannaa!» jedha'aa, jarri lamaan Yesuusiin woliin fannifamanillee isa arrabsan.</verse>
				<verse number="33">Sa'aatii jaharraa jalqabee haga sa'aatii sagalii ardiin martinuu hin dukkanoofte.</verse>
				<verse number="34">Sa'aatii sagal irratti Yesuus, «Elohii, Elohii laamaa Sabaktanii?» jedhee laagaa gudda'aan iyye; akkasi jechuun, «Rabbii kiyya, Rabbii kiyya, maaf na dhiifte?» jechu'u.</verse>
				<verse number="35">Worra achi dhaabatan keessaa gariin kana dhagayanii, « Eliyaasiin waamata'aara» jedhan.</verse>
				<verse number="36">Isaan keessaa tokko fiigee dhufee, carqii qaccee ule'eetitti hidhee, daadhii woyini'ii dhangaggooftuu keessatti cuuphee, akka afaanitti cophu dhiyeesseef, «Eegi mee! Eeliyaas dhufee fannoo irraa akka isa buusu laallaa!» jedhe.</verse>
				<verse number="37">Yesuus laagaa gudda'aan iyyee lubbuu ufii dabarsee kenne.</verse>
				<verse number="38">Golgi mana woyyu'uu gubbaa irraa haga gadii bakka lamatti tarsa'e</verse>
				<verse number="39">Ajajaan loltuu dhibbaa ka fannoo Yesuusii afoo dhaabateeru akkanatti iyyee lubbuu ufii dabarsee akka inni kenne hennaa arge, «Namni kun dhugamaan Ilma Rabbii ture» jedhe.</verse>
				<verse number="40">Dubartoonni gariin fagoo dhaabatanii laala'aa turan. Isaan keessaa Maariyaamii Magdalaa, Maariyaamii haadha Yaaqoobii maandhichaatii fi Yoose'ee, Saloomeen faati achi jiran. Isaan hennaa inni Galiilaa jiru isa faanaa deemanii, isa tajaajilan. Dubartoonni biraallee isa woliin gara Yeruusaalemii dhufanii achi jiran.</verse>
				<verse number="41"></verse>
				<verse number="42">Ammallee hennaa dhiye jal-bultii guyyaa Sambata diqqa'aatiif guyyaa qophii waan tureef,</verse>
				<verse number="43">Yooseef namni Armaatiya'aa beekkamaan yaa'ii Yihuudotaa tokko ija jabeennaan Philaaxoosiin bira dhaqee, reeffa Yesuusii akka isaa kennu isa kadhate. Yooseefiin kun inninuu nama dhufa jeennata Rabbii abdi'iin eeggata'aa ture.</verse>
				<verse number="44">Philaaxoos attamitti haganatti du'e jedhee maalalfatee, inni ajajaa dhibbaa waamee, «Haga du'e turee?» jedhee gaafate.</verse>
				<verse number="45">Philaaxoos akka Inni du'e ajajaa loltuu dhibbaa irraa hubatee, reeffa isaa Yooseefiif kenne.</verse>
				<verse number="46">Yooseefillee qoola reeffa ittiin kafanu bitee, reeffa Yesuusii fannoo irraa buusee, qoola saniin kafanee, awwaala dhaga'aan hojjatame keessa kaaye. Afaan boollaatitti dhagaa gangalchee cufe.</verse>
				<verse number="47">Maariyaamiin qachaa Maagidala'aatii fi Maariyaamiin haati Yoosa'aa reeffa Yesuusii eessa akka kaayan laala'aa turan.</verse>
			</chapter>
			<chapter number="16">
				<verse number="1">Sambanni haga lufeen maayii Maariyaamiin Maqidalaa, Maariyaamiin haati Yaaqoobiitii fi Saloomeen nafa Yesuusiitiif Urgoo dibu'uuf bitan.</verse>
				<verse number="2">Torbaan keessa guyyaa Sambata gudda'aa obboroo haga aduun baate gara awwaalaa dhufan.</verse>
				<verse number="3">Isaan kara'atti, «Dhagaa afaan awwaalaa irraa eentu nuu gangalcha?» Woliin jedha'aa turan.</verse>
				<verse number="4">Waan dhagaan guddisee guddaa tureef, itti siiqanii hennaa laalan dhagaan balbala awwaalaatii ka garagalfameeru argan.</verse>
				<verse number="5">Gara awwaalaa hennaa seenan ka'ima uffata adii uffatee, cinaa mirgaa tiin taa'eeru arganii nayan.</verse>
				<verse number="6">Inni ammoo, «Hin nayinaa'a; Yesuusii Naazireetii ka fannifame soqa'aartanii? Inni ka'eera arma hin jiru; kunoo huleen isa kaayan.</verse>
				<verse number="7">Haata'uu ammoo deema'aatii, darasoota isaatii fi Pheexroositti, ‹Inni isin firrisee Galiilaa dhaqa; akkuma isinitti hime achitti isa hin argitan› jedha'aatii himaa'a!» isaaniin jedhe.</verse>
				<verse number="8">Isaan naasu'uun bararraaqanii, achi keessaa bayanii awwaala biraa baqatan; sodaatanii waan turaniif eennuttillee womaa hin dubbanne. Isaan waan inni isaan ajaje maraa Pheexroosii fi worra isa woliin jiranitti gabaabsanii himan. Kanaan maayessa Yesuus Innumti Oduu Nagayaa ka fayyinna bara baraatiif ta'e Woyyuun hin jijjiiramne, baya biiftu'uutii haga dhiyaa isaan harka kaayee erge.</verse>
				<verse number="9">Yesuus jalqaba torbaanii, [guyyaa Sambata gudda'aa] ganama barii hennaa du'aa ka'e, dura Maariyaamii qachaa Magidala'aa, ta inni ayyaanota hamoota torba keessaa baaseetti mudhate.</verse>
				<verse number="10">Isiin gara worra duri isa woliin jiranii, ka guddisanii gaddanii booya'aa jiranii dhaxxee, waan kana isaanitti himte.</verse>
				<verse number="11">Isaan ammoo akka inni jiraataa ta'ee fi akka isiin isa argitellee hennaa dhagayan hin amanne.</verse>
				<verse number="12">Achiin maayessa isaan keessaa nama lamaa ka gara baadiya'aa deeman argee, karaa irratti bifa biraatiin isaanitti mudhate.</verse>
				<verse number="13">Isaanillee deemanii ka biraatitti odeessan. Isaan sunillee isaan hin amanne.</verse>
				<verse number="14">Achiin maayessa uduu isaan hurbaataa nyaachu'uuf ta'aniiran kudha tokkotuu mudhate; ka'ee sababa isaan garaa jabaatanii amanuu dhabaniif isaan tuffate.</verse>
				<verse number="15">Inni, «Gara biyya lafaa maraa dhaqaa'a! Uumama maratti Oduu Nagayaa lallabaa'a!</verse>
				<verse number="16">Ka amane; ka cuuphamellee hin fayya; ka hin amanne ammoo itti murteeffama.</verse>
				<verse number="17">Worri natti amane, maalalee akka hojjatan hunni hin kennamaaf, isaan maqaa kiyyaan jinnii baasan, afaan haarawaanillee hin dubbatan.</verse>
				<verse number="18">Bofa yoo harkaan qaban, yookiin yoo waan nama ajjeesullee dhugaan isaan hin miidhu; harka ufiillee worra dhibamtoota irra yoo kaayan isaan hin fayyan» isaaniin jedhe.</verse>
				<verse number="19">Gooftaan Yesuusillee isaan woliin haga kana dubbateen maayii gara sami'ii ol deebi'ee mirga Rabbii taa'e.</verse>
				<verse number="20">Isaanillee bayanii, naannoo maraa dhaqa'aa, Oduu Nagayaa lallaban. Gooftaanillee isaan woliin hojjata'aa ture. Maalalee hojjataniin lallaba isaanii isaanii mirkaneesse.</verse>
			</chapter>
		</book>
		<book number="42">
			<chapter number="1">
				<verse number="1">Teefiloosii kabajjamaa'a, worri dura ija ufiitiin arganii fi tajaajiltoonni dubbii isaa akkuma nuuf dabarsan wontoonni nu biratti raawwatame namoonni hedduu seenaa qopheessuu waan yaalaniif anillee akkasuma waan dubbii ati baratte san dhugaa akka beettu, duruma irraa jalqabee mara isaaniituu suutaan xiinxallee tartiibaan si barreessuun mishaa akka ta'e arge.</verse>
				<verse number="2"></verse>
				<verse number="3"></verse>
				<verse number="4"></verse>
				<verse number="5">Bara Heroodisi mootii biyya Yihuuda'aa ta'eeru, balbala Abiya'aa keessaa gadicha Zakkaariyaas jedhamu tokkotu jira. Haati manaa isaallee fiixaa ijoollee Aarooniiti. Maqaan isi'iillee Elsaabeex jedhama.</verse>
				<verse number="6">Isaan lamaanuu ajaja Goofta'aatii fi seera maraanuu mudaa malee jiraachu'uun Rabbiin afo'otti qajeellota turan.</verse>
				<verse number="7">Elsaabeex waan dhabduu taateef, finna hin qaban. Lamaan isaaniituu guddisanii jaaraniiran.</verse>
				<verse number="8">Innillee hennaa kochoo isaatitti afoo Rabbiititti hennaa tajaajilu;</verse>
				<verse number="9">Akka seera gadootaatitti gara mana woyyuu Goofta'aa seenee akka hixaana aarsu hireen isa gaye.</verse>
				<verse number="10">Hennaa inni hixaana aarsu baniin martinuu diida dhaabatanii faateffata'aa turan.</verse>
				<verse number="11">Maleekkaan Goofta'aa mi'a kennaa hixaanaa itti aarsaniin gara mirgaatiin dhaabatee, Zakkaariyaasitti mudhate.</verse>
				<verse number="12">Zakaariyaasillee hennaa isa arge rifatee sodaate.</verse>
				<verse number="13">Maleekkaan sunillee akkana jedheen, «Zakkaariyaas, kadhaan kee sii dhagayameera hin sodaatin! haati manaa tee Elsaabeex ilma dhiiraa sii deetti; maqaa isaallee Yohaannis jettee itti baafta.</verse>
				<verse number="14">Gammaddee usheexita; yoo inni dhalate, namoonni hedduu hin gammadan.</verse>
				<verse number="15">Innillee afoo Goofta'aatitti waan nama guddaa ta'uuf, daadhii woyini'ii yookiin dhuddoo nama macheessu sirimaa hin dhugu, uduu garaa haadha isaa keessa jiru Ayyaana Woyyu'uun guuttama.</verse>
				<verse number="16">Ijoollee Isiraa'elii keessaa namoota hedduu gara Waaqa Gooftaa isaaniititti hin deebisa.</verse>
				<verse number="17">Inni hafuura Eliyaasiitii fi hunnaan afoo isaa hin deema; Inni yaada abbooti'ii gara ijoolle'ee, worra hin ajajamnellee gara ogummaa qajeellotaa hin deebisa; banii dammassee Goofta'aaf akka qophaayan taasisa.»</verse>
				<verse number="18">Zakkaariyaasillee Maleekkaa saniin, «Wonti kun akka ta'u attamiin beeka? Anii fi haati manaa tiyyallee jaarreerra» jedheen.</verse>
				<verse number="19">Maleekkaan deebisee, «Ani Gabri'eelii afoo Rabbii dhaabadhu, oduu gammachu'uu kana sitti himu'uuf ergame.</verse>
				<verse number="20">Ati dubbii kiyya ka hennaa ufiititti raawwatamu waan hin amanneef haga gaafa wonti kun ta'uutitti afaaniin dubbachuu hin dandeettu» jedheen.</verse>
				<verse number="21">Baniinillee Zakkaariyaasiin eega'aa ture. Mana woyyuu keessa ol seenee waan tureef maalalan.</verse>
				<verse number="22">Haga achii bayellee womaa isaanitti himuu hin dandeenne. Isaanillee hennaa mana woyyuu keessa ture akka inni mudhata arge hubatan Inni duudaa dubbachuu hin dandeenne waan ta'eef, malkataan isaanitti hime.</verse>
				<verse number="23">Innillee ji'oonni tajaajila isaa dhumnaan gara mana ufii deeme.</verse>
				<verse number="24">Achiin maayessa haati manaa isaa Elsaabeex ulfoofteetti, hennaa Gooftaan mudaa kiyya narraa kaasuuf jedhee namoota jiddu'utti na yaadatee akkana naa godheera jettee, ji'a shaniitiif uf dhossite.</verse>
				<verse number="25"></verse>
				<verse number="26">Maleekkaan Rabbii Gabri'eel ji'a jahaffa'aatitti gara qachaa Naazireetii Galiilaa keessatti argamtuu,</verse>
				<verse number="27">Gara durba duudaa Maariyaam jedhamtuu ta namicha fiixaa Daawitii irraa dhalate ka maqaan isaa Yooseef jedhamuu qadhimamteetitti Rabbiin biraa ergamee dhufe.</verse>
				<verse number="28">Maleekkaan sunillee gara isi'ii dhufee, «Ati ta ayyaanaan guuttamte gammadi; Gooftaan si woliin jira; Ati dubarttoota keessaa ta eebbifamte!» jedheen.</verse>
				<verse number="29">Maariyaam dubbii Maleekkaa Rabbii mamtee «Kun nagaya attamiiti?» jettee yaadde.</verse>
				<verse number="30">Maleekkaanillee akkana isi'iin jedhe, «Maariyaam, hin sodaatin! Rabbiin afo'otti badhaadha argatteertaa.</verse>
				<verse number="31">Ati hin ulfoofta; ilma dhiiraallee hin deetta; maqaa isaa Yesuus jettaan.</verse>
				<verse number="32">Innillee guddaa ta'a, Ilma Rabbii Ol Aana'aa hin jedhama. Waandhi Gooftaan teessoo Abbaa isaa ka Daawitii hin kennaaf.</verse>
				<verse number="33">Mana Yaaqoobii irratti haga bara baraa mooya, Jeennanni isaallee dhuma hin qabu.»</verse>
				<verse number="34">Maariyaamillee Maleekka'aan, «Ani durba duudaa waan ta'eef, kun attamitti ta'a?» jetteen.</verse>
				<verse number="35">Maleekkaanillee deebisee akkana jedheen, «Ayyaanni Woyyuun sitti hin dhufa, hunni Rabbii Ol Aana'aallee si golga. Kanaafuu ka sirraa dhalatu Woyyuu Ilma Rabbii jedhama.</verse>
				<verse number="36">Firtittiin teetuu Elsaabeex, jaarruma keessa ilma dhiiraa ulfoofteerti. Isiin dhabduu jedhamtu kunoo ji'a jahaffaa keessa jirti.</verse>
				<verse number="37">Wonti Rabbiif dadhabamu hin jiru» jedhe.</verse>
				<verse number="38">Maariyaamillee, «Ani hojjattuu Goofta'aati, akkuma ati jette naa haata'uu» jetteen. Achiin maayessa Maleekkaanillee isii biraa deeme.</verse>
				<verse number="39">Maariyaamillee ji'uma san kaatee, gara biyya gaaraa qachaa biyya Yihuudaa ariifattee dhaxxe.</verse>
				<verse number="40">Isiin gara mana Zakkaariyaasii seentee Elsaabeexiin nagaya gaafatte.</verse>
				<verse number="41">Elsaabeex hennaa nagaya Maariyaamii dhageette, rimeenni gadaamessa isi'ii keessatti utaale; Elsaabeexillee Ayyaana Woyyu'uun guuttamte.</verse>
				<verse number="42">Laagaa ufii ol fudhatteeti akkana jette. «Ati dubartoota keessaa ta eebbifamte. Fiixaan gadaamessa keetiillee ka eebbifame!</verse>
				<verse number="43">haadha Gooftaa kiyyaa gara kiyya dhufuun kee naa ulfinna attamiiti?</verse>
				<verse number="44">Hennaa laagaa nagaya keetii gurra kiyyaan dhagaye rimeenni gadaamessa kiyya keessatti gammachu'uun utaale.</verse>
				<verse number="45">Dubbiin Gooftaa irraa isi'itti himame waan raawwatamuuf ta amante ta eebbifamte» jette.</verse>
				<verse number="46">Maariyaam akkana jette, «Lubbuun tiyya Gooftaa kabajjiti;</verse>
				<verse number="47">Garaan kiyyallee Waaqa fayyisaa kiyyatti hin gammada.</verse>
				<verse number="48">Salphinna garbittii ufii waan argeef, adha irraa jalqabee dhaloonni maruu ta eebbifamte naan jedhan.</verse>
				<verse number="49">Inni jabaan narratti waan guddaa hojjate. Maqaan isaallee woyyu'u.</verse>
				<verse number="50">Dhiifamsi isaallee worra isa sodaataniif dhaloota irraa haga dhalootaa jiraata.</verse>
				<verse number="51">Innillee dandeettii ufii mudhisee, worra boonan yaada garaa isaanii woliin bittinneesse</verse>
				<verse number="52">Bulchoota teessoo isaanii irraa buusee, worra gad aanaa ol kaase.</verse>
				<verse number="53">Worra beelayanillee waan misha'aan isaan quubsee, dureeyyiillee harka duwwaa geegesse.</verse>
				<verse number="54">Akkuma inni abbootii teenna Abrahaamii fi fiixaa isaatiif dubbate araara ufii ka bara baraa san yaadachu'uun, hojjataa ufii Israa'eliin gargaareera» jette.</verse>
				<verse number="55"></verse>
				<verse number="56">Maariyaamillee haga ji'a sadihii isii bira teettee, achiin maayessa gara mana ufii deebite.</verse>
				<verse number="57">Elsaabeex jiini isiin deettu geennaan, Ilma deette.</verse>
				<verse number="58">Akka Gooftaan arjummaa ufii isi'ii guddise dhagayanii ollaanii fi firoonni isi'ii isii woliin gammadan.</verse>
				<verse number="59">Daa'ima gadoomsu'uuf guyyaa saddeetaffa'aatitti worri dhufan, daa'ima maqaa abbaa isaa Zakkaariyaasiin itti baasuu fedhan.</verse>
				<verse number="60">Haati ammoo inni Yohaannis haa jedhamuu malee akkas hin ta'u jette.</verse>
				<verse number="61">Isaan isi'iin «Worra kee keessaa maqaa kanaan ka waamameeru tokkollee hin jiru» isi'iin jedhan.</verse>
				<verse number="62">Abbaan Ilma ufiitiin eennu jedhee maqaa akka itti baasu malkataan gaafataniin.</verse>
				<verse number="63">Innillee waan irratti barreessu gaafatee, maqaan isaa Yohaannis jedhee barreesse. Isaan Martinuu hin maalalfatan.</verse>
				<verse number="64">Yoma san afaan isaa banamee arrabni isaallee hiikkatee Rabbiinillee galatoonfata'aa dubbate.</verse>
				<verse number="65">Ollaan isaanii martinuu hin sodaatan. Wonti kun biyya Yihuuda'aa marattuu odeeffame.</verse>
				<verse number="66">Hunni Goofta'aa waan isa woliin jiruuf, worri dhagayan martinuu, «Daa'imni kun maal ta'inna laata?» jedha'aa garaa ufii keessatti yaadan.</verse>
				<verse number="67">Abbaan isaallee Zakkaariyaas Ayyaana Woyyu'uun guuttamee akkana jedha'aa raaga dubbate.</verse>
				<verse number="68">«Banii ufii gargaaree bilisa waan isaan baaseef, Waandhi Israa'eelii Gooftaan haa eebbifamu.</verse>
				<verse number="69">Bara durii irraa jalqabee afaan raattota woyyootaatiin akkuma dubbate, fiixaa Daawitii keessaan fayyisaa jabaa nuuf kaaseera.</verse>
				<verse number="70"></verse>
				<verse number="71">Worra diina keenna ta'anii nu jibban maraa irraa nu fayyisa.</verse>
				<verse number="72">Akka kanaan abbootii teennaa dhiifama godhe.</verse>
				<verse number="73">Waadaa abbaa keenna Abrahaamiif gale woyyuu ufii qaabate.</verse>
				<verse number="74">Isuma kanaan harka diinootaa jalaa baane.</verse>
				<verse number="75">Bara keenna maraa sodaa malee woyyumma'aa fi qajeellumma'aan, afoo isaatitti akka isa tajaajillu nuu kenne.</verse>
				<verse number="76">Akkasuma ati daa'ima nana raagaa Rabbii Ol Aana'aa hin jedhamta, Karaa isaallee haxaayu'uuf Gooftaa afoo deemta.</verse>
				<verse number="77">Akka kanaan dhiifamsa cubbu'uu ka ta'e, beekkomsa fayyinnaa banii Rabbiitiif kennita.</verse>
				<verse number="78">Waandhi keenna Waaqa araaraatii fi gara-laafessa waan ta'eef, Inni aduun fayyinnaa gubba'aa akka nuu ifu taasisa.</verse>
				<verse number="79">Ifni isaallee worra dukkanaa fi gaaddidduu du'aa keessa jiraniif hin ifa. Luka keennallee gara karaa nagayaa qajeelcha» jedhee raage.</verse>
				<verse number="80">Daa'imnillee guddatee, Ayyaanaan jabaatee haga gaafa banii Isiraa'eliititti mudhatuuf lafa udume'ee keessa jiraate.</verse>
			</chapter>
			<chapter number="2">
				<verse number="1">Ji'oota san keessa biyyi lafaa maruu akka galmaayu mootii mootota Awugisxoosiin biraa ajanyi baye.</verse>
				<verse number="2">Galmaayuun namaa kun jalqaba hennaa Qernewos biyya sooriyaatitti bulchaa ture ta'e.</verse>
				<verse number="3">Namoonni martinuu galmaayu'uuf gara qacha'aa deeman.</verse>
				<verse number="4">Yooseefillee akkasuma dhalootaan fiixaa Daawitii waan ta'eef, qachaa Naazireeti ta Galiilaa keessatti argamtu bayee gara qachaa Daawitii ta biyya Yihuudaa Beetaliheemiin dhaqe; inni galmaayu'uuf Maariyaamii qaadhima isaa ta ulfaa woliin achi ol baye.</verse>
				<verse number="5"></verse>
				<verse number="6">Uduma isaan achi jiran jiini isiin deettu gaye.</verse>
				<verse number="7">Achitti ilma hangafaa deette; mana keessuma'aa keessatti huleen bulan waan hin jirreef, daa'ima uffataan martee gongaa keessa raffifte.</verse>
				<verse number="8">Biyya sani tissee halkan horii eeddutu jira.</verse>
				<verse number="9">Maleekkaan Goofta'aa dimmaa isaanitti mudhatee, ulfinni Goofta'aallee isaanitti ifnaan bararraaqan</verse>
				<verse number="10">Maleekkaan Rabbiillee akkana isaaniin jedhe, oduu gammachu'uu ka banii maraaf ta'u waan isinitti himuuf, «Hin sodaatinaa'a!</verse>
				<verse number="11">Adha qachaa Daawitii keessatti qorsi isinii dhalateera; innillee Gooftaa Kiristoos.</verse>
				<verse number="12">Kunillee malkata akka isinii ta'u, Daa'imni uffataan maramee gongaa keessa ka rafeeru argitan» isaaniin jedhe.</verse>
				<verse number="13">Maleekkonni sami'ii hedduu Maleekkaa Rabbii san woliin dimmaa mudhatanii, «Samii irratti ulfinni Rabbiif lafa irratti nageenni namoota inni jaalatuuf haa ta'u» jedhanii Rabbiin galatoonfatan.</verse>
				<verse number="14"></verse>
				<verse number="15">Hennaa Maleekkonni isaan biraa fooyamanii gara sami'ii ol bayan, tissoonni, «Ka'aa mee, gara Beeteliheemii dhandhee, waan ta'e kana, ka Gooftaan nutti hime laallaa!» woliin jedhan.</verse>
				<verse number="16">Isaan daddafanii hennaa dhaqan Maariyaamii fi Yooseefiin argan, Daa'imallee moonaa Loonii keessa gongaa horiin okaya keessaa nyaatu keessatti argan.</verse>
				<verse number="17">Tissoonni hennaa isa argan waan Maleekkaan Rabbii waan daa'ima kanaa isaanitti dubbate odeessan</verse>
				<verse number="18">Worri dhagayan maruu waan tisseen itti himte san maalalfatan.</verse>
				<verse number="19">Maariyaam ammoo waan kana maraa garaa ufiititti yaada'aa eega'aa turte.</verse>
				<verse number="20">Tissoonni akkuma isaaniin jedhame waan dhagayanii argan maraafuu Rabbiin galatoonfata'aa kabajja'aa deebi'an.</verse>
				<verse number="21">Guyyaan saddeetaffaan geennaan, hennaan daa'ima gadoomsan gaye, akkuma haati isaa uduu hin ulfaayiniin duratti Maleekkaan maqaa isaa baase san «Yesuus» jedhaniin.</verse>
				<verse number="22">Akka seera Muuse'eetitti ji'oonni qulqullinna isaanii hennaa raawwatame, seera Goofta'aatiin ilmi hangafaa maruu ka Goofta'aaf woyyoome jedhamee akkuma barreeffame, Gooftaa afoo isa dhiyeessu'uuf, seera Goofta'aatiin cuquliisa lama yookiin ilmoolee handari'ii lama akkuma jedhame ciincaa dhiyeessu'uuf gara Yeruusaaleemii fidaniin.</verse>
				<verse number="23"></verse>
				<verse number="24"></verse>
				<verse number="25">Hennaa san namichi maqaan isaa Simoon jedhamu ka Yeruusaalemiin keessa jiraatu tokkotu jira. Inni nama qajeela'a, ka jiruu ufii Rabbiif kenneeru. Inni nama fayyinna Israa'elii eeggatu; ka Ayyaanni Woyyuun irra jiru ture.</verse>
				<verse number="26">Nama Goofta'aan muudame uduu hin argine akka hin duune Ayyaana Woyyu'uun hubate.</verse>
				<verse number="27">Ayyaanaan gara mana woyyu'uu dhaqe; Maariyaamii fi Yooseef akka Seera Muuse'eetitti waan isa barbaachisu isaa godhu'uuf, daa'ima qabatanii gara mana woyyu'uu hennaa seenan,</verse>
				<verse number="28">Innillee ammo daa'ima isaan harkaa fuudhee ammatee, Rabbiin galatoonfata'aa akkana jedhe,</verse>
				<verse number="29">«Amma, Gooftaa'a, abdii kennite guutteerta, ana tajaajilaa kee nagayaan hulee dhuga'aa geessi.</verse>
				<verse number="30">Ijji tiyya banii maraa afo'otti fayinna ati qopheesite waan argiteef.</verse>
				<verse number="31"></verse>
				<verse number="32">Ifni worra Yihuudota hin ta'initti mudhisu kun, Gumii kee Israa'eliifillee ulfinna fida» jedhee Rabbiin galateeffate.</verse>
				<verse number="33">Yooseefii fi Maariyaam waan Simoon waan daa'imaatiif dubbate maalalfatan.</verse>
				<verse number="34">Achiin maayessa Simoon isaan eebbise Maariyaamiin, «Daa'imni kun Israa'eliin keessatti nama hedduuf sababa badi'ii, nama hedduuf ammoo sababaa fayyinaa akka ta'uuf muudameera. Kunillee worra isaan mormuuf malkata ta'a; yaanni dhossa'aa ka garaa namoota hedduu keessa jiru ifatti baya Gaddi akka guraadee qaramellee garaa kee woraana» jedhe.</verse>
				<verse number="35"></verse>
				<verse number="36">Raattittiin Haannaa jedhamtu, ta guddiftee jaarteertu, mucattiin Faanu'eelii, ta gosa Aseerii takka achi jirti. Isiin heerumtee woggaa torba haga jiraatteen maayessa, abbaan manaa isi'ii du'e.</verse>
				<verse number="37">Achiin maayessa haadha hiyyeessaa taate. Haga woggaa saddeettamii afurii abbaa manaa malee teette. Isiin mana woyyuu keessatti soomaa fi faateffanna'aan halkanii fi guyyaa Rabbiin tajaajilte.</verse>
				<verse number="38">Haannaan hennama san dhuftee Rabbiin galateeffattee, waan daa'imaa worra bilisa bayuu Yeruusaaleemii eeggatu marattuu dubbatte.</verse>
				<verse number="39">Yooseefii fi Maariyaam waan Seerri Goofta'aa ajaju mara haga godhanii fixaniin maayessa, gara qachaa ufii gara Naazireetii, ka Galiilaa keessatti argamuu deebi'an.</verse>
				<verse number="40">Daa'imni guddatee jabaate; nama qaroo ta'e; badhaanni Rabbiillee isa irra jira.</verse>
				<verse number="41">Abbaa fi haati isaallee woggama wogga'aan guyyaa ayyaana Faasika'aa gara Yeruusaalemii dhaqan.</verse>
				<verse number="42">Hennaa mucaan woggaa kudha lamaa guute, akkuma baratame isaan gara Yeruusaaleemii dhaqan.</verse>
				<verse number="43">Guyyoonni ayyaanaa sun haga lufeen maayessa, hennaa deebi'an Yesuus Yeruusaaleemitti hafe. Akka Inni achitti hafe Maariyaamii fi Yooseefillee hin beenne.</verse>
				<verse number="44">Imaltoota woliin waan deeme seeyanii deemsa guyyaa tokkoo deemanii firoota ufiitii fi nama beekan maraa iyyaafataniin.</verse>
				<verse number="45">Isaan achii hennaa isa dhaban soqa'aa gara Yeruusaaleemii deebi'an.</verse>
				<verse number="46">Guyyaa sadihiin maayessa mana woyyuu keessatti edduu barsiisotaa taa'ee isaan dhagaya'aa, hennaa inni gaafii isaan gaafatu argan.</verse>
				<verse number="47">Worri isa dhagayan martinuu beekkomsa isaatii fi deebii inni deebisu maalalan.</verse>
				<verse number="48">Abbaa fi haatillee hennaa isa argan hin maalalan. Haati isaa, «Ilma kiyya maaf akkana nu goote? Anii fi abbaan kee akka malee yaaddofnee si soqaa'aarra» isaan jette.</verse>
				<verse number="49">Yesuus deebisee, «Isin maaf na soxxan? Ani mana Abbaa kiyyaa keessa taa'uu akka na barbaachisu hin beettanii?» isaaniin jedhe.</verse>
				<verse number="50">Isaan waan inni dubbate hin hubanne.</verse>
				<verse number="51">Achiin maayessa inni worra ufii woliin gara qachaa Naazireetii deebi'ee, worraafillee ajajame. Haati isaa waan kana maraa garaa ufii keessatti eega'aa turte.</verse>
				<verse number="52">Yesuus ogumma'aa fi hojja'aan gaachenaanillee Rabbii fi nama afo'otti guddate.</verse>
			</chapter>
			<chapter number="3">
				<verse number="1">Hennaa Qeesaari Xabaariyos mooye woggaa kudha shanaffa'aatitti Pheenxeenichi Philaaxoos bulchaa biyya Yihuuda'aa ture, Heroodisi biyya Galiila'aatitti, obboleessi isaa Filiphoos biyya Xuriya'aatii fi Xuraakondoositti, Lisaaniyaasillee biyya Saabilamiisiititti bulchitoota turan.</verse>
				<verse number="2">Haannaanii fi Qayaafaan hennaa bulchaa gadootaa ta'aniiranitti dubbiin Rabbii gammoojjii keessatti gara ilma Zakkaariyaasii gara Yohaannisii dhufe.</verse>
				<verse number="3">Yohaannis biyya naannoo Yoordaanosii keessa deemee, «Cubbuu keessan irraa deebi'aatii cuuphamaa'a; Rabbillee cubbuu keessan isinii araarama» jedhee lallabe. Kitaaba Raatticha Isaayyaasii keessatti, ‹Karaa Goofta'aa qopheessaa'a; karaallee qajeelchaa'a! jedha'aa laagaan nama biyya gammoojjii keessatti iyyuu, Qileen maruu haa guuttamuu, gaarrinii fi gooddi maruu gadi haa jedhuu, karaan daddabaanillee qajeelaa haa ta'uu, namni foon uffate maruu fayyisuu Rabbii haa arguu;› » jedhamee akkuma barreeffame cuuphaa dhiifamsa cubbu'uu lallaba'aa gara biyya naannaya Sooriya'aa maraa dhaqe.</verse>
				<verse number="4"></verse>
				<verse number="5"></verse>
				<verse number="6"></verse>
				<verse number="7">Kanaafuu Yohaannis gumii harka isaatitti cuuphamu'uuf dhufaniin akkana jedhe, «Isin ijoollee bofaa! lola dhufa'aaru jalaa akka baqattan eentu isinitti hime?</verse>
				<verse number="8">Kanaafuu cubbuu irraa deebi'aa'a, waan mishaa hojjadhaa'a, Eegasuu abbaan keenna Abirahaam hin jedhinaa'a, Rabbii dhagaa kanniin keessaa Abirahaamiif ijoollee taasisuu waan danda'uuf.</verse>
				<verse number="9">Amma dhagaraan muka jala jira. Kanaafuu munni daraaraa mishaa hin daraarre maruu muramee ibiddatti gatama» jedhe.</verse>
				<verse number="10">Hennaa san gumi'iin, «Maal haa goonuree?» jedhanii gaafataniin.</verse>
				<verse number="11">Innillee deebisee, «Ka uffata lama qabu ka biraatiif haa kennuu. Ka waan nyaatu qabullee akkasuma haa godhuu» jedhe.</verse>
				<verse number="12">Qaraxxoonnillee akkasuma cuuphamu'uuf dhufanii, «Barsiisaa'a, maal haa goonuu?» jedhanii isa gaafatan.</verse>
				<verse number="13">«Waan seeraan murtaaye caalchiftanii hin guurinaa'a» isaaniin jedhe.</verse>
				<verse number="14">Loltoonni gariin, «Nu hoo ree? maal goona?» jedhanii isa gaafatan. Innillee isaaniin, «Eennuun irrattillee waan hamaa hin hojjatinaa'a, eennuunillee dharaan hin himatinaa'a, mindaan keessanuu isin haa gayuu» isaaniin jedhe.</verse>
				<verse number="15">Uduu gumiin isa eega'aaru, isaan martinuu garaa ufii keessatti, «Yohaannisiin kun Kiristoosiin ta'innaa?» jedha'aa yaada'aa turan.</verse>
				<verse number="16">Yohaannis deebisee, «Ani bisaaniin isin cuupha. Haata'uu ammoo ka ani miseensa kophee isaa hiikuun naaf hin malle ka na caalu hin dhufa. Inni ayyaana woyyu'uuf ibiddaan isin cuupha.</verse>
				<verse number="17">Manshiinillee harka isaa keessa jira. Oyidiillee sirima hin qulqulleessa. Qamadii gaaguratti galcha. Buraa ammoo ibidda hin dhaamnetti gata» isaaniin jedhe.</verse>
				<verse number="18">Kanaafuu banii karaa adda addaatiin gorsa hedduu gorsa'aa Oduu Nagayaallee isaanitti lallaba'aa ture.</verse>
				<verse number="19">Heroodisiin bulchaan kutaa arfaffa'aa ammoo waan haadha manaa obboleessa ufii ta Filiphoosii Heroodiyaadaa waan hamaa inni godhe saniif Yohaannis waan isa gorseef,</verse>
				<verse number="20">Wonti kun waa maraa caalee wolitti eda'ameeti, Yohaannisiin akka hidhamu taasise.</verse>
				<verse number="21">Baniin maruu haga cuuphameen maayessa, Yesuusillee cuuphame. Inni hennaa kadhatu samiin baname.</verse>
				<verse number="22">Ayyaanni Woyyuunillee akka haala nafaatiin handarii fakkaatee isa irratti bu'e. Ilmi kiyya ka ani jaaladhu si'i, ani si'iin gammada laagaan jedhu samii irraa dhufe.</verse>
				<verse number="23">Yesuus hennaa tajaajila jalqabu umuriin isaa woggaa soddoma ture. Baniin Yesuusiin ilma Yooseefii seya; Yooseefiin kun ilma Eeli'ii ti.</verse>
				<verse number="24">Eeliin ilma Maati'iiti, Maati ilma Leewi'iiti, Leewiini ilma Miilkiiti, Miilki ilma Yoonaati,</verse>
				<verse number="25">Yoonaan ilma Yooseefiiti, Yooseef ilma Matatiyuuti, Matatiyuun ilma Amosiit, Amosii ilma Nahomiiti, Nahomiin ilma Eslimiti, Esliimiin ilma Nageeti,</verse>
				<verse number="26">Naageen ilma Ma'atiiti, Ma'atiin ilma Matatiyuuti, Matatiyuun ilma Seemeyiti, Seemeyi ilma Yooseefiiti, Yooseef ilma Yoodaati,</verse>
				<verse number="27">Yoodaan ilma Yoonaaniiti, Yoonaan ilma Resiiti, Resiin ilma Zarubaabeliiti, Zarubaabeli ilma Salatiyaaliit, Salatiyaali ilma Neriit,</verse>
				<verse number="28">Neriin ilma Miilkiit, Miilki ilma Haadiit, Haadiin ilma Yoosasiit, Yoosasi ilma Qosaamiit, Qosaamiin ilma Elimodameet, Elimodameen ilma Eeriit,</verse>
				<verse number="29">Eeri ilma Yosee'iit, Yoosee'i ilma Eli'azariit, Eeli'azari ilma Yooramiit, Yoorami ilma Maaxaatiit, Maaxaati ilma Leewiit, Leewiin ilma Simo'oniti.</verse>
				<verse number="30">Simo'on ilma Yihuudaati, Yihuudaan ilma Yooseefiiti, Yooseef ilma Yoonaaniiti,</verse>
				<verse number="31">Yoonaan ilma Eliyaqemiit, Eliyaqemi ilma Meliyaati, Meliyaan ilma Maayinaaniiti, Maayinaan ilma Maaxaatiit, Maaxaati ilma Naataaniiti,</verse>
				<verse number="32">Naataan ilma Daawitiiti, Daawiti ilma Iseyiit, Iseyi ilma Iyobediit, Iyobedi ilma Bo'eeziit, Bo'eezii ilma Salmooniit,</verse>
				<verse number="33">Salmooni ilma Na'asooniit, Na'asoon ilma Amiinaadabiit, Amiinaadabi ilma Aramiit, Arami ilma Arooniit, Arooni ilma Esiroomiiti,</verse>
				<verse number="34">Esiroomi ilma Faresiit, Faresi ilma Yihuuda'aati, Yihuudaan ilma Yaaqoobiiti, Yaaqoobi ilma Yisihaaqiit, Yisihaaqi ilma Abirahaamiit, Abirahaam ilma Taaraat,</verse>
				<verse number="35">Taaraan ilma Naakooriit, Naakoori ilma Seerohiti, Seerohi ilma Ragawut, Ragawu ilma Faleqiit, Faleqi ilma Abeeriit, Abeeri ilma Saalaatiiti,</verse>
				<verse number="36">Saalaan ilma Qaayinaamiiti, Qaayinaam ilma Arifakisidiit, Arifakisidiin ilma Seemiit, Seemii ilma Nohiit, Nohi ilma Laamehiit, Laamehii ilma Maatusaalaat,</verse>
				<verse number="37">Maatusaalaan ilma Heenokiit, Heenooki ilma Yaareediit,</verse>
				<verse number="38">Yaareedi ilma Malali'eeliit, Malali'eeli ilma Qayinaaniit, Qaayinaan ilma Heenoosiit, Heenoosi ilma Seetiiti, Seeti ilma Aadaamiit, Aadaam ilma Rabbii ti.</verse>
			</chapter>
			<chapter number="4">
				<verse number="1">Yesuus Ayyaana Woyyu'uun guutamee laga Yordaanosiitii hennaa deebi'e, Ayyaanaan gara lafa udume'ee geeffame,</verse>
				<verse number="2">Achitti halkan afurtamaa fi guyyaa afurtamaa daabiloosiin ataabame, guyyoota sanniin waan womaa hin nyaanneef, kadhaa haga fixeen maayii hin beelaye.</verse>
				<verse number="3">Daabiloos, «Ati Ilma Rabbii yoo taate, dhagaa kana akka xoroshoo ta'u ajaji» jedheen.</verse>
				<verse number="4">Yesuus, « ‹Namni dubbii Rabbiitiin jiraata malee, xoroshoo calla'aan hin jiraatu› jedhamee barreeffameera» jedhee deebiseef.</verse>
				<verse number="5">Daabiloosillee gara gaara tokkoo ol isa baasee haga limsuu ijaatitti mootota adunyaa tanaa maraa itti mudhise.</verse>
				<verse number="6">Daabiloosillee, «Ani kana maraa irratti ulfinnaa fi baallii si'iif hin kenna. Kun maruu waan naa kennameeruuf, ani ka jaaladheef kennuu hin danda'a.</verse>
				<verse number="7">Kanaafuu ati yoo naa sagadde, wonti kun maruu kee ta'a» jedheen.</verse>
				<verse number="8">Yesuus deebisee, «Waaqa Gooftaa keetiif sagadi, Isuma callaa kaddaami! jedhamee barreeffameera» jedheen.</verse>
				<verse number="9">Akkasuma gara Yerusaalemii fideenii fiixxee ginnoo mana woyyu'uu irra ol isa baasee, «Ati yoo Ilma Rabbii taate, asii gad uf darbi» jedheen. ‹Rabbi akka si eeganiif maleekkota ufii sii ajaja. Akka lutti tee horoma dhaga'aan hin gufanne harka ufiitiin ol si qaban› jedhamee waan barreeffameeruuf, ati Ilma Rabbii yoo taate, asi irraa gadi uf darbi» jedheen.</verse>
				<verse number="10"></verse>
				<verse number="11"></verse>
				<verse number="12">Yesuusillee deebisee, « ‹Waaqa Gooftaa kee hin qorin› jedhamee barreeffameera» jedheen.</verse>
				<verse number="13">Daabiloosillee ataabee ufii maraa haga fixeen maayessa haga henna'aatiif isa biraa deeme.</verse>
				<verse number="14">Yesuusillee hunna Ayyaana Woyyu'uutiin gara Galiila'aa deebi'ee, gurri isaallee biyya naannoo jirtu marattuu dhagayame.</verse>
				<verse number="15">Innillee mana sagada Yihuudotaa keessatti barsiisaa ture, namni maruu isa jaje.</verse>
				<verse number="16">Innillee gara biyya itti guddatee gara Naazireetii dhaqee, akkuma aada'aatitti guyyaa Sambataa mana sagada Yihuudotaa seenee kitaaba dubbisu'uuf ka'ee dhaabate.</verse>
				<verse number="17">Isaanillee Kitaaba raatticha Isaayyaasii itti kennan. Innillee maraa kitaabaa badhisee,</verse>
				<verse number="18">«Ayyaanni Goofta'aa ana irra jira. worra hiyyeeyyi'iif Oduu Gammachu'uu akka himuuf na muudeera. worra booji'ameef bilisummaa akka lallabuuf, worra ballaa akka argan haa godhuuf, worra miidhame akka wolaba baasuuf,</verse>
				<verse number="19">Bara Gooftaan banii ufii fayyisullee akka labsuuf na ergeera» dubbiin jedhu hulee itti barreeffameeru arge.</verse>
				<verse number="20">Innillee Kitaaba san maree, tajaajila'atti deebisee kennee taa'e, worri mana sagada Yihuudotaa san keessa turan maruu xiinxallanii isa laala'aa turan.</verse>
				<verse number="21">Achiin maayessa Yesuus, «Akkuma hennaa dubbifamu dhageettan, Barreeffamni Woyyichi kun adha raawwatame» isaaniin jedhe.</verse>
				<verse number="22">Maruu isaa ragaa baya'aa turan. Kennaa dubbi'ii Ayyaana qabeessa ka afaan isaatii bayu maalalanii, kun ilma Yooseefiitii mitii? jedhan.</verse>
				<verse number="23">Yesuusillee, «Akka isin ati abbaan qorichaa uf fayyisi, Qifiranaahomittillee waa hojjachuu kee akkuma dhageenne san asi biyya kee keessattillee hojjadhu jettanii akka natti mammaattan ani shakkii hin qabu» isaaniin jedhe.</verse>
				<verse number="24">Lammaffaallee, «Ani dhugamaan isinitti hima, raattichi kamuu biyya ufiititti fudhatama hin qabu.</verse>
				<verse number="25">Ani dhugamaan isiniin jedha, bara Eeliyaasii raattichaatitti woggaa sadihii fi ji'a jahaa roobni caamee, beelli jabaan biyya maraa irratti hennaa bu'e, Biyya Isiraa'elii keessatti haati hiyyeeyyi'ii heddutu ture.</verse>
				<verse number="26">Haata'uu ammoo Eeliyaasi gara Saraphta'aa biyya Siidonaa keessa jirtuutii gara hiyyeettii takkaa deeme malee, gara taawwanii hin ergamne.</verse>
				<verse number="27">Bara raatticha Elsaa'ii namni dhukkuba gogaa kukkutuun qabame heddutu biyya Israa'el keessa jira; garuu Niimaanii biyya Sooriya'aa tokkicha san malee, worra kaawwan keessaa namni tokkolle hin fayyine» jedhe.</verse>
				<verse number="28">Namoonni mana sagada Yihuudotaa keessa jiran maruu hennaa kana dhagayan akka malee aaran.</verse>
				<verse number="29">Isaanillee gaara irraa isa darbu'uuf gara gaara qachaan sun irratti hojjatamtee qachaa keessaa isa baasanii gara ededaa isa fidan.</verse>
				<verse number="30">Inni ammoo isaan jidduu lufee deeme.</verse>
				<verse number="31">Achiin maayii qachaa Qifirnaahoomii gara Galiila'aa bu'ee guyyaa Sambata diqqa'aa isaan barsiisa'aa ture.</verse>
				<verse number="32">Inni baalli'iin barsiisa'aa waan tureef dubbii barumsa isaa maalalan.</verse>
				<verse number="33">Mana sagada Yihuudotaatitti namicha jinni'iin dhayame tokkotu ture. Inni laagaa gudda'aan,</verse>
				<verse number="34">«Laki! Yesuusii nama Naazireetii hajaa maal nurraa qabda? Nu balleessu'uuf dhuftee? Ati eennuun akka taate si beeka! Ati Woyyicha Rabbii ti» jedhee iyye.</verse>
				<verse number="35">Yesuus ayyaana hama'aan, «Cadhisi! isa keessaa bayi!» jedhee isa teedeffate. Seexannillee isaan jiddutti isa kuffisee uduu namicha hin miine isa keessaa baye.</verse>
				<verse number="36">Namoonni maruu maalalfatanii, «Dubbiin akkanaa kun maal? baalli'ii fi hunnaan ayyaanota battii ajaja; isaanillee ajajamanii bayan» jedha'aa woliin qaaqan.</verse>
				<verse number="37">Gurri isaa gara biyya naannoo san jirtu maraa keessatti dhagayame.</verse>
				<verse number="38">Mana sagada Yihuudotaatii ka'ee gara mana Simoonii seene. Hennaa san soddaatiin Simoonii dhukkuba oo'aatiin dhukkubsattee waan turteef, isaanillee akka inni isii fayyisu isa kadhatan.</verse>
				<verse number="39">Innillee yoosuu dhibee san teedeffate. Dhibeen hennama san isii dhiisee. Isiinillee ol kaatee isaan tajaajilte.</verse>
				<verse number="40">Hennaa aduun dhiite dhukkubsattoota dhibee adda addaatiin qabaman maraa gara isaa fidan. Innillee tokko tokko isaanii harka ufii isaan irra kaayee isaan fayyise.</verse>
				<verse number="41">Jinniin ammoo, «Ati Kiristoosii Ilma Rabbiiti» jedha'aa namoota hedduu keessaa iyya'aa bayani. Akka inni Kiristoosiin ta'e waan beekaniif, Innillee isaan teedeffate akka isaan hin dubbanne isaan dhoogge.</verse>
				<verse number="42">Yesuus akkuma lafti bariiteen bayee gara lafa udume'ee deeme. Baniin isa barbaadee gara isaa dhufe. Inni isaan dhiisee gara biraa akka hin deemne dhoogguu barbaadan.</verse>
				<verse number="43">Inni ammoo isaaniin, «Ani Oduu Nagayaa ka jeennata Rabbii qachoota biraatittillee lallabuu na barbaachisa; ani akka kana hujuuf ergame» jedhe.</verse>
				<verse number="44">Innillee mana sagada Yihuudotaa ka Galiila'aatitti lallaba'aa ture.</verse>
			</chapter>
			<chapter number="5">
				<verse number="1">Baniinillee dubbii Rabbii dhagayu'uuf wol dhiibaa uduu jiran inni qaccee galaana Geensaareexii dhaabatee ture.</verse>
				<verse number="2">Yabaloota lamaan qaccee galaanaa dhaabatan argee; worri qurxummii qaban ammoo yabala ufii keessaa bayanii siiboo isaanii miica'aa turan.</verse>
				<verse number="3">Yabala Simoonii keessa seenee, Lafa irraa diqqoo gara galaanaa keessa akka siissu isa kadhate. Achiin maayii Yabalattii irra taa'ee Banii barsiisa'aa ture.</verse>
				<verse number="4">Haga dubbii ufii fixateen maayessa Simooniin, «Gara bisaan xiilla'aa sissiitii, qurxummii qabu'uuf siibota keessan gadi darbaa'a» jedheen.</verse>
				<verse number="5">Simoonillee, «Barsiisaa'a, eda halkan guutuu dadhabaa bullee womaa hin qabne, haata'uu ammoo, yoo ati jette ani siiboo hin buusa» jedheen.</verse>
				<verse number="6">Hennaa kana godhan qurxummii heddu qaban. Siiboon isaaniillee hin biinxame.</verse>
				<verse number="7">Hiriyyoonni isaanii worri yabala biraa keessa turan dhufanii akka isaan gargaaran harkaan haatatan. Isaanillee dhufanii yaballan lamaanuu haga liqimffamuu gayutti guutan.</verse>
				<verse number="8">Simoon Pheexroos ammoo kana hennaa arge jilba Yesuusii jalatti kufee, «Gooftaa'a, ani cubbama'a natti hin dhiyaatin!» jedheen.</verse>
				<verse number="9">Waan qurxummii qabanii isaaf worri isa woliin ture maruu hin maalalfatan.</verse>
				<verse number="10">Akkasuma ammoo hiriyyoota Simoon worri turan, ilmaan Zabdewoosii Yaaqoobii fi Yohaannisillee hin maalalan. Yesuusillee Simooniin, «Hin sodaatin! ammaa achi nama nama qabu taataa» jedheen.</verse>
				<verse number="11">Isaan yaballan harkisanii qarqaratti baasanii, waan mara dhiisanii Yesuusiin faana deeman.</verse>
				<verse number="12">Gaafa tokko Yesuus qachaa tokko keessa uduu jiru, namichi dhukkuba gogaa kukkutuun qabameeru ka achi jiru tokko, hennaa isa arge, Yesuusiin afo'otti kufee, «Gooftaa'a, yoo fedha kee ta'e na fayyisi» jedhee kadhate.</verse>
				<verse number="13">Innillee harka ufii hiixatee isa qaqqabeeniiti, «Hin fedhaa fayyi» jedheen. Yoma san dhibeen gogaa kukkutu sun irraa bade.</verse>
				<verse number="14">Yesuus namichaan, «Waan kana nama tokkottillee hin himin; haata'uu ammoo deemiitii gadootatti uf mudhisi; akka ati fayyite, namni maruu akka beekuuf, fayyuu keetiif, ciincaa Muuseen ajaje dhiyeessi!» jedhee isa ajaje.</verse>
				<verse number="15">Oduun ammoo guddisee dhagayame, baniin heddu isa dhagayu'uuf dhibee isaanii irraallee fayyu'uuf isa biratti wolgaya'aa turan.</verse>
				<verse number="16">Haata'uu ammoo inni gara lafa udume'ee siiqee faateffata'aa ture.</verse>
				<verse number="17">Innillee guyyaa tokko barsiisa'aa oole. Gandoota Galiilaatii fi Yihuudaa keessatti argaman maraa keessaa maruu Yeruusaalemii dhufanii, Yerusaalemiillee worri dhufanii turan Fariisotaa fi barsiisonni seera Muuse'ee achi taa'aniiran. Innillee akka Fayyisuuf hunni Goofta'aa isa woliin jira.</verse>
				<verse number="18">Jarri tokko, nama laamshayaa wosaasa'aan baadhatanii fidanii seensisanii afoo isaa kaayu'uuf barbaadanii,</verse>
				<verse number="19">Sababaa baayi'ina bani'iitiif akkam godhanii akka seensisan dhabnaan mana irra bayanii ginnoo manaa saaqanii wodhakka'aan afoo Yesuusiititti wosaasaa woliin gadi buusan.</verse>
				<verse number="20">Yesuusillee amantaa isaanii argee, namichaan, «Namana, cubbuun kee sii dhiifameera» jedheen.</verse>
				<verse number="21">Barsiisonni Seera Muuse'ee tii fi Fariisonni, «Ka Rabbiin arabsu kun eennu inni? Rabbii tokkicha malee eennutu cubbuu namaaf dhiisuu danda'a?» jedha'aa yaada'aa turan.</verse>
				<verse number="22">Yesuusillee yaada isaanii beekee, «Isin maaf waan akkanaa kana garaa keessan keessatti yaaddanii?</verse>
				<verse number="23">‹Cubbuun kee siif dhiifameera› jechuu moo yookiin, ‹Ol ka'ii deemi› jechu'utu salpha'a?</verse>
				<verse number="24">Haata'uu ammoo biyya lafaatitti dhiifama cubbuu godhuuf, Ilmi Namaa baallii akka qabu akka beettan» jedhee, namicha laamshayaa saniin, «Ol ka'i! Itillee kee qabadhuu gara mana keetii deemi!» jedheen.</verse>
				<verse number="25">Hennaa san afoo isaniitti ol ka'ee, itillee irra ciisaa ture fudhatee, Rabbiin galatoonfata'aa gara mana ufii deeme.</verse>
				<verse number="26">Isaan maruu akka malee maalalfatanii, guddisanii sodaatanii, «Adha waan maalalee argine!» jedha'aa Rabbiin galatoonfatan.</verse>
				<verse number="27">Achiin maayessa, Yesuus achii deemee, namicha qaraxa guuru ka Leewwii jedhamu tokko, bakka qaraxa itti guuru uduu inni taa'eeru argee, «Na faana koottu» jedheen.</verse>
				<verse number="28">Innillee waan maraa dhiisee, ka'ee, isa faana deeme.</verse>
				<verse number="29">Leewwiinillee mana ufiititti waan nyaataa qopheessee isa waame, worri isaan woliin hurbaata'aaf taa'anii jiran ka qaraxa guuruuf namoonni biraallee heddutu ture.</verse>
				<verse number="30">Faariisotaa fi barsiisonni seera Muuse'ee gariin, «Isin maaf qaraxxootaa fi cubbamtoota woliin nyaattan? maaf dhuddan?» jedhanii darasoota Yesuusiititti guunguman.</verse>
				<verse number="31">Yesuusillee deebisee, «Dhukkubsattootaaf malee, worra fayyaa qabuuf ogeessi fayya'aa hin barbaachisu.</verse>
				<verse number="32">Ani ka dhufeef cubbamoota gara dhiifamaa waamuuf malee, qajeellota waamu'uuf hin dhufne» isaaniin jedhe.</verse>
				<verse number="33">Namoonni gariin Yesuusiin, «Darasoonni Yohaannisii hennaa hedduu sooma'aa faateffatan. Darasoonni fariisotaallee akkasuma godhan, darasoonni tee ammoo hin nyaatan, hin dhuganille'e» jedhaniin.</verse>
				<verse number="34">Yesuusillee Idaayyaan isaan woliin uduu jiru; «Worra jaalaa soomsisuu dandeettuu?</verse>
				<verse number="35">Haata'uu ammoo hennaan Idaayyaan isaan biraa fudhatamu hin dhufa. Isaan ammoo yoo san hin sooman» isaaniin jedhe.</verse>
				<verse number="36">Innillee akkana jedhee mammaakaan isaanitti hime. «Namni xaaqaa haarawa uffata moofaa irratti dhaabee hodhu hin jiru. Yoo itti dhaabee hodhe ammoo haarawa tarsaasa; xaaqaan haarofni ammoo moofa'aaf hin tolu.</verse>
				<verse number="37">Qalqala moofa'atti daadhii woyinii haarawa ka kaayu hin jiru; yoo kaaye ammoo daadhiin woyinii haarofni qalqala dhoosa innillee hin jiga qalqallillee hin bada.</verse>
				<verse number="38">Daadhiin woyini'ii haarawa ammoo qalqala haarawa keessa kaayama; lachuu wal qabatan.</verse>
				<verse number="39">Namni daadhii woyni'ii ka baye haga dhugeen maayii ka hin baayiin dhuguu ka barbaadu hin jiru. Inni, ‹Ka baye woyya› jedha» jedhe.</verse>
			</chapter>
			<chapter number="6">
				<verse number="1">Guyyaa Sambata diqqa'aa Yesuus maasaa midhaanii keessa lufa'aa ture. Darasoonni isaallee asheeta kukuta'aa harkaan sukkuuma'aa nyaata'aa turan.</verse>
				<verse number="2">Fariisota keessaa namoonni gari gariin, «Isin maaliif waan guyyaa Sambataatiin godhamuun hin malle gootan?» jedhanii isaan gaafatan.</verse>
				<verse number="3">Yesuus akkana jedhee isaanii deebise, «Daawiti hennaa beelaye inni namoota isa woliin jiran woliin, gara mana Rabbii akkuma seeneen gadoota malee ka namoonni biraa nyaatuun isaanii hin malle xoroshoo ciinca'aa fuudhee akka nyaate worra isa woliin jiraniillee akkasuma akka kenneef hin dubbifne?» jedhe.</verse>
				<verse number="4"></verse>
				<verse number="5">Achiin maayessa Yesuus, «Ilmi Namaa Gooftaa Sambataati» isaaniin jedhe.</verse>
				<verse number="6">Gaafa biraallee guyyaa Sambataa gara mana sagada Yihuudotaa seenee barsiise. Hennaa san namichi harki isaa ka mirgaa naafate tokko achi ture.</verse>
				<verse number="7">Barsiisonni Seera Muuse'eetii fi Fariisonillee waan isa himataniin sababa soqu'uuf guyyaa Sambataa akka inni fayyisu eega'aa turan.</verse>
				<verse number="8">Inni ammoo yaada isaanii beekee namicha harki isaa naafateen ka'ii edduu isaanii dhaabadhu jedheen. Innillee ka'ee dhaabate.</verse>
				<verse number="9">Achiin maayessa Yesuus isaaniin, «Ani waa isin gaafadha: Seerri keenna guyyaa Sambataatiin maal akka goonu nu ajaja? waan mishaa moo waan hama'a? Lubbuu fayyisu'u moo ajjeesu'u?» isaaniin jedhe.</verse>
				<verse number="10">Yesuus gara namoota isa marsanii laalee, namichaan ammoo, «Harka kee diriirsi» jedheen. Innillee harka ufii hin diriirse, harki isaallee akkuma harka kaanii fayyaa ta'e.</verse>
				<verse number="11">Isaanillee akka malee aaranii Yesuusiin maal haa goonuun? jedha'aa woliin mari'atan.</verse>
				<verse number="12">Innillee torbaanuma san keessa kadhachu'uuf gara gaaraa ol bayee, Halkan guutuu Rabbiin kadhata'aa bule.</verse>
				<verse number="13">Hennaa lafti bariite darasoota ufii gara ufii waamee, Isaan keessaallee namoota kudha lamaa filatee, Ergamoota jedhee maqaa isaanitti baase.</verse>
				<verse number="14">Isaanillee, Simoon ka inni Pheexroos jedhee maqaa itti baase, Indiriyaas obboleessa Pheexroosii, Yaaqoob, Yohaannis, Filiphoos, Bartalemewoos,</verse>
				<verse number="15">Maatewoos, Toomaas, Yaaqoobii ilma Alfewoosii, Simoon ka «Hinaafticha» jedhamee beekkame,</verse>
				<verse number="16">Yihuudaa ilma Yaaqoobiitii fi Yihuudaa nama biyya Asqorotu ka Yesuusiin dabarsee kenne fa'a.</verse>
				<verse number="17">Isaan woliin bu'ee bakka raasaa wotaraa dhaabate. Worra gosa darasoota isaa keessaallee banii heddutu ture. Akkasuma isa dhagayu'uuf dhibee isaanii irraa fayyu'uuf jedhanii biyya Yihuudaa maraa, Yeruusaaleemii, Xiroosii, Siidoonaa daangaa galaanaatii worri dhufe namoota heddutu ture.</verse>
				<verse number="18">Namoonni ayyaanni battiin dhaye hin fayyan.</verse>
				<verse number="19">Hunni isa keessaa baye maraa fayyisa'aa waan tureef, baniin sun maruu isa tuqu'uuf fedha'aa turan.</verse>
				<verse number="20">Innillee gara darasoota ufii laalee, akkana isaaniin jedhe, «Jeennanni sami'ii teessan waan taateef, Isin hiyyeeyyiin worra eebbiffame!</verse>
				<verse number="21">«Isin worri amma beeloftan eebbifamtoota; waan quuftaniif! «Isin worri amma boottan eebbifamtoota; waan kolfitaniif!</verse>
				<verse number="22">Namoonni, «Sababa Ilma Namaatiif, yoo isin jibban yoo isin fooyan, yoo isin tuffatanii fi maqaa hamaa yoo isinitti baasan, isin worra eebbifame!</verse>
				<verse number="23">samii irratti gatiin keessan guddaa waan ta'eef gammada'aa buburraaqaa'a. Abbootiin keessanillee raattota irratti akkasuma godha'aa waan turaniif.</verse>
				<verse number="24">Haata'uu ammo, «Isin worri amma dureeyyi'ii isin aanne'e; gatii keessan fudhattaniirtan.</verse>
				<verse number="25">Isin worri amma quuftan isin aanne'e; hin beeloftan! Isin ammoo worri amma kolfitan isin aanne'ee! gadditanii hin boottan!</verse>
				<verse number="26">Yoo namoonni waan misha'aan isin himan isin aanne'ee! Abbootiin teessan raattota dharaatiif akkasuma godha'aa waan turaniif.</verse>
				<verse number="27">Haata'uu ammoo isin worra na dhageettaniif akkana jedha. Diinota keessan jaaladhaa'a, worra isin jibbuuf waan mishaa godhaa'a.</verse>
				<verse number="28">Worra isin abaaru eebbisaa'a, worra isin yakkaniif Rabbiin kadhadhaa'a.</verse>
				<verse number="29">Ka boqoo kee dhabanaasu deebisii ka lammaffa'aallee itti naannessi. Ka kootii kee fudhatuuf shamisiillee eda'ii kenniif.</verse>
				<verse number="30">Nama si kadhate maraafuu kenni. Ka birrii kee sirraa liqeeffate yookiin ka fudhate akka sii deebisu hin gaafatin.</verse>
				<verse number="31">Waan namoonni akka isinii godhan feetan isinillee akkasuma isaanii godhaa'a.</verse>
				<verse number="32">Worra isin jaalate yoo jaalattan galata maal qabdan? Cubbamoonnillee akkasuma worra isaan jaalatan waan jaalataniif.</verse>
				<verse number="33">Worra waan mishaa isinii godhee, waan mishaa yoo gootan, galata maal qabdani? Cubbamoonnillee akkasuma waan godhaniif.</verse>
				<verse number="34">Worra isinii deebisu callaa abdattanii yoo liqeessitan galata maal qabdan? Cubbamoonnillee akkasuma nama isaanii deebisuu danda'uu waan liqeessaniif.</verse>
				<verse number="35">Isin garuu diinota keessan jaaladhaa'a; waan mishaa isaanii godhaa'a, womaa uduu abdii hin goone liqeessaa'a; yoo san gatiin keessan guddaa ta'a. Ijoollee Rabbii taatan. Inni worra isa hin galateeffanneef, worra hamootaafuu arjaa waan ta'eef.</verse>
				<verse number="36">Akkuma abbaan keessan garaa laafu, isinillee garalaafeyyii ta'aa'a.</verse>
				<verse number="37">«Eennuttillee hin murteessinaa'a, isinitillee hin murtaayu; yakkillee isinitti hin muramu, namaa dhiifama godhaa'a, isiniifillee hin dhiifamaa.</verse>
				<verse number="38">Kennaa'a, isinii kennamaa. Waan isin ittiin safartaniin isinniillee safaramaa. Safartuu akka misha'atti itti gadi qabamee sochoofamee guuttameen haga isin baadhachuu dandeettanitti isinii kennama.</verse>
				<verse number="39">Yesuus akkana jedhee mammaaka kana isaanitti hime. Ballaan ballaa masakuu danda'aa? Yoo masake lamaanuu boollatti hin badanii?</verse>
				<verse number="40">Barataan barsiisaa hin caalu, ka sirri'itti baratee fixe maruu ammo akka barsiisa'aa ta'a.</verse>
				<verse number="41">«Huura ija obboleessa kee keessa jiru maaf laaltaa? Waan guddaa ija kee keessa jiru ammoo maaf hin argine?</verse>
				<verse number="42">Waan guddaa ija kee keessa jiru uduu hin argine obboleessa keetiin attamitti, ‹Obboleessa kiyya, huura ija kee keessa jiru si baasaa naa eeyyami› jechuu dandeettaa? Ati ka fakkeessitu duraan dursii waan guddaa ija kee keessa jiru baasi, achiin maayessa huura ija obboleessa kee keessa jiru baasu'uuf midhaassitee argita.</verse>
				<verse number="43">«Munni mishaan midhaan hamaa hin daraaru, munni hamaanillee midhaan mishaa hin daraaru.</verse>
				<verse number="44">Munni maruu daraaraa isaatiin waan beekkamuuf muka qore'ee irraa daraaraa hurbu'uu guuran.</verse>
				<verse number="45">Waan garaa keessa guute afaan qaaqa; namni waan mishaa garaa ufii keessatti kuufate dubbata. Namni badaan waan badaa garaa ufii keessatti kuufate dubbata.</verse>
				<verse number="46">«Waan ani isinitti himu uduu hin hojjanne, maaf, ‹Gooftaa'a, Gooftaa'a› jedha'aa na waamtan.</verse>
				<verse number="47">Namni gara kiyya dhufee, dubbii kiyya dhagayee ka godhu maruu eennuun akka fakkaatu isaanitti mudhisa.</verse>
				<verse number="48">Inni nama mana isaa dhagaa irratti gadi fageessee qotee ijaarate tokko fakkaata. Lolaan hennaa dhufee mana san dhiibe, Manni sun dhakaa irratti waan ijaarameef sochoosuu hin dandeenne.</verse>
				<verse number="49">Namni dubbii kiyya dhagayee hujii irra hin oolchine akkasuma nama dhaaba mana isaa gadi fageessee hin ijaarre tokko fakkaata. Lolaan dhufee dhiibee mana san kuffisee kufaatiin mana saniillee badaa ta'e.»</verse>
			</chapter>
			<chapter number="7">
				<verse number="1">Inni dubbii kana maraa bani'itti himee haga fixeen maayessa gara Qifirnaahoomii deeme.</verse>
				<verse number="2">Ajajaan loltoota dhibbaa tokko gara isaa dhufee, hojjataan ani jaaladhu tokko dhukkubsatee du'uu gayeera.</verse>
				<verse number="3">Inni hennaa waan Yesuusii dhagaye, manguddoota Yihuudii gara isaa ergee, akka inni dhufee hojjataa isaa isaaf fayyisu kadhateen.</verse>
				<verse number="4">Isaanillee gara Yesuusii dhufanii, «Inni banii keenna hin jaalata, Mana Sagadaallee nuu ijaareera,</verse>
				<verse number="5">kanaafuu, Namni kun gargaarsa sirraa argatuu barbaachisa» jedhanii jabeessanii kadhataniin.</verse>
				<verse number="6">Yesuusillee isaan woliin deeme. Hennaa gara mana isaa dhiyaate ajajaan dhibbaa loltoota jaalalloo ufii gara isa ergee akkana jedheen, «Gooftaa'a, ati mana kiyya seenuun waan siin hin malleef hin dadhabiin.</verse>
				<verse number="7">Kanaafuu ani gara kee dhufuun naaf hin malu. Haata'uu ammoo afaanuma calla'aan ajaji, mucaan kiyya hin fayya jedhe.</verse>
				<verse number="8">Ani nama worra baallii qabu jalatti bulu. Anillee loltoota uf jalatti bulchu qaba. Isaan keessaa tokkoon, ‹Deemi› yoo jedhe, innillee hin deema; ka biraatiinillee ‹Koottu› yoo jedhe, innillee hin dhufa; hojjataa kiyyaan ‹Waan kana huji› yoo jedheen hin huja»</verse>
				<verse number="9">Yesuusillee kana dhagayee maalalfatee gara banii isa faanaa deemaaruutitti garagalee, «Ani isinitti hima, amantii guddaa akkasii Israa'eliin keessattuu sirimaa hin argine» isaaniin jedhe.</verse>
				<verse number="10">Worri ergamanillee hennaa gara manaa deebi'an hojjataa san ka fayyeeru argan.</verse>
				<verse number="11">Bariisaallee achii ka'anii gara qachaa Naayin jedhamtuu takka dhaqe; darasoonni isaatii fi gumiin hedduunillee isa woliin deeman.</verse>
				<verse number="12">Hennaa gara balbala qachaa sanii dhiyaate, jarri tokko nama du'e baadhatanii gad baasan. Ka du'e sun haadha ufiitiif tokkicha ture. Isiin ta abbaa manaa hin qabne turte; baniin qachaa saniillee heddutu woliin ture.</verse>
				<verse number="13">Gooftaan hennaa isii arge, gaddeefii «Hin booyin» jedheen.</verse>
				<verse number="14">Gara wosaasa'aa dhiyaatee, wasaasaa tuqe. Jarri reeffa baadhatan sunniinillee hin dhaabatan. Innillee akkana jedhe; «Dargaggeessa nana! Ani si'iin jedhaa ka'i!» jedhe.</verse>
				<verse number="15">Dargaggeessi du'e sunillee ol jedhee taa'ee dubbachuu jalqabe. Achiin maayessa Yesuus deebisee Haadhatti kenne.</verse>
				<verse number="16">Maruu sodaatanii, edduu keennatti raanni guddaan ka'eera. Rabbillee banii ufii tooyateera jedha'aa Rabbiin galatoonfatan.</verse>
				<verse number="17">Gurri isaa Yihuuda'aa fi biyya naannoo isi'ii jirtu marattuu dhagayame.</verse>
				<verse number="18">Darasoonni isaa kanniin maraa Yohaannisitti himan. Yohaannisillee barattoota keessaa lamaan gara ufii waamee,</verse>
				<verse number="19">«Ka dhufu'uuf ta'u si'i moo ka biraa haa eennuu?» jedhee gara Yesuusii erge.</verse>
				<verse number="20">Namoonnillee gara isaa dhufanii, «Yohaannis cuuphaan, ‹Ka dhufu'uuf ta'u si'i moo yookiin ka biraa eenna?› jedhee gara kee nu ergeera» jedhaniin.</verse>
				<verse number="21">Hennama sanitti dhukkubaa fi rakkinna dhukkubaatiin ayyaana hamaa irraallee heddu isaanii fayyise; ballaa hedduullee ija bane.</verse>
				<verse number="22">Yesuusillee deebisee, «Deema'aatii, waan argitanii fi waan dhageettan Yohaannisitti himaa'a! Ballaan hin arga, worri hokkolu hin deema, worri dhukkuba gogaa kukkutuun qabame hin fayya, worri gurraan hin dhageenne hin dhagayan, worri du'ellee hin ka'a, Oduun Nagayaa hiyyeeyyi'iif hin lallabama.</verse>
				<verse number="23">Namni na mamee hin gufanne ka eebbifame!» isaaniin jedhe.</verse>
				<verse number="24">Ergamtoonni Yohaannisii haga deemaniin maayessa, bani'itti waan Yohaannisii akkana jedhee dubbachuu jalqabe, maal laalu'uuf gara lafa udume'ee dhaxxani? Ooyyaa leemmanii ka qilleenssi sochoosuu?</verse>
				<verse number="25">moo maal laaluuf baatan? nama uffata haphii uffatuu? worri uffata bareedaa uffatanii fi qanani'oonni mana moototaa jiran.</verse>
				<verse number="26">Maal laalu'uuf baatan raagaa? ee ka raaga caalutu asi jira isiniin jedha.</verse>
				<verse number="27">Karaa kee si afo'otti ka haxayu ergamaa kiyya afoo keetitti hin erga jedhamee ka barreeffameef isa kana.</verse>
				<verse number="28">Ani akkana isiniin jedha worra dubartoota irraa dhalatan keessaa ka Yohaannis cuuphaa caalu eennullee hin jiru. Jeennata Rabbii keessatti ammo ka maraa irra diqqa'aatitu isa caala.</verse>
				<verse number="29">Baniin dhagaye maruu worri qaraxa guuranillee uduu hin hafin cuuphaa Yohaannisiitiin cuuphamanii Rabbiin ajaa'ibsiifatan.</verse>
				<verse number="30">Fariisoninii fi barsiisonni Seera Muuse'ee ammoo isaan waan hin cuuphamneef seera Rabbii fudhachuu didan.</verse>
				<verse number="31">«Eegasuu namoota dhaloota bara kanaa maali'iin wol haa fakkeessu ree? Isaan eennuun fakkaatanii?</verse>
				<verse number="32">Isaan ijoollee gabayaa keessa taa'an fakkaatan. Isaan wol waama'aa, ‹Xurumbaa isinii afuufnee, isin ammoo hin sirbine. Faaruu booyaa isinii faarsinee, isin ammoo hin boonne› jedhan.</verse>
				<verse number="33">Yohaannis cuuphaan hennaa dhufe, xoroshoo hin nyaatu. Daadhii woyini'iillee hin dhugu. Isin ammoo, ‹Inni jinnii uf keessaa qaba› jettan.</verse>
				<verse number="34">Ilmi Namaa ammoo hennaa dhufe, nyaata'aa dhuga'aa waan dhufeef, isin ammoo, ila! Inni worra nyaatu, machooftuu, qaraxxu'uu fi cubbamoota jaalata jettaniin.</verse>
				<verse number="35">Ogummaan, worra isii fudhate maraa hin qajeelchiti.</verse>
				<verse number="36">Fariisota keessaa namichi tokko isa woliin akka hurbaata nyaatu kadhateen Yesuusillee mana Fariisicha sanii seenee nyaachu'uuf taa'e.</verse>
				<verse number="37">Qachaa sanitti dubartiin cubbamtuun takka akka inni mana Fariisicha sanii dhaqee taa'e haga beette bililee urgoo Albaalxiroosiitiin guuttame fidee,</verse>
				<verse number="38">Duuba isaatiin luka isaa bira dhaabattee booya'aa imimmaaniin luka isaatitti jissitee rifeensa ufiitiin haqa'aa luka isaa dhungata'aa urgoo dibaa turte.</verse>
				<verse number="39">Fariisichi isa hurbaataa nyaachisu'uuf waamellee argeet namichi kun uduu raaga ta'ee ta luka isaa qaqqabdu tun maal akka taate attamitti akka turtellee hin beeka ture. Isiin cubbamtu'u jedhee garaa ufiititti yaade.</verse>
				<verse number="40">Yesuusillee deebisee, «Simoon waan sitti himu qaba» jedheen. Innillee, «Barsiisaa kiyya, natti himi» jedheen.</verse>
				<verse number="41">Yesuusillee akkana jedheen, «Namoonni lamaa nama birrii liqeessu tokko irraa birrii liqeeffatan. Tokko birrii dhibba shanii liqeeffate kuun ammoo birrii shantamaa liqeeffate.</verse>
				<verse number="42">Jarri lachuu waan kaffalan waan dhabaniif lamaaniifuu dhiise. Eegasuu isaan keessaa kamiin irra caalaa jaalata»?</verse>
				<verse number="43">Simoonillee deebisee, «Ka liqaan guddaan dhiifameef sani natti fakkaata» jedheen. Innillee deebisee, «Dhugama dubbate» jedheen.</verse>
				<verse number="44">Gara dubartitti'ii gara galee Simooniin akkana jedhe, «Dubartii tana argitaa? Urga ani gara mana keetii seenee ati bisaanuma lukaatuu naa hin kennine, isiin ammoo imimmaan ufii luka kiyyatti jisa'aa rifeensa mataa ufiitiin gossite.</verse>
				<verse number="45">Ati na hin dhunganne, isiin ammoo urga ani mana seenee jalqabdee luka kiyya dhungachuu hin dhiifne.</verse>
				<verse number="46">Ati mataa kiyya dhadhaa na hin ibsine, isiin ammoo urgoo gatii gudda'aan bitamu luka kiyya ibsite.</verse>
				<verse number="47">Kanaaf akkana isiniin jedha guddiftee waan jaalala guddaa mudhifteef cubbuun hedduu isi'ii dhiifameera. Ka jaalala diqqoo qabuuf waan diqqatu dhiifamaaf.</verse>
				<verse number="48">Isi'iinillee «Cubbuun kee sii dhiifameera» jedhe.</verse>
				<verse number="49">Worri isaan woliin hurbaata nyaata'aa jiran garaa isaanii keessatti, «Kun ka cubbuu namaa dhiisu eennu? Woliin jedhan.</verse>
				<verse number="50">Yesuusillee dubartii saniin amantiin kee si fayyiseeraa, nagayaan gali» isi'iin jedhe.</verse>
			</chapter>
			<chapter number="8">
				<verse number="1">Achiin maayessa waan jeennata Rabbii lallaba'aa oduu gammachu'uu waan jeennata Rabbii hima'aa gandootaa fi qachaa keessa lufa'aa ture.</verse>
				<verse number="2">Kudha lamaanillee isa woliin turan; worra dhibee irraa fayyan keessaa dubartoonni gari gariin worra ayyaana hama'aa fi dhukkuba irraa fayyan keessaa Maariyaamii magidalaa ta jedhamtu ta seexanni torbaa keessaa baye,</verse>
				<verse number="3">Yohaannaan haadha manaa Kuuza'aa ajajaa Heerodisii Soosina'aa fi namoonni kuuwwanillee heddu ta'anii birrii ufiitiin isa tajaajila'aa turan.</verse>
				<verse number="4">Hennaa baniin heddu qachoota maraa irraa wolitti qabamanii gara isaa dhufan, mammaakaan akkana jedha'aa isaanitti dubbate.</verse>
				<verse number="5">«Namichi tokko sanyii facaasu'uuf baye. Hennaa facaasu tokko tokko qaccee kara'aatitti bu'ee irra deemamee Simbirran dhufanii qocatan.</verse>
				<verse number="6">Sanyiin gariin lafa biyyee guddaa hin qabne dhakaa irratti bu'ee hennaa mute, waan jiidha hin qabneef hin goge.</verse>
				<verse number="7">Ka biraa qoree keessatti bu'e qoreen woliin mutee hudhee qabe.</verse>
				<verse number="8">Ka biraa ammoo lafa biyyee mishaa irratti bu'ee hennaa mute, dachaa dhibba daraare» jedhe. Yesuus hennaa dubbii kana dubbatee fixe, «Gurra dhagayu ka qabu haa dhagayuu!» jedhe.</verse>
				<verse number="9">Darasoonni isaallee hiikkaan mammaaka kanaa maali'i jedhaanii, Yesuusiin gaafatan.</verse>
				<verse number="10">Innillee akkana jedheen, «Dhossaa jeennata Rabbii beekuun isiniif kennameera; worra kaawaaniif ammoo uduu ilaalan akka hin argine, uduu dhagayan akka hin hubane, mammaakkan dubbadha» jedhe.</verse>
				<verse number="11">«Eegasuu hiikkaan mammaaka kanaallee kana. Sanyiin dubbii Rabbiiti.</verse>
				<verse number="12">Sanyiin karaa qace'etti bu'e sun namoota dubbii Rabbii dhagayanii akka isaan amananii hin fayyineef daabiloos dhufee dubbii san onnee isaanii keessaa fudhata.</verse>
				<verse number="13">Sanyiin lafa biyyee guddaa hin qabne ka jalli isaa dhaka'aa irratti bu'e sunillee worra dubbii dhagayanii gammachu'uun fudhatan. Isaan garuu hidda waan hin godhaneef haga hennaa diqqo'ootiif amanan malee, yoo ataabamuun isaan irra gaye, hin ganan.</verse>
				<verse number="14">Sanyiin qoree keessatti bu'ellee worra dubbii dhagayanii. Akkuma oolmetii isaanii ka duraatiti yaada'aa, badhaadhummaa jireenna qananiitiinillee waan hudhamaniif, sanyii hin godhatan.</verse>
				<verse number="15">Sanyii lafa mishaa irratti bu'e ammoo worra dubbii Rabbii dhagayanii, amanamuuma'aaf mishumma'aan fudhatanii obsaan sanyii daraaraniiti.»</verse>
				<verse number="16">Namni kamuu ifaa ibsee ka waa itti gombisu yookiin siree jala ka kaayu hin jiru. Worri diidaa ol seenan akka ifa argan kololee rogatti mudhisu gubbaa kaayan.</verse>
				<verse number="17">Wonti dhokate uduu hin mudhanne, yookiin wonti golgame uduu hin beekkamneef uduu ifatti hin baane ka hafu tokkollee hin jiru.</verse>
				<verse number="18">Kanaafuu hennaa dhageettan qulqulleeffadhaa dhagaya'aa nama waa qabu kamiifuu eda'amee kennamaaf. Nama waa hin qabne kamuu wonni inni hin qaba jedhee yaadu diqqoon sunuu irraa fudhatamti.</verse>
				<verse number="19">Haati Yesuusiitiif obboleewwan isaa gara isaa dhufanii sababa guddinna bani'iitiif isa arguu hin dandeenne.</verse>
				<verse number="20">Namoonni worri, «Haati teetii fi obboleewwan tee si soqaa dhufanii diida dhaabataniiran» jedhanii itti himan.</verse>
				<verse number="21">Innillee deebisee haati tiyyaaf obboleewwan tiyya worra dubbii Rabbii dhagayanii hojii irra oolchan isaaniin jedhe.</verse>
				<verse number="22">Gaafa tokko inni darasoota ufii woliin gara yabala tokkoo seenee, «Ka'aa galaana gama haa ceenuu» isaaniin jedhe. Isaanillee ka'anii deeman.</verse>
				<verse number="23">Yabala keessa seenanii uduu deema'aa jiran, Yesuusiin hirribni qabee rafe. Yabalillee bisaan hoboonbolattii hora san irratti ka'een guuttamuu jalqabee jennaan, akka malee sodaatan.</verse>
				<verse number="24">Hennaa san darasoonni isaa gara isaa dhiyaatanii, Gooftaa keenna banne! jedha'aa isa kaasan. Innillee dammaqee bubbe'eef danbalii bisaanii teedeffatee cadhisiise. Dambaliinillee hin cadhise.</verse>
				<verse number="25">Innillee, «Amantaan keessan meeti» jedhee isaan gaafate. Sodaatanii maalala'aa ka qilleensinii fi bisaanillee ajajamaniif kun eennu? woliin jedhan.</verse>
				<verse number="26">Isaanillee gara biyya Gergesoonii afoo Galiila'aatitti yabalaan ceeyan.</verse>
				<verse number="27">Hennaa yabala irraa bu'an namichi jinniin dhaye tokko qachaa sanii bayee isatti dhufe. Namichi sun bara hedduuf uffata uduu hin uffannee fi manatti uduu hin galle, awwaala jidduu jiraata'aa ture.</verse>
				<verse number="28">Yesuusiinillee hennaa arge afoo isaatitti gadi kufee, laagaa ufii ol fudhatee iyyee, «Ee Yesuus, Ilma Rabbii Ol Aana'aa! maal na irraa qabda? Ani si kadhadhaa, na hin rakkisin!» jedhe.</verse>
				<verse number="29">Yesuus hafuurri hamaan namicha keessaa akka bayu waan ajajeeruuf, inni akkana jedhe. Hennaa hedduu ayyaanni hamaan waan itti ka'uuf, sansalata sibiilaatii fi sibiila lukaatiin hidhama'aa eeggamullee, hidhaa san kukkuta'aa, hunna ayyaana hama'aatiin gara lafa udume'ee oofama'aa ture.</verse>
				<verse number="30">Yesuus, «Maqaan kee eennu?» jedhee gaafannaan, jinniiwwan hedduu waan itti galeeruuf, «Maqaan kiyya Leegewoon» jedhee deebise.</verse>
				<verse number="31">Jinniiwwan sunillee akka inni gara qile'ee isaan hin ergine Yesuusiin kadhatan.</verse>
				<verse number="32">Hulee san gobbuun booyye'ee guddaan ededa gaaraa irra dheeda'aa turan. Jinniiwwan sunillee akka inni booyyota sanitti galaa isaaniin jedhu kadhataniin. Innillee maarre itti galaa'a jedhe.</verse>
				<verse number="33">Jinniiwwan sunillee namicha keessaa bayanii gobbuu booyye'eetitti galan. Gobbuunillee afaan qile'ee irraa gugatanii galaanatti badan.</verse>
				<verse number="34">Worri booyyee tissu waan ta'e haga argan, dheessanii qacha'aa fi baadiyyaa keessatti odeessan.</verse>
				<verse number="35">Namoonnillee bayanii waan ta'e san laalu'uuf hennaa gara Yesuusii dhufan. Namichi jinniin keessaa baye sun qalbiin deebiteefii uffata uffatee luka Yesuusii bira ka taa'eeru arganii isa sodaatan.</verse>
				<verse number="36">Worri achitti isa argellee, attamitti akka namichi jinnii irraa fayye isaanitti himan.</verse>
				<verse number="37">Baniin naannoo biyya Gergesenoon jiru maruu waan guddisanii sodaataniif, akka Yesuus isaan biraa lixu isa kadhatan. Innillee yabala keessa seenee achii deeme.</verse>
				<verse number="38">Namichi jinniin keessaa baye sun Yesuusiin, «Si woliin jiraadha» jedhee isa kadhate.</verse>
				<verse number="39">Yesuus ammoo, «Gara mana keetii deebi'ii, waan Rabbi sii godhe himi» jedhee isa erge. Namichi waan guddaa Yesuus isaaf godhe hima'aa, qachaa keessa deeme.</verse>
				<verse number="40">Baniin maruu waan isa eega'aaraniif hennaa Yesuus deebi'e gammachu'uun isa simatan.</verse>
				<verse number="41">Achiin maayessa bulchaan Iyyaa'iroos jedhamu tokko dhufe. Inni bulchaa ajajaa mana sagada Yihuudotaa ture. Wonti inni dhufeef intalti isaa takkattiin inni qabu, ta woggaa kudha lamaa, guddiftee dhibamtee waan du'uu geetteef, dhufee luka Yesuusii jalatti kufee, akka inni mana isaa dhaqu kadhateen. Uduu inni dhaqu'uuf karaa irra jiru, gumiin gara maraan isa hucuuca'aa turan.</verse>
				<verse number="42"></verse>
				<verse number="43">Woggaa kudha lamaa irraa jalqabee dubartii dhiinni isi'ii jigu takkatu ture. Waan qabdu maraa worra qorsa isi'ii kennutti fixattee ta eennullee isii fayyisuu hin dandeenne takkatu achi ture.</verse>
				<verse number="44">Isiinillee duuba isaatiin dhuftee handaara uffata isaa tuxxe. Yomasan dhiinni isii keessaa jiga'aa ture sunillee cite.</verse>
				<verse number="45">Yesuusillee, «Eentu na tuqee?» jedhee gaafate. Isaan maruu nu'uu miti jedhanii waakkatan. Pheexroosi, «Barsiisaa kiyya, gumiin maruu si hucuuceera, si dhiiba'aaralle'e» jedhe.</verse>
				<verse number="46">Yesuus ammoo, «Akka hunni fayyisu'u na keessaa baye waan beekuuf, namni tokko na tuqeera» isaaniin jedhe.</verse>
				<verse number="47">Dubartiin sunillee akka dhokatee hafaa hin jirre argitee, hollata'aa dhuftee afoo isaatitti gadi kufte. Achiin maayessa maaf akka isa tuxxee fi yoma san attamitti akka fayyite gumii afo'otti itti himte.</verse>
				<verse number="48">Innillee mucattii tiyya amantaan kee si fayyiseeraa nagayaan deem isi'iin jedhe.</verse>
				<verse number="49">Uduma inni dubbata'a jiru, namni tokko bulchaa mana sagada Yihuudotaatitti dhufeetti, «Mucattiin tee duuteerti; kanaafuu barsiisaa hin dadhabsiisin» jedhe.</verse>
				<verse number="50">Yesuusi ammoo dhagayee, amani malee hin sodaatin hin fayyitii jedhee deebiseef.</verse>
				<verse number="51">Hennaa gara manaa seenu Pheexroos, Yaaqoobii fi Yohaannis abbaa mucatti'iitiif haadha mucatti'ii malee, eennullee akka isa woliin hin seenne dhoogge.</verse>
				<verse number="52">Namoonni maruu bade bade jedha'aa booya'aa turan. Inni ammoo, «Hin rafteerti malee, hin duunee hin booyinaa'a» isaaniin jedhe.</verse>
				<verse number="53">Akka duute beekanii guddisanii itti kolfan.</verse>
				<verse number="54">Inni ammoo harka isi'ii qabee, «Mucattii ka'i» jedhee guddisee dubbate.</verse>
				<verse number="55">Lubbuun itti deebitee daddaftee yoosuu dhaabatte. Inni ammoo waan nyaattu kenna'aafii jedhee isaan ajaje.</verse>
				<verse number="56">Worri isi'iillee hin maalalan. Inni ammoo waan ta'e kana eennuttillee akka hin himne isaan ajaje.</verse>
			</chapter>
			<chapter number="9">
				<verse number="1">Yesuus ergamtoota ufii kudha lamaanuu wolitti waamee, jinniiwwan maraa akka baasan, dhibeellee akka fayyisan hunnaa fi baallii isaanii kenne.</verse>
				<verse number="2">Jeennata Rabbii akka lallabaniif dhukkubsattoota akka fayyisan akkana jedhee isaan erge.</verse>
				<verse number="3">Ulee, korojoo, buddeenaaf birriillee yoo ta'e hennaa imala deemtan womaa harkatti hin qabatinaa'a. Ka uffattan sanii achi ka biraa harkatti hin qabatinaa'a.</verse>
				<verse number="4">Mana keessummummaa dhaxxan san haga gaafa achii baataniif achuma taa'aa'a.</verse>
				<verse number="5">Eennullee yoo isin simachuu dhabaate, qachaa san keessaa hennaa baatan ragaa akka isaanitti ta'u daaraa luka keessanii hargufadhaa'a.</verse>
				<verse number="6">Isaanillee achii bayanii Oduu Nagayaa lallaba'aa bakka maratti fayyisa'aa, qachaa maraa keessa deema'aa turan.</verse>
				<verse number="7">Bulchaan kutaa arfaffa'aa Heroodis, waan ta'e san maraa dhagayee, Innillee, namoonni gari gariin Yohaannisii cuupha'atu worra du'an keessaa ka'eera.</verse>
				<verse number="8">Kuuwwan ammoo Eeliyaasitu mudhate, kuuwwanillee Raattota duraa keessaa tokko ka'eera jedha'aa waan turaniif mame.</verse>
				<verse number="9">Heroodisillee, Yohaannis ka ani morma isaa mursiise. Namni ani amma waan isaa dhagayu kun eennu? jedhee isa kana argu'uuf barbaada'aa ture.</verse>
				<verse number="10">Ergamtoonnillee deebi'anii waan hojjatan maraa isatti himan. Innillee isaan qabatee qachaa Beetasayidaa jedhamtu bira hojjuma isaa gara lafa udume'ee dhaqe.</verse>
				<verse number="11">Gumiinillee akka inni Yesuusiin ta'e beekanii isa faanaa deeman. Innillee isaan simatee waan jeennata Rabbii isaanitti hima'aa ture. Worra fayyuun isaan barbaachisullee hin fayyise.</verse>
				<verse number="12">Hennaa lafti dhiitetti darasoonni kudha lamaa isati dhiyaatanii, «Nu lafa udume'ee keessa waan jirruuf, gara naannoo ganda baadiyaa jiranii deemanii akka bulanii fi waan nyaatanillee akka argatan banii kana geggessi» jedhaniin.</verse>
				<verse number="13">Inni ammoo, «Isinuu waan nyaatan kenna'aaf» isaaniin jedhe. Isaan ammoo, «Deemnee gumii kana maraafuu yoo waan nyaatan binne malee, xoroshoo shanii fi qurxummii lamaa callaa qabna» jedhaniin.</verse>
				<verse number="14">Gumiin haga namoota kuma shanii waan turaniif, darasootaan, «Kuta kuta'aan shantama shantama godha'aa gumii teessisaa'a» isaaniin jedhe.</verse>
				<verse number="15">Isaanillee akkuma inni godhaa jedhe maraa teessisan.</verse>
				<verse number="16">Innillee xoroshoo shanii fi qurxumii lamaanuu fuudhee gara sami'ii ol laalee, eebbisee, caccabsee gumi'iif akka kennan darasoota ufiititti kenne.</verse>
				<verse number="17">Marti isaaniituu nyaatanii quufanii hambaa isaan irraa hafe xoroshoo gindoo kudha lamaa guutuu isaan jalaa fuudhan.</verse>
				<verse number="18">Yesuus hojja ufii uduu faateffata'aaru, darasoota isa woliin turaniin, «Namoonni eennu anaan jedhan?» jedhee isaan gaafate.</verse>
				<verse number="19">Isaanillee deebisanii, «Gariin Yohaannisii cuupha'a siin jedhan; gariin Eeliyaas siin jedhan; kuuwwan raattota durii keessaa tokkotu du'aa ka'eera siin jedhan» jedhaniin.</verse>
				<verse number="20">Yesuus, «Isin hoo eennu naan jettan?» jedhee isaan gaafate. Pheexroos deebisee, «Ati Kiristoosii Rabbiiti» jedheen.</verse>
				<verse number="21">Yesuus ammoo, «Ilmi Namaa manguddoota biyyaa, bulchoota gadootaatii fi barsiisota seeraatiin tuffatamee guddisee rakkata, hin ajjeefama, guyyaa sadaffa'aatitti hin ka'a» jedhe. Waan kana ammoo eennuttillee akka hin himne jabeessee isaan seere.</verse>
				<verse number="22"></verse>
				<verse number="23">Inni isaan maraanuu akkana jedhe, «Namni na faanaa dhufuu barbaadu yoo jiraate, ufirraa haa bayuu. Guyya guyya'aan fannoo ufii baadhatee na faana haa deemuu.</verse>
				<verse number="24">Namni lubbuu ufii fayyisuu fedhu maruu hin balleeffata. Namni naaf jedhee lubbuu ufii kennu maruu hin hanbifata.</verse>
				<verse number="25">Namni waan adunyaa tanaa maraa argatee, lubbuu ufii yoo balleeffate yookiin dhabe faayidaa maal argata?</verse>
				<verse number="26">Namni anaaf dubbii kiyyatti saalfatu maruu ilmi namaa ulfinna isaatiin, ulfinna Aabba'aatii fi ulfinna maleekkota woyyootaa woliin hennaa dhufu isatti saalfata.</verse>
				<verse number="27">Ani dhugamaan isiniin jedha, namoota as dhaabata'aaran kanniin keessaa uduu hin duune worri jeennata Rabbii argatan jiran» isaaniin jedhe.</verse>
				<verse number="28">Yesuus haga dubbii kana dubbateen maayessa guyyaa saddeetii tureet Pheexroosiin, Yohaannisiif, Yaaqoobiin qabatee faateeffachu'uuf gara gaaraa baye.</verse>
				<verse number="29">Uduu inni faateffata'aaru bifti fuula isaa jijjiirame uffanni isaallee calalaqee adii ta'e.</verse>
				<verse number="30">Hennaa san namoonni lamaan, Muuseef Eeliyaas isa woliin dubbata'aa turan.</verse>
				<verse number="31">Ulfinnaan mudhatanii, waan du'uu Isaatii fi waan Yeruusaalemitti Isa irratti ta'u dubbata'aa turan.</verse>
				<verse number="32">Haata'uu ammoo Pheexroosiif worri isa woliin turan hirribni waan isaan qabeef rafa'aa turan. Hennaa dammaqan ammoo ulfinna Yesuusiitiif namoota lamaan isaan woliin dhaabata'aa turan sanniin argan.</verse>
				<verse number="33">Akkuma namoonni sun isa biraa deemaniin, Pheexroos Yesuusiin, «Barsiisaa'a! Asitti argamuun keenna waan misha'a; daasee sadihii, tokko siif, tokko Muuse'eef, tokko ammoo Eeliyaasiif haa ijaarruu» isaan jedhe; Inni ammoo woma dubbata'aaruu hin beeku ture.</verse>
				<verse number="34">Uduu inni kana dubbata'aaru duumessi dhufee isaan golge. Haga duumessi isaan golge hin sodaatan.</verse>
				<verse number="35">Duumessa keessaa, «Kun Ilma kiyya, ka Ani filadhe; isa dhagayaa'a!» laagaan jedhu dhagayame.</verse>
				<verse number="36">Haga laagaan sun dhagayameen maayessa, Yesuus hojjuma ufii achitti argame. Isaan hin cadhisan. Hennaa san isaan waan argan eennuttillee hin himne.</verse>
				<verse number="37">Haga lafti bariite gaara gubba'aa hennaa bu'an, banii heddutu isaan wol arge.</verse>
				<verse number="38">Banii san keessaa namichi tokko laagaa ufii ol qabatee, «Barsiisaa'a! Ilmi kiyya tokkichi qabu hafuura hama'aan waan qabameeruuf akka naa laaltu si kadhadha jedheen.</verse>
				<verse number="39">Jinniin homacheessa'aa, kuffisa'aa, gangalcha'aa, hollachiisa'aa rakkisaan.</verse>
				<verse number="40">Darasoota teellee akka isa keessaa baasan kadhadhee ture, isaan ammoo keessaa baasuu hin dandeenne» jedhe.</verse>
				<verse number="41">Yesuusillee deebisee, «Isin worra hin amanne dhaloota dabaa, haga yoomii isin woliin jiraadha? Haga yoomii isinii obsa? Namichaan mee Ilma kee as fidi» jedheen.</verse>
				<verse number="42">Hennaa itti dhiyaate jinniin kuffisee dhidhiitachiise. Yesuus ammoo ayyaana hamaa teedeffatee, mucaa fayyisee abba'atti deebisee kenne.</verse>
				<verse number="43">Isaan maruu guddinna hunna Rabbii maalalan. Isaan maruu waan Yesuus godhe uduu baaseffatan,</verse>
				<verse number="44">Darasootaan, «Ilmi Namaa harka namaatitti dabarfamee waan kennamuuf isin kana gurra keessanitti qabadhaa'a» isaaniin jedhe.</verse>
				<verse number="45">Isaan ammoo waan kana hin hubanne. Hiikkaan isaan jalaa waan dhokateeruuf hubachuu hin dandeenne; Kanaaf isaan waan kana gaafachuu sodaatan.</verse>
				<verse number="46">Isaan keessaa eentu eennuun akka caalu beeku'uuf jedhanii mormiin isaan jiddu'utti ka'e.</verse>
				<verse number="47">Yesuus yaada garaa isaanii beekee, daa'ima tokko fuudhee qabee uf bira dhaabsisee,</verse>
				<verse number="48">«Eennullee ka daa'ima kana maqaa kiyyaan simatu na simata. Ka na simatu maruu ka na erge simata. Ka isin maraa irraa gadi aanu inni sun maraa caala» isaaniin jedhe.</verse>
				<verse number="49">Yohaannis deebisee, «Barsiisaa'a, namichi tokko maqaa keetiin uduu jinnii baasu arginee, waan inni keenna hin taaneef, dhooggineen» jedheen.</verse>
				<verse number="50">Yesuus ammoo, «Ka isiniin hin mormine isin woliin waan ta'eef, isa hin dhoogginaa'a» isaaniin jedhe.</verse>
				<verse number="51">Hennaan inni gara sami'ii ol fudhatamu waan dhiyaateef, gara Yeruusaaleemii deemu'uuf kutatee ka'e.</verse>
				<verse number="52">Gara qachaa Samaariya'aa dhaqanii, waan maraa akka isaa qopheessaniif worra dhaamsa geessan erge.</verse>
				<verse number="53">Namoonni naannoo sanii ammoo akka inni gara Yeruusaalemii deema'aaru waan beekaniif, isa simachuu didan.</verse>
				<verse number="54">Darasoonni isaa Yaaqoobii fi Yohaannis waan kana hennaa argan, «Gooftaa'a, akkuma Eeliyaas godhe ibiddi sami'ii bu'ee akka isaan balleessu akka ajanyu maarre nuu jettaa?» jedhaniin.</verse>
				<verse number="55">Inni ammoo isaanitti garagalee isaan teedeffatee, «Isin Ayyaanni attamii akka isin irra jiru hin beettan; Ilmi Namaa lubbuu namaa fayyisu'uuf malee, balleessu'uuf hin dhufne» jedhe.</verse>
				<verse number="56">Achiin maayessa isaan achii ka'anii gara qachaa biraa deeman.</verse>
				<verse number="57">Isaanillee karaa irra uduu deeman namichi tokko Yesuusiin, «Gara ati deemtu maraa si faana deema» jedhe.</verse>
				<verse number="58">Yesuus deebisee, «Jeedalti boolla, Simbirti samii irra barartullee maandhee qabdi; Ilmi Namaa ammoo hulee mataa ufii itti irkifatuu hin qabu» jedheen.</verse>
				<verse number="59">Nama biraatiinillee, «Na faana koottu» jedhe. Namni sun ammoo, «Gooftaa'a, duraan dursee abbaa kiyya akka awwaalu na hoffolchi» jedhe.</verse>
				<verse number="60">Yesuus deebisee, «Du'aan du'aa ufii haa awwaaluu; ati ammoo deemii waan jeennata Rabbii lallabi» jedheen.</verse>
				<verse number="61">Akkasuma namni biraallee, «Gooftaa kiyya, ani si faana deema; haata'uu ammoo duraan dursee worra kiyyatti akka nagaya dhaamadhu na hoffolchi» jedhe.</verse>
				<verse number="62">Yesuus ammoo, «Eennullee dongoraa harkisa'aa harkatti qabatee ka uf duuba laalu jeennata Rabbiitiif hin malu» jedheen.</verse>
			</chapter>
			<chapter number="10">
				<verse number="1">Achiin maayessa Gooftaan namoota biraa torbaatamii lama muudee gara qacha'aa fi hulee ufii dhaqu'uuf ta'u maraa lama lama godhee isaan erge.</verse>
				<verse number="2">Akkana isaaniin jedhe, midhaan haamamu gudda'a worri haamu ammoo diqqa'a. Kanaafuu abbaan midhaanii worra midhaan haamu gara maasa'aa akka ergu isa kadhadhaa'a.</verse>
				<verse number="3">Deemaa, ani akka Hoolotaa Yayyii edduu isin erga.</verse>
				<verse number="4">Korojoo, qaraciitii, kopheellee hin qabatinaa'a; eennuunillee kara'atti nagaya hin gaafatinaa'a.</verse>
				<verse number="5">Hennaa mana tokko seentan duraan dursa'aatii, ‹Nageenni mana kanaaf haata'u› jedhaa'a.</verse>
				<verse number="6">Namni nagaya keessan fudhatu yoo achi jiraate, nageenni keessan nama saaniif ta'a. Yoo fudhachuu baatan ammoo nageenni keessan isinii deebi'a.</verse>
				<verse number="7">Hojjataa tokkoo mindaan waan barbaachisuuf waan isaan isinii kennan maraa nyaata'aa dhuga'aa manuma san keessa taa'aa'a malee, mana tokkoo gara mana biraa hin deeminaa'a.</verse>
				<verse number="8">Qachaa dhaxxan marattuu yoo isin simatan, waan isaan isinii dhiyeessan nyaadhaa'a.</verse>
				<verse number="9">Dhukkubsattoota achi jiran fayyisaa'a, ‹Jeennanni Rabbii gara keessan dhiyaatteerti› jedha'aanii.</verse>
				<verse number="10">Haata'uu ammoo qachaa dhaxxan maratti yoo isin simachuu dhabaatan gara baada'aa baya'aatii,</verse>
				<verse number="11">‹Daaraa qachaa keessanii, luka keenna irraa hin dhadhayanna; haata'uu ammoo jeennanni Rabbii gara keessan akka dhiyaatte beekaa'a!› jedhaa'a.</verse>
				<verse number="12">Ani akkana isiniin jedha, guyyaa murti'ii qachaa san irra worra Soodoomiitii hin salphata.</verse>
				<verse number="13">Kurraazi, sii aanne'e, Beetasayidaa, sii aanne'e maalaleen isin keessatti ta'e, Xiroosii fi Siidoona'atti uduu ta'ee jiraatee uffata gufufaa uffatanii daaraa irra taa'anii silaa duruu agii galan.</verse>
				<verse number="14">Haata'uu ammoo hennaan murti'ii, isin irra Xiroosii fi Sidoona'aa salphata.</verse>
				<verse number="15">Atillee Qifirnaahoom haga sami'ii ol uf fuudhuu feetaa? gara asaabaa buuta.</verse>
				<verse number="16">«Ka isin dhagayu ana dhagaya; ka isin dide na dida; ka ana didellee ka na erge dida.»</verse>
				<verse number="17">Namoonni torbaatamii lamaa gammachu'uun gara isaa deebi'anii, «Gooftaa keenna!, maqaa keetiin jinniinillee nuuf ajajame» jedhaniin.</verse>
				<verse number="18">Yesuus deebisee akkana isaaniin jedhe, «Seexanni akka bakakka'aatitti hennaa sami'ii gadi bu'u arge.</verse>
				<verse number="19">Bofaa fi buutii akka irra ijjattan hunna diina maraa irratti baallii isinii kenneera. Wonti isin miidhu womtuu hin jiru.</verse>
				<verse number="20">Haata'uu ammoo ayyaanni battiin waan isinii ajajameef hin gammadinaa'a; maqaan keessan ammoo waan sami'itti barreeffameef gammadaa'a.»</verse>
				<verse number="21">Hennaa san Yesuus gammachuu Ayyaana Woyyu'uutiin guuttamee, Abbaa Gooftaa ardi'ii fi sami'ii kana ogeeyyi'ii fi beettota jalaa dhossitee daa'immaniif waan ibsiteef si galateeffadha. Ee Abbaa fedhiin kee afoo keetitti akkana waan ta'eef.</verse>
				<verse number="22">«Maruu abbaa kiyya irraa naa kennameera. Ilmillee eennuun akka ta'e abbaa malee ka beeku hin jiru. Abbaan eennu akka ta'e ilmaa fi ka ilmi isaa ibsu'uuf fedhu malee ka beeku hin jiru» jedhe.</verse>
				<verse number="23">Achiin maayessa gara darasoota ufii garagalee hojja isaaniititti, «Ijji waan isin argitan argitu ta eebbifamte.</verse>
				<verse number="24">Akkana isiniin jedha, raattonninii fi mootoleen hedduu waan isin argitan argu'uuf, waan isin dhageettan dhagayu'uuf halchanii garuu argu'uu fi dhagayuu hin dandeenne» jedhee isaanitti hime.</verse>
				<verse number="25">Beekaan seera Muuse'ee tokko waan Yesuus jedhu laalu'uuf ol ka'ee, «Barsiisaa'a, jiruu bara baraa argachu'uuf maal godhuu na barbaachisaa?» jedheen.</verse>
				<verse number="26">Yesuus deebisee, «Wonti Seera Muuse'ee keessatti barreeffame maali'i? attamitti dubbiftee hiitta?» jedheen.</verse>
				<verse number="27">Innillee deebisee, «Waaqa Gooftaa kee qalbii kee guutu'uun, lubbuu kee guutu'uun, hunna kee guutu'uun, yaada kee guutu'uun jaaladhu, ‹Akkuma uf jaalattutti goshoo keellee jaaladhu› jedheen.</verse>
				<verse number="28">Yesuusillee dhugaa deebifte, kana godhi lubbu'uun jiraattaa» jedheen.</verse>
				<verse number="29">Inni ammoo qajeelaa uf godhuu fedhee, Yesuusiin, «Goshoon kiyya eennu inni» jedhee gaafateen.</verse>
				<verse number="30">Yesuus deebisee akkana jedhe, «Namichi tokko Yeruusaaleemiin irraa gara Yaarikoo bu'ee shiftootaan qabame. Isaan ammoo uffata irraa mulqanii, tumanii, du'aa fi jireenna jiddu'utti isa dhiisanii deeman.</verse>
				<verse number="31">Gadichi tokko dimmaa karaa saniin uduu deemu isa argee, irraa goree lufe.</verse>
				<verse number="32">Akkasuma namni gosa Leewwi'ii tokko gara hulee sanii dhufee, hennaa namicha arge, irraa goree lufe.</verse>
				<verse number="33">Namichi Samaariya'aa tokko ammoo, deemaa gara isaa dhufee, hennaa isa arge hin gaddeef.</verse>
				<verse number="34">Itti dhiyaatee, madaa isaatitti zayiti'ii fi daadhii woyini'ii dibee hidheefi; achiin maayessa harree ufii irra kaayee, gara mana keessummaan bultuu isa geessee, achitti gargaare.</verse>
				<verse number="35">Bariisaa san saantibii lamaa baasee namicha mana keessumma'aa eegutti kennee, ‹Ittiin gargaar; hennaa karaa kana deebi'u, kanaa olillee yoo baafte, sii kenna› jedheen.</verse>
				<verse number="36">Achiin maayessa Yesuus, «Jara sadiin kana keessaa, namicha shiftootaan miidhame saniif akka obboleessaatitti ka isa gargaare kamiin sitti fakkaata?» jedheen.</verse>
				<verse number="37">Innillee, «Namicha waan mishaa godheef san» jedhee deebise. Yesuusillee, «Atillee deemii, akkasuma godhi» jedheen.</verse>
				<verse number="38">Uduu deema'aaran, Yesuus gara gandattii takkaa seenee, dubarttiin Maartaa jedhamtu takka mana ufiititti isa simatte.</verse>
				<verse number="39">Isiinillee obboleettii Maariyaam jedhamtu qabdi. Maariyaam ammoo dubbii isaa dhagayu'uuf luka Yesuusii jala teette.</verse>
				<verse number="40">Maartaan ammoo waan hujiin itti guddateef jaatanooftee, gara isaa dhiyaattee, «Gooftaa kiyya! obboleettiin tiyya na gargaaruu diddee yoo ani hojja kiyyatti hojjadhu garaa si nyaadhuu? kanaafuu akka na gargaartu itti himi» jetteen.</verse>
				<verse number="41">Yesuusillee deebisee, «Maartaa, Maartaa! Ati waan hedduu yaada'aa dhiphatta,</verse>
				<verse number="42">Ka barbaachisu ammoo waan diqqoo yookiin waan tokko. Maariyaam hiree mishaa filatteerti isii irraa hin fudhatamu» isi'iin jedhe.</verse>
			</chapter>
			<chapter number="11">
				<verse number="1">Yesuus hulee takkatti faateffata'aa tureeti, Hennaa faatee fixe, darasoota keessaa tokko, «Gooftaa keenna! Yohaannis darasoota ufii akka barsiise akka faateffannu nu barsiisi» jedheen.</verse>
				<verse number="2">Innillee hennaa faateffattan akkana jedhaa'a, Abbaa keenna ka samii jirtu maqaan kee haa woyyoomu, jeennanni tee haa dhuftu, fedhiin kee akkuma samii irratti taate akkasuma lafa irrattillee haa taatu.</verse>
				<verse number="3">Nyaata nu barbaachisu guyyama guyya'aan nuu kenni.</verse>
				<verse number="4">Akkuma nu worra nu yakkaniif dhiifne, yakka keennallee nuu dhiisi. Hamaa jalaa nu baasi; ataabe'etti nu hin galchin.</verse>
				<verse number="5">Inni akkana isaaniin jedhe, «Isin keessaa namni hiriyyaa qabu tokko, halkan wodhakkaa gara hiriyyaa ufii san dhaqee, ‹Jaalalloo kiyya mee buddeena sadihii naa liqeessi,</verse>
				<verse number="6">Hiriyyaan kiyya tokko imala deema'aa natti gore, ani waan isaa kennu dhabe› yoo jedhe,</verse>
				<verse number="7">Hiriyyaan isaa sun deebisee, ‹Amma balbala cufadheera na hin rakkisin ijjoolleen tiyyallee na woliin rafteerti ka'ee sii kennuu hin danda'u› jedhaanii?</verse>
				<verse number="8">Ani akkana isiniin jedha, jaalalloo waan ta'eef hennaa san ka'ee kennuufii yoo baatellee waan kadhatee dhiisuu dideef ka'ee waan inni barbaadu maraa kennaaf» jedhe.</verse>
				<verse number="9">Anillee akkana isiniin jedha, Kadhadhaa'a isinii kennamaa, barbaada'a hin argattanii; balbala dhadhaya'a isin jalaa banamaa.</verse>
				<verse number="10">Namni kadhatu maruu hin argata. Ka barbaadullee hin argata, ka balbala dhadhayuufillee jalaa banama.</verse>
				<verse number="11">Isin keessaa ka abbaa ta'e, ilmi isaa yoo xoroshoo isa kadhate ka dhakaa kennu eennu? yoo inni Qurxummii kadhate ka bofa kennuuf eennu?</verse>
				<verse number="12">Yookiin yoo inni kallee kadhate buutii kennaafii?</verse>
				<verse number="13">Eegasuu isin hammeeyyii taatanii ijoollee teessaniif kennaa mishaa kennuu yoo ka beettan ta'e, abbaan keessan ka sami'ii worra faateffataniif attamitti Ayyaana Woyyuu caalchisee isaanii hin kennineef ree?</verse>
				<verse number="14">Gaaf tokko Yesuus nama jinniin dhayee dubbachuu dhoogge keessaa jinnii baasa'aa ture. Jinniinillee haga keessaa bayeen maayessa namichi duudaan sun dubbannaan baniin hin maalalfate.</verse>
				<verse number="15">Haata'uu ammoo isaan keessaa namoonni gari gariin, «Inni hunna Bi'elzeebulii bulchaa jinni'iitiin jinnii baasa» jedhan.</verse>
				<verse number="16">Kuuwwanillee isa ataabu'uuf samii irraa malkata akka isaanitti mudhisuu soqa'a turan.</verse>
				<verse number="17">Innillee yaada isaanii beekee «Mootummaan wol qoqqooddu maruu hin baddi; maatiin tokko yoo wol qoqqoode akkasuma hin diiggama.</verse>
				<verse number="18">Maarre Seexanni wol mormee yoo gargar ufi foyye, mootummaan isaa attamiin dhaabatuu dandeetti? waan isin anaan, «Inni hunna Bi'el Zebuliitiin jinnii baasa jettaniif» jedhe.</verse>
				<verse number="19">Ani Bi'eelzeebuuliin jinnii ka baasu yoo ta'e ijoolleen teessan maqaa eennuutiin jinnii baasan? Kanaafuu isaan isin irratti hin murteessan.</verse>
				<verse number="20">Ani ammoo hunna Rabbiitiin yoo ka jinnii baasu ta'e, eegasuu jeennanni Rabbii gara keessan dhufteerti.</verse>
				<verse number="21">Namni jabaan sibiilaa fi wontee qabatee, dallawwa ufii yoo eege qabeenni isaa hin tuqamu.</verse>
				<verse number="22">Ka isa caalu dhufee yoo isa injifate ammoo waan inni itti amanatee ture wonte'ee fi woraana irraa fudhata, qabeenna isaallee irraa fudhata.</verse>
				<verse number="23">Namni gara kiyya hin taane na morma. Namni na biratti wolitti hin qabanne hin bintinneessa.</verse>
				<verse number="24">Ayyaanni hamaan nama keessaa hennaa baye, hulee hara itti baafatu soqa'aa gara lafa bisaan hin jirree dhaqa; yoo dhabe ammoo, ‹Gara mana kiyya ka keessaa bayetti deebi'a› jedha.</verse>
				<verse number="25">Hennaa deebi'u mana duwwaa ta'ee haxaawamee bareedee qophaaye argata.</verse>
				<verse number="26">Achiin maayessa ayyaanni hamaan sun deemeeti worra isa irra hamaa ta'an ayyaanota hamoota biraa torba ka isa caalaa hamaa ta'an qabatee deebi'ee itti gala. Haalli nama saniillee ka duraa caalaa badooma.</verse>
				<verse number="27">Yesuus kana uduu dubbata'aaru, banii keessaa intalti takka laagaa isi'ii ol kaaftee, «Gadaamessi si baateef harmi ati hoote ka eebbifame» jetteen.</verse>
				<verse number="28">Inni deebisee, «Worra dubbii Rabbii dhagayee ajajamu caalaa ka eebbifame!» jedhe.</verse>
				<verse number="29">Hennaa gumiin hedduu wolitti qabame Yesuus akkana isaaniin jechuu jalqabe, Dhaloonni kun dhaloota hama'a, isaan malkata gaafatan, malkata raatticha Yoonaasii malee, malkanni biraa hin kennamuuf.</verse>
				<verse number="30">Akkuma Yoonaas banii Nanawe'eetii malkata ta'e; akkasuma ammoo Ilmi namaa dhaloota kanaaf malkata ta'a.</verse>
				<verse number="31">Mootittiin Azeeb dhaloota kana woliin kaatee isaanitti murteessiti. Isiin ogummaa Salamoonii dhagayu'uuf daangaa biyya lafaatii waan dhufteertuuf. Ka Salamooniin caalu kunoo as jira.</verse>
				<verse number="32">Namoonni Nanawe'ee dhaloota kana woliin ka'anii isatti murteessan. Lallaba Yoonaasiitiin aagii waan galaniiraniif kunoo ka Yoonaasiin caalu as jira.</verse>
				<verse number="33">Ifaa ibsanii gombisaa jala hin kaayan. Hulee nama mana keessa jiru maraaf ifu baattuu ibsa'aa irra kaayan malee.</verse>
				<verse number="34">Ifti nafa keetii ija; yoo ijji tee fayyaa taate, nafti kee maruu ifaa ta'a; ijji tee dhibamtuu yoo taate ammoo, nafti kee maruu dukkana ta'a.</verse>
				<verse number="35">Kanaaf ifni si keessa jiru dukkana akka hin taane uf eeggadhu.</verse>
				<verse number="36">Eegasuu nafti kee maruu ifaan guuttamee huleen takkallee yoo hin dukkanoofne akka waan ifaan tokko ifa ufii sii ibsa'aaruutitti nafti kee maruu ifaa ta'a.</verse>
				<verse number="37">Yesuus waan kana uduu dubbataa jiru, Fariisichi tokko akka inni isa woliin hurbaata nyaatu'uuf gara mana ufii isa waame; innillee mana isaa dhaqee taa'e.</verse>
				<verse number="38">Fariisichi sun akka inni nyaataan dura harka ufii hin dhiqanne argee maalaleen.</verse>
				<verse number="39">Gooftaanillee deebisee akkana isaaniin jedhe, «Isin Fariisonni sabaree itti dhuddanii fi qorii itti nyaattan duuba isaa hin qulqulleessitan; keessi keessan ammoo saamaa fi hammeennaan guuttameera.</verse>
				<verse number="40">Isin worra gurraan hin dhagenne! Rabbiin gubbaa uume keessa hin uumnee?</verse>
				<verse number="41">Isin garuu waan sabaree fi qorii keessa jiru hiyyeeyyi'iif kennaa'a. Yoo san wonti maruu isinii qulqullaayaa.</verse>
				<verse number="42">Haata'uu ammoo isin Fariisonni urgoo caarotaa fi ashaakiltii maraa irraa kurnaffaa waan kafaltaniif murtii qajeela'aa fi jaalala Rabbii waan tuffattaniif isin anne'e! Haata'uu ammoo, waan kaawwanillee uduu hin dhiifne kana godhu'utu isin barbaachisa.</verse>
				<verse number="43">Isin Fariisota mana sagadaatitti barcumma kabajja'aa, gabaya'attillee akka nagaya isin gaafatan waan jaalattaniif isin hobbaasi.</verse>
				<verse number="44">Isin fakkeessitoota barsiisota Seera Muuse'eetii fi Fariisonni, awwaala soodduu hin qabne ka namoonni uduu hin beekin irra deeman waan fakkaattaniif isinii aanne'e!»</verse>
				<verse number="45">Beekaa seeraa keessaa tokko, «Barsiisaa'a, ati hennaa kana dubbattu bee nullee arrabsa'aarta» jedheen.</verse>
				<verse number="46">Yesuus deebisee, «Barsiisota Seera Muuse'ee isin aanne'e! Isin ba'aa ulfaataa rakkisaa dudda namootaatitti baachiftan, ufii ammoo qubaanillee hin tuxxan.</verse>
				<verse number="47">Awwaala raattotaa ka abboonni keessan ajjeesan waan hojjattaniif isinii aanne'e.</verse>
				<verse number="48">Kanaafuu isin waanuma abbootiin keessan hojjatan san gargaara'aa dhugaa taasiftan. Isaan raattota ajjeesan, isin ammoo awwaala isaanii midhaassitan.</verse>
				<verse number="49">Sababaa kanaaf Rabbi ogummaa isaatiin, «Ani raattootaa fi ergamoota isaanitti erga. Namoonni sunillee isaan keessaa gari garii hin ajjeesan, kaawwan ammoo hin ari'an» jedhe.</verse>
				<verse number="50">Maarre dhaloonni kun dhiiga raattota maraa urga adunyaan uumamte irraa jalqabee dhangala'e maraafuu hin gaafatama.</verse>
				<verse number="51">Kana jechuun, dhiiga Abeelii irraa jalqabee haga dhiiga Zakkaariyaasii ka hulee ciinca'aatii fi mana woyyuu wodhakka'atti ajjeefame saniifillee hin gaafataman. Ee Ani isiniin jedha, dhaloonni kun maruu hin gaafatama.</verse>
				<verse number="52">Isin beettonni seeraa, furtuu balbala beekkumsaa waan fudhattaniif isin aanne'e! Ufii hin seenne, worra seenu'uuf ta'ullee hin dhooggitan.</verse>
				<verse number="53">Hennaa inni waan kana isaanitti dubbate, barsiisonni seera Muuse'eetiif Fariisonni waan inni dubbateen isa qabu'uuf yaadanii guddisanii morma'aa waan hedduu akka inni dubbatu tuttuqu'uunii jalqaban.</verse>
				<verse number="54"></verse>
			</chapter>
			<chapter number="12">
				<verse number="1">Hennaa san namoonni waan heddu ta'aniif, gumiin heddu haga wol irra ijjatutti wol gayanii uduu jiran, darasoota ufiitiin akkana jechuu jalqabe, Duraan dursa'atii raacitii Fariisotaa, jechuun uftuulummaa isaanii irraa uf eegaa'a.</verse>
				<verse number="2">Haata'uu ammoo wonti golgame uduu hin mudhanne, ka dhokate uduu hin beekkamne hafu hin jiru.</verse>
				<verse number="3">Kanaaf ka dukkana keessatti dubbattan maruu, ifatti dhagayama, ka gola keessatti gurratti hasaaftan raasaa irratti lallabama.</verse>
				<verse number="4">«Isin jaalalloota tiyya akkana isiniin jedha, worra isin ajjeesan san caalaa ammoo worra womaa godhuu hin dandeenne hin sodaatinaa'a.</verse>
				<verse number="5">Ani ammoo waan sodaattan isinitti hima. Ka haga ajjeeseen maayessa gara asaabaa gatu'uuf baallii qabu sodaadhaa'a!</verse>
				<verse number="6">Handariin shanii saantibii kudhanitti gurguramtii mii? Isaan keessaa tokkottiinnillee Rabbiin afo'otti hin irraanfatamtu.</verse>
				<verse number="7">Rifeensi mataa keessaniituu uduu hin hafin laakkayameera. Maarre handarii hedduu san waan caaltaniif hin sodaatinaa'a!»</verse>
				<verse number="8">«Ani akkana isiniin jedha, ka nama afo'otti ragaa naa bayu maraafuu, Ilmi namaallee maleekkota Rabbii afo'otti ragaa bayaaf.</verse>
				<verse number="9">Ka nama afo'otti na ganu, maleekkota Rabbii afo'otti hin ganama.</verse>
				<verse number="10">Nama Ilma namaa arrabse maraafuu hin dhiifama. Ka Ayyaana Woyyuu arrabsee ammoo hin dhiifamu.</verse>
				<verse number="11">Hennaa gara mana sagada Yihuudotaa, gara ajajootaa fi bulchootaa isin harkisan, attamitti yookiin maal akka deebiftaniif hin yaadinaa'a.</verse>
				<verse number="12">Ayyaanni Woyyuun hennama san waan dubbatuu qabdan isin barsiisa» jedhe.</verse>
				<verse number="13">Gumii keessaa namni tokko, Yesuusiin, «Barsiisaa'a, dhaala abbaa keennaa, akka naaf qoodu obboleessa kiyyatti himi» jedheen.</verse>
				<verse number="14">Yesuus deebisee, «Namicha nana, isin irratti murteessa'aa fi ka dhaalchisu akka ta'u eentu na muude?» jedheen.</verse>
				<verse number="15">«Jireenni namaa guddinna qabeennaatiin waan hin taaneef, uf eegadhaa'a, dhara maraa irraa uf eegaa'a» isaaniin jedhe.</verse>
				<verse number="16">Achiin maayessa Yesuus isaanitti mammaakee, «Qonni namicha dureessa tokkoo sanyiin isaa guddisee toleef.</verse>
				<verse number="17">Inni ‹Midhaan kiyya bakka itti galfadhu dhabeeraa maal godhuu?› jedhee garaa ufii keessatti yaade.</verse>
				<verse number="18">‹Akkana godha› ‹Gootaraa kiyya diigee ka biraa ka caalu ijaara. Achitti eebba kiyyaa fi midhaan kiyyallee galfadha.</verse>
				<verse number="19">Achiin maayii ufiin, lubbuu tiyyaanillee, ati lubbuu tiyya eebba guddaa bara hedduuf sii gayu waan qabduuf, harabaafadhu, nyaadhu, dhugi, gammadi› jedha.</verse>
				<verse number="20">Rabbi ammoo, ‹Ati cem'aaleessa nana halkan kana lubbuu kee si keessaa fuudhu'uuf soqaaranii, ka wolitti kuufatte kun ka eennuu ta'a?› jedheen.</verse>
				<verse number="21">Namni qabeenna ufiif tuulatu ka Rabbiin biratti dureessa hin taane akka kana ta'a.»</verse>
				<verse number="22">Darasoota ufiitiin akkana jedhe, «Jireenna keessaniif maal nyaanna yookiin nafa keessanitti maal uffanna jettanii hin yaadinaa'a.</verse>
				<verse number="23">Jireenni nyaata irra, naftillee uffata waan caaluuf.</verse>
				<verse number="24">Harraageyyii laalaa, hin facaafatan, hin haamatan, mi'a manaa yookiin gootaraa hin qaban. Rabbi ammoo isaan hin nyaachisa. Isin hoo simbirran hin caaltanii?</verse>
				<verse number="25">Isin keessaa yaaddayee hojjaa ufii irratti ka ciqilee takkattii eda'uu danda'u eennu?</verse>
				<verse number="26">Eegasuu waan diqqoo tana ka hin dandeenne yoo taatan maaliif waan biraatiif yaaddoftan?</verse>
				<verse number="27">Abaaboon akkamitti akka guddatan laalaa. Hin dadhaban jirbii hin fooyan. Haata'uu ammoo Salamoonuu, ulfinna kana maraa uduu qabu, kanniin keessaa akka tokkootitti hin uffanne.</verse>
				<verse number="28">Rabbi ammoo Abaaboo raasa'aa mudhatu ka adha jiru ka boru gara ibidadatitti gatamu marga raasa'aa akkana yoo ka uwwisu ta'e, isin worra amantaa dhidhu'uu! Isin silaa attamitti kanniin caalaa isinitti hin uwwifne ree?</verse>
				<verse number="29">«Isin ‹Maal nyaanna? Maal dhunna?› jedha'aa hin yaaddayinaa'a.</verse>
				<verse number="30">Kanniin maraa worri adunyaa irra jiran worri Yihuudota hin taane waan soqaniif, Abbaan keessan ka samii jiru, kun maruu akka isin barbaachisu hin beeka.</verse>
				<verse number="31">Haata'uu ammoo, jeennata Rabbii soqaa'a, kun maruu isinii eda'ama.»</verse>
				<verse number="32">Isin gumii diqqoo'o, abbaan keessan jeennata isinii kennu'uuf fedhii mishaa isaa waan ta'eef hin sodaatinaa'a.</verse>
				<verse number="33">Qabeenna keessan gurgura'aatii worra hiyyeeyyi'ii kennaa'a. Hulee hattuun itti hin dhiyaanneef bakka xiinxanaan hin balleessinetti qabeenna hin dhumanne ka sami'iititti korojoo hin moofnetti ufiif kaayadhaa'a.</verse>
				<verse number="34">Hulee qabeenni keessan jiru yaanni keessanillee achi waan jiraatuuf.</verse>
				<verse number="35">Isin worra mudhii keessan huji'iif hidhate, ibsaan keessanillee ka ife haata'uu. Hojjattoota gooftaan isaanii cidha fuudhaa fi heerumaatii galee hennaa balbala dhadhayu, akkuma inni balbala dhadhayeen isa jalaa banu'uuf qophaayanii isa eegan sanniin fakkaadhaa'a.</verse>
				<verse number="36"></verse>
				<verse number="37">Garboonni gooftaan isaanii hennaa dhufu uduu hojjatan ka arguun, isaan worra eebbifame. Dhugamaan isiniin jedha, marxifatee isaan teessisee ufii dhaabatee isaan nyaachise.</verse>
				<verse number="38">Hojjattoonni hennaa gooftaan isaanii halkan qixxee dhufee, isaanii dammaqaniranii isaan argu sunniin worra eebbifame.</verse>
				<verse number="39">Kana ammoo beekaa'a, abbaan manaa sa'aatii hattuun itti dhuftu uduu beekee, silaa hattuun mana isaa akka qottu itti hin dhiisu.</verse>
				<verse number="40">Isin ammo qophaaya'aa jiraadhaa'a. Ilmi namaa sa'aatii isin hin qaabannetti waan dhufuuf.</verse>
				<verse number="41">Pheexroos, Gooftaa kiyya, mammaaka kana nuuf moo yookiin maraafuu dubbata'aarta? jedhee gaafateen.</verse>
				<verse number="42">Gooftaan akkana jedhee deebiseef, Eegasuu, «Hojjataan amanamaa fi ogeessi, ka gooftaan isaa nyaata isaanii henna'aan akka kennuufiif jedhee gooftaan hojjattoota ufii irratti isa muudu eennu?</verse>
				<verse number="43">Hojjataan gooftaan isaa deebi'ee hennaa dhufu uduu inni hojjatu arguun sun eebbifama'a.</verse>
				<verse number="44">Ani dhugamaan isiniin jedha waan qabu maraa irratti isa muuda.</verse>
				<verse number="45">Garuu yoo hojjataan sun yaada ufii keessatti, ‹Gooftaan kiyya dafee hin dhufu› jedhee yaadee nyaata'aa, dhuga'aa maachaya'aa, hojjattoota dhiiraatii fi dubartoota isa woliin hojjatan tumuu yoo jalqabe,</verse>
				<verse number="46">Gooftaan hojjataa sanii guyyaa inni hin eeggannee fi hennaa inni hin beenneetti dhufa. Bakka lamatti isa baqqassa hiree isaallee worra hin amanamne woliin taasisa.</verse>
				<verse number="47">Hojjataan fedhii Gooftaa ufii beekee, hin qophoofneef akka fedhii isaa ka hin goone sun guddisee tumama.</verse>
				<verse number="48">Ka waan isa tumsiisu hin beenne ammoo, uduu hin beenne yoo hojjate diqqoo tumama. Nama wonti guddaan itti kenname irraa waan guddatu barbaadama; Yaboon guddaan ka itti kenname irraallee waan guddatu barbaadama» jedhe.</verse>
				<verse number="49">«Ani lafa irratti ibidda buusu'uuf dhufeera Amumaa uduu daddafee naa qabatee attam na tolaa!</verse>
				<verse number="50">Haata'uu ammoo cuuphaa cuuphamuu na baarbachisu tokkotu jira; haga inni raawwatamuuf akka malee dhiphadha?</verse>
				<verse number="51">Isin waan ani lafa irratti nagaya fidu'uuf dhufe isinitti fakkaataa? Akkasii miti; gargar bayi'insa fidu'uuf dhufe malee.</verse>
				<verse number="52">Ammarraa jalqabee mana tokko keessatti maatii shantu jiraata. Sadiin lama irratti lamaan sadiin irratti ka'anii addaan fooyaman.</verse>
				<verse number="53">Abbaan ilma ufii irratti, ilmi abbaa ufii irratti, haati intala ufii irratti, intalti haadha ufii irratti, soddaatiin intala ilmaa irratti, intalti ilmaallee soddaatii irratti ka'anii gargar bayan» jedhe.</verse>
				<verse number="54">Yesuus banii saniin deebi'ee akkana jedhe, «Hennaa duumessi dhiyaa bayu yoo argitan yomasan, ‹Roobni hin rooba› jettan akkasuma hin rooba.</verse>
				<verse number="55">Bubbeen gara bita'aatii yoo bubbise, ‹Bona ta'a› jettan akkasuma hin bona.</verse>
				<verse number="56">Isin fakkeessitoota akkaataa qilleensa lafaatii fi sami'ii laaltanii beettan. Haata'uu ammoo maali'iif hiikkaa bara kanaa himuu dadhabdani ree?»</verse>
				<verse number="57">«Isin wonti qajeellumma'aan hin murteessineef maali'ii?</verse>
				<verse number="58">Ka si himate woliin gara mana murti'ii hennaa deemtu, gara abbaa seeraa uduu si hin finne abbaan seeraallee worra hidhutti dabarsee uduu si hin kennine worri hidhullee akka si hin hiine karaa irra uduu jirtu ka si himateen wolitti araaramuu yaali siin jedha.</verse>
				<verse number="59">Ani sitti himaa saantibiin tokkittiin uduu sirratti hin hafne haga kafaltutti achii horomaa hin baatu.»</verse>
			</chapter>
			<chapter number="13">
				<verse number="1">Hennaa san namoonni gara Yesuusii dhufanii, namoonni Galiila'aa hennaa ciincaa dhiyeessan, Philaaxoos isaan ajjeesee dhiiga isaanii ciincaa isaan Rabbiif dhiyeessan woliin wolitti make jedhanii Yesuusitti himan.</verse>
				<verse number="2">Yesuus deebisee akkana isaaniin jedhe, «Namoota Galiila'aa kanniinitti wonti kun wonti isaan irra gayeef, namoota Galiilaa maraa caalaa cubbamoota waan ta'aniif isinitti fakkaataa?</verse>
				<verse number="3">Wa'a! Ani isinitti hima akkasii miti, Haata'uu ammoo, isin maruu cubbuu irraa deebitanii yoo aagii hin galle hin baddan.</verse>
				<verse number="4">Namoota kudha saddeetii ka Saalihoomitti dalloofni dhaga'aa isaanitti jigee ajjeese sun namoota Yeruusaalemiin keessa jiraatan caalaa cubbamtoota isinitti fakkaataa?</verse>
				<verse number="5">Ani isinitti hima akkasii miti, Haata'uu ammoo isinillee cubbuu keessan irraa deebitanii aagii yoo hin galle isin maruu akkasuma baddan» isiniin jedha.</verse>
				<verse number="6">Innillee akkana jedhee mammaaka kanaan isaanitti dubbate. Nama ashaakiltii woyinii keessatti muka hurbu'uu dhaabate tokkotu jira. Sanyii irraa argadha jedhee laaluuf dhufe; garuu womaa irratti hin argine.</verse>
				<verse number="7">Innillee hojjataa ashaakiltii woyini'iitiin, ‹Muka hurbu'uu tana irraa sanyii fudhachu'uuf woggaa sadihiif deddeebi'aa ture. Haata'uu ammoo womaa irraa hin arganne. Muri, maaf lafa balleessitii?› jedheen.</verse>
				<verse number="8">Inni ammoo deebisee, gooftaa kiyya shuqunee dikee itti buusaa woggattii tanaaf dhiisi.</verse>
				<verse number="9">Uf afoo yoo daraarteef misha'a; yoo hin taane ammoo hin murta jedheen.</verse>
				<verse number="10">Yesuus guyyaa Sambata diqqa'aa mana sagada Yihuudotaa tokkotti barsiisa'aa ture.</verse>
				<verse number="11">Hennaa san dubartiin woggaa kudha saddeetiif ayyaana hama'aan qabamtee ta duddi isi'ii gad goge takkatu achi ture. Isiinillee waan gadi goddeef ol qajeeltee deemuu hin dandeettu.</verse>
				<verse number="12">Yesuusillee hennaa isii arge gara ufii isii waamee, «Dubartii nana, ati dhibee kee irraa fayyiteerta» jedheen.</verse>
				<verse number="13">Innillee harka ufii isii irra kaayee, isiinillee yomasan ol jettee qajeeltee dhaabattee Rabbiin galateefatte.</verse>
				<verse number="14">Bulchaan mana sagada Yihuudota ammoo Yesuus Sambataan waan nama fayyiseef aaree, akkana jedhe, «Guyyoonni hujiin itti hojjatamuu barbaachisu jahatu jira. Kanaaf guyyoota sanniinitti kootta'aa fayyaa malee, guyyaa Sambataatiinii miti» jedhe.</verse>
				<verse number="15">Gooftaanillee deebisee, «Isin fakkeessitoota nana, isin keessaa gari gariin guyyaa Sambataatiin qotiyyoo yookiin harree urgee okaya nyaatuu hiikee bisaan obaasu'uuf ka hin finne eennu?</verse>
				<verse number="16">Intalti tun Fiixaa Abrahaamii taatee woggaa kudha saddeetiif ta jinniin hidhe guyyaa Sambataatiin hidhaa kana keessaa hiikkamuun isii hin barbaachisuu ree?» jedheen.</verse>
				<verse number="17">Hennaa inni waan kana dubbate waan morman maruu saalfatanii waan maalalee isaan jiddu'utti godhame maraaf baniin maruu hin gammade.</verse>
				<verse number="18">Achiin maayessa Yesuus, «Jeennanni Rabbii maal fakkaatti? Anillee maali'iin wol fakkeessa?» jedhee gaafate.</verse>
				<verse number="19">«Jeennanni Rabbii gumaa sanaaficaa ka namni fuudhee maasaa ufii keessatti dhaabe fakkaatti. Isiinillee guddattee muka guddaa taate; simbirroonni sami'iillee dhuftee damee isi'ii irratti mana ijaaratti» jedhe.</verse>
				<verse number="20">Yesuus ammallee akkana jedhee gaafate, «Jeennata Rabbii maaliin wol fakkeessa?</verse>
				<verse number="21">Raacitii dubartiin takka fuutee daakuu kooboo sadihiititti safartee haga bukaawutti wolitti matte fakkaatti» jedhe.</verse>
				<verse number="22">Yesuus hennaa gara Yeruusaalemii deemu qachootaa fi gandiin keessatti barsiisa'aa keessa lufa'aa ture.</verse>
				<verse number="23">Namichi tokko, «Gooftaa kiyya, worri fayyan diqqo'oo mitii?» jedheen.</verse>
				<verse number="24">Innillee akkana isaaniin jedhe, Balbala dhipha'aan ol seenu'uuf tattaafadhaa'a; ani isinitti himaa, namoonni hedduu seenuuf tattaafatan. Haata'uu ammoo seenuu hin dandeenne.</verse>
				<verse number="25">Abbaan mana sanii balbala haga cufeen maayessa isin diida dhaabattanii, ‹Gooftaa Gooftaa nuu bani›! jedha'aa balbala dhayaa kadhattan. Inni garuu deebisee, ‹Eessaa akka dhuftan isin hin beeku› isaaniin jedha.</verse>
				<verse number="26">«Isin ammoo hennaa san, ‹Nu si woliin nyaannee dhunneerra; gumii keenna irrattillee nu barsiifteerta› jechuu jalqabdan.</verse>
				<verse number="27">Inni garuu deebisee, ani isin hin beeku, ‹Eessaa akka dhuftan isin hin beeku; isin worri hamaa hojjattan maruu narraa fagaadhaa'a› isiniin jedha.</verse>
				<verse number="28">Hennaa Abrahaam, Yisihaaq, Yaaqoobii fi raattota maraa jeennata Rabbii keessatti argitan isin ammoo gara diidaa gatamtan, achitti booya'aa ilkaan qartan.</verse>
				<verse number="29">Baya biiftu'uutii fi dhiya adu'uutii, bita'aa fi mirgaa namoonnillee hin dhufan. Jeennata Rabbii keessa taa'anii hurbaataa nyaatan.</verse>
				<verse number="30">Worra maayessaa keessaa worri dura ta'an, worra duraa keessaallee ka maayessa ta'u hin jira».</verse>
				<verse number="31">Hennaa san Fariisota keessaa gari gariin gara Yesuusii dhufanii, Heroodiis si ajjeesuu waan barbaaduuf asii bayii deemi jedhaniin.</verse>
				<verse number="32">Innillee akkana isaaniin jedhe, «Dhaqa'aatii jeedalattii saniin, adhaa fi boru jinnii baasaa. Namoota dhukkubsatan hin fayyisa; guyyaa saddaffa'aatittillee hujii kiyya hin raawwadha jedha'aanii.</verse>
				<verse number="33">Haata'uu ammoo, raattichi Yeruusaaleemiin alatti du'uun waan hin barbaachifneef, adha, boru yookiin haga iftaaniititti hin deema» isaaniin jedhe.</verse>
				<verse number="34">«Yerusaaleem, Yerusaaleem! Ati raattota ka ajjeeftu, worra gara kee ergamanillee ka dhakaan tumtu! Akkuma lukkuun ilmoolee ufii koola ufii jalatti wolitti qabbattu, anillee ijoollee kee wolitti qabu'uuf hennaa meeqa barbaade, isin ammo hin diddan.</verse>
				<verse number="35">Amma manni keessan ona ta'ee hafa. ‹Ka maqaa Goofta'aatiin dhufu ka eebbifame› haga jettanitti ammaa achi na hin argitan» jedhe.</verse>
			</chapter>
			<chapter number="14">
				<verse number="1">Guyyaa Sambataatiin, Yesuus hurbaataa nyaachu'uuf, gara mana bulchaa Fariisotaa keessaa gara mana nama tokkoo dhaqe; worri gaadu isa eega'aa turan.</verse>
				<verse number="2">Hennaa san namichi garaan bokoke tokko isa afoo ture.</verse>
				<verse number="3">Yesuus deebisee, «Guyyaa Sambata diqqa'aatiin nama fayyisuun eeyyamameera moo? hin eeyyamamne?» jedhee barsiisota Seeraatii fi Fariisota gaafate.</verse>
				<verse number="4">Isaan ammoo hin cadhisan. Innillee namicha qabee fayyiseeti geegesse.</verse>
				<verse number="5">«Isin keessaa namni harreen yookiin qotiyyoon isaa guyyaa Sambataatiin boollatti yoo jalaa bade ka hin baafne eennunni?» isaaniin jedhe.</verse>
				<verse number="6">Isaan ammoo isaa deebii kennuu hin dandeenne.</verse>
				<verse number="7">Inni worri waamaman hulee kabajja'aa akka filatan argee, mammaakaan akkana jedhee isaanitti hime.</verse>
				<verse number="8">«Eennullee cidha yoo si waame hulee ulfinnaa hin taa'in. Maal laataa ka si caalaa kabajjamaa ta'e waan waamame jiruuf.</verse>
				<verse number="9">Ka si'ii fi isallee waame dhufee, ‹Nama kanaa bakka gadi dhiis› yoo siin jedhe, hennaa san ati saalfata'aa hulee san gadi dhiiftee bakka gadi aanaa teetta.</verse>
				<verse number="10">Haata'uu ammoo hennaa waamamte ka si waame dhufee, ‹Jaalatamaa kiyya, olbayi› akka siin jedhu ati ammoo hulee gadi'aantu taa'i. Hennaa san worra si woliin taa'an san maraa afo'otti ulfinna sii ta'a.</verse>
				<verse number="11">Ka ol uf qabu maruu hin salphata. Ka gadi uf qabu ammoo hin kabajjama.»</verse>
				<verse number="12">Yesuus namicha isa waame saniin akkana jedheen, Laaqana yookaan hurbaataa yoo qopheessite maal laataa harka naa deebisan jettee jaalalloota, Ilmaan haadhaa tee, aantota dureeyyii ollaa keetii hin waamin.</verse>
				<verse number="13">Haata'uu ammoo hennaa affeerraa goote hiyyeeyyii, naafa, worra hokkoluu fi balloota waami.</verse>
				<verse number="14">Isaan waan jasaa deebisan hin qabneef hin eebbifamta; hennaa qajeellonni du'aa ka'anitti sii deebi'a.</verse>
				<verse number="15">Worra taa'an keessaa tokko kana dhagayee, «Jeennata Rabbiititti ka hurbaataa nyaatu'uuf taa'u ka eebbifame!» jedheen.</verse>
				<verse number="16">Inni ammoo akkana jedhe, «Namichi tokko hurbaata guddaa godhee namoota hedduu waame.</verse>
				<verse number="17">Worra sa'aatii hurbaata'aatitti waamamaniin, ‹Amuma qophaayeera koottaa'a› jedhee akka waamuuf garbicha ufii erge.</verse>
				<verse number="18">Isaan martinuu sababaa adda addaa himachuu jalqaban. Ka duraa, ‹Lafa bitadheera, deemee laalladhaa, dhiifama akka naa gootu si kadha› jedheen.</verse>
				<verse number="19">Ka biraa, ‹Qotiloota morma shanii bitadheera; isaan leenjisu'uuf deemaa; dhiifama akka naa gootu si kadha› jedheen.</verse>
				<verse number="20">Ka biraallee, ‹Ani Waan dhiyoo fuudheef idaayya'a, kanaaf dhufee hin danda'u› jedheen.</verse>
				<verse number="21">Hojjataan isaa sunillee achii deebi'ee waan kana maraa Gooftaa ufiititti hime. Hennaa san abbaan cidhaa aaree hojjataa isaa saniin, ‹Dafii ariifadhuu gara karaa badha'aa fi xurre'ee bayi, hiyyeeyyii, naafa, worra hokoluu fi balloota waami!› jedheen.</verse>
				<verse number="22">Hojjataan sunillee, ‹Akka ati na ajajje godheera, ammallee huleen hin jirti!› jedheen.</verse>
				<verse number="23">Gooftaanillee garbicha ufiitiin manni kiyya akka guutu, ‹Gara karaa badha'aa fi xurree baadiya'atti baasuu bayiitii akka seenan godhi!</verse>
				<verse number="24">Ani akkana isiniin jedha, worra waamaman sanniin keessaa, namni tokkollee hurbaataa kiyya afaaniinillee hin qabu!› jedhe» jedheen.</verse>
				<verse number="25">Gumiin hedduu uduu isa woliin deemaaru, Yesuus gara isaanii garagalee akkana isaaniin jedhe,</verse>
				<verse number="26">Eennullee ka gara kiyya dhufuu fedhu yoo jiraate, abbaa fi haadha ufii, haadha manaa, ijoollee, Ilmaan haadhaa, Intallan haadhaatii fi jiruu ufiillee uduu hin hafne yoo hin jibbine, darasaa kiyya ta'uu hin danda'u.</verse>
				<verse number="27">Eennullee fannoo ufii baadhatee na faanaa yoo hin deemne, darasaa kiyya ta'uu hin danda'u.</verse>
				<verse number="28">«Isin keessaa namni mana dhaga'aan ijaaruu barbaadu, duraan dursee waan hujii san ittiin raawwatu ka taa'ee gatii hin herrenne eennuu?</verse>
				<verse number="29">Yoo taanii ammoo jalqabee fixuu yoo dadhabe namoonni argan maruu,</verse>
				<verse number="30">‹Ila, namichi kun ijaarsa jalqabee fixuu dadhabe› jedhanii itti baldan.</verse>
				<verse number="31">Yookiin mee mootiin tokko mootii biraatiin loluuf dhaqa haa jennuu, mootii loltoota kumaatama qabu tokko mootii loltoota kumaatamaan caalu qabu woliin lolu'uuf duulu tokko duraan dursee gad taa'ee ka hin mari'anne eennu?</verse>
				<verse number="32">Yoo hin dandeenne ta'e ammoo mooticha isaan lolu'uuf ta'u saniin fagoo uduu jiru namoota ufii itti ergee araara kadhata.</verse>
				<verse number="33">Akkasuma, eennullee isin keessaa qabeenna ufii maraa ka hin dhiifne darasaa kiyya ta'uu hin danda'u» jedhe.</verse>
				<verse number="34">«Sooqqiddi waan misha'a, inni garuu mi'aa uf keessaa yoo hin qabaanne maali'iin mi'aaya ree?</verse>
				<verse number="35">Faayidaa biraa hin qabu, lafaafillee kosii hin ta'u; gara raasa'aa gatama. Kanaafuu namni gurra dhagayu qabu haa dhagayuu!» jedhe.</verse>
			</chapter>
			<chapter number="15">
				<verse number="1">Gaaf tokko qaraxxoonninii fi cubbamoonni maruu Yesuusiin dhagayu'uuf gara isaa dhufan.</verse>
				<verse number="2">Fariisonninii fi Barsiisonni Seera Muuse'ee, Kun cubbamoota simata, isaan woliin nyaata jedhanii itti guunguman.</verse>
				<verse number="3">Yesuusillee mammaakaan akkana jedhee isaanitti hime.</verse>
				<verse number="4">«Isin keessaa namni hoolota dhibbaa qabu tokko, sanniin keessaa hoolaan tokko yoo jalaa bade, sagaltamii sagal raasa'atti dhiisee ka isa jalaa bade san haga arguuf barbaadu'uuf ka hin deemne eennu?</verse>
				<verse number="5">Hennaa arge ammoo gammadee gurmu'uti baadhata.</verse>
				<verse number="6">Hennaa gara mana ufii gale jaalalloo ufiitiif, olloota ufii waamee, ‹Hoolaa tiyya ta badde waan argeef na woliin gammadaa'a!› hin jedha.</verse>
				<verse number="7">Ani akkana isiniin jedha, akkasuma Woyyoota araarri isaan hin barbaachifne sagaltamii sagal irra cubbamaa aagii galu tokkoof sami'itti hin gammadan.»</verse>
				<verse number="8">Yesuus itti aansee, «Dubartiin birrii kudhanii qabdu takka kudhan san keessaa saantibiin tokko yoo jalaa badde, ifaa ibsitee, mana ufii hartee haga argitutti midhaassitee hin sondhe eennu?</verse>
				<verse number="9">Hennaa argite ammoo jaalalloo ufiitiif ollaa isi'ii waamtee, ‹Ani saantibii tiyya ta na jalaa badde waan argadheef na woliin gammadaa'a!› isaaniin jetti.</verse>
				<verse number="10">Akkasuma cubbamaa aagii galu tokkoof sami'itti maleekkonni Rabbii hin gammadan.»</verse>
				<verse number="11">Yesuus akkana jedhe, Namichi tokko ijoollee lama qaba.</verse>
				<verse number="12">Isaan keessaa maandhichi abba'aan ‹Abbaa kiyya, birrii kee keessaa qooda kiyya naa kenni› jedheen, innillee birrii ufii isaanii qoode.</verse>
				<verse number="13">Guyyaa hago'oon maayessa ilmi maandha'aa sun birrii wolitti qabatee gara biyya fago'oo deeme. Achiin maayessa birrii san hin fixe.</verse>
				<verse number="14">Haga inni maraa fixeen maayessa, biyya sanitti beelli jabaan gale. Innillee rakkatuu jalqabe.</verse>
				<verse number="15">Kanaafuu deemee namoota biyya sanii keessaa tokkotti irkate. Namichi sunillee akka inni booyyee isaa tissuuf tikaaf erge.</verse>
				<verse number="16">Achitti hansaraa booyyonni nyaatan nyaatu'uuf kajeela'aa ture. Garuu isuma sanuu ka kennuuf hin jiru.</verse>
				<verse number="17">Innillee haga qalbifatee yaanni galeef, mana abbaa kiyyaa garbooni buddeena nyaatanii isaan irraa hafu meeqa? Ani ammoo asitti beelaan du'a.</verse>
				<verse number="18">Ka'ee gara mana abbaa kiyyaa deemee, «Abbaa kiyyaan, ani Rabbii fi si afo'ottillee yakka hojjadheera.</verse>
				<verse number="19">Ani ammaa achi akka ilma keetitti laakkayamuu; hojjattoota kee keessaa akka hojjataa tokkootitti na laali jedhaani» jedhe.</verse>
				<verse number="20">Innillee ka'ee gara abbaa ufii deeme. Abbaanillee uduu inni fagoo jiru argeenii gaddeefii, fiigee itti maramee ammatee dhungate.</verse>
				<verse number="21">Ilmillee abbaa kiyya, ‹Ani Rabbii fi si afo'ottillee cubbuu hojjadheera. Ammaa achi ani ilma kee jedhamuun naaf hin malu› jedheen.</verse>
				<verse number="22">Abbaan isaa garuu garboota ufiitiin akkana jedhe, ‹Ariifadha'aatii, uffata, uffata maraa caalu fida'aatii itti uwwisaa'a; quba isaatiif qubee, luka isaatiif kophee fida'aatii itti godhaa'a!</verse>
				<verse number="23">Mirgoo coomaa fida'aa qalaa; haa nyaannuu haa gammannuu.</verse>
				<verse number="24">Ilmi kiyya kun du'ee ture, Amma ammoo hin jira, badee ture amma ammoo argameera› jedhe. Isaanillee hin gammadan.</verse>
				<verse number="25">Hennaa san ilmi hangafaa qonna keessaa dhufee, hennaa gara manaa dhiyaatu laagaa dibbe'eetiif sirbaa dhagaye.</verse>
				<verse number="26">Hennaa san hojjattoota keessaa nama tokko ufitti waamee, «Kun maali'i?» jedhee gaafate.</verse>
				<verse number="27">Innillee, ‹Obboleessa keetituu deebi'ee galeera; Abbaan kee, waan inni nagayaa fi fayya'aan galeef, mirgoo coomaa qale› jedheen.</verse>
				<verse number="28">Innillee aaree manatti galuu dide. Kanaaf abbaan isaa gadi bayee kadhateen.</verse>
				<verse number="29">Inni ammoo deebisee abba'aan, Ani woggaa haganaa akka garbichaatitti sii hojjadheera, waan ati naan jette keessaa womaa didee hin beeku; anaaf jaalalloota kiyya woliin akka gammadu ilmoo re'eellee naa hin kennine.</verse>
				<verse number="30">Haata'uu ammoo ilmi kee ka birrii ufii beera seebartuu woliin nyaatee fixee hennaa dhufe mirgoo coomaa qalteef jedheen.</verse>
				<verse number="31">Inni ammoo, ‹Ilma kiyya, ati hennaa maraa na woliin jirta wonti kiyya maruu keeti.</verse>
				<verse number="32">Haata'uu ammo obboleessi kee kun du'ee ture; amma ammoo jiraataa ta'eera; badee waan argameef, guddifnee gammanna› jedheen.»</verse>
			</chapter>
			<chapter number="16">
				<verse number="1">Yesuus deebi'ee darasoota ufiitiin akkana jedhe, «Namicha dureessa nama hujii ufii hojjachiisuu malu tokkotu ture. Namichi kun qabeenna kee bittinneesa'aara jedhanii dureessa sanitti himan.</verse>
				<verse number="2">Dureessi sunillee isa waamee, ‹Wonti si irratti dhagayu kun maali? Duranaaf hojjataa kiyya ta'uu waan hin dandeenneef herrega hujii keetii naa dhiyeessi› jedheen.</verse>
				<verse number="3">Hojjataan sunillee garaa ufii keessatti, ‹Gooftaan kiyya hujii keessaa waan na baasuuf maal naa woyya? Lafa qotu'uuf hunna hin qabu kadhachuullee hin saalfadha.</verse>
				<verse number="4">Hennaa hujii tooyatu keessaa baye akka namoonni na simatan anuu waan godhu hin beeka› jedhe.</verse>
				<verse number="5">Innillee worra liqaan goofta'aa irra jiru tokko tokkoon ufitti waamee, ka duraatiin, ‹Liqaan gooftaa kiyyaa hagamtu sirra jira?› jedhee isa gaafate.</verse>
				<verse number="6">Innillee zayitii ottee dhibbaatitu narra jira jedheen. Galmee hoo'uu dafii taa'ii shantama jedhii mallatteessi jedheen.</verse>
				<verse number="7">Maayessa ka biraatiinillee, ‹Ati liqaa meeqatu sirra jira?› jedheen. Innillee, ‹Qamadii qalqala dhibba› jedheen. ‹Galmee kana hoo'uu qamadii qalqala saddeettama jedhii mallatteessi› jedheen.</verse>
				<verse number="8">Gooftaan tooyataa hin amanamnee sun mala inni dhayate saniif hin jajeen. Namoonni adunyaa tanaa worra akka isaanii woliin hajaa isaanii guuttachuu irratti namoota Rabbii caalaa qaro'o.</verse>
				<verse number="9">Yesuus akkana isaaniin jedhe, kanaafuu qabeenna dharaa ka akkanaa ka adunyaa kanaatiin fira baafadhaa'a. Kana yoo gootan hennaa horiin sun isin jalaa dhumee harka duwwaa haftan, firri keessan jiruu bara baraa keessatti isin simatan.</verse>
				<verse number="10">«Namni waan diqqo'oon amanamaa ta'e akkasuma waan gudda'attillee amanamaa ta'a. Namni waan diqqoo irratti hin amanamne, waan gudda'attillee hin amanamu.</verse>
				<verse number="11">Eegasuu isin birrii biyya lafaa ka sobaa irratti yoo hin amanamne, birrii dhuga'aa eentu yaboo isinitti kenna ree?</verse>
				<verse number="12">Birrii nama biraatiin yoo hin amanamne, birrii isiniif ta'u eentu isinii kenna ree?</verse>
				<verse number="13">«Garbichi tokkochi gooftaa lamaa ta'uu hin danda'u, tokko jibbee, kaan jaalata; yookiin gara tokkoo siiqee. Ka lammaffa'aa irraa fagaata. Rabbii fi birri'ii qixa jiraachuu hin dandeettan.»</verse>
				<verse number="14">Fariisonni worri birrii jaalatan waan kana maraa dhagayanii itti baldan.</verse>
				<verse number="15">Innillee akkana isaaniin jedhe, «Isin namoota afo'otti qajeelaa uf gootan. Haata'uu ammoo Rabbi waan garaa keessan keessa jiru hin beeka. Ka nama biratti kabajjame, Rabbiin biratti battii waan ta'eef.</verse>
				<verse number="16">Seerrinii fi raattonni haga bara Yohaannisii cuupha'aatitti hojjata'aa turan. Hennaa san irraa jalqabee Oduun Nagayaa ka jeennata Rabbii lallabameera; namni maruu gara jeennataa galu'uuf jabaatanii tattaafatan.</verse>
				<verse number="17">Haata'uu ammoo seera irraa qabxiin tokkittiin gatamuu irra, sami'ii fi ardiin badu'utu salpha'a.</verse>
				<verse number="18">Haadha manaa hiikee ka ta biraa fuudhu maruu hin seebara. Namni dubartii abbaa manaa jalaa baate fuudhullee hin seebara.</verse>
				<verse number="19">Namicha dureessa uffata diima'aa fi uffata haphii fuuttaa irraa hojjatame uffate tokkotu ture. Hennaa maraa qananii keessa jiraata.</verse>
				<verse number="20">Karaa balbala mana isaa afoo hiyyeessa Ali'aazaar jedhamu ka nafti isaa marti mammadaayee ciccite tokkotu ture.</verse>
				<verse number="21">Innillee hambaa nyaata dureessa sanii nyaatu'uuf kajeela. Sariinillee dhaxxee madaa isaa arraabdi.</verse>
				<verse number="22">Namichi hiyyeessi sun hin du'e. Maleekkonni Rabbii Abrahaamiin bira fidan. Dureessi sunillee du'ee awwaalame.</verse>
				<verse number="23">Uduu inni asaaba keessatti rakkata'aaru ol midhatee Abrahaamiin fago'ootti argee, Al'aazaariinillee Abrahaamiin biratti arge.</verse>
				<verse number="24">Innillee laagaa isaa ol qabatee iyyee, ‹Abbaa kiyya Abirahaam naa araarami! Ani amma ibidda kana keessatti gubadhee waan rakkata'aaruuf, akka Ali'aazaar qubaan bisaan tuqee arraba kiyya naa qabbaneessuuf yaboo naa ergi› jedheen.</verse>
				<verse number="25">Abrahaam ammoo akkana jedhee deebise, ‹Ilma kiyya, ati bara jireenna keetii waan mishaa akka argatte qaabadhu; Ali'aazaar ammoo akka rakkata'aa ture yaadi. Amma ammoo asitti isaa toleera, ati ammoo rakkata'aarta.</verse>
				<verse number="26">Waan kana maraa keessatti asii achi gara keessan lufuuf worri barbaadan akka hin dandeenne ka achi jiranillee gara keenna akka hin ceene nuuf isin jiddu'utti qilee gudda'atu jira› jedhe.</verse>
				<verse number="27">Dureessichillee akkana jedhee deebiseef, eegasuu ‹Abbaa, gara mana abbaa kiyyaa Al'aazariin akka naa ergitu si kadhadha.</verse>
				<verse number="28">Ani obboleeyyan shan waan qabuuf, isaan ammoo gara hulee ani itti rakkata'aaruu kana akka hin dhufne inni dhaqee isaanii haa raguu› jedhe.</verse>
				<verse number="29">Abrahaam ammoo, ‹Isaan Muuse'ee fi raattota waan qabaniif, isaanuma haa dhagayanii› jedheen.</verse>
				<verse number="30">Achiin maayessa namichi dureessi, ‹Waa, abbaa kiyya Abrahaam, namni tokko du'aa ka'ee uduu dhaqee isaanitti himee ammoo cubbuu ufii irraa hin deebi'an› jedhe.</verse>
				<verse number="31">Abrahaam ammoo, ‹Isaan Muuse'ee fi raattota yoo hin dhageenne, yoo namni tokko worra du'an keessaa ka'ellee hin amanan› » jedhe.</verse>
			</chapter>
			<chapter number="17">
				<verse number="1">Yesuus darasoota ufiitiin akkana jedhe, «Wonti nama gufachiisu tokko dhufuu hin oolu; haata'uu ammoo nama waan nama gufachiisu fidu sanii hobbaas!</verse>
				<verse number="2">Worra didiqqaa kanniin keessaa tokko gufachiisu'uu mannaa dhagaan daaku'uu morma isaatitti hidhamee galaanatti gatamuu isaa woyya.</verse>
				<verse number="3">Maarre isin uf eeggadhaa'a; obboleessi kee yoo si yakke, jabeessii gorsi yoo gaabbee cubbuu ufii irraa deebi'e dhiifama godhiif.</verse>
				<verse number="4">Inni guyyaa keessa hennaa torba yoo si yakke, guyya'atti hennaa torba deebi'ee gara kee dhufee, ‹Gaabbee yoo dhiifama si gaafate› dhiisiif.»</verse>
				<verse number="5">Ergamoonnillee Goofta'aan, «Amantaa nuu eda'i» jedhaniin.</verse>
				<verse number="6">Gooftaanillee akkana isaaniin jedhe, «Amantaa diqqoo haga gumaa sanaaficii geettu uduu qabaattanii odaa kanaan, ‹Buqqa'ii gara galaanaatitti darbami› yoo jettan silaa isinii ajajama.»</verse>
				<verse number="7">«Isin keessaa namni tokko garbicha lafa qotu yookiin ka horii tissu qaba haa jennuu. Inni hennaa qonnaa deebi'u, ‹Koottuu as taa'ii hurbaata nyaadhu!› eentu jedhaan?</verse>
				<verse number="8">Garbicha saniin, ‹Nyaata naaf qopheessi, haga ani nyaadhee dhugee ka'utti marxifadhuu na tajaajili achiin maayessa atillee hin nyaattaa hin dhuddaa› jedhaanii mii?</verse>
				<verse number="9">Garbichi sun ajaja kana waan godheef hin jajataanii?</verse>
				<verse number="10">Maarre isinillee akkasuma waan ajajamtan maraa hennaa gootan, ‹Nu garboota bu'aa hin qabne; woma hojjachuu nu barbaachisu hojjanne› jedhaa'a!» isaaniin jedhe.</verse>
				<verse number="11">Yesuus gara Yeruusaaleemii hennaa deemu, Galiila'aa fi Samaariyaa jidduu lufe.</verse>
				<verse number="12">Hennaa inni gara ganda tokkoo seene, namoonni kudhanii ka dhibee gogaa kukkutuun qabaman Yesuusiin wolitti dhufan.</verse>
				<verse number="13">Laagaa isaanii ol qabatanii, yabo'oo, «Gooftaa Yesuus nu maari!» jedhaniin.</verse>
				<verse number="14">Yesuus hennaa isaan arge, «Dhaqa'aatii gadootatti uf mudhisaa'a!» isaaniin jedhe. Isaanillee achi uduu dhaqa'aaran fayyan.</verse>
				<verse number="15">Isaan keessaa tokko akka fayye hennaa arge, laagaa guddaa'an Rabbiin galateeffata'aa deebi'ee dhufee,</verse>
				<verse number="16">Kallacha isaatiin luka Yesuusii irratti kufee isa galateeffate. Inni sun nama Samaariya'aati.</verse>
				<verse number="17">Yesuus akkana jedhee gaafate, «Namoonni kudhanuu dhibee gogaa kukkutu irraa qulqullaayaniiranii mii? namoonni sagalii meeti ree?</verse>
				<verse number="18">Nama Yihuudii ka hin taane ka gosa addaa kana malee Rabbiin galateeffatu'uuf ka deebi'e tokkollee hin jiruu?» jedhe.</verse>
				<verse number="19">Innillee isaan, «Amantaan kee si fayyiseera; ka'ii deemi» jedheen.</verse>
				<verse number="20">Fariisonnillee jeennanni Rabbii yoom dhufti jedhanii hennaa isa gaafatan. Inni deebisee, «Jeennanni Rabbii akka namni eeguun hin dhuftu.</verse>
				<verse number="21">Eennullee, ‹Ila, as jirti!› yookiin, ‹Achi jirti!› hin jedhu; sababaanillee jeennanni Rabbii isin jidduu jirti» jedhe.</verse>
				<verse number="22">Achiin maayessa inni darasoota ufiitiin, «Hennaan isin guyyaa Ilma Namaa tokko argu'uuf hawwitan hin dhufa, isin garuu hin argitan.</verse>
				<verse number="23">Isaanillee, ‹Kuunnoo achi jirti!› yookiin ‹Kunoo asi jirti!› isiniin jedhan. Isin ammoo hin dhaqinaa'a; faanallee hin deeminaa'a!</verse>
				<verse number="24">Akkuma hangaasuun sami'ii gaditti falaqqisee biyya tokkoo haga biyya biraatitti ifuutitti, Ilmi namaa guyyaa sanitti akkasuma ta'a.</verse>
				<verse number="25">Inni ammoo duraan dursee akka malee rakkatee dhaloota kanaan tuffatamuu barbaachisa.</verse>
				<verse number="26">«Akkuma bara Nohii ta'e san bara Ilma namaallee ammoo akkasuma ta'a.</verse>
				<verse number="27">Haga guyyaa Nohi markaba seenuutitti namoonni nyaata'aa, dhuga'aa, fuudha'aa heeruma'aa turan. Bisaan badi'ii dhufee maraa balleesse.</verse>
				<verse number="28">Akkuma bara Looxii ta'e nyaataa, dhugaa, bitata'aa gurgura'aa, midhaan facaafata'aa, manallee ijaarata'aa turan.</verse>
				<verse number="29">Gaafa Looxi Soodoomii baye ammoo samii irraa ibiddi dhaka'aa ka bobayutu roobee isaan maraa balleesse.</verse>
				<verse number="30">Guyyaa Ilmi Namaa dhufullee akkasuma ta'a.</verse>
				<verse number="31">«Guyyaa san namni gamoo gubbaa jiru mi'a isaa ka mana keessa jiru fudhachu'uuf gad hin bu'in. Akkasuma namni qonna keessa jiru gara mana ufii hin deebi'in.</verse>
				<verse number="32">Haadha manaa Looxii qaabadhaa'a!</verse>
				<verse number="33">Namni lubbuu ufii fayyisuu fedhu maruu hin balleeffata. Namni lubbuu ufii balleessu maruu hin oolfata.</verse>
				<verse number="34">Ani isinitti himaa halkan san namoonni lamaan itillee takkattii irra rafan; isaan keessaa tokkochi hin fudhatama, ka lammaffa'aa ammoo hin hafa.</verse>
				<verse number="35">Dubartoonni lamaan bakka tokkotti midhaan daakan takkattiin hin fudhatamti, ta lammaffa'aa ammoo hin hafti.</verse>
				<verse number="36">[Namoonni lamaa qonna keessa taa'an, tokko hin fudhatama, ka lammaffa'aa ammoo hin hafa]»</verse>
				<verse number="37">Isaanillee deebisanii, «Gooftaa keenna! Garamitti?» jedhanii isa gaafatan. Innillee, «Bakka randhi jirutti rumichi wolgaya» jedhee isaanii deebise.</verse>
			</chapter>
			<chapter number="18">
				<verse number="1">Yesuus uduu hin hifatin hennaa maraa akka faateffatan mammaaka akkana jedhee isaanitti hime.</verse>
				<verse number="2">Qachaa takka keessa «Abbaan seeraa ka Rabbiin hin sodaanne, ka namallee hin kabajjine tokkotu jira.</verse>
				<verse number="3">Qachaa san haadha hiyyeessaa takkatu jira. Isiinillee gara isaa dhuftee, ‹Falmii kiyya ka namaan wol himane san naa murteessi› jedha'aa turte.</verse>
				<verse number="4">Isiin guyyaa hedduu isatti deddeebitee, inni ammoo murtee isi'ii kennuu hin barbaanne. Achiin maayessa ammoo inni yaada ufii keessatti, ‹Yoo Rabbiinillee hin sodaanne, namallee hin saalfanne,</verse>
				<verse number="5">Haati hiyyeessaa tun waan na dadhabsiiftuuf hennaa maraa dhufa'aa akka na hin rakkifne hin murteessaaf› » jedhe.</verse>
				<verse number="6">Gooftaanillee akkana jedhe, Eegasuu «Waan abbaan seeraa hamaan sun jedhe dhagayaa'a!</verse>
				<verse number="7">Rabbi ammoo worra isaaf filataman ka halkanii fi guyyaa gara isaa iyyaniif murtii qajeelaa hin murteessuufii ree?</verse>
				<verse number="8">Ani isinitti hima, inni dafee murteessaaf. Haata'uu ammoo, Ilmi Namaa hennaa dhufu amantaa lafa irratti argaa laata?» jedhe.</verse>
				<verse number="9">Yesuus namoota qajeellummaa ufiititti amanan worra kaawwan ammoo guddisanii worra tuffatan akkana jedhee mammaakaan kana itti hime.</verse>
				<verse number="10">Namoonni lamaan faateffachu'uuf gara mana woyyu'uu dhaqan. Isaanillee tokko Fariisicha kuun ammoo ka qaraxa guuru.</verse>
				<verse number="11">Fariisichi ka'ee dhaabatee waan yaada garaa ufii akkana jedhee faateffate. ‹Rabbii kiyya, ani akka namoota kaawwanii akka worra saamtotaa, hamootaa, worra seebaru, yookaan akka namicha qaraxa guuruu kana waan hin taaneef si galateeffadha.</verse>
				<verse number="12">Torbaan keessatti guyyaa lama sooma, waan argadhu maraa irraa kudhan keessaa tokko kennaa kenna› jedhe.</verse>
				<verse number="13">Namichi qaraxa guuru sun ammoo fagoo dhaabatee ija ufiitiin gara sami'ii ol laaluu sodaatee, ‹Waaqa kiyya! Ani nama cubbama'a naa araarami!› jedhee laphee ufii dhaya'aa ture.</verse>
				<verse number="14">Ani akkana isiniin jedha. Namicha fariisicha san irra namichi qaraxa guuru sun Rabbiin afo'otti qajeelaa ta'ee gara mana ufii deebi'e, namni ol uf qabu maruu hin salphata. Namni uf salphisu ammoo hin kabajjama.</verse>
				<verse number="15">Namoonnillee akka inni harka ufiitiin qaqqabee isaan eebbisuuf daa'imman gara Yesuusii fidan. Darasoonni isaa ammoo waan kana arganii, xixanii isaan dhooggan.</verse>
				<verse number="16">Yesuus ammoo daa'imman gara ufii waamee, daa'imman gara kiyya akka dhufan dhiisa'aanii hin dhoogginaa'a, Jeennanni Rabbii worra akkanaa kanniiniif waan ta'eef.</verse>
				<verse number="17">Ani dhugamaan isiniin jedha, eennullee jeennata Rabbii akka daa'imaatitti ka hin fudhanne, sirimaa hin galu» jedhe.</verse>
				<verse number="18">Bulchoota keessaa tokko, «Barsiisaa arjaa'a, jiruu bara baraa argatu'uuf maal godhuu na barbaachisa?» jedhee isa gaafate.</verse>
				<verse number="19">Yesuusillee, «Maaf arjaa naan jetta? Rabbii tokkicha malee, namni arjaan tokkollee hin jiru.</verse>
				<verse number="20">Ati seera, ‹Hin seebarin, hin ajjeesin, hin hatin, dharaan hin ragin, Abba'aa fi haadha kee kabajji!› jedhu hin beetta» jedhe.</verse>
				<verse number="21">Namichillee deebisee, «Ani waan kana maraa ijoollummaa kiyya irraa jalqabee eegeera» jedhe.</verse>
				<verse number="22">Yesuusillee waan kana dhagayee, «Ammallee waan tokkotu si hafa. Waan qabdu maraa gurguriitii hiyyeeyyi'ii kenni, Sami'itti hin duroomtaa. Koottuu na faana deemi!» jedhe.</verse>
				<verse number="23">Inni ammoo haga kana dhagayeen maayessa dureessa waan ta'eef, guddisee gadde.</verse>
				<verse number="24">Yesuusillee akka inni guddisee gadde argee, akkana jedhe, «Worra dureeyyi'iif, jeennata Rabbii galuun attamitti rakkisa'a!</verse>
				<verse number="25">Dureessi gara jeennata Rabbii galuu irra, gaalli qaalawa limmo'oo keessa hulluuqutu irra salpha'a» jedheen.</verse>
				<verse number="26">Worri waan kana dhagayan, «Eegasuu eentu fayyuu danda'a ree?» jedhan.</verse>
				<verse number="27">Inni ammoo, «Wonti namaaf hin danda'amne Rabbiif hin danda'ama» jedhe.</verse>
				<verse number="28">Pheexroosillee, «Kunoo, nu waan maraa dhiifnee sifaana deemneerra» jedheen.</verse>
				<verse number="29">Innillee, «Ani dhugamaan isiniin jedha, namni waan jeennata Rabbiitiif jedhee, mana ufii, maatii ufii, obboleeyyan ufii, haadhaa fi abbaa yookiin ijoollee ufii ka dhiise,</verse>
				<verse number="30">Bara kanaaf adunyaa dhuftutti eennullee ka dachaa hin arganne hin jiru» isaaniin jedhe.</verse>
				<verse number="31">Yesuus kudha lamaanuu gara ufii waamee, akkana isaaniin jedhe, «Amma gara Yeruusaalemii deemna wonti Ilma Namaa ka raattotaan barreeffame maruu hin raawwatama.</verse>
				<verse number="32">Ilma namaa worra Yihuudota hin taaneef dabarsanii hin kennaniin, isaanillee itti baldan asii fi achi daddarba'aa itti tufan.</verse>
				<verse number="33">Haga isa dhaananiin maayessa hin ajjeesan, guyyaa saddaffa'aatitti hin ka'a» isaaniin jedhe.</verse>
				<verse number="34">Isaan ammoo waan kana maraa keessaa tokkollee hin hubanne. Hiikkaan dubbii sanii isaan jalaa waan dhokatee tureef wonti inni dubbate sun isaanii hin galle.</verse>
				<verse number="35">Yesuus hennaa gara Iyaarikoo dhiyaate namichi ballaan tokko karaa irra taa'ee kadhata'aa ture.</verse>
				<verse number="36">Innillee akka namoonni baay'een karaa san irra lufa'aaran dhagayee, wonti kun maal? jedhee gaafate.</verse>
				<verse number="37">Isaanillee, «Yesuusii Naazireetiititu karaa kana lufa'aara» jedhanii itti himan.</verse>
				<verse number="38">Innillee, «Yesuus, Ilma Daawitii na maari!» jedha'aa iyye.</verse>
				<verse number="39">Worri afo'otti deemaa turan akka inni cadhisu xixaniin. Inni ammoo, «Ilma Daawitii na fayyisi!» jedha'aa guddisee iyye.</verse>
				<verse number="40">Yesuusillee dhaabatee, namicha ballaa gara isaa akka fidan ajaje. Hennaa gara isaa dhiyaate,</verse>
				<verse number="41">Yesuus, «Maal akka sii godhu barbaadda?» jedhee isa gaafate. Innillee deebisee, «Gooftaa kiyya, arguu barbaada» jedhe.</verse>
				<verse number="42">Yesuus deebisee, «Argi! amantaan kee si fayyiseera» jedheen.</verse>
				<verse number="43">Ijji isaallee yoosuu argitee, Innillee Rabbiin galateeffata'aa Yesuusiin faanaa deeme. Gumiin sun maruu haga waan kana argan Rabbiin galateeffatan.</verse>
			</chapter>
			<chapter number="19">
				<verse number="1">Hennaa Yesuus Iyyaarikoo keessa seenee lufu, namichi Zakiwoos jedhamu bulchaan qaraxxootaa dureessi tokko achi ture.</verse>
				<verse number="2"></verse>
				<verse number="3">Innillee Yesuus nama attamii akka ta'e arguu barbaade, Haata'uu ammoo inni nama gabaabaa waan ta'eef, sababaa baayi'ina namootaatiif, Yesuusiin arguu hin dandeenne.</verse>
				<verse number="4">Yesuus waan karaa san irra lufa'aa jiruuf, isa argu'uuf jedhee gara afo'oo fiigee odaa tokko irra kore.</verse>
				<verse number="5">Yesuus haga hulee san gaye, ol jedhee laalee argee, «Zakiwoos, adha mana kee ooluu waan barbaaduuf dafii gadi bu'i» jedheen.</verse>
				<verse number="6">Innillee daddafee bu'ee gammachu'uun isa simate.</verse>
				<verse number="7">Maruu arganii keessummaa nama cubbamaa ta'u'uuf seenee jedhanii guunguman.</verse>
				<verse number="8">Zakiwoos ammoo dhaabatee Goofta'aan, «Gooftaa kiyya! Ani waan qabu maraa irraa wadhakkaa hiyyeeyyi'iif hin kenna, eennuun irraallee dharaan sobee waan tokko yoo fudhadhee jiraadhe dachaa afur deebisaaf» jedhe.</verse>
				<verse number="9">Yesuus ammoo, «Innillee ilma Abrahaamii waan ta'eef, adha mana kanaaf fayyinni ta'eera.</verse>
				<verse number="10">Ilmi Namaa worra bade soqee fayyisu'uuf dhufeera» jedheen.</verse>
				<verse number="11">Uduu isaan kana dhagaya'aaran Yesuus Yeruusaaleemitti waan dhiyaateeruuf, sababa namoonni jeennanni Rabbii ammuma waan gaye waan isaanitti fakkaateef mammaakaan akkana jedhee isaanitti mammaake.</verse>
				<verse number="12">Namichi fiixaa mooti'ii tokko muudamee mootii ta'ee deebi'uuf biyya fagoo dhaqe.</verse>
				<verse number="13">Namichi sun hojjattoota ufii keessaa nama kudhanii waamee, ‹Haga ani deebi'ee dhufuuf ittiin daldalaa'a› jedhee saantibii worqi'ii kudhan isaanitti kenne.</verse>
				<verse number="14">Worri biyyaa ammoo waan isa jibbaniif, ‹Kun akka nurratti mooyu hin jaalannu› jedhanii worra dhaamsa isatti himu isa faanaa ergan.</verse>
				<verse number="15">«Innillee Mootii ta'ee deebi'ee haga dhufeen maayessa hojjattoota saantibii worqi'ii itti kenne sanniiniin daldalatanii bu'aa hagamii akka argatan beeku'uuf waamsise.</verse>
				<verse number="16">Namichi duraa dhufee, ‹Goofta'aa! saantibii worqi'ii ta ati natti kenniteen kudhan bu'aa buuse› jedheen.</verse>
				<verse number="17">Innillee, ‹Ati hojjataa misha'a, waan diqqoo irratti waan amanamteef, qachoota kudhanii irratti baallii siif kenneera› jedheen.</verse>
				<verse number="18">Ka lammaffa'aallee, ‹Gooftaa'a! saantibii worqi'ii ta ati natti kenniteen shan bu'aa buufadheera› jedheen.</verse>
				<verse number="19">Kanaanillee akkasuma, ‹Atillee qachaa shanii irratti baallii siif kenneera› jedheen.</verse>
				<verse number="20">Ka biraallee dhufee, ‹Gooftaa'a! saantibii worqi'ii tee xaaqa'aan maree si sodaadhee siin eege.</verse>
				<verse number="21">Waan ati nama garaa jabaatu taateef, ati waan namatti hin kennine nama irraa fudhatta. Waan hin facaafne haamattaa hoo'u› jedheen.</verse>
				<verse number="22">Ati bada, ‹Hojjataa badaa waanuma afaan kee dubbateen sitti murteessa. Ani akka nama badaa uduu hin kennine gaafadhu uduu hin facaasin haamadhu akka ta'e eega beette,</verse>
				<verse number="23">Birrii kiyya worra dhalaan liqeeffatanitti maaf naa hin kennineree? Silaa hennaa deebi'e birrii kiyya dhala woliin fudhadha› jedheen.</verse>
				<verse number="24">Gooftichillee worra achi dhaabataniin, ‹Saantibii san fuudha'aatii ka saantibii kudhanii qabu sanii kennaa'a!› isaaniin jedhe.</verse>
				<verse number="25">Isaanillee, ‹Goofta'a, inni birrii kudhan qaba!› jedhaniin.</verse>
				<verse number="26">Mootichi deebisee, ‹Ani isinitti hima, nama qabuuf maruu itti eda'amaaf; ka hin qabnee ammoo ka qabu sunuu irraa fudhatama.</verse>
				<verse number="27">Diinota kiyya ka akka ani isaan irratti mootii ta'uu hin barbaanne kanniin, as afoo kiyyatti fida'aatii gogoorra'aa'a!› » jedhe.</verse>
				<verse number="28">Yesuus haga kana dubbateen maayessa isaan firrisee gara Yeruusaaleemii ol baye.</verse>
				<verse number="29">Hennaa gara hulee gaara ejersaa jedhamtutti gara Beeta faagee fi gara Biitaaniya'aatti dhiyaate, darasoota ufii keessaa lamaan ergee,</verse>
				<verse number="30">«Gara ganda afoo keessan jiranii san dhaqa'a; ganda san keessatti ilmoo harree ka haga ammaa eennulle hin yaabbanne ka hidhameeru achitti argitanii, hiika'aa naa fida'a.</verse>
				<verse number="31">Eennullee, ‹Maaf hiittan?› jedhee yoo isin gaafate, ‹Goofta'attu barbaada› jedha'aan» isaaniin jedhe.</verse>
				<verse number="32">Worri ergamanillee deemanii akkuma inni isaaniin jedhe argan.</verse>
				<verse number="33">Isaanillee hennaa ilmoo harre'ee hiikan, worri harree sanii, «Maaf hiittan?» isaaniin jedhan.</verse>
				<verse number="34">Isaanillee, «Goofta'atu barbaada» jedhan.</verse>
				<verse number="35">Ilmoo harre'ee san gara Yesuusii fidanii uffata ufii irra kaayanii Yesuusiin yaabisan.</verse>
				<verse number="36">Hennaa inni deemu uffata ufii karaa irratti afa'aa turan.</verse>
				<verse number="37">Hennaa goodda gaara ejersaa irraan gad dhiyaate, darasoonni maruu maalalee waan arganiif, gammada'aa laagaa gudda'aan,</verse>
				<verse number="38">«Mootiin maqaa Goofta'aatiin dhufu ka eebbifame! Sami'ittillee nagaya, gammachu'uu fi ulfinna!» jedha'aa Rabbiin galateeffatan.</verse>
				<verse number="39">Gumii keessaa Fariisonni gari gariin, «Barsiisaa'a, darasoota kee teedefadhu» jedhaniin.</verse>
				<verse number="40">Innillee deebisee, «Ani isinitti hima, yoma kunniinillee cadhise, dhakaan hin iyya» isaaniin jedhe.</verse>
				<verse number="41">Yesuusillee hennaa Yeruusaalemitti dhiyaate, qachaa san argee akkana jedhee booyeef.</verse>
				<verse number="42">Uduu atumaan waan nagaya adhaaf sii ta'u beettee misha'a! Amma ammoo kun ija kee afo'oo dhokateera.</verse>
				<verse number="43">Hennaan diinonni kee dallawa sitti ijaaranii si marsan waan dhufuuf, karaa maraanuu si dhiphisan.</verse>
				<verse number="44">Siif ijoollee tee ta si keessa jiraatan gad darban, dhakaa dhakaa irra jirullee si keessatti hin dhiisan, ati waan bara Rabbi si fayyisu'uuf dhufe hin beenneef.</verse>
				<verse number="45">Yesuus gara mana woyyu'uu seenee, worra waa gurgurataniif waa bitatan baasuu jalqabe.</verse>
				<verse number="46">«‹Manni kiyya mana keessatti faateffatan ta'a› jedhamee barreeffameera, isin ammoo goda saamtotaa gootan» isaaniin jedhe.</verse>
				<verse number="47">Guyya guyya'aan mana woyyuu keessatti barsiisa'aa ture. Haata'uu ammoo bulchoonni gadootaatii fi barsiisonni Seera Muuse'ee isa ajjeesu'uuf soqa'aa turan.</verse>
				<verse number="48">Ta'ullee, Namoonni maruu yaada tokkoon waan inni dubbatu waan caqasa'aa turaniif, isaan karaa isa ajjeesaniin hin arganne.</verse>
			</chapter>
			<chapter number="20">
				<verse number="1">Guyyaa tokko Yesuus gumii mana woyyuu keessatti barsiisa'aa, Oduu Nagayaa uduu lallabu bulchoonni gadootaatii fi barsiisonni Seera Muuse'ee manguddoota woliin gara isaa dhufanii,</verse>
				<verse number="2">Mee, «Ati baallii maali'iitiin kana akka gootu yookiin baallii kana eentu akka sii kenne nutti himi!» Jedhanii isa gaafatan.</verse>
				<verse number="3">Misha'a, «Anillee ammoo waan tokko isin gaafadha.</verse>
				<verse number="4">Isinillee natti himaa'a!, cuuphaan Yohaannisii Rabbiin irraa mo'o nama irra?» isaaniin jedhe.</verse>
				<verse number="5">Isaanillee akkana jedhanii mari'atan, ‹Rabbiin irra› yoo jenne, ‹Maaf itti hin amanne?› nuun jedha.</verse>
				<verse number="6">‹Nama irra› yoo jenne ammoo, gumiin dhaka'aan nu tuman. Yohaannis akka raagaa ture maruu waan amananiif.</verse>
				<verse number="7">Isaanillee deebisanii, «Garam irraa akka dhufe hin beennu» jedhaniin.</verse>
				<verse number="8">Yesuusillee deebisee, «Anillee baallii maali'iitiin waan kanniin akka godhe isinitti hin himu» isaaniin jedhe.</verse>
				<verse number="9">Innillee mammaaka kana banitti himuu jalqabe. «Namichi tokko ashaakiltii woyini'ii dhaabee qonnaan bultootaaf bara hedduuf kiraa kenne gara biyya biraa deeme.</verse>
				<verse number="10">Innillee hennaan woyiniin gayu geennaan akka qonnaan bultoonni woyinii isaa fidaniifiif hojjataa tokko gara isaanii erge. Isaan ammoo hojjataa san tumanii harka qullaa ufirra deebisan.</verse>
				<verse number="11">Inni ammallee deebi'ee hojjataa biraa erge, isaan isallee harka qullaa ari'an.</verse>
				<verse number="12">Deebi'ee saddaffaa erge. Isaanillee kana madeessanii diidatti gad darban.</verse>
				<verse number="13">Abbaan ashaakiltii woyini'ii sun, ‹Ani maal godhuu naa woyyaa? Ilma kiyya ka jaaladhu itti erga; maal laataa isa yoo argan hin kabajjan› jedhe.</verse>
				<verse number="14">Qonnaan bultooni ammoo hennaa isa argan, akkana jedhanii mari'atan, ‹Ka dhaalu kana waan ta'eef dhaalli ristii kanaa akka keenna ta'u koottaa haa ajjeefnuu!› jedhan.</verse>
				<verse number="15">Isaanillee Ashaakiltii woyini'ii keessaa gara diidaa baasanii isa ajjeessan.</verse>
				<verse number="16">Kanaafuu gooftaan ashaakiltii woyini'ii maal isaan godhinna laata? Inni dhufee qonnaan bultoota kanniin balleessee, ashaakiltii woyini'ii san namoota biraatii kenna» jedhe. Isaan haga waan kana dhagayan, «Rabbi waan kana nutti hin fidin!» jedhan.</verse>
				<verse number="17">Yesuus gara isaanii laalee akkana jedhe, eegasuu, «Dhagaan worri mana ijaaru tuffate, dhagaa dhagaa maraa caalaa barbaadamu ta'a› ka jedhamee barreeffame maal jechu'uu?</verse>
				<verse number="18">Namni dhagaa san irratti kufu maruu hin caccaba; namni dhagaan sun irratti kufu ammoo hin bututa» jedhe.</verse>
				<verse number="19">Bulchoonni gadootaatii fi barsiisonni Seera Muuse'ee mammaaka kana akka inni isaaniif mammaake beekanii, hennama san isa qabu'uuf barbaadanii, haata'uu ammoo gumii sodaatan.</verse>
				<verse number="20">Uduu isa ega'aaran gara qe'ee bulcha'aa dabarsanii akka kennaniin qajeelaa uf fakkeessanii waan inni dubbatuun isa qabu'uuf worra riphanii eegan isatti ergan.</verse>
				<verse number="21">Isaanillee Yesuusiin akkana jedhaniin, «Barsiisaa keenna akka ati dhugaa dubbattuu fi barsiiftu, namallee akka wol hin caalchifne hin beenna, dhugamaan karaa Rabbii barsiifta.</verse>
				<verse number="22">Qeesaariif gibira kennuun seera moo seeraa miti?» jedhaniin.</verse>
				<verse number="23">Inni ammoo hameenna isaanii argee, maaf na qorattan?</verse>
				<verse number="24">Mee saantibii takkattii natti mudhisaa'a, biftinii fi barreeffamni isaa ka eennuuti? isaaniin jedhe. Isaanillee deebisanii, «Ka Qeesaariiti» jedhaniin.</verse>
				<verse number="25">Maarre Yesuus, «Ka Qeesaarii Qeesaariif, ka Rabbii Rabbiif kennaa'a!» isaaniin jedhe.</verse>
				<verse number="26">Afoo bani'iititti dubbi'iin isa qabuu hin dandeenne. Deebii isaa maalalanii cadhisan.</verse>
				<verse number="27">Yesuusiin waan du'aa ka'insaa worri waakkatan Saduqoota keessaa gari gariin gara isaa dhufanii akkana jedha'aa gaafatan.</verse>
				<verse number="28">«Barsiisaa'a, Muuseen, ‹Namni tokko haadha manaa fuudhee ijoollee uduu hin uumatin isii irraa yoo du'e, obboleessi isaa haadha hiyyeessaa san dhaalee fiixaa obboleessa ufiitiif bakka haa buusuu› jedhee nuuf barreesseera.</verse>
				<verse number="29">Ilmaan haadhaa torbatu ture. Ka duraa haadha manaa fuudhee, uduu hin uumanne du'e.</verse>
				<verse number="30">Lammaffaanillee isii dhaale, sadaffaanillee akkasuma torbanuu ammoo finna uduu hin uumanne du'an.</verse>
				<verse number="31"></verse>
				<verse number="32">Kanniin maraan maayessa ammoo dubartiin sun hin duute.</verse>
				<verse number="33">Eegasuu torbanuu waan fuudhaniiraniif, Isiin gaafa du'aa ka'iinsaa isaan keessaa haadha manaa eennuu taati?»</verse>
				<verse number="34">Yesuusillee deebisee akkana isaaniin jedhe, «Worri adunyaa tanaa hin fuudhan, hin heerumanille'e.</verse>
				<verse number="35">Worri du'aa ka'anii fi biyya lafaa ta dhuftu keessa jiraatan ammoo, hin fuudhan, hin heerumanille'e.</verse>
				<verse number="36">Isaan akka Maleekkotaati; deebi'anii hin du'an; isaan waan ijoollee du'aa ka'an ta'aniif, ijoollee Rabbiiti.</verse>
				<verse number="37">Worri du'an akka ka'an Muuseen akkasuma saatoo gubatu keessaan Goofta'aan, ‹Waaqa Abrahaamii, Waaqa Yisaaqiitii fi Waaqa Yaaqoobii› jechu'uun himeera.</verse>
				<verse number="38">Martinuu isaaf jiraattota waan ta'aniif, Inni Waaqa jiraattotaati malee, Waaqa du'ootaatii miti» isaaniin jedhe.</verse>
				<verse number="39">Barsiisota Seera Muuse'ee keessaa gari gariin deebisanii, «Barsiisaa'a, waan mishaa dubbatte» jedhaniin.</verse>
				<verse number="40">Achiin maayessa isaan deebi'anii gaafii biraa isa gaafachuu hin uggine.</verse>
				<verse number="41">Yesuus deebisee akkana isaaniin jedhe, «Namoonni attamitti, ‹Kiristoos Ilma Daawitiiti› jedhan?» jedhee isaan gaafate.</verse>
				<verse number="42">Daawiti mataan isaatuu kitaaba faaru'uu keessatti, Gooftaan Gooftaa kiyyaan, ‹Haga ani diinota kee lukaan akka ati irra ejjattu sii godhuuf, mirga kiyya taa'i› jedheen.</verse>
				<verse number="43"></verse>
				<verse number="44">Eega Daawiti, ‹Gooftaa kiyya› jedhee isa waame, attamiin Kiristoos Ilma isaa ta'uu danda'a ree?»</verse>
				<verse number="45">Gumiin maruu uduu isa caqasaaran, Yesuus darasoota ufiitiin akkana jedhe,</verse>
				<verse number="46">«Barsiisota seera Muuse'ee irraa of eegaa. Isaan uffata dhedheeraa uffatanii asii fi achi naannawuu worra barbaadan, gabayaa keessattillee nagaya akka isaan gaafataniif mana sagadaatittillee barcummaa kabajja'aa urgee nyaataatittillee hulee kabajjaa waan barbaadaniif, uf eeggadhaa'a.</verse>
				<verse number="47">Isaan faatee dheeressa'aa sababaa mana haadha hiyyeeyyi'ii irraa worri nyaatu kunniin murtii hamaa argatan» jedhe.</verse>
			</chapter>
			<chapter number="21">
				<verse number="1">Yesuus gara kenna'aa midhatee, dureeyyiin hennaa meeshaa buusi'ii keessa buusan arge.</verse>
				<verse number="2">Dubartiin hiyyeettiin takka saantibii lamaa hennaa achi buuftu argeeti.</verse>
				<verse number="3">«Ani dhugamaan isiniin jedha. Dubartiin hiyyeettiin tun ka maraa caalu kennite.</verse>
				<verse number="4">Kunniin maruu bu'aa isaanii irraa meeshaa buusi'ii keessa buusan; isiin tun ammoo dhidhinna isii keessaa waan qabduuf waan bultuun maraa kennite» jedhe.</verse>
				<verse number="5">Namoonni garii gariin, «Manni woyyu'uu kun attamitti barreeda? dhagaa babareeda'aa fi kennaa Rabbiif kennameen midhaaffame» jedha'aa qaaqa'aa turan.</verse>
				<verse number="6">«Dhagaan isin argitan kun maruu dhagaan tokko dhagaa tokko irratti uduu hin hafin barri jigu hin dhufa» jedhe.</verse>
				<verse number="7">Isaanillee, «Barsiisaa'a, eegasuu wonti kun yoom ta'a? Kunillee ta'uuf malkanni maali?» Jedhanii isa gaafatan.</verse>
				<verse number="8">Innillee akkana jedhe, «Akka hin dogoggorre uf eeggadhaa'a. Hedduun isaanii, ‹Ani Kiristoos, barri dhiyaateera!› jedha'aa maqaa kiyyaan hin dhufan. Isaan faana hin deeminaa'a!</verse>
				<verse number="9">Lolaa fi wonta nama naasisu hennaa dhageettani, hin nayinaa'a. Wonti akkasii sun duraan dursee waan ta'uuf. Haata'uu ammoo dhumti baraa yoma san hin ta'u.»</verse>
				<verse number="10">Hennaa san akkana isaaniin jedhe. «Gosti gosa irratti; mootummaan mootumma irratti hin ka'a.</verse>
				<verse number="11">Raafamni lafaa guddaaniif, beelli, dhibeen hulee adda addaatitti hin ta'a. Wonti nama sodaachisu malkanni guddaanillee samii irraa hin mudhata.</verse>
				<verse number="12">Kana maraan duratti isin qaban, isin ari'an, waan kiyyaaf gara mana sagada Yihuudotaatii fi gara mana hidha'aatitti isin dabarsan afoo moototaatii fi bulchootaa isin fidan.</verse>
				<verse number="13">Kunillee raga'aaf isinii ta'a.</verse>
				<verse number="14">Kanaafuu, ‹Maal jennee deebifna› jettanii garaa keessan keessatti hin dhiphatinaa'a. Kana qalbitti qabadhaa'a.</verse>
				<verse number="15">Waan diintonni keessan maruu isiniin mormu'uuf falmuu hin dandeenne afaanii fi ogummaa isinii kenna.</verse>
				<verse number="16">Haawwoti'ii fi abbootiin, obboleeyyan, firoonniinii fi jaalalloon dabarsanii isin kennan. Isin keessaa gari garii hin ajjeesan.</verse>
				<verse number="17">Bakka marattu maqaa kiyyaaf worra jibbamu taatan.</verse>
				<verse number="18">Haata'uu ammoo mataa keessan irraa rifeensi tokkollee hin buqqa'u.</verse>
				<verse number="19">Obsu'uun lubbuu teessan oolfattan.»</verse>
				<verse number="20">Isin yoo «Yeruusaaleem loltootaan marfamtee argitan hennaa san badiin isi'ii akka dhiyaate beekaa'a.</verse>
				<verse number="21">Hennaa san worri Yihuudaa jiru gara gaaraa haa dheessanii; worri qachaa keessa jiru isii keessaa haa bayanii. Worri baadiyaa jiranillee isii keessa akka hin seenne.</verse>
				<verse number="22">Wonti barreeffame maruu akka raawwatamuuf kun hennaa haluu bayu'uu waan ta'eef,</verse>
				<verse number="23">Hennaa san dubartoota ulfaatii fi haawwota harma hoosisanii hobbaasi. Rakkoon guddaan biyya lafaatii fi gumii irratti waan ta'uuf.</verse>
				<verse number="24">Isaan qara guraade'eetiin du'an, kuuwwan ammoo marti isaaniituu hin booji'aman; worra Yihuudota hin taaneen fudhataman. Haga barri namoota Yihuudota hin taanee dhumutti Yerusaaleem ta namoonni Yihuudota hin taanee irra deddeemu taati.»</verse>
				<verse number="25">Aduu, ji'aa fi Urjii irratti, «Malkatatu ta'a. Lafa irrattillee worri Yihuudota hin taanee galaanaa fi laagaa haboonbolatti'iitiin mama'aati dhidhiphatan.</verse>
				<verse number="26">Namoonnillee waan adunyaa irratti dhufu sodaatanii eegu'uun dadhaban. Waan hundeen sami'ii raafamtuuf.</verse>
				<verse number="27">Hennaa san Ilmi Namaa hunnaa fi ulfinna gudda'aan duumessaan hennaa dhufu hin arganiin.</verse>
				<verse number="28">Hennaa wonti kun ta'u jalqabu sababaa fayyinni keessan dhiyaateeruuf, ka'aa dhaabbadha'aatii mataa keessan ol qabadhaa'a» jedhe.</verse>
				<verse number="29">Yesuus mammaakaan akkana jedhee isaanitti hime, Muka hurbu'uutii fi mukkiin maraa yoo bayan argaa'a.</verse>
				<verse number="30">Hennaa munni kunniin baala baafachuu jalqabani laala'aati, bonni akka dhiyaate yoo san hin beettan.</verse>
				<verse number="31">Akkasuma Hennaa isin kun maruu ta'u yoo argitan jeennanni Rabbii akka dhiyaatte beekaa'a.</verse>
				<verse number="32">Ani dhugamaan isiniin jedha, kun maruu haga ta'uuf dhaloonni kun hin lufu.</verse>
				<verse number="33">Ardi'ii fi samiin hin lufan dubbiin kiyya ammoo hin lufu.</verse>
				<verse number="34">Haata'uu ammoo, «Akka malee nyaataa fi machi'iin yookiin jireenna lafa tanaatiif yaada'aa akka hin dadhabne, guyyaan sunillee dimmaa akka isinitti hin dhufne uf eeggadhaa'a!</verse>
				<verse number="35">Guyyaan sun worra lafa irra jiran marattuu waan dhufuuf.</verse>
				<verse number="36">Eegasuu waan dhufu'uuf ta'u jalaa akka baataniif fuula Ilma Namaa afo'otti dhaabachuu akka dandeettan hennaa maraa jabaadha'aa faateffadhaa'a!»</verse>
				<verse number="37">Yesuus guyyaa guyya'aan mana woyyuu keessatti barsiisa'aa ture. Halkan ammoo gara gaara ejersa jedhamu gubbaa bayee bula'aa ture.</verse>
				<verse number="38">Gumiin maruu isa irraa dhagayu'uuf obboro'oon gara Mana Woyyu'uu dhaqa'aa turan.</verse>
			</chapter>
			<chapter number="22">
				<verse number="1">Ayyaanni Faasikaa jedhamu dhiyaate.</verse>
				<verse number="2">Bulchoonni gadootaatii fi barsiisonni Seera Muuse'ee gumii sodaatan malee attamiin akka isa balleessan barbaada'aa turan.</verse>
				<verse number="3">Seexannillee darasoota kudha lamaa keessaa Yihuudaa nama biyya Asqorotu'uu jedhamutti gale.</verse>
				<verse number="4">Innillee akkamitti akka isa dabarsee kennu bulchoota gadootaatii fi worra mana woyyu'uu woliin mari'ate.</verse>
				<verse number="5">Isaanillee gammadanii birrii isaa kennu'uuf wolii galan.</verse>
				<verse number="6">Innillee maarre jedhe; bakka baniin hin jirretti dabarsee isaanitti kennu'uuf hennaa isaa tolu soqa'aa ture.</verse>
				<verse number="7">Ayyaanni Faasika'aa ka hoolaan itti qalamu geennaan,</verse>
				<verse number="8">Yesuus Pheexroosii fi Yohaannisiin, «Hurbaata Ayyaana Faasiika'aa akka nyaannu deema'aatii qopheessaa'a!» jedhee isaan erge.</verse>
				<verse number="9">Isaanillee, «Eessatti akka sii qopheessinu barbaadda?» jedhaniin.</verse>
				<verse number="10">Innillee akkana jedheen gara qacha'aa hennaa seentan nama ottee bisaanii baadhate tokkotti dhuftan, gara mana isaa faana deemaa'a.</verse>
				<verse number="11">Abbaa mana saniitiin, ‹Barsiisaan darasoota ufii woliin manni keessumma'aa ka hurbaata Ayyaana Faasika'aa itti nyaadhu eessa? siin jedha› jedha'aanii.</verse>
				<verse number="12">Innillee mana mana irraa gamoo keessatti galma afame badhaa isinitti mudhisaa, achitti nuu qopheessaa'a!</verse>
				<verse number="13">Isaanillee dhaqanii akkuma inni jedhe arganiiti hurbaata Ayyaana Faasika'aa qopheessan.</verse>
				<verse number="14">Hennaa sa'aatiin gaye Yesuus ergamoota kudha lamaa woliin hurbaata'aaf taa'e.</verse>
				<verse number="15">Innillee, «Rakkoo kiyyaan dura isin woliin hurbaata Ayyaana faasika'aa kana nyaatu'uuf guddisee halcheera.</verse>
				<verse number="16">Ani akkana isiniin jedha, haga jeennanni Rabbii raawwatamuuf ani duranaa deebi'ee kana irraa hin nyaadhu.» jedheen.</verse>
				<verse number="17">Xuwwee ol fuudhee haga galateeffateen maayessa akkana jedhe, «Hoo'aa, kana wolii qoodaa'a!</verse>
				<verse number="18">Ani isinitti himaa, haga jeennanni Rabbii dhuftutti ammaa jalqabee daadhii woyinii kana irraa hin dhugu» jedhe.</verse>
				<verse number="19">Xoroshoollee fuudhee galateeffatee, cabsee, «Kun foon kiyya, ka isinii kenname; ittiin na qaabadhaa'a!» jedhee isaanii kenne.</verse>
				<verse number="20">Akkasuma hurbaata'aan maayessa xuwwee ol fuudhee akkana jedhe, «Untoon kun waadaa haarawa dhiiga kiyya ka isinii jiguun raawwatamu.</verse>
				<verse number="21">Haata'uu ammoo dabarsee ka na kennu kunoo harki isaa na woliin hurbaata irra jira.</verse>
				<verse number="22">Ilmi Namaallee akkuma itti murtaayetti hin deema. Haata'uu ammoo dabarsee ka na kennu sanii hobbaasi!» jedhe.</verse>
				<verse number="23">Isaanillee namni isaan keessaa waan kana godhu eennuun ta'inna jedha'aa wol gaafachuu jalqaban.</verse>
				<verse number="24">Akkasuma isaan keessaa namni nama maraa caalu eennu jedhanii wol morman.</verse>
				<verse number="25">Innillee akkana isaaniin jedhe, «Worri Yihuudota hin taanetu isin bulcha; worri isaan irraan mooyan worra arjooman› ufiin jedhan.</verse>
				<verse number="26">Isin ammoo akkasi hin ta'inaa; Haata'uu ammoo isin keessaa ka guddaa ta'e akka maandha'aatitti, ka bulchullee akka tajaajila'aa haata'uu.</verse>
				<verse number="27">Ka hurbaata'aaf taa'e yookiin ka hojjatu keessaa kamtu gudda'a? Ka taa'ee mitii? Ani ammoo isin eddu'utti akka hojjata'ati.</verse>
				<verse number="28">Haata'uu ammoo isin hennaa rakkinna kiyya na woliin jabaatanii jiraataniiran.</verse>
				<verse number="29">Akkuma abbaan kiyya na muude Anillee ammoo mootummaa kiyya keessatti hurbaata kiyya nyaataa dhugaa gosa Isiraa'elii kudha lamaan irratti akka murteessitan teessoo mootummaa irra akka teettan isin muudeera.»</verse>
				<verse number="30"></verse>
				<verse number="31">Gooftaanillee, «Simoon, Simoon, kunoo, seexanni akka qamadi'ii isin gingilchu'uuf na kadhate.</verse>
				<verse number="32">Ani ammoo akka amantaan kee hin banne sii kadhadhe. Atillee hennaa gara kiyya deebite obboleeyyan kee jabeessi!» jedheen.</verse>
				<verse number="33">Innillee, «Gooftaa kiyya, ani gara mana hidha'aatii fi gara du'aallee si woliin deemu'uuf qophaayeera» isaan jedhe.</verse>
				<verse number="34">Inni ammoo, «Pheexroos, ani sitti hima, ati uduu lukkuun hin iyyin ani si hin beeku jettee adha hennaa sadi na ganta» jedheen.</verse>
				<verse number="35">Achiin maayessa Yesuus, «Korojoo, karaxiitii yookiin kophee uduu hin qabatin hennaa ani isin erge, wonti isin jalaa dhidhate jiraa?» Isaaniin jedhe. Isaanillee, «Womaa hin dhidhanne!» jedhan.</verse>
				<verse number="36">Innillee ammoo, «Ka korojoo, yookiin karaxiitii qabu haa qabatuu; akkasuma guraadee ka hin qabnellee uffata ufii gurguree guraadee haa bitatuu.</verse>
				<verse number="37">Ani akkana isiniin jedha, ‹Worra hamaa woliin laakkayame› jedhamee ka barreeffame na irratti raawwatamuu barbaachisa; Ee anaaf amma wonti ta'u narratti waan raawwatamuuf» isaaniin jedhe.</verse>
				<verse number="38">Isaanillee, «Kunoo, Gooftaa kiyya, guraadee lamatu as jira» jedhaniinii jennaan. Innillee «Hin gaya!» isaaniin jedhe</verse>
				<verse number="39">Yesuus achi keessaa bayee akka aadaa isaa gara gaara ejersaa deeme. Darasoonnillee akkasuma isa faana deeman.</verse>
				<verse number="40">Hulee san haga gaye, «Ataabe'etti akka hin galle dammaqa'aa faateffadhaa'a!» isaaniin jedhe.</verse>
				<verse number="41">Isaan irraa haga darbata dhaga'aa fagaatee jilbiinfatee,</verse>
				<verse number="42">Abbaa kiyya fedhii kee yoo ta'e untoo tana narra dabarsi. Haata'uu ammoo fedhii kee malee kiyyaa hin ta'in jedhaa faateffate.</verse>
				<verse number="43">Achiin maayessa Maleekkaan isa jajjabeessu samii irraa dhufe.</verse>
				<verse number="44">Innillee dhiphatee jabaatee faateffate. Fuuruun isaa akka dhiigaa lafatti coccophe.</verse>
				<verse number="45">Hennaa faatee irraa ka'e gara darasoota ufii dhufee waan guddisee gaddee tureef dadhabanii ka rafaniiran argee,</verse>
				<verse number="46">«Maaf raftan? ataabe'etti akka hin galle ka'aatii dammaqaa faateffadhaa'a!» isaaniin jedhe.</verse>
				<verse number="47">Uduu inni dubbataa jiru namoonni hedduu gara isaa dhufan, darasoota kudha lamaan keessaa namichi Yihuudaa jedhamu tokko isaan afoo deemaa ture. Innillee Yesuusiin dhungachu'uuf gara isaa dhufe.</verse>
				<verse number="48">Yesuusi ammoo, «Yihuudaa'a, Ilma Namaa dhungachu'uun dabarsitee kennitaa?» isaan jedhe.</verse>
				<verse number="49">Worri isa woliin jiran waan ta'aaru haga argan, «Gooftaa kiyya, guraade'een dhoofnuu?» jedhaniin.</verse>
				<verse number="50">Isaan keessaa tokkochi, hojjataa bulchaa gadootaa dhayee gurra mirgaa irraa mure.</verse>
				<verse number="51">Yesuus ammoo deebisee, «Dhiisaa'a! waan kana itti hin deebi'inaa'a» jedhee gurra namichaa qaqqabee fayyise.</verse>
				<verse number="52">Yesuusillee worra gara isaa dhufan bulchoota gadoota, ajajoota mana woyyu'uutii fi manguddootaan, «Akka waan ani shiftaa ta'ee guraade'eef bokkuu qabattanii baatanii?</verse>
				<verse number="53">Guyyama guyya'aan hennaa mana woyyuu keessatti isin woliin jiru, hennaa san isin qubaanuu nan tundhe, amma garuu sa'aatiin kun sa'aatii keessanii fi baalliin abbaa dukkanaa itti hojjatu» isaaniin jedhe.</verse>
				<verse number="54">Isaanillee Yesuusiin qabanii fuudhanii gara mana bulchaa gadootaa geessan. Pheexroos ammoo fago'otti isa faana deemaa ture.</verse>
				<verse number="55">Hennaa jarri dallawa keessatti ibidda bobeessan Pheexroosillee gara ifaatiin edduu isaanii taa'ee uduu jiru,</verse>
				<verse number="56">Hojjettuun takka xiinxallitee laaltee, kunillee isa woliin ture jette.</verse>
				<verse number="57">Inni ammoo, «Intalattii nana, ani isa hin beeku» jedhee gane.</verse>
				<verse number="58">Hennaa diqqo'oon maayessa namni biraa isa argeeti, «Ati isaan keessaa tokko» jedhe. Pheexroos ammoo, «Namana namni sun, anaa mit» jedheen.</verse>
				<verse number="59">Gara sa'aatii tokkoo haga tureen maayessa, «Namni biraallee inni nama Gaaliilaati dhugamaan namichi kunillee isa woliin jira» jedhe.</verse>
				<verse number="60">Pheexroos ammoo deebisee, «Namicha nana waan ati jettu kana ani hin beeku!» jedhe. Uduma inni kana dubbataaru, lukkuun iyye.</verse>
				<verse number="61">Gooftaanillee midhatee Pheexroosiin laale. Pheexroosillee, adha lukkuun uduu hin iyyine hennaa sadi na ganta dubbii Gooftaan jedhe qaabate.</verse>
				<verse number="62">Pheexroosillee diida bayee mararamee booye.</verse>
				<verse number="63">Namoonni Yesuusiin qaban isatti baldaa dhaanan.</verse>
				<verse number="64">Isaanillee ija isaa hidhanii, dhayaa waan turaniif, «Ka dhabanaasaan si dhaye eennu? Mee raaga dubbadhu!» jedha'aa isa gaafatan.</verse>
				<verse number="65">Waan biraallee waan hedduu jedha'aa arabsa'aanii turan.</verse>
				<verse number="66">Hennaa lafti bariite manguddoonni biyyaa, bulchoonni gadootaatii fi barsiisonni Seera Muuse'ee wolgayanii gara yaa'ii murti'ii fidanii,</verse>
				<verse number="67">«Kiristoos si'ii? mee nutti himi!» Inni ammoo, «Yoo ani isinitti hime, hin amantan;</verse>
				<verse number="68">Yoo isin gaafadhellee naa hin deebiftan, na hiitanille'e.</verse>
				<verse number="69">Haata'uu ammoo amma irraa jalqabee, Ilmi Namaa mirga hunna Rabbii taa'a» jedheen.</verse>
				<verse number="70">Isaan martinuu, eegasuu, «Ati Ilma Rabbii tii?» jedhaniin. Innillee, «Akka ani isa ta'e isinuu jedha'aattan» jedhe.</verse>
				<verse number="71">Isaanillee, «Nu'uu afaan isaatii dhageenneera, ammaa achi ragaa maal nu barbaachisa?» jedhan.</verse>
			</chapter>
			<chapter number="23">
				<verse number="1">Isaan maruu woliigalanii ka'anii gara Philaaxoosii isa fidanii,</verse>
				<verse number="2">«Kun gumii keenna dogoggorsa'aa, Qeesaarii fi mootii worra Rooma'aatii gibira akka hin kaffallee yoo dhooggu, ammo Ani Kiristoosii mooti'i uduu jedhu argine» jedhanii himachuu jalqaban.</verse>
				<verse number="3">Philaaxoosillee, «Ati mootii Yihuudiitii?» jedhee isa gaafate. Innillee deebisee, «Maarre atuu jette» isaan jedhe.</verse>
				<verse number="4">Philaaxoos, bulchoota gadootaatii fi gumi'iin ani nama kana irratti yakka tokkollee hin argine jedhe.</verse>
				<verse number="5">Isaan ammoo jabeessanii, «Galiila'aa jalqabee haga Yihuudaa maraa keessatti barsiisa'aa gumii booressa» jedhan.</verse>
				<verse number="6">Philaaxoos ammoo Galiilaa hennaa jedhan dhagayee, inni nama Galiila'aatii jedhee gaafate.</verse>
				<verse number="7">Bulchaa Heroodisii keessaa akka ta'e haga beeke, gara Heroodisii erge. Innillee ammoo hennaa san Yerusaalemiin waan tureef.</verse>
				<verse number="8">Heroodisillee Yesuusiin hennaa arge, guddisee gammade. Sababaa waan isaa dhagayeef hennaa dheeraa isa argu'uuf hawwaa waan tureef. Malkata guddaa inni hojjatu argu'uuf abdii godha'aa ture.</verse>
				<verse number="9">Kanaaf gaafii heddu isa gaafate. Inni ammoo waa tokkollee isaa hin deebifne.</verse>
				<verse number="10">Bulchoonni gadootaatii fi barsiisonni Seera Muuse'ee jabeessanii isa himachu'uuf achi dhaabatanii turan.</verse>
				<verse number="11">Heroodisillee loltoota ufii woliin tuffatee itti balde. Uffata qandhafaa itti uwwisee, deebisee gara Philaaxoosii erge.</verse>
				<verse number="12">Heroodisii fi Philaaxoos gaafas jaalalloo ta'an. Duraan edduu isaanii lolatu ture.</verse>
				<verse number="13">Philaaxoosillee bulchoota gadootaa aango qabeeyyi'ii fi banii wolitti waamee akkana isaaniin jedhe.</verse>
				<verse number="14">Isin, «Namichi kun gumii dogoggorsa jettanii nama kana gara kiyya fiddan, kunoo afoo keessanitti qoradhee waan isin isa himattaniif yakka tokkollee nama kana irratti hin argine.</verse>
				<verse number="15">Heroodisillee ammoo womaa irratti waan hin argineef gara keenna deebiseera, waan isa ajjeesisu womaa hin goone.</verse>
				<verse number="16">Eegasuu adabee isa hiika.»</verse>
				<verse number="17">Hennaa ayyaanaa nama hidhame tokko hiikuun aadaa isaanii waan ta'eef.</verse>
				<verse number="18">Marti isaaniituu wolta'anii, «Namicha kana balleessi Baarbaaniin nuu hiiki!» jedha'aa wocan.</verse>
				<verse number="19">Inni waan qachaa booressee namallee ajjeeseef mana hidha'atitti hidhamee ture.</verse>
				<verse number="20">Philaaxoosillee, Yesuusiin hiikuu barbaadee deebi'ee isaanitti dubbate.</verse>
				<verse number="21">Haata'uu ammoo isaan fannis! Fannis jedhaa wocan.</verse>
				<verse number="22">Hennaa saddaffaaf, «Badiin inni godhe maali'i? yakka du'aaf isa geessu isa irratti hin argine. Kanaafuu adabee hiika» isaaniin jedhe.</verse>
				<verse number="23">Isaan ammoo, «Fannisi» jedha'aa laagaa gudda'aan wocan; laagaan woca bani'iitii fi bulchoota gadootaa ka maraatuu caale.</verse>
				<verse number="24">Waan isaaniitiif dubbiin bulchoota gadootaallee jabaatee jennaan, Philaaxoos akka kadhaan isaanii ta'uuf isatti murteesse.</verse>
				<verse number="25">Namicha qachaa booreesee nama ajjeesee mana hidha'atitti hidhamee ture san waan kadhataniif gad isaanii dhiise. Yesuusiin ammoo akka fedhii isaaniitiif dabarsee kenne.</verse>
				<verse number="26">Hennaa Yesuusiin geessan, namichi biyya Qareena'aa Simoon ka jedhamu tokko baadiyya'aa hennaa dhufu Yesuusiin faana fannoo baatee akka deemu itti baachisan.</verse>
				<verse number="27">Banii san keessaa dubartoonni hedduu booyaa boochisaa isa faanaa deeman.</verse>
				<verse number="28">Yesuus ammoo gara isaanii midhatee akkana jedhe, isin dubartoonni Yeruusaaleemii ufiif ijoollee keessanii booyaa malee naa hin booyinaa'a.</verse>
				<verse number="29">Haata'uu ammoo, ‹Dhabduun, gadaamessi sirimaa hin deennee fi harmi hin hoosifne ka eebbifame› hennaan jedhamu kunoo hin dhufa.</verse>
				<verse number="30">Hennaa san gaarotaan nurratti jigaa tullootaan ammoo nu dhossaa jechuu jalqaban.</verse>
				<verse number="31">Isaan eega muka jiidhaa irratti akkana godhan ta'e, muka gogaa ammoo attam godhinnu laata?</verse>
				<verse number="32">Worra yakka hojjatan lamaan akkasuma isa woliin ajjeesu'uuf achi geessan.</verse>
				<verse number="33">Hennaa hulee Qaraaniyoo jedhamu gayan, achitti isaaf worra yakka hojjatan lamaan tokko mirgaan ka lammaffa'aa bitaa isaatiin fannisan.</verse>
				<verse number="34">Yesuusillee, «Abbaa'a, isaan waan godha'aaranuu waan hin beenneef, isaanii dhiisi!» jedhe.</verse>
				<verse number="35">Uffata isaallee qoodamu'uuf hixaa itti buufatan. Gumiinillee dhaabatee laala'aa ture. Ajajjoonnillee akkasuma, «Kaawwan fayyiseera; Inni Kiristoosii Rabbiin filatame yoo ta'e uf haa fayyisuu!» jedhaa itti balda'aa turan.</verse>
				<verse number="36">Loltoonni ammoo gara isaa dhiyaatanii waan dhangagga'aa kennaniif.</verse>
				<verse number="37">«Ati mootii Yihuudii yoo taate uf oolchi!» jedha'aa itti balda'aa turan.</verse>
				<verse number="38">«Kun Mootii Yihuudotaati» jechi jedhu tokko afaan Giriikii, Roomaayisxii fi ibiraayisxiin barreeffamni barreeffame mataa isaa gubbaa jira.</verse>
				<verse number="39">Hammeeyyii yakkaaf fannifaman keessaa tokko, «Ati Kiristoosii mii? Ufillee nullee oolchi!» jedhee isa arrabse.</verse>
				<verse number="40">Ka Lammaffa'aa ammoo, «Ati murtee akkanaa irra uduu jirtu, Rabbimallee hin sodaattuu?»</verse>
				<verse number="41">Nu waan gooneef murtii keenna hin arganna, murtiin nurratti murtaaye murtii dhuga'aati. Inni ammoo dhara woyiituu hin hojjanne jedhee isa teedeefate.</verse>
				<verse number="42">Yesuusiin, «Gooftaa kiyya, mootummaa keetiin hennaa dhuftu na qaabadhu!» jedhe.</verse>
				<verse number="43">Yesuus deebisee, «Dhugamaan siin jedha, adha na woliin jeennata galta» jedheen.</verse>
				<verse number="44">Sa'aatii jaharraa jalqabee dukkanti haga sa'aatii sagalii biyya lafaa maratuu ta'e.</verse>
				<verse number="45">Aduunillee hin dukkanoofte. Golgaan mana woyyuu gubba'aa haga gadii tarsa'e.</verse>
				<verse number="46">Yesuusillee laagaa gudda'aan iyyee, Abbaa lubbuu kiyya harka keetitti yaboo dabarsee kenna jedhe. Kana jedhee lubbuu ufii dabarsee kenne.</verse>
				<verse number="47">Ajajaan loltuu dhibbaa waan ta'e san hennaa arge, «Namni kun dhugamaan qajeela'a» jedhee Rabbiin kabajje.</verse>
				<verse number="48">Worri kana argu'uuf walgaye maruu waan ta'e san hennaa argan laphee ufii tumaa deebi'an.</verse>
				<verse number="49">Worri isa beekan maruu, Dubartoonni Galiila'aa isa faanaa dhufan maruu fagoo dhaabatanii waan kana laala'aa turan.</verse>
				<verse number="50">Namichi miseensa gumii Yihuudotaa ka Yooseef jedhamu tokkotu ture. Innillee nama misha'aa fi qajeela'a.</verse>
				<verse number="51">Inni mari'ii fi hujii isaanii keessa hin jiru. Yooseef qachaa Yihuuda'aa ta Armaatiyaas jedhamtuu dhufe, Innillee akkasuma jeennata Rabbii eeggata'aa ture.</verse>
				<verse number="52">Namichi kun gara Philaaxoosii dhaqee reeffa Yesuusii kadhate.</verse>
				<verse number="53">Fannoo irraa buusee qoolaan kafanee awwaala dhagaa irraa bocame ka namni biraa haga ammaa itti hin awwaalamne keessa kaaye.</verse>
				<verse number="54">Guyyaan sun guyyaa qophi'ii ture. Sambannillee seenuu gayeera.</verse>
				<verse number="55">Dubartoonni Yesuusiin woliin Galiila'aa dhufanillee isa faana deemanii awwaalaaf reeffallee attamitti akka kaayan argan.</verse>
				<verse number="56">Achii deebi'anii anshaa fi urgo'oof waan diban qopheessanii akka seeraatitti guyyaa Sambataa harabaafatan.</verse>
			</chapter>
			<chapter number="24">
				<verse number="1">Guyyaa Sambata gudda'aa isaan keessaa namoonni gariin urgoo qabataniiti isaan woliin obboro'oon gara awwaalaa dhaqan.</verse>
				<verse number="2">Dhagaan awwaalaan cufame ka gangalfameeru argan.</verse>
				<verse number="3">Hennaa boolla awwaalaa keessa seenan reeffa Gooftaa Yesuusii hin argine.</verse>
				<verse number="4">Isaan waan kana uduu mama'aaran namoonni lamaan uffata calalaqu uffatanii isaan bira dhaabatan.</verse>
				<verse number="5">Dubartoonni sunniinillee sodaatanii uduu ijaan lafa laala'aaran akkana isaaniin jedhan, «Maaf jiraataa worra du'e keessaa soxxan?</verse>
				<verse number="6">Inni asi hin jiru, ka'eera. ‹Ilmi Namaa harka cubbamootaatitti dabarfamee kennamu'uuf, fannifamee, guyyaa saddaffa'aatitti du'aa ka'uun dirqama› jedha'aa ka inni hennaa Galiilaa jiru isinitti dubbate qaabadhaa'a!»</verse>
				<verse number="7"></verse>
				<verse number="8">Dubartoonnillee hennaa san waan inni dubbate yaadataniiti hulee awwaalaatii deebi'anii kana maraa kudha tokkoo isaaniitiif worra kaawwan marattuu himan.</verse>
				<verse number="9"></verse>
				<verse number="10">Worri waan kana ergamtootatti himani, Maariyaamii qachaa Magidala'aa, Yohaanaa, haadha Yaaqoobii Maariyaam, dubartoonni biraallee isaan woliin jiran.</verse>
				<verse number="11">Isaanillee dubbiin kun waan suuraa isaanitti fakkaateef isaan hin amanne.</verse>
				<verse number="12">Pheexroos ammoo ka'ee gara awwaalaa fiige. Achi gayee gadi jedhee yoo laalu uffata fuuttaa irraa hojjatame qofa arge. Waan ta'e kana maalala'aa gara mana ufii deebi'e.</verse>
				<verse number="13">Guyyaa san isaan keessaa namoonni lamaan Yeruusaaleemiin irraa kilo meetira kudha lama fagaatu gara ganda Emaahuus jedhamtuu deeman.</verse>
				<verse number="14">Isaanillee waan ta'e kanniin maraa woliin qaaqa'aa turan.</verse>
				<verse number="15">Uduma isaan waan san qaaqa'aa qorata'aa deeman, Yesuus isaanitti dhufee isaan woliin deeme.</verse>
				<verse number="16">Isaan ammoo akka isa hin beenne ijji isaanii qabamee ture.</verse>
				<verse number="17">Innillee gadda'aa wonti woliin qaaqa'aa deemtan kunniin maali'i? Isaaniin jedhe.</verse>
				<verse number="18">Namni Qalayoophaa jedhamu tokko ammoo deebisee, «Ati Yeruusaalemitti hojja kee keessummaa taatee jiraattaa? Guyyoota kanniin waan achitti ta'e hin beettuu?» jedheen.</verse>
				<verse number="19">Innillee, «Maal inni?» jedhee gaafate. Isaannillee akkana jedhaniin, «Waan Yesuusii nama Naazireetii, ka huji'ii fi dubbi'iin Rabbii fi gumii maraa biratti raagaa jabaa,</verse>
				<verse number="20">Isa bulchoonni gadootaatii fi worri loltoota ajaju keenniin murtii du'aatitti attamitti dabarsanii akka isa kennanii fi fannisan.</verse>
				<verse number="21">Nu ammoo namni Isiraa'eeliin fayyisu isa jennee abdannee turre. Wonti kun maruu haga ta'e adha guyyaa saddaffa'aati.</verse>
				<verse number="22">Wonti biraa ammoo ka nu maalalchiise dubartoonni gariin nu keessaa hulee awwaalaa dhaqanii,</verse>
				<verse number="23">Haga reeffa isaa achii dhaban dhufanii, hennaa maleekkonni, ‹Inni jiraata'a› jedhanii dubbatan mudhataan argine jedhan.</verse>
				<verse number="24">«Worri nu woliin turanillee gara awwaalaa dhaqanii akka wonti sun akkuma isaan nutti odeessan ta'e argan; isa ammoo hin argine»</verse>
				<verse number="25">Innillee akkana isaaniin jedhe, «Isin bada worra hin hubannee fi worra waan raattonni dubbatan maratti ka qalbiin keessan hin amanne,</verse>
				<verse number="26">Kiristoos rakkoon irra gayee ulfinnatti seenuun isa hin barbaachisuu ree?» isaaniin jedhe.</verse>
				<verse number="27">Raattota maraaf Muusee irraa jalqabee waan isaa ka kitaabban maraa keessatti barreeffame isaanii hiike.</verse>
				<verse number="28">Gara ganda dhaqa'aaranii dhiyaatanii isaanillee waan inni fagoo deemu isaanitti fakkaate.</verse>
				<verse number="29">Isaan, «Waan lafti galgalaayee dukkanaayeeruuf nu bira buli» jedhanii jabeessanii kadhataniin. Innillee isaan bira bulu'uuf seene.</verse>
				<verse number="30">Uduu isaan woliin hurbaata'aaf taa'eeru xoroshoo ol fuudhee eebbisee caccabsee isaaniif kenne.</verse>
				<verse number="31">Ijji isaaniillee hin baname, isaanillee hin beekaniin. Inni ammoo ija isaanii afo'oo miliqe.</verse>
				<verse number="32">Isaanillee, «Hennaa inni kara'atti nu woliin dubbataa turee fi hennaa inni kitaabban nu barsiisaa ture garaan keenna nu kakka'ee nu raafama'aa hin turree?» woliin jedhan.</verse>
				<verse number="33">Sa'aatima sanitti ka'anii gara Yeruusaaleemii deebi'an; darasoonni kudha tokkoo fi isaan woliin worra turaniinillee, «Dhugamaan Gooftaan du'aa ka'eera, Simoonittillee mudhateera» jedha'aa turan. Hulee tokkotti ka wolgayaniiran isaan argan.</verse>
				<verse number="34"></verse>
				<verse number="35">Isaanillee waan karaa irratti ta'e haga Xoroshoollee cabsee akkamitti akka isa beekan isaanitti odeessan.</verse>
				<verse number="36">Uduu isaan kana dubbataa jiran, Yesuus edduu isaanii dhaabatee, «Nageenni isiniif haa ta'u!» isaaniin jedhe.</verse>
				<verse number="37">Isaan ammoo waan ekeraa argan seeyanii nayanii sodaatan.</verse>
				<verse number="38">Inni ammoo, «Maaf naatan? Maaf mamiin garaa keessan keessatti uumame?</verse>
				<verse number="39">Akka ana ta'e akka beettan mee harka kiyyaa fi luka kiyya qaqqaba'aa laalaa'a; ekeraan foonii fi lafee hin qabu, Ani ammo hin qaba.»</verse>
				<verse number="40">Innillee kana jedhee harka ufiitii fi luka ufii isaanitti mudhise.</verse>
				<verse number="41">Isaanillee guddisanii waan gammadaniif amanuu dadhabanii maalala'aa uduu jiran, waan nyaatan asii waa qabduu? isaaniin jedhe.</verse>
				<verse number="42">Isaanillee qurxummii woddame irraa kutanii nadhii dammaallee kennaniif.</verse>
				<verse number="43">Inni fudhatee afoo isaaniititti nyaate.</verse>
				<verse number="44">Innillee, «Hennaa ani isin woliin jiru, Seera Muuse'eetii fi raattotaa kitaaba faarfannaa keessatti wonti kiyya ka barreeffame maruu raawwatamuu barbaachisa jedhee ka isinitti hime sun isa kana» isaaniin jedhe.</verse>
				<verse number="45">Hennaa san kitaabban akka hubatan sammuu isaanii bane.</verse>
				<verse number="46">Akkana isaaniin jedhe, «Kiristoos hin rakkata; guyyaa saddaffa'aa du'aa hin ka'a.</verse>
				<verse number="47">Maqaa isaatiin cubbuu irraa deebi'uu fi araarri cubbuu Yeruusaaleemiin irraa jalqabee gumii maraa irratti hin lallabama jedhamee barreeffameera.</verse>
				<verse number="48">Isinillee waan kanaaf raga'a.</verse>
				<verse number="49">Ani waan Abbaan kiyya waadaa isinii gale san isinii erga. Isin ammoo haga hunna olii argattanitti qachaa Yeruusaaleemii keessaa hin bayi'naa'a» jedhe.</verse>
				<verse number="50">Innillee achii bayee haga Bitaaniya'aa isaan geegessee harka isaa lamaan ol kaasee isaan eebbise.</verse>
				<verse number="51">Uduma isaan eebisa'aaru isaan dhiisee gara sami'ii ol fudhatame.</verse>
				<verse number="52">Isaanillee isaaf sagadanii guddisanii gammadanii gara Yeruusaalemii deebi'an.</verse>
				<verse number="53">Hennaa maraa Rabbiin galatoonfata'aa mana woyyuu keessa jiraatan.</verse>
			</chapter>
		</book>
		<book number="43">
			<chapter number="1">
				<verse number="1">Jalqaba jechatu ture; jechi Rabbiin bira ture; jechillee Rabbiin ture.</verse>
				<verse number="2">Kun jalqabumaa Rabbiin woliin ture.</verse>
				<verse number="3">Wonti martinuu isaan ta'e, waan ta'e keessaa tokkichillee isaan malee ka ta'e hin jiru.</verse>
				<verse number="4">Isa keessa jireennatu jira, jireenni sunillee ifa namaati.</verse>
				<verse number="5">Ifnillee dukkana keessatti ifa. Dukkantillee isa hin injifanne.</verse>
				<verse number="6">Nama maqaan isaa Yohaannis jedhamu ka Rabbi erge tokkotu ture.</verse>
				<verse number="7">Martinuu karaa isaatiin akka amananiif; waan ifaa ragu'uuf dhufe.</verse>
				<verse number="8">Waan ifaa ragu'uuf dhufe malee, inni ifaa miti.</verse>
				<verse number="9">Ifni dhuga'aa ka nama maraafuu ifu gara adunyaa tanaa dhufa'aa ture.</verse>
				<verse number="10">Inni adunyaa tana irra ture; adunyaanillee isaan ta'e; adunyaan ammoo isa hin beennee.</verse>
				<verse number="11">Innillee gara worra isaa dhufe; worri isaa ammoo isa hin simanne.</verse>
				<verse number="12">Worra isa simatan maraafuu ammoo maqaa isaatitti waan amananiif isaan ijoollee Rabbii akka ta'an baallii isaanii kenne.</verse>
				<verse number="13">Isaanillee Rabbiin irraa dhalatan malee; dhiiga yookiin fedha foonii yookiin fedha dhiiraa irraa hin dhalanne.</verse>
				<verse number="14">Jechi nama ta'e; Inni badhaadha, Ayyaanaa fi dhuga'aan guuttamee nu keessa bule. Nu'u ulfinna Ilmi tokkichi Abbaa ufii biraa qabuutitti, ulfinna isaa argine.</verse>
				<verse number="15">Yohaannis waan isaa ragee laagaa isaa ol fudhatee akkana jedhe. Kana maayessaan dhufu inni waan na dura tureef. Inni na caalaa kabajjamaa ta'eera. Wonti isaa ka ani jedhellee kana.</verse>
				<verse number="16">Nu Maruu guutuu isaa irraa fudhannee badhaadha irratti badhaani nuu kennameera.</verse>
				<verse number="17">Seerri Muuse'een kennamee ture. Badhaadhaa fi dhugaan ammoo Yesuus Kiristoosiin kenname.</verse>
				<verse number="18">Yoomillee yoo ta'e ka Rabbiin arge tokkollee hin jiru. Ilma isaa tokkicha Abbaa bira jirutu kana ibse.</verse>
				<verse number="19">Yihuudonnillee ati eennuu? Jedhanii gaafachu'uuf Yeruusaalemii gadootaa fi Leewwota hennaa itti ergan ragaan Yohaannisii kana.</verse>
				<verse number="20">Inni, «Ani Kiristoosii miti» jedhee ragaa baye malee, hin waakkanne.</verse>
				<verse number="21">Eegasuu ati eennu ree? Ati Eeliyaasii? jedhanii gaafatan, «Waa ani isaa miti» jedhee deebise. «Ati Raattichaa ree?» Jedhanii gaafatan. Inni ammoo, «Waa ani isaa miti» jedhee deebise.</verse>
				<verse number="22">Eeganaa ati eennu ree? Worra nu erganiin waan kee maal jennaa? jedhaniin.</verse>
				<verse number="23">Yohaannisillee deebisee, «Akka raattichi Isaayyaas jedhetti, ‹Karaa Goofta'aa qajeelchaa'a› jedhee, lafa udume'ee keessatti laagaan nama iyyuu sun na'a» jedhe.</verse>
				<verse number="24">Worri ergamanillee Fariisota waan turaniif; Eegasuu, «Ati Kiristoosiin yookiin Eeliyaasiin yookiin raaga yoo hin taanee maaliif cuuphxa ree?» Jedhanii gaafataniin.</verse>
				<verse number="25"></verse>
				<verse number="26">Yohaannisillee deebisee, «Ani bisaaniin isin cuupha, haata'uu ammoo ka isin isa hin beenne isin jidduu dhaabateera.</verse>
				<verse number="27">Ka na maayessa dhufu ka ani miseensa kophee isaatuu hiikuun naaf hin malle kabajjamaan kana» isaaniin jedhe.</verse>
				<verse number="28">Wonti kun Yoordaanoosiin gama hulee Yohaannis itti cuupha'aa ture Biitaaniyaa Beta Raaba'aatti ta'e.</verse>
				<verse number="29">Bariisaa san Yohaannis uduu Yesuus gara isaa dhufu argee akkana jedhe; «Kunoo! Hoolaan Rabbii ka cubbuu adunyaa irraa balleessu kana.</verse>
				<verse number="30">‹Inni na maayessaan dhufu, anaan dura ture, na caalaa kabajjama'a› jedhee ka ani waan isaa isinitti hime sun kana.</verse>
				<verse number="31">Anillee isa hin beeku, Sababaan ani bisaaniin cuupha'aa dhufeef ammoo, akka inni saba Isiraa'eliititti mudhatuuf.</verse>
				<verse number="32">Yohaannisillee akkana jedhee ragaa baye, «Ayyaanni Woyyuun samii irraa akka handari'iititti hennaa bu'ee isarra taa'u arge» Ayyaannillee isarra taa'e. Anuu isa hin beenne.</verse>
				<verse number="33">Ani isa hin beeku ture. Haata'uu ammo, Inni ka ani akka bisaaniin cuuphuuf na erge, ‹Ka ati uduu Ayyaanni irratti bu'uu fi irratti harabaafatu argitu, ka Ayyaana Woyyu'uun cuuphu Isa› naan jedhe.</verse>
				<verse number="34">Anillee isa argeera; akka inni Ilma Rabbii ta'e rageera.»</verse>
				<verse number="35">Ganamaan akkasuma Yohaannis darasoota isaa keessaa namoota lamaan woliin uduu dhaabatu,</verse>
				<verse number="36">Yesuus achirra ka lufu argee, «Ila hoolaa Rabbii!» jedhe.</verse>
				<verse number="37">Darasoonni lamaan hennaa inni dubbatu dhagayanii Yesuusiin faanaa deeman.</verse>
				<verse number="38">Yesuusillee ufirra midhatee hennaa isaan faanaa deeman argee, «Maal soxxan?» jedhee isaan gaafate.</verse>
				<verse number="39">Isaanillee, «Rabbii, eessa jiraattaa?» jedhaniin. Hiikkaanillee, «Barsiisaa'a» jechu'u.</verse>
				<verse number="40">Innillee, «Kootta'aa laalaa'a!» jedheen. Isaanillee dhaqanii hulee inni jiraatu argan. Guyyaa san isa woliin oolan. Hennaan sun gara sa'aatii kudhaniiti.</verse>
				<verse number="41">Worra waan Yohaannis dubbate dhagayanii Yesuusiin faanaa deeman lamaan keessaa tokko obboleessa Simoonii ka Pheexroos jedhame Indiriyaas ture.</verse>
				<verse number="42">Innillee firrisee obboleessa ufii Simooniin argee, «Kiristoosiin arganneerra» jedheen. Kiristoos jechuun, «Masihii» jechu'u.</verse>
				<verse number="43">Indiriyaasillee Simooniin gara Yesuusii fide. Yesuus isa laalee, «Ati Simoonii ilma Yohaannisiiti; ammaa achi, ‹Keefaa› jedhamtee waamamta» jedheen; «Keefaa» jechuun afaan Giriikiitiin, «Pheexroos» jechu'u; Pheexroos jechuun, «Dhagaa qarsa'aa» jechu'u.</verse>
				<verse number="44">Ganamaan Yesuus gara Galiila'aa ol bawuu barbaadee, Filiphoosiin argee, «Na faana koottu!» jedheen.</verse>
				<verse number="45">Filiphoosillee akkuma Indiriyaasiitii fi akkuma Pheexroosii nama qachaa Beetasayida'aati.</verse>
				<verse number="46">Filiphoos Naatinaa'eeliin argee, «Ka Muuseen Kitaaba seeraa keessatti waan isaa barreessee fi ka raattonnillee waan isaa barreessan ilma Yooseefii Yesuusii nama Naazireetii arganneerra» jedheen.</verse>
				<verse number="47">Naatinaa'elillee, «Naazireetiin keessaa wonti mishaan bawuu danda'aa?» jedhee gaafate. Filiphoosillee, «Koottuu laali» jedheen.</verse>
				<verse number="48">Yesuus Naatinaa'eel gara isaa hennaa dhufu argee, «Ila nama Isiraa'elii ka dhuga'aa; ka sobni keessa hin jirre» jedhee waan isaa dubbate.</verse>
				<verse number="49">Naatinaa'elillee, «Eessatti na beetta?» jedheen. Yesuusillee deebisee, «Uduu Filiphoos si hin waamne, uduu ati muka hurbu'uu jala jirtu si arge» jedheen.</verse>
				<verse number="50">Naatinaa'elillee deebisee, «Barsiisaa'a, ati Ilma Rabbiiti! Ati mootii Isiraa'eliiti!» jedheen.</verse>
				<verse number="51">Yesuusillee deebisee, «Hennaa ati muka Hurbu'uu jala jirtu si arge waan siin jedheef amantee? waan kana caalu argita jedheen.</verse>
				<verse number="52">Ani dhugama dhuga'aatiin isiniin jedha, hennaa samiin banamtee, Maleekkonni Rabbiillee Ilma Namaa irra ol baya'aa gad bu'an hin argitan» jedheen.</verse>
			</chapter>
			<chapter number="2">
				<verse number="1">Guyyaa saddaffa'aatitti Galiilaa qachaa Qaana'aatitti cidhatu ture. Haati Yesuusiillee achi turte.</verse>
				<verse number="2">Yesuusii fi darasoonni isaallee cidha sanitti waamamaniiran.</verse>
				<verse number="3">Hennaa daadhiin woyni'ii isaan jalaa dhumate, haati Yesuusii, «Daadhii woyni'ii hin qabanii bee» jettee Yesuusitti himte.</verse>
				<verse number="4">Yesuusillee, «Aayyii, waan ani huju ati natti hin himini; hennaan kiyya hin geenne» isi'iin jedhe.</verse>
				<verse number="5">Achiin maayessa haati Yesuusii, «Waan inni isinitti himu godhaa'a» jettee worra ansaadanitti himte.</verse>
				<verse number="6">Yihuudonni aadaa ufi qulqulleessu'uu waan qabaniif, gaanii dhaga'aa jaha achii qaban. Gaaniin martinuu waabaa lama yookiin sadi qabata.</verse>
				<verse number="7">Yesuusillee worra cidha galchuun gaanii sanniinitti bisaan guutaa jedhe. Isaanillee haga afaanii guutan.</verse>
				<verse number="8">Amma buusa'aatii worra cidha galchutti kennaa'a jedheen. Isaanillee isaanitti kennan.</verse>
				<verse number="9">Ka cidha galchullee bisaan daadhii ta'e hennaa afaaniin qabu eessaa akka dhufe hin beenne. Hojjattoonni bisaan woraaban ammoo hin beekan. Ka cidha galchu Abbaa cidhaa waamee,</verse>
				<verse number="10">Akkana jedheen, «Namni maruu duraan dursee daadhii mishaa namaa kenna. Haga machaayaniin maayii ammoo booruu namaa kenna. Ati ammoo daadhii mishaa haga ammaa tursiifte!» jedheen.</verse>
				<verse number="11">Yesuus maalalee jalqabaa qachaa Qaanaa Galiila'aatitti godhe. Ulfinna ufiillee mudhise, darasoonni isaallee isatti amanan.</verse>
				<verse number="12">Kanaan maayii, Yesuus haadha ufii, Ilmaan haadhaatii fi darasoota ufii woliin gara Qifirinaahomii gad bu'anii; guyyaa hago'oof achi taa'an.</verse>
				<verse number="13">Hennaa Ayyaanni Faasika'aa ka Yihuudii dhiyaate, Yesuusillee gara Yeruusaalemii dhaqe.</verse>
				<verse number="14">Mana woyyuu keessatti worra sangoota, hoolotaa fi handarii gurgurataniif, worra birrii sharafan ka taa'aniiran argee,</verse>
				<verse number="15">Innillee xurqaayyee dhayatee, sangootaa fi hoolota mana woyyuu keessaa baasee; worra birrii jijjiiratu waan isaan birrii irra kaayataniiran garagalchee birrii isaaniillee jalaa bittinneesse.</verse>
				<verse number="16">Worra handarii gurgurataniinillee, «Kana asii kaasaa'a; mana Abbaa kiyyaa mana daldalaa hin godhinaa'a» isaaniin jedhe.</verse>
				<verse number="17">Darasoonni isaallee, «Hinaaffaan mana keetii, akka ibiddaa na guba» jedhamee ka barreeffame qaabatan.</verse>
				<verse number="18">Kanaaf, «Yihuudonni kana godhu'uuf malkata maali'iin nutti mudhifta?» jedhaniin.</verse>
				<verse number="19">Yesuusillee deebisee, «Mana Woyyuu kana diigaa'a! Ani ammoo guyyaa sadihitti deebisee ijaara» isaaniin jedhe.</verse>
				<verse number="20">Kanaaf Yihuudonni, «Manni Woyyu'uu kun hojjatamu'uuf woggaa afurtamii jahaa fixe, ati ammoo guyyaa sadi keessatti ijaaree fixa jettaa?» jedhaniin.</verse>
				<verse number="21">Inni ammoo waan mana woyyuu qaama ufii dubbate.</verse>
				<verse number="22">Kanaaf haga du'aa ka'een maayii, darasoonni isaa kana akka dubbate qaabatanii, kitaaba Woyyu'uu fi waan Yesuus dubbate amanan.</verse>
				<verse number="23">Uduu Yeruusaalem jiru hennaa ayyaana Faasika'aa malkata inni godhe haga argan, namoonni hedduu maqaa isaatitti amanan.</verse>
				<verse number="24">Haata'uu ammoo Yesuus namoota maraa hin beeka. Waan namaa eennullee isaa raguu hin barbaachisu, Inninuu waan nama keessa jiru waan beekuuf.</verse>
				<verse number="25"></verse>
			</chapter>
			<chapter number="3">
				<verse number="1">Namicha Gosa Fariisotaa bulchaa Yihuudotaa ka maqaan isaa Niqoodimoos jedhamu tokkotu ture.</verse>
				<verse number="2">Innillee halkaniin gara Yesuusii dhufee, «Barsiisaa'a, yoo Rabbi isa woliin ta'e malee, maalalee ati hojjattu kanniin ka hojjatuu danda'u waan hin jirreef, barsiisaa taatee Rabbiin biraa akka dhufte hin beenna» jedheen.</verse>
				<verse number="3">Yesuusillee deebisee, «Dhugama dhuga'aatiin siin jedha, namni lammaffaa deebi'ee yoo dhalate malee, jeennata Rabbii galuu hin danda'u» jedheen.</verse>
				<verse number="4">Niqoodimoosillee namni haga jaareen maayessa deebi'ee attamitti dhalatuu danda'a? lammata hormaata haadhaatitti deebi'ee dhalatuu danda'aa? jedheen.</verse>
				<verse number="5">Yesuusillee akkana jedhee deebiseef, «Dhugama dhuga'aatiin siin jedha, namni bisaanii fi Ayyaana Woyyuu irraa yoo dhalate malee, jeennata Rabbii galuu hin danda'u.</verse>
				<verse number="6">Ka foon irraa dhalate foon; Ka Ayyaana irraa dhalate Ayyaana.</verse>
				<verse number="7">Waan ani lammaffaa dhalachuu isin barbaachisa jedheef hin maalalfatin.</verse>
				<verse number="8">Bubbeen gara fedhetti bubbisa atillee huursaa isaa dhageetta malee, eessaa akka dhufee fi eessa akka deemullee hin beettu. Namni Ayyaana irraa dhalate maruu akkasuma.»</verse>
				<verse number="9">Niqoodimoosillee deebisee kun attamitti ta'uu danda'a? jedheen.</verse>
				<verse number="10">Yesuusillee deebisee akkana jedhe, «Ati barsiisaa Israa'eelii taatee kana hin beettuu?</verse>
				<verse number="11">Ani dhugama dhuga'aatiin siin jedha, nu waan beennu dubbanna. Waan arginellee ragaa baana. Isin garuu ragaa keenna hin fudhattan.</verse>
				<verse number="12">Hennaa ani waan lafaa isinitti hime yoo hin amanne, waan sami'ii yoo isinitti hime attamitti amantan ree?</verse>
				<verse number="13">Ka sami'ii bu'e malee eennullee ka gara sami'ii ol baye hin jiru. Innillee Ilma Rabbii ka samii keessa jiraatu.</verse>
				<verse number="14">Akkuma Muuseen lafa udume'ee keessatti bofa fannisee, Akkasuma ka isatti amanu maruu jireenna bara baraa haa argatu'uuf, akka hin banne, Ilmi Namaa fannifamuu woyya.</verse>
				<verse number="15"></verse>
				<verse number="16">Namni isatti amanu maruu akka hin banne, jireenna bara baraa haa argatu'uuf, Rabbi adunyaa kana akkanumaan jaalatee, tokkicha Ilma ufii kenneef.</verse>
				<verse number="17">Wonti Rabbi Ilma ufii gara adunya'aa ergeef, adunya'atti murteessu'uuf uduu hin taane, Ilma isaatitti amanu'uun adunyaan haa fayyitu'uuf.</verse>
				<verse number="18">Nama isatti amanu itti hin murtaayu. Ka isatti hin amanne ammoo, maqaa tokkicha Ilma Rabbiititti waan hin amanneef ammaa itti murtaayeera.</verse>
				<verse number="19">Murtiin sunillee kana. Ifni gara biyya lafaa dhufe, namoonni garuu hujiin isaanii waan hamaa ta'eef ifa caalaa dukkana jaalatan.</verse>
				<verse number="20">Namni hamaa hojjatu maruu ifa jibba. Hujiin isaa akka jalaa ifa hin baaneef gara ifaa hin dhufu.</verse>
				<verse number="21">Namni dhugaa hojjatu ammoo hujiin isaa akka ajaja Rabbiititti hojjatamuun isaa akka mudhatuuf gara ifaa dhufa.»</verse>
				<verse number="22">Achiin maayessa Yesuus darasoota ufii woliin gara biyya Yihuuda'aa dhaqe. Achitti isaan woliin taa'ee cuupha'aa ture.</verse>
				<verse number="23">Yohaannisillee akkasuma naannoo Saaleemii bakka heenoon jedhamtuutitti bisaan guddaan waan jiruuf achitti cuupha'aa ture. Namoonnillee achi dhaqanii cuuphaman.</verse>
				<verse number="24">Wonti kun uduu Yohaannis hin hidhamne ta'e.</verse>
				<verse number="25">Kanaafuu darasoota Yohaanisiitiif Yihuudota jiddu'utti waan qulqullumma'aatiif mormiin ka'e.</verse>
				<verse number="26">Isaanillee gara Yohaannisii dhufanii, «Barsiisaa'a, namichi Yoordaanosiin gamatti si woliin jiru, ka ati waan isaa ragaa baateef sun cuupha'aa waan jiruuf, namni maruu gara isaa dhaqa'aara!» jedhanii itti himan.</verse>
				<verse number="27">Yohaannis deebisee akkana isaaniin jedhe, «Yoo samii irraa kennameef malee, namni waan tokkollee argatuu hin danda'u.</verse>
				<verse number="28">‹Ani Kiristoosii miti; haata'uu ammoo isaan dura ergameera› akka ani jedhe isinuu ragaa naa baatan.</verse>
				<verse number="29">Ka idaayyittiin jette inni Idaayya'a. Jaalli dhaabatee dhagayu ammoo laagaa Idaayyichaatitti guddisee gammada. Eeganaa gammachuun kiyya raawwatame.</verse>
				<verse number="30">Inni guddatee, ani diqqaachuu woyya.</verse>
				<verse number="31">Ka olii dhufu maraa caala. Ka lafaa ammoo kama lafaati. Woma lafaa dubbata; ka sami'ii dhufu maraa caala.</verse>
				<verse number="32">Inni waan argeef waan dhagaye ragaa baya; ka ragaa isaa dhagayu ammoo hin jiru.</verse>
				<verse number="33">Namni ragaa kana dhagayu ammoo akka Rabbi dhugaa ta'e dhugoomse.</verse>
				<verse number="34">Namni Rabbi erge dubbii Rabbii dubbata; Rabbi Ayyaana ufii bikkee waan hin kennineef</verse>
				<verse number="35">Abbaan Ilma ufii hin jaalata, waan maraa isatti kenneera.</verse>
				<verse number="36">Namni Ilma isaatitti amane jireenna bara baraa qaba. Namni ilma isaatitti hin amanne dheekkamsi Rabbii waan isa irra jiruuf jireenna hin argatu» jedhe.</verse>
			</chapter>
			<chapter number="4">
				<verse number="1">Fariisonni Yesuus Yohaannisiin caalaa'a, darasoota akka eda'atee fi akka cuuphaaru akka dhagayan Yesuus haga beeke,</verse>
				<verse number="2">Yihuudaa dhiisee gara Galiila'aa deebi'e. Haata'uu ammoo, darasoota isaatituu cuupha'aa ture malee Yesuus ufii hin cuuphne.</verse>
				<verse number="3"></verse>
				<verse number="4">Karaa Samaariya'aatiin lufuun waan isa barbaachisuuf.</verse>
				<verse number="5">Kanaaf gara qachaa Samaariyaa ta sikaar jedhamtuu dhufe, qachaan sunillee lafa Yaaqoob ilma isaa Yooseefii kennetti dhiyo'o.</verse>
				<verse number="6">Bisaan boolla Yaaqoobiititu achi ture. Yesuusillee waan deema'aa oolee dadhabeef boolla bisaan sanii bira taa'e, hennaan sunillee guyyaa keessaa gara sa'aatii jahaati.</verse>
				<verse number="7">Dubartiin Samaariya'aa takka bisaan woraabbatu'uuf dhufte, Yesuus isi'iin, «Bisaan na obaas!» jedheen.</verse>
				<verse number="8">Hennaa san darasoonni Isaa waan nyaatan bitu'uuf gara qacha'aa deemanii turan.</verse>
				<verse number="9">Hennaa tana dubartiin Samaariya'aa sun, «Ati Nama Yihuudii taatee, attamitti ana dubartii Samaariya'aatiin bisaan na obaas jetta?» jetteen, waan Yihuudonni worra Samaariya'aa woliin wolii hin galleef.</verse>
				<verse number="10">Yesuus deebisee, «Kennaa Rabbiitii fi ka bisaan na obaas siin jedha'aaru eennuun akka ta'e uduu beettee, silaa situ na kadhata. Innillee silaa bisaan jireennaa sii kenna» isi'iin jedhe.</verse>
				<verse number="11">Dubartittiin sunillee akkana jetteen, «Gooftaa kiyya, ati waan woraabbattuun hin qabdu; boollillee gad fago'o, eegasuu bisaan jireennaa kana eessaa argatta ree?</verse>
				<verse number="12">Ati horomaa abbaa keenna Yaaqoobiin ka boolla bisaanii kana nuu kenne, ka inninii fi ijoolleen isaa, horiin isaa maruu bisaan kana irraa dhugan caaltaa?» jetteen.</verse>
				<verse number="13">Yesuus deebisee, «Ka bisaan kana irraa dhugu maruu deebi'ee dheebota;</verse>
				<verse number="14">Ka bisaan Ani kennu irraa dhugu maruu ammoo baraa haga bara baraatitti hin dheebotu. Bisaan Ani kennu isa keessatti burqaa jireennaa ka bara baraan isa keessaa burqu ta'a» isi'iin jedhe.</verse>
				<verse number="15">Dubartittiinillee, «Gooftaa kiyya, deebi'ee akka hin dheebonnee fi bisaanillee woraabu'uuf akka as hin deebine bisaan kana naa kenni» jetteen.</verse>
				<verse number="16">Yesuus, «Deemiitii, abbaa manaa kee waamii koottu» isi'iin jedhe.</verse>
				<verse number="17">Dubartittiin ammoo deebiftee, «Ani abbaa manaa hin qabu» jetteen. « ‹Abbaa manaa hin qabu› jechuun kee dhuga'a.</verse>
				<verse number="18">Ati abbaa manaa shan waan qabduuf, ammumaa ka si woliin jirullee abbaa manaa keetii miti. Kanaaf dhugaa dubbatte» isi'iin jedhe.</verse>
				<verse number="19">Dubartittiin, «Gooftaa kiyya, akka ati raagaa taate arga.</verse>
				<verse number="20">Abbootiin teenna gaara kanatti sagadan. Isin ammoo Yihuudonni namni ka itti sagadu barbaachisu Yeruusaleemitti jettan» jetteen.</verse>
				<verse number="21">Yesuusillee akkana isi'iin jedhe, «Dubartii nana na amani; gaara kana gubba'atti yookiin Yeruusaaleemitti hennaan isin Abba'aaf hin saganne hin dhufa.</verse>
				<verse number="22">Isin waan hin beennee sagaddan; nu ammoo fayyinni karaa Yihuudotaatiin waan ta'eef, ka beennuuf saganna.</verse>
				<verse number="23">Haata'uu ammoo worri dhuga'aan sagadan hennaan Aabba'aaf Ayyaana dhuga'aatiin sagadan hin dhufa. Amumaa ta'eera. Abbaan akka isaa sagadaniif worra akkanaa kanniin waan barbaaduuf.</verse>
				<verse number="24">Rabbi Ayyaana, worri Isaa sagadanillee Dhuga'aa fi Ayyaanaan sagadu'utu isaan barbaachisa » jedheen.</verse>
				<verse number="25">Dubartittiin ammo, «Kiristoos ka jedhamu Masihiin akka dhufu hin beeka, inni yoo dhufe waan maraa nutti hima» jetteen.</verse>
				<verse number="26">Yesuus deebisee, «Ka amma si woliin qaaqa'aaru Ani isaa bee» isi'iin jedhe.</verse>
				<verse number="27">Hennaa darasoonni isaa deebi'anii dhufan; Yesuus dubartii woliin ka qaaqa'aaru arganii maalalfatan; haata'uu ammoo ka isi'iin «Maal barbaadda?» yookiin, «Maaf isii woliin qaaxxa?» namni isaan jedhe hin jiru.</verse>
				<verse number="28">Dubartittiinillee ottee isi'ii dhiiftee gara qacha'aa deemtee,</verse>
				<verse number="29">Namootaan, «Kootta'aatii nama waan ani godhe maraa natti hime laalaa'a. Ani hin beeku inni Kiristoosiin ta'innaa laata?» Jette.</verse>
				<verse number="30">Namoonnillee qachaa keessaa yaa'anii gara isaa dhaqa'aa turan.</verse>
				<verse number="31">Uduu kun ta'aa jiru darasoonni isaa, «Barsiisaa'a, mee waa nyaadhu!» jedhanii kadhataniin.</verse>
				<verse number="32">«Ani waan nyaadhu ka isin hin beenne qaba» isaaniin jedhe.</verse>
				<verse number="33">Kanaaf darasoonni, «Waan nyaatu namni woyii fideefii jiraatinnaa?» woliin jedhan.</verse>
				<verse number="34">Yesuusillee akkana isaaniin jedhe, «Nyaanni kiyya, fedha ka na ergee raawwachu'uu fi hojii isaa fixu'u.</verse>
				<verse number="35">Isin haga ammaa haamaan hin geenne ‹Ji'a afurtu hafa; woliin jettanii mii ree?› Ani isinitti himaa, ija keessan ol kaasaa, midhaan amma gayee akka daalachate maasaa achi laalaa'a.</verse>
				<verse number="36">Namni haamu gatii argata; ka facaasuu fi ka haamullee akka woliin gammadan jireenna bara baraatiifillee daraaraa wolitti qabata.</verse>
				<verse number="37">‹Tokko hin facaasa, tokko ammoo hin haama› jechi jedhu kanaan dhugaa ta'eera.</verse>
				<verse number="38">Anillee waan isin itti hin dadhabne akka haamtaniif isin erge, kuuwwan itti dadhaban, isin ammo dadhabbii isaanii keessaa faayidaa argattan» isaaniin jedhe.</verse>
				<verse number="39">Dubartittiin, «Ka waan ani godhe maraa natti hime» jettee waan ragaa isaa baateef namoonni qachaa Samaariya'aa hedduun isaanii itti amanan.</verse>
				<verse number="40">Namoonni Samaariya'aallee gara isaa hennaa dhufan, akka inni isaan woliin jiraatuuf kadhataniin. Innillee haga guyyaa lamaa achi oole.</verse>
				<verse number="41">Sababa dubbii isaatiif namoonni hedduun ka duraa caalaa isatti amanan.</verse>
				<verse number="42">Isaanillee dubartii saniin, «Amma nu wonti isatti amannuuf, waan ati jetteefii miti, nu'uu waan isa dhageenneef, innillee dhugamaan Kiristoos qoricha adunya'aa akka ta'e hin beenna» jedhan.</verse>
				<verse number="43">Guyyaa lamaan maayii, achii bayee gara Galiila'aa deeme.</verse>
				<verse number="44">Inninuu, «Raanni biyya ufiititti akka hin kabajjamne» dubbateera.</verse>
				<verse number="45">Haata'uu ammo hennaa inni Galiilaa gaye; worri Galiila'aa haala misha'aan isa simatan. Kunillee wonti ta'eef ayyaana Faasika'aatiif gara Yeruusaalemii dhaqanii hennaa achi turan san waan inni achitti godhe mara waan arganiiraniif.</verse>
				<verse number="46">Yesuus deebi'ee, gara Qaanaa Galiila'aa hulee bisaan gara daadhii woyinii itti jijjiiree san dhaqe. Qifirinaahomittillee bulchaa mana mooti'ii keessaa, ka mucaan isaa jalaa dhibame tokkotu jira.</verse>
				<verse number="47">Innillee Yesuus Yihuuda'aa gara Galiila'aa akka dhufe dhagayee, mucaan isaa dhibamee waan lubbameeruuf, gara isaa dhaqee akka isaa fayyisuuf kadhateen.</verse>
				<verse number="48">Kanaafuu Yesuus, «Malkataa fi maalalee yoo argitan malee sirima hin amantan» jedheen.</verse>
				<verse number="49">Bulchaanillee, «Gooftaa kiyya, daa'imni kiyya uduu na jalaa hin duune naa dhaqqabi» jedheen.</verse>
				<verse number="50">Yesuusillee, «Deemi; mucaan kee fayyeera!» jedheen. Namichillee dubbii Yesuus itti hime amanee deeme.</verse>
				<verse number="51">Innillee uduu gala'aaru hojjattoonni isaa isa arganii, daa'imni bee hin fayyee jedhanii itti himan.</verse>
				<verse number="52">Innillee hennaa inni itti woyyate jara gaafate. Isaanillee, «Kaleessa sa'aatii torbatti oo'i dhiiseen» jedhaniin.</verse>
				<verse number="53">Abbaanillee, Yesuus, «Mucaan kee fayyeera» hennaan jedheen sa'aatii san akka ta'e qaabate. Kanaafuu innillee maatii ufii maraa woliin amane.</verse>
				<verse number="54">Kunillee akkasuma Yesuus Yihuuda'aa gara Galiila'aa haga dhufeen maayessa, kana woliin maalalee lammaffa'aa hojjate.</verse>
			</chapter>
			<chapter number="5">
				<verse number="1">Kanaan maayii, Yesuus ayyaana Yihuudotaatii fi gara Yerusaaleemii ol baye.</verse>
				<verse number="2">Yerusaaleemiin keessa karra hoolotaa bira haroon afaan Ibiraayiisxiitiin «Beetasayidaa» jedhamtu takkatu jira, isiin karaa ittiin seenan shan qabdi.</verse>
				<verse number="3">Kanniin keessatti baniin hedduu worri dhibame, balloonni, worri naafate, worri nafti isaanii laamshaye, socho'uu bisaanii eega'aa achi ciisan.</verse>
				<verse number="4">Hennaa gari garii Maleekkaan Rabbii bu'ee bisaan waan sochoosuuf. Haga bisaan socho'een maayessa, hennaa san namni firrisee bisaan keessa seene dhibee maraa irraa hin fayya.</verse>
				<verse number="5">Hulee san namicha woggaa soddomii saddeetaaf dhibame tokkotu jira.</verse>
				<verse number="6">Yesuus namicha kana uduu inni achi ciisu argee, bara hedduu haala akkasii keessa akka ture beekee, «Fayyuu barbaaddaa?» jedheen.</verse>
				<verse number="7">Dhibamaan sun, «Gooftaa kiyya, hennaa bisaan socho'u nama achi keessa na buusu hin qabu, yoo ani buu'uuf tattaafadhu ka biraatitu na firisee keessa bu'a» jedhee deebiseef.</verse>
				<verse number="8">Yesuus, «Ka'i, itillee irra ciiftu baadhadhuu deemi» jedheen.</verse>
				<verse number="9">Namichillee yoosuu fayyee itillee ufii baadhatee deeme. Guyyaan sun Sambata diqqa'a.</verse>
				<verse number="10">Kanaafuu Yihuudonni namicha fayye saniin, «Guyyaan Sambata waan ta'eef, itillee irra ciiftu baadhattee akka deemtu seerri sii hin kennu» jedhaniin.</verse>
				<verse number="11">Inni ammoo, «Namicha na fayyise santu, ‹Itillee tee baadhadhu deemi!› naan jedhe» jedhee isaanii deebise.</verse>
				<verse number="12">Isaanillee namichi itillee tee baadhadhuu deemi siin jedhe eennuu? Jedhanii gaafataniin.</verse>
				<verse number="13">Haata'uu ammoo hulee san baniin heddu waan tureef, Yesuus achii siqee waan tureef; namichi isa fayyise eenuun akka ta'e hin beene.</verse>
				<verse number="14">Achiin maayii Yesuus mana woyyuu keessatti isa argeenii, «Kunoo fayyiteerta; wonti kana caalu akka sirra hin geenne, ammaa achi cubbuu hin hojjatin» jedheen.</verse>
				<verse number="15">Namichillee deemee ka isa fayyise Yesuusiin akka ta'e Yihuudotatti hime.</verse>
				<verse number="16">Guyyaa Sambataatiin waan kana waan godheef Yihuudonni Yesuusiin reebanii ajjeesu'uuf soqa'aa turan.</verse>
				<verse number="17">Yesuus ammoo, «Abbaan kiyya haga adhaa hin hojjata; anillee akkasuma hin hojjadha» isaaniin jedhe.</verse>
				<verse number="18">Eeganaa Sambata waan diigee calla'aafii miti, akkasuma Rabbi abbaa kiyya jedhee Rabbiin waan uf qixxeesseef, Yihuudonni isa ajjeesu'uuf guddisanii soqaniin.</verse>
				<verse number="19">Kanaaf Yesuus deebisee akkana isaaniin jedhe. Dhugama dhuga'aatiin isiniin jedha, waan Aabba uduu godhu arge malee, ilmi baallii ufiin womaa godhuu hin danda'u; waan Aabba hojjatu; Ilmillee akkasuma waan hojjatuuf.</verse>
				<verse number="20">Aabba Ilma waan jaalatuuf, waan godhu maraa itti mudhisa, akka isin maalalfattaniif hujii kana caalu isatti mudhisa.</verse>
				<verse number="21">Akkuma Aabba, worra du'an kaasee jireenna isaanii kennu, akkasuma ilmillee worra jaalatuuf jireenna kenna.</verse>
				<verse number="22">Namoonni maruu akkuma Abbaan kabajjan Ilmallee akka kabajjanii fi murtii maraa Ilmaa kenne malee, Aabba nama tokkichattillee hin murteessu. Ka ilma hin kabajjine, Abbaa isa ergellee hin kabajju.</verse>
				<verse number="23"></verse>
				<verse number="24">Ani dhugama dhuga'aatiin isiniin jedha, ka dubbii kiyya dhagayu, ka na ergettillee ka amanu jireenna bara baraa qaba; du'aa gara jireennaatitti ceeyeera; gara murtii du'aa hin dhufu.</verse>
				<verse number="25">Dhugama dhuga'aatiin isiniin jedha, worri du'an laagaa Ilma Rabbii hennaan dhagayan hin dhufa. Innillee ammuma. Worri dhagayanillee lubbu'uun jiraatan.</verse>
				<verse number="26">Akkuma Aabba ufitti jireenna qabu, Ilmillee akkasuma ufitti jireenna akka qabaatuuf isaa waan kenneeruuf,</verse>
				<verse number="27">Ilma namaa waan ta'eef, akka murtii kennuuf baallii kenneef.</verse>
				<verse number="28">Worri awwaala keessa jiran martuu sa'aatiin laagaa isaa dhagayan hin dhufa. Worri waan mishaa hojjatan jireennaaf ka'an. Worri dhara hojjatan murti'iif waan ol bayaniif kana hin maalalfatinaa'a.</verse>
				<verse number="29"></verse>
				<verse number="30">«Ani baallii kiyyaan womaa godhuu hin danda'u. Akkuma dhagayetti murteessa. Murtiin kiyyallee qajeela'a. Fedha ka na ergee malee fedha kiyya hin barbaadu.</verse>
				<verse number="31">Ani waan kiyya waan mataa kiyyaa yoo rage, ragaan kiyya dhuga'aa miti.</verse>
				<verse number="32">Ka waan kiyya ragu ka biraati, ragaan inni waan kiyya ragu akka dhugaa ta'e hin beeka.</verse>
				<verse number="33">Isin gara Yohaannisii namoota ergitaniirtan innillee dhuga'aaf rageera.</verse>
				<verse number="34">Ani ammoo nama irraa ragaa hin fuudhu. Akka isin fayyitaniif kana jedha malee.</verse>
				<verse number="35">Inni ibsoo bobayuu fi ifu. Isinillee bara diqqo'oof ifa sanitti gammaduu barbaaddan.</verse>
				<verse number="36">Ani ammoo ragaa ragaa Yohaannisii caalu qaba. Aabba akka raawwaadhuuf hujjii naa kenne. Hujjiin hojjata'aaru kun, Aabba akka na erge waan kiyya waan raguuf.</verse>
				<verse number="37">Aabbaan na ergellee waan kiyya rageera. Isin laagaa isaa womaa hin dhageenne. Bifa isaallee hin argine.</verse>
				<verse number="38">Isin ka inni ergetti waan hin amanneef, dubbii isin woliin jiraatu hin qabdan.</verse>
				<verse number="39">Isin kitaabbilee woyyootaan waan jireenna bara baraa qabdan waan isinitti fakkaatuuf, isaan qortan. Isaan garuu waan kiyya ragan!</verse>
				<verse number="40">Haata'uu ammoo jireenna argatu'uuf gara kiyya dhufuu hin feetan.</verse>
				<verse number="41">«Ani nama irraa ulfinna hin fudhu. Haata'uu ammoo isin jaalala Rabbii akka uf keessaa hin qabne hin beeka.</verse>
				<verse number="42"></verse>
				<verse number="43">Ani maqaa abbaa kiyyaatiin dhufeera. Isin garuu na hin simanne ka biraa uduu maqaa ufiitiin dhufee, isa ammoo hin simattan.</verse>
				<verse number="44">Isin ka wolii ulfinna kennitan ulfinna Rabbii tokkicharraa dhufu worri hin barbaanne attamitti amanuu dandeettan?</verse>
				<verse number="45">Ani Abbaa kiyya biratti waan isin himadhu isinitti hin fakkaatin. Ka isin himatu hin jira jedhe; innillee ka isin abdii godhattan Muuse'e.</verse>
				<verse number="46">Silaa uduu Muuse'ettuu amantanii jiraattanii, nattillee hin amantan. Inni waan kiyya waan barreesseeruuf.</verse>
				<verse number="47">Isin ammoo kitaabota yoo hin amanne dubbii kiyya attamitti amanuu dandeettan?</verse>
			</chapter>
			<chapter number="6">
				<verse number="1">Achiin maayessa Yesuus gara galaana Xibiriyaadoos jedhamuu ka Galiilaa gamaa ceeye.</verse>
				<verse number="2">Maalalee dhibamtoota irratti inni godhe waan arganiif baniin hedduu isa faana deeme.</verse>
				<verse number="3">Yesuusillee gara gaaraa ol bayee darasoota ufii woliin achi taa'e.</verse>
				<verse number="4">Hennaa san Faasikaan Yihuudotaa dhiyaatee ture.</verse>
				<verse number="5">Yesuus ijaan ol jedhee baniin hedduu gara isaa uduu dhufu argee, Filiphoosiin, «Xoroshoo namoonni kunniin nyaatan eessaa binnaaf?» jedheen.</verse>
				<verse number="6">Inninuu waan godhu'uuf ta'u waan beekuuf, waan inni godhu laalu'uuf kana jedhe.</verse>
				<verse number="7">Filiphoos isaan martinuu diqqo diqqoo akka afaaniin qaban uduu binnee, «Xoroshoon saantibii dhibba lamaatuu hin gayuuf» jedhee deebiseef.</verse>
				<verse number="8">Darasoota keessaa tokko obboleessi Simi'oon Pheexroos Indiriyaas,</verse>
				<verse number="9">«Mucaan xoroshoo garbuu shanii fi qurxumii lamaan qabateeru tokko asi jira jedhe. Haata'uu ammoo namoota haganaa maraaf hin gayu» jedheen.</verse>
				<verse number="10">Yesuusillee, «Namoota akka taa'an godhaa'a» jedhe. Hulee san marga gudda'atu jira. Worri dhiiraa ka taa'an laakkofsi isaanii haga kuma shanii gaya.</verse>
				<verse number="11">Yesuusillee xoroshoo ol fuudhee galateeffatee, darasootatitti kenne. Darasoonnillee worra taa'aniif kennan. Akkasuma qurxummiillee haga isaan barbaadan hireef.</verse>
				<verse number="12">Innillee haga quufaniin maayii darasootaan, «Wonti tokko uduu hin hafin hambaa hafe marumaa wolitti qabaa'a» isaaniin jedhe.</verse>
				<verse number="13">Kanaafuu wolitti qaban. Xoroshoo garbu'uu shanan nyaatan keessaa hambaan hafe gindoo kudha lamaa guutan.</verse>
				<verse number="14">Sababa Kanaaf namoonni maalalee Yesuus godhe haga arganiin maayii, «Kun dhugama raaga gara adunyaa kanaa dhufe!» jedhan.</verse>
				<verse number="15">Sababa kanaaf Yesuus, akka isaan hunnaan isa qabanii, mootii isa godhachu'uuf itti dhufa'aaran beekeeti hojja ufii gara gaaraa ol baye.</verse>
				<verse number="16">Hennaa dhiye darasoonni gara galaanaa gad bu'anii yabala keessa seenanii gara gama Qifirnaahomii uduu dhaqa'aaran,</verse>
				<verse number="17">Lafti dukkanaaye. Yesuusillee haga hennaa sanii gara isaanii hin dhufne.</verse>
				<verse number="18">Bubbeen jabaan waan guddisee bubbiseef galaanni raafame.</verse>
				<verse number="19">Haga meetira diddamii shanii yookiin soddomaa haga keessa deemaniin maayii, Yesuus galaana irra deema'aa gara yabala isaanii hennaa dhiyaate arganii isa sodaatan.</verse>
				<verse number="20">Inni ammoo, «Anaa hin sodaatinaa'a!» isaaniin jedhe.</verse>
				<verse number="21">Kanaaf yabala isaaniitiin isa fudhachuu barbaadan. Yoma san yaballi isaaniillee gara lafa qarqara bisaanii geette.</verse>
				<verse number="22">Baniin haga lafti bari'e galaana gama dhaabatanii turan. Yabala takkatti'ii achi Yaballi biraa akka achi hin jirree fi darasoonni isaallee ufumatti waan deema'aaraniif, Yesuus darasoota woliin gara yabalaa akka hin seenne argan.</verse>
				<verse number="23">Haata'uu ammoo Yaballan biraa gara hulee Gooftaan buddeena itti eebbisee nyaatan san gara Xibiriyaadosii dhufan.</verse>
				<verse number="24">Baniinillee Yesuus yookiin darasoonni achi akka hin jirre haga argan, ufumaa yabala keessa seenanii Yesuusiin soqa'aa gara Qifirinaahoomii dhaqan.</verse>
				<verse number="25">Isaanillee galaana gamatti hennaa isa argan «Barsiisaa'a, yoomiin garana dhufte?» jedhaniin.</verse>
				<verse number="26">Yesuus deebisee, «Ani dhugama dhuga'aatiin isiniin jedha, wonti na barbaaddaniif waan buddeena nyaattanii quuftaniif malee, maalalee waan argitaniifii miti.</verse>
				<verse number="27">Nyaata baduuf hin hojjatinaa'a. Haata'uu ammoo nyaata jireenna bara baraa ka Ilmi Namaa isinii kennuuf hujaa'a, isa san Rabbi Aabbaan chaapaa ufii waan irra kaayeef.»</verse>
				<verse number="28">Eeganaa, «Hujii Rabbii hojjachu'uuf maal haa goonnu?» jedhaniin.</verse>
				<verse number="29">Yesuus deebisee, «Hujiin Rabbii kun, ka inni ergetti akka amantaniif» isaaniin jedhe.</verse>
				<verse number="30">Eeganaa, «Arginee akka amannuuf maalaleeni ati gootu maali'i? Maal hojjattalle'e?</verse>
				<verse number="31">‹Akka nyaataniif samii irraa xoroshoo kenneeraaf› jedhamee akkuma barreeffame, Abboonni teenna lafa udume'eetitti nyaata sami'ii nyaatan jedhaniin.</verse>
				<verse number="32">Yesuusillee, «Ani dhugama dhuga'aatiin isiniin jedha! xoroshoo dhuga'aa samii irraa ka isinii kennu Abbaa kiyya malee, Muuse'ee miti.</verse>
				<verse number="33">Xoroshoon Rabbii ka sami'ii bu'u ka adunya'aaf jireenna kennu» isaaniin jedhe.</verse>
				<verse number="34">Kanaafuu, «Gooftaa'a, nyaata kana hennaa maraa nuu kenni» jedhaniin.</verse>
				<verse number="35">Yesuusillee akkana isaaniin jedhe, «Xoroshoon jireennaa Ana; ka gara kiyya dhufu horomaa hin beelawu, kanatti amanu hennaa maraa horomaa hin dheebotu.</verse>
				<verse number="36">Haata'uu ammoo na argitanii waan hin amanneef kana isiniin jedhe.</verse>
				<verse number="37">Ka Aabba naa kennu maruu gara kiyya dhufa. Anillee gara kiyya ka dhufu maraa sirimaa gara diidaa hin baasu.</verse>
				<verse number="38">Sami'ii wonti bu'eef, fedha kiyya hojjatu'uuf uduu hin taane, fedha ka na ergee raawwatu'uuf.</verse>
				<verse number="39">Fedhiin ka na ergee, worra inni naa kenne maraa keessaa tokkochallee akka hin balleessine guyyaa dhumaa akka isa kaasuuf.</verse>
				<verse number="40">Namni Ilma isaa argee itti amanu maruu jireenna bara baraa haa argatuuf fedhiin abbaa kiyyaa kana. Anillee guyyaa dhumaa san hin kaasaan.</verse>
				<verse number="41">Eeganaa Yihuudonni, «Xoroshoon sami'ii bu'e ana» waan jedheef isatti guunguman.</verse>
				<verse number="42">«Kun Yesuusii ilma Yooseefii ka haadhaa fi abbaa isaa beennu mii? Eeganaa attamitti, ‹Sami'ii bu'e› jedha ree?» jedhan.</verse>
				<verse number="43">Yesuus deebisee akkana isaaniin jedhe, «Ufii wolitti hin gururi'inaa'a.</verse>
				<verse number="44">Abbaan na erge yoo ufitti waame malee, ka gara kiyya dhufuu danda'u hin jiru. Anillee guyyaa dhumaa san isa kaasa.</verse>
				<verse number="45">Isaan martinuu worra Rabbiin irraa baratan ta'an jedhamee raattotaan barreeffameera. Eeganaa ka Abbaa irraa dhagayeef ka barate maruu gara kiyya dhufa.</verse>
				<verse number="46">Namni Aabbaan arge eennullee hin jiru. Ka Rabbiin biraa dhufetu Aabbaan arge malee,</verse>
				<verse number="47">Dhugama dhuga'aatiin isiniin jedha, ka natti amane jireenna bara baraa qaba.</verse>
				<verse number="48">Nyaanni jireennaa ana.</verse>
				<verse number="49">Abbootiin teessan lafa udume'ee keessatti nyaata mannaa jedhamu nyaatan; haata'uu ammo hin du'an.</verse>
				<verse number="50">Namni isa irraa nyaate akka hin duune, buddeenni amma sami'ii bu'e kana.</verse>
				<verse number="51">Nyaanni sami'ii bu'e jiraataan Ana. Namni buddeena kana irraa yoo nyaate, bara baraan jiraata. Anillee nyaanni jireenna adunya'aaf kennu foon kiyya» isaaniin jedhe.</verse>
				<verse number="52">Eeganaa Yihuudonni, «Namni kun attamitti foon isaa haa nyaannu'uuf nuu kennuu danda'a?» jedhanii wol morman.</verse>
				<verse number="53">Kanaafuu Yesuus akkana isaaniin jedhe, «Ani dhugama dhuga'aatiin isiniin jedha, foon Ilma Rabbii yoo nyaattaniif, dhiiga isaallee yoo dhuguu dhabaattan, ufitti jireenna bara baraa hin qabdan.</verse>
				<verse number="54">Ka foon kiyya nyaatuu fi ka dhiiga kiyyallee dhugu jireenna bara baraa qaba. Anillee guyyaa dhumaa du'aa isa kaasa.</verse>
				<verse number="55">Foon kiyya nyaata dhuga'aati, dhiinni kiyyallee dhuddoo dhuga'aa waan ta'eef.</verse>
				<verse number="56">Ka foon kiyya nyaatee fi dhiiga kiyyallee ka dhuge na keessa jiraata; Anillee isa keessa jiraadha.</verse>
				<verse number="57">Akkuma Aabbaan jiraataan na erge, anillee sababaa Abbaa kiyyaatiin jiraataa akkuma ta'u, akkasuma ka na nyaatullee sababaa kiyyaan jiraataa ta'a.</verse>
				<verse number="58">Nyaanni samii irraa bu'e kana. Akka Abbootiin teessan nyaata sami'ii ka mannaa jedhamu nyaatanii du'anii miti. Nyaata kana ka nyaate haga bara baraa jiraata.</verse>
				<verse number="59">Waan kana mana sagada Yihuudotaa Qifirinaahoomitti uduu barsiisu jedhe.</verse>
				<verse number="60">Darasoota keessaa hedduun isaanii hennaa kana dhagayan, «Kun dubbii nama dhiphisuu, eentu isa dhagayu danda'a?» jedhan.</verse>
				<verse number="61">Yesuus ammoo darasoonni waan kanaaf akka gururi'an garaa ufii keessatti beekee, akkana isaaniin jedhe, «Kun isin gufachiisaa?</verse>
				<verse number="62">Eeganaa Ilmi Namaa gara hulee dura tureetitti hennaa ol bawu yoo argitan atta ta'ittu?</verse>
				<verse number="63">Ka Jireenna namaa kennu Ayyaana Rabbiiti. Foon womaa hin fayyadu, dubbiin ani isinitti hime Ayyaana, jireennallee.</verse>
				<verse number="64">Haata'uu ammo, isin keessaa worri hin amanne hin jiran» Yesuusillee worri hin amanne eennu fa'aa akka ta'an ka dabarsee isa kennullee eennuun akka ta'e durumaa waan beekuuf.</verse>
				<verse number="65">Kanaaf isiniin jedhe, «Yoo Aabbaan irraa kennameef malee, ka gara kiyya dhufuu danda'u hin jiru» jedhe.</verse>
				<verse number="66">Sababaa kanaaf darasoota keessaa heddu isaanii gara duubaa deebi'an; achiin maayessa isa woliin hin deemne.</verse>
				<verse number="67">Yesuusillee darasoota kudha lamaaniin, «Isinillee ammo deebitanii deemuu barbaaddanii?» jedhe.</verse>
				<verse number="68">Simi'oon Pheexroos, «Gooftaa kiyya, gara eennuu deemna? Ati dubbii jireenna bara baraa qabda.</verse>
				<verse number="69">Nullee ati Kiristoos Ilma Rabbii jiraata'aa akka taate amanneerra; beenneerralle'e» jedhee deebiseef.</verse>
				<verse number="70">Yesuusillee, «Ani kudha lamaan keessanii mii ka filadhe? isin keessaa tokko daabiloos» jedhee isaanii deebise.</verse>
				<verse number="71">Waan kana Yihuudaa ilma Simoonii biyya ka Asiqorotu'uutiif dubbate. Inni kudha lamaan keessaa ta'ullee, ka Yesuusiin dabarsee kennu'uuf ta'u isa waan ta'eef.</verse>
			</chapter>
			<chapter number="7">
				<verse number="1">Achiin maayii Yihuudonni Yesuusiin ajjeesu'uuf soqa'aa waan turaniif, Yihuudaa keessa deddebi'uu waan hin feeneef, Galiilaa keessa deddeema'aa ture.</verse>
				<verse number="2">Ayyaanni Yihuudotaa ka daasee keessatti kabajjan dhiyaatee ture.</verse>
				<verse number="3">Eeganaa Obboleeyyan, «Darasoonni teellee ammoo hujii ati hojjattu akka arganiif asii ka'iitii gara Yihuuda'aa deemi.</verse>
				<verse number="4">Ka uf mudhisuu barbaadu ka dhossa'atti hojjatu waan hin jirreef, yoo waan kanniin gootu adunyaa tanatti uf mudhisi» jedhaniin.</verse>
				<verse number="5">Obboleeyyan isaatuu isatti amananii waan hin jirreef.</verse>
				<verse number="6">Yesuusillee akkana isaaniin jedhe, «Yeroon kiyya waan hin geenneef, hennaan keessan ammoo yoo maraa ka tole.</verse>
				<verse number="7">Adunyaan isin jibbuu hin dandeettu; ani ammoo waan hujiin isi'ii dhara ta'uu isi'itti raguuf ana na jibbiti.</verse>
				<verse number="8">Isin gara ayyaana kanaa bayaa'a, ani ammoo hennaan kiyya waan hin raawwatamneef, gara ayyaana kanaa hin bayu.»</verse>
				<verse number="9">Kana isaaniin jedhee Galiila'atti hafe.</verse>
				<verse number="10">Obboleeyyan isaa ammoo gara ayyaanaa haga bayaniin maayii hennaa san innillee akkasuma addaataa uduu hin taane dhokatee baye.</verse>
				<verse number="11">Yihuudonnillee, «Inni eessa jira?» jedha'aa Ayyaana irratti soqa'aa turan.</verse>
				<verse number="12">Banii jiddu'utti waan isaatiif guungummii heddutu ture. Gari gariin isaanii, «Inni nama mishaa» gariin ammoo, «Banii dogogorsa'aara» jedhan.</verse>
				<verse number="13">Haata'uu ammoo, Yihuudota waan sodaataniif eennullee waan isaa addaataa hin dubbatu.</verse>
				<verse number="14">Ammallee uduu ayyaanni hin dhumanne wodhakka'aan, Yesuus gara mana woyyu'uu dhaqee barsiisa'aa ture.</verse>
				<verse number="15">Yihuudonnillee, «Namni kun uduu hin baranne kitaabbilee attamitti beeka?» Jedha'aa maalalfatan.</verse>
				<verse number="16">Kanaaf Yesuus deebisee akkana isaaniin jedhe, «Barumsi kiyya ka na erge biraa malee, ana irraa mit.</verse>
				<verse number="17">Ka fedhii isaa raawwatuu jaalatu yoo jiraate, inni barumsi kun Rabbiin irraa yoo ta'e yookiin ka ani ufi irraa dubbadhu yoo ta'e hin beeka.</verse>
				<verse number="18">Ka ufirraa dubbatu ulfinna ufii barbaada. Ulfinna ka ergee ka barbaadu ammoo inni nama dhuga'aati. Isa keessa hammeenni hin jiru.</verse>
				<verse number="19">Muuseen seera isinii hin kenninee? Isin keessaa ammoo tokkochillee ka seera raawwatu hin jiru. Maaf na ajjeesuu barbaaddan?</verse>
				<verse number="20">Baniin deebisee, «Jinnii qabda! Eentu si ajjeesuu barbaada?» jedhaniin.</verse>
				<verse number="21">Yesuusillee akkana jedhe isaanii deebise, «Hujima tokko hojjadhee jennaan, isin maruu maalalfattan.</verse>
				<verse number="22">Kanaafuu Muuseen gadoomuu isinii kenne, seerri kun abboota irraa malee Muusee irraa miti, Sambataanillee nama gadoomsitan.</verse>
				<verse number="23">Namni Sambataan gadoome yoo seera Muusee hin dinee, Ani Sambataan nafa namaa guutuu fayyise'eef naan loltanii?</verse>
				<verse number="24">Fuula namaa laalaa murteessuu dhiisaa'a, murtii qajeelaa murteessaa'a.»</verse>
				<verse number="25">Kanaafuu namoonni Yeruusaaleemii gari gariin akkana jedhan, «Ka ajjeesu'uuf soqa'aaran kanaamii?</verse>
				<verse number="26">Kunoo addaataa dubbata'aara isaan ammoo isaan womaa hin jenne. Bulchoonni namni kun dhuga'aan Kiristoosiin akka ta'e beekinnuu?</verse>
				<verse number="27">Nu ammoo namni kun nama eessaa akka ta'e beenneerra. Kiristoos hennaa dhufu eessaa akka ta'e eennullee hin beeku.»</verse>
				<verse number="28">Eeganaa Yesuus mana woyyuu keessatti uduu barsiisu, «Ana na beettan, eessaa akka dhufe ammoo hin beettan. Ani ufiin hin dhufne. Haata'uu ammoo inni na erge ka isin hin beenne sun ka dhuga'aati.</verse>
				<verse number="29">Laagaa isaa ol fudhatee ani isa biraa dhufe, inni waan na ergeef ani isa hin beeka» jedhe.</verse>
				<verse number="30">Kanaaf isa qabu'uuf soqa'aa turan. Haata'uu ammoo hennaan waan hin geenneef eennullee harkaan isa hin tundhe.</verse>
				<verse number="31">Banii keessaa namoonni heddu waan itti amananiif, «Kiristoos hennaa dhufe, maalalee kun godhe caalaa godha?» jedhan.</verse>
				<verse number="32">Fariisonni baniin waan isaa akka guunguma'aaran dhagayan. Bulchaan gadootaatii fi Fariisonni isa qabu'uuf eedduu mana woyyu'uu itti ergan.</verse>
				<verse number="33">Yesuusillee, «Amma hennama diqqoo isin woliin tura, achiin maayessa gara ka na ergee deema, na soxxan ammoo na hin argitan.</verse>
				<verse number="34">Isin gara ani jiru dhufuu hin dandeettan» jedhe.</verse>
				<verse number="35">Eeganaa Yihuudonni, «Akka nu isa hin argine eessa deemu'uuf ta'aa? Gara worra Giriikiin jiddu'utti bittinnaawaniiranii deemee barsiisu'uuf ta'aa?</verse>
				<verse number="36">Innillee, ‹Na soxxan, ammoo na hin argitan, gara ani jirullee dhufuu hin dandeettan› jechi jedhu kun maali'i?» jedha'aa woliin qaaqan.</verse>
				<verse number="37">Guyyaa guddaa gaafa dhuma ayyaana Yesuus dhaabatee, «Eennullee ka dheebote yoo jiraate gara kiyya dhufee haa dhuguu.</verse>
				<verse number="38">‹Ka anatti amanu akkuma kitaabni jedhe, bisaan laga jireennaatituu gara'aa burqa› » jedhee laagaa ol qabatee dubbate.</verse>
				<verse number="39">Kana ammoo waan Ayyaana Woyyu'uu ka worri isatti amanan argatu'uuf ta'uu san dubbate. Waan Yesuus gara ulfina ol hin bayiniif Ayyaanni Woyyuun hennaa san hin kennamne ture.</verse>
				<verse number="40">Kanaafuu banii keessaa namoonni hedduu dubbii kana haga dhagayan, «Inni dhugamaan raaga» jedhan.</verse>
				<verse number="41">Kuuwwan ammoo, «Kiristoos» jedhan. Kuuwwan ammoo, «Kiristoos dhuga'aan Galiila'aa dhufaa?</verse>
				<verse number="42">Akka Kiristoos fiixaa Daawitii keessaa dhalatuu fi akka inni Beeteliheemii qachaa Daawitiitii dhufu kitaabni hin dubbatuu?» jedhan.</verse>
				<verse number="43">Achiin maayessa isa irraa ka sababaa isaatiif baniin wol fooye.</verse>
				<verse number="44">Isaan keessaallee gari gariin qabuunii barbaadan. Haata'uu ammoo eennullee harkaan isa hin tundhe.</verse>
				<verse number="45">Worri mana sagadaa eegan gara bulchoota gadootaatiif fi gara Fariisotaa hennaa deebi'anii dhufan, Isaan, «Maaf isa fiduu diddan?» isaaniin jedhan.</verse>
				<verse number="46">Eedoonni mana sagadaa sun, «Eennullee akka nama kanaa horomaa hin dubbanne» jedhanii deebisaniif.</verse>
				<verse number="47">Eeganaa Fariisonni, «Isinillee akkasuma dogoggortanii?</verse>
				<verse number="48">Bulchoota yookiin Fariisota keessaa ka isatti amane jiraa?</verse>
				<verse number="49">Baniin seera hin beenne kun, abaarama'a!» isaan jedhan.</verse>
				<verse number="50">Isaan keessaa Niqoodimoos halkaniin firrisee gara isaa dhufee,</verse>
				<verse number="51">«Seerri keenna dura isa irraa uduu hin dhageenne maal akka godhe uduu hin beenne namatti murteessaa?» isaaniin jedhe.</verse>
				<verse number="52">Isaanillee deebisanii, «Atillee akkasuma nama Galiila'aatii? Raanni namoota Galiilaa keessaa akka hin kaane qorii laali» jedhaniin.</verse>
				<verse number="53">Achiin maayessa martinuu gara mana ufii deeman.</verse>
			</chapter>
			<chapter number="8">
				<verse number="1">Yesuus ammoo gara gaara ejersaa dhaqe.</verse>
				<verse number="2">Ganamallee akkasuma gara mana woyyu'uu dhufe; baniin maruu gara isaa dhufan; innillee taa'ee isaan barsiise.</verse>
				<verse number="3">Barsiisonninii fi Fariisonni dubartii seebaru'uun qabamte takka gara isaa fidan, isii wodhakkaa dhaabsisanii,</verse>
				<verse number="4">Yesuusiin, «Barsiisaa'a, dubartiin ta seebartu kanaaf qabnee sitti finne.</verse>
				<verse number="5">Muuseen ta akkanaa tanniin akka tumaman seeraan nu ajajeera, ati hoo waan isi'ii maal jetta?» jedhaniin.</verse>
				<verse number="6">Isaanillee waan isa ittiin himatan argatu'uuf isa qoru'uuf kana jedhan. Yesuus ammoo gad jedhee quba ufiitiin lafa irratti barreesse.</verse>
				<verse number="7">Deddeebi'anii hennaa gaafataniin ammoo ol jedhee, «Isin keessaa ka cubbuu hin qabne firrisee dhaga'aan isii haa dhayuu» isaaniin jedhe.</verse>
				<verse number="8">Ammalee gad jedhee quba ufiitiin lafa irratti barreesse.</verse>
				<verse number="9">Isaannillee hennaa kana dhagayan, manguddoota irraa jalqabanii, isaan martinuu tokko tokkoon bayanii isa biraa lixan. Yesuus dubartii jidduu isaanii dhabattee turte woliin hojja ufii hafe.</verse>
				<verse number="10">Yesuusillee ol jedhee dubartii sanii achitti eennuunillee haga dhabe, «Dubartii nana jarri si himatan sunniin meeti? worri sitti murteesse hin jiruu?» isi'iin jedhe.</verse>
				<verse number="11">Isiinillee, «Gooftaa'a, eennullee hin jiru» jette. Yesuusillee, «Anillee sitti hin murteessu. Deemi; ammaa achi cubbuu hin hojjatin» jedheen.</verse>
				<verse number="12">Ammallee Yesuus, «Ani ifa adunya'aati, ka na faana deeme, ifa jireennaatitu ta'aaf malee, dukkana keessa hin jiraatu» jedhee isaanitti dubbate.</verse>
				<verse number="13">Fariisonnillee, «Ati waan kee radda, ragaan kee dhuga'aa miti» jedhaniin.</verse>
				<verse number="14">Yesuusillee deebisee akkana isaaniin jedhe, «Ani yoo waan kiyyallee rage, eessaa akka dhufee fi eessa akka deemu waan beekuuf, ragaan kiyya dhuga'a. Isin ammoo eessaa akka dhufee fi eessa akka deemu hin beettan.</verse>
				<verse number="15">Isin yaada namumma'aatiin murteessitan; Ani nama tokkottillee hin murteessu.</verse>
				<verse number="16">Aabbaan na erge na woliin jira; hojja kiyya waan hin jirreef, Ani yoo murteesse murtiin kiyya dhuga'a.</verse>
				<verse number="17">Murtiin namoota lamaa, dhugaa akka ta'e seera keessan keessatti barreeffameera.</verse>
				<verse number="18">Waan kiyya ka ragu ana, Aabbaan na ergellee waan kiyya raga.»</verse>
				<verse number="19">Eegasuu, «Abbaan kee eessa jira?» jedhaniin. Yesuusillee deebisee, «Anallee yookiin Abbaa kiyyallee hin beettan, ana uduu beettanii Abbaa kiyyallee silaa hin beettan» isaaniin jedhe.</verse>
				<verse number="20">Yesuusillee uduu mana woyyu'uu keessatti barsiisu, mana qabeennaa biratti kana dubbate, yoo san hennaan waan hin geenneef eennullee isa hin qabne.</verse>
				<verse number="21">Yesuus ammallee, «Ani hin deema; isinillee na soxxan, cubbuu keessaniin duutan; gara ani dhaqu isin dhufuu hin dandeettan» isaaniin jedhe.</verse>
				<verse number="22">Yihuudonnillee, « ‹Gara ani dhaqu isin dhufuu hin dandeettan› jechuun isaa uf ajjeesaa laata?» hin beennu jedhan.</verse>
				<verse number="23">«Isin ka gadiiti; ani ammoo ka oliiti, isin worra adunyaa tanaati, ani garuu ka adunyaa kanaatii miti.»</verse>
				<verse number="24">Eegasuu, «Isin cubbuu keessaniin duutan isiniin jedha. Ani akka ‹Ana› ta'e yoo amanuu dhabatan cubbuu keessaniin duutan» isaaniin jedhe.</verse>
				<verse number="25">Eeganaa, «Ati eennu?» jedhaniin. Yesuusillee, «Ani isuma duratti isinitti dubbadhe san.</verse>
				<verse number="26">Ani waan keessan waan dubbadhuuf waan murteessu waan hedduu qaba. Haata'uu ammoo ka na erge ka dhuga'aati; anillee ka isa irraa dhagaye kana adunya'atti dubbadha» isaaniin jedhe.</verse>
				<verse number="27">Waan Aabbaa akka isaanitti hime isaan hin hubanne.</verse>
				<verse number="28">Kanaaf Yesuus, «Hennaa Ilma Namaa ol ol qabdan, akka ani isa ta'e akka Abbaan kiyya na barsiisee kana akka dubbadhuuf malee, ani ufumaan waan tokkollee akka hin goone hennaa san beettan.</verse>
				<verse number="29">Ka na erge na woliin jira. Ani hennaa maraa waan isa gammachiisu waan hojjadhuuf, Aabbaan hojja kiyya na hin dhiisu» isaaniin jedhe.</verse>
				<verse number="30">Hennaa inni kana dubbate heddu isaanii isatti amanan.</verse>
				<verse number="31">Yesuusillee Yihuudota isatti amananiin, «Isin yoo dubbii kiyyaan jiraattan, isin dhugamaan darasoota tiyya, dhugaallee hin beettan dhugaanillee bilisa isin baasa» isaaniin jedhe.</verse>
				<verse number="32"></verse>
				<verse number="33">Isaanillee deebisanii, «Nu fiixaa Abrahaamii ti; garuu nu hennaa kamiinillee garbicha hin taane, Ati, ‹Bilisa baatan› attamitti nuun jetta?» jedhaniin.</verse>
				<verse number="34">Yesuusillee deebisee akkana isaaniin jedhe, «Dhugama dhuga'aatiin isiniin jedha; ka cubbuu hojjatu maruu garbicha cubbu'uuti.</verse>
				<verse number="35">Garbichillee baraa haga bara baraa mana keessa hin jiraatu. Ilmi ammoo haga bara baraa jiraata.</verse>
				<verse number="36">Eeganaa Ilmi yoo bilisa isin baase, dhugamaan bilisa baatan.</verse>
				<verse number="37">Akka isin fiixaa Abrahaamii taatanillee ani hin beeka. Haata'uu ammoo jechi kiyya isin keessa waan hin jirreef na ajjeesuu barbaaddan.</verse>
				<verse number="38">Ani waan Abbaa kiyya biratti arge dubbadha. Isinillee akkasuma waan abbaa keessan irraa dhageettan gootan.</verse>
				<verse number="39">Isaanillee deebisanii Abbaan keennallee Abrahaam jedhaniin. Yesuusillee, uduu ijoollee Abrahaamii taatanii hujii Abrahaamii hojjattan.</verse>
				<verse number="40">Haata'uu ammoo amma Ana nama dhuga'aa Rabbiin irraa dhagayee isinitti himu ajjeesuu barbaaddan. Abrahaam ammoo waan akkanaa hin goone.</verse>
				<verse number="41">Isin hujii Abbaa keessanii hojjattan» isaaniin jedhe. «Nu ammoo ta seebartu irraa hin dhalanne, Abbaa tokko qabna; Innillee Rabbi» jedhaniin.</verse>
				<verse number="42">Yesuusillee akkana isaaniin jedhe, «Rabbi Abbaa keessan uduu ta'ee silaa na jaalattan. Ani Rabbiin biraa bayee waan dhufeef, isatu na erge malee, ani ufiin hin dhufne.</verse>
				<verse number="43">Isin maaliif dubbii kiyya hin qalbifanne? Dubbii kiyya dhagayuu waan hin dandeenneef</verse>
				<verse number="44">Isin ka daabiloosii abbaa keessaniiti. Hawwii abbaa keessanii hojjatuu feetan inni jalqabumaa kaasee lubbuu balleessa. Dhugaan waan isa bira hin jirreef dhuga'aan hin dhaabbanne, soballee yoo dubbatu ufuma irraa dubbata. Sobaa abbaa sobaa waan ta'eef.</verse>
				<verse number="45">Ani ammoo waan dhugaa dubbadhuuf na hin amantan.</verse>
				<verse number="46">Isin keessaa waan cubbu'uutiif ka na himatu eennu? Yoo ka dhugaa dubadhu ta'e, isin maaf na hin amanne?</verse>
				<verse number="47">Ka Rabbiin irraa ta'e, dubbii Rabbii dhagaya; isin worra Rabbii waan hin taaneef, hin dhageettan.»</verse>
				<verse number="48">Yihuudonni deebisanii, «Ati nama Samaariya'aa akka taate; jinniin si keessa jira jechuun keenna mishaa jennee mii?» jedhaniin.</verse>
				<verse number="49">Yesuusillee deebisee akkana jedhe, jinniin na keessa hin jiru, Ani Abbaa kiyya hin kabbajja. Isin ammoo na salphiftan.</verse>
				<verse number="50">Ani ammoo kabajjamuu hin barbaadu. Ka kabajjamuu kiyya barbaaduu fi ka murteessullee ka biraa hin jira.</verse>
				<verse number="51">Dhugama dhuga'aatiin isiniin jedha ka dubbii kiyya eegu yoo jiraate baraa haga bara baraa du'a hin argu.</verse>
				<verse number="52">Yihuudonni isaan, «Jinniin akka si keessa jiru amma beenne. Abrahaamilee du'eera, raattonnillee atillee hin duuta. ‹Ka dubbii kiyya eegu yoo jiraate baraa haga bara baraa hin du'u› jetta.</verse>
				<verse number="53">Sirimaa ati abbaa keenna ka du'e Abrahaamiin caaltaa? Raattoonillee du'aniiran. Eennuun ta'u'uuf taata ree?» jedhaniin.</verse>
				<verse number="54">Yesuusillee deebisee akkana jedhe, «Ani yoo uf kabajje, kabajjaan kiyya duwwa'a. Ka na kabajju ka isin Rabbii keenna jettan Abbaa kiyya san.</verse>
				<verse number="55">Isin isa hin beenne; ani ammoo hin beekaani, ani isa hin beeku uduu jedhee akkuma keessan sobaa ta'a. Haata'uu ammoo ani hin beekaan, dubbii isaallee hin eega.</verse>
				<verse number="56">Abbaan keessan Abrahaam guyyaa kiyya argu'uuf gammade. Hin arge hin gammadelle'e»</verse>
				<verse number="57">Yihuudonni, «Ati woggaa shantamaatuu uduu hin guunne, Abrahaamiin argiteertaa?» jedhaniin.</verse>
				<verse number="58">Yesuusillee, «Dhugama dhuga'aatiin isiniin jedha, uduu Abrahaam hin dhalatiin, ani hin jira» isaaniin jedhe.</verse>
				<verse number="59">Kanaafuu isaanillee isa tumu'uuf dhagaa itti fudhatan, Yesuus ammoo isaan jalaa uf dhossee isaan jidduu lufee mana woyyu'uu bayee deeme.</verse>
			</chapter>
			<chapter number="9">
				<verse number="1">Uduu karaa san irra lufa'aaru nama urga dhalate irraa jalqabee ballaa ta'e tokko arge.</verse>
				<verse number="2">Darasoonnillee, «Barsiisaa'a, akka namni kun ballaa ta'ee dhalatuuf ka cubbuu hojjate eennu? Isa moo worra isaati? jedhanii isa gaafatan.</verse>
				<verse number="3">Yesuusillee akkana isaaniin jedhe, akka hujiin Rabbii isa irratti mudhatuuf malee, inni yookiin maatiin isaa cubbuu hin hojjanne.</verse>
				<verse number="4">Uduu hin halkanoofne hujii ka na ergee huja. Halkan eennullee hojjachuu hin dandeenne waan dhufuuf.</verse>
				<verse number="5">Ani adunyaa tana irra haga jiru, ifa adunya'aati»</verse>
				<verse number="6">Kana jedhee lafatti gadi tufee hancufaan biyyee dukkuuseeti dhoqqee ija ballichaa dibee,</verse>
				<verse number="7">«Gara haroo Salihoomiititti dhaqiitii dhiqadhu» jedheen, «Salihoom» jechuun ka ergame jechu'u. Kanaaf dhaqee dhiqatee, arga'aa deebi'e.</verse>
				<verse number="8">Ollaan isaatiif achiin dura worri hennaa inni kadhatu arga'aa turan. «Kun ka taa'ee kadhatu sanii mii?» jedhan.</verse>
				<verse number="9">Gariin, «Isuma» jedhan; Kuuwwan ammoo, «Waa, isa fakkaata malee, isaa miti» jedhan. Inni ammoo, «Anuma» jedhe.</verse>
				<verse number="10">Eeganaa, «Ijji tee attamiin sii banamte ree?» jedhaniin.</verse>
				<verse number="11">Innillee deebisee, «Namichi Yesuus jedhamu biyyee jiisee ija tiyya dibee, gara haroo Salihoomii dhaqiitii dhiqadhu naan jedhe. Anillee dhaqee dhiqadhee, arge» jedhe.</verse>
				<verse number="12">Isaan, «Inni amma eessa jira?» jedhanii isa gaafatan. «Hin beeku» jedhe.</verse>
				<verse number="13">Namicha duraan ballaa ture gara Fariisotaa fidan.</verse>
				<verse number="14">Yesuus biyyee dhoqqeessee guyyaan ija isaa itti bane sun Sambata diqqa'a.</verse>
				<verse number="15">Kanaaf Fariisonni ammoo attamitti akka arge ammallee isa gaafatan. «Inni dhoqqee ijatti naa godhe hin dhiqadhe ijji tiyyallee hin argite!» isaaniin jedhe.</verse>
				<verse number="16">Fariisota keessaa gari gariin, «Namni kun Sambata waan hin kabajjineef Rabbiin irraa hin dhufne» jedhan, kuuwwan ammoo «Namni cubbamaan maalalee akkanaa kanniin godhuu attamitti danda'a?» jedhanii wol fooyan.</verse>
				<verse number="17">Sababaa kanaaf namicha ballaa sanniin, «Ati waan namicha ija tee banee maal jetta?» jedhaniin. Innillee, «Raatticha» isaaniin jedhe.</verse>
				<verse number="18">Yihuudonni namichi kun akka dura ballaa ta'e, maayessa ammoo akka ijji isaa argite haga worra isaa waamanii gaafatanitti hin amanne.</verse>
				<verse number="19">Isaannillee Ilmi keessan ka ballaa ta'ee dhalate jettan kanaa? Eegasuu amma attamitti arguu danda'e ree? jedhanii isaan gaafatan.</verse>
				<verse number="20">Maatiin isaallee isaaniin, «Kun mucaa keenna ta'uu ballaa ta'ee dhalatuu isaa hin beenna.</verse>
				<verse number="21">Haata'uu ammoo amma attamiin akka arge hin beennu yookiin ija isaa eennu akka bane nu hin beennu isa gaafadhaa'a inni nama gudda'aa, inninuu waan ufii hin dubbataa» jedhan.</verse>
				<verse number="22">Maatiin isaa waan Yihuudota sodaataniif kana jedhan, ka inni Kiristoos jedhee ragu yoo jiraate, Yihuudonni mana sagada Yihuudotaatii akka isaan hin baafneef Yihuudonni waan woliigalaniiraniif.</verse>
				<verse number="23">Kanaaf maatiin, «Inninuu nama uf danda'ee isa gaafadhaa'a!» jedhan.</verse>
				<verse number="24">Kanaaf namicha ballaa ammallee isa waamanii, «Rabbiin kabajji namni kun cubbamaa ta'uu isaa nu hin beenna» jedhaniin.</verse>
				<verse number="25">Innillee deebisee, «Ani cubbamaa ta'uu isaa ammoo hin beeku, ani ballaa akka ture, amma ammoo arguu kiyya callaa beeka» jedhe.</verse>
				<verse number="26">Ammallee deebisanii, «Maal sii godhe? Attamitti ija tee bane?» jedhaniin.</verse>
				<verse number="27">Innillee deebisee, «Qaraa isinitti himeera, isin ammoo na hin dhageenne, maaf lammaffaa dhagayuu feetan? Isinillee akkasuma darasaa isaa ta'uu feetanii?» isaaniin jedhe.</verse>
				<verse number="28">Isaan ammoo isa arrabsaniiniiti, «Situ darasaa isaa ti, nu ammoo darasoota Muuse'ee ti.</verse>
				<verse number="29">Rabbi akka Muuse'etti dubbate nu hin beenna. Namni kun ammoo, inni eessaa akka dhufe hin beennu!» jedhaniin.</verse>
				<verse number="30">Namichillee deebisee akkana isaaniin jedhe, «Eessaa akka dhufe wollaaluun keessan kun waan maalalchiisa'a! Waa maraafuu inni ija tiyya baneera.</verse>
				<verse number="31">Ka Rabbiin sodaatu, fedha isaallee ka hojjatu yoo jiraate, isa sanii Rabbi dhagaya malee, cubbamoota akka hin dhageenne hin beenna.</verse>
				<verse number="32">Ka ijji isaa ballaa ta'ee dhalate, urga adunyaan uumamte irraa jalaqabee, ka ija ballaa fayyise dhagayamee hin beeku.</verse>
				<verse number="33">Namni kun uduu Rabbiin irraa dhufuu dhabaatee silaa womaa godhuu hin danda'u.»</verse>
				<verse number="34">Isaan ammoo deebisanii, «Nafti kee hoomaanuu cubbu'uun dhalate. Situ nu barsiisaa?» jedhanii gara diidaa isa baasan.</verse>
				<verse number="35">Yesuusillee akka gara diidaa isa baasan hennaa dhagaye, «Ati Ilma Namaatitti amantaa?» jedheen.</verse>
				<verse number="36">Innillee deebisee, «Gooftaa kiyya, ani isatti amanu'uufuu inni eennu?» jedhe.</verse>
				<verse number="37">Yesuusillee, «Ati isa argiteerta innillee isuma si woliin qaaqa'aaru kana» jedheen.</verse>
				<verse number="38">Innillee, «Gooftaa kiyya! Hin amana» jedhee sagadeef.</verse>
				<verse number="39">Yesuusillee, «Worri hin argine akka argan, worri argan akka jaaman, ani gara adunyaa tanaa murti'iif dhufeera» jedhe.</verse>
				<verse number="40">Fariisota keessaa worri isa woliin jiran ammoo kana dhagayanii, «Nu balla'aa?» jedhaniin.</verse>
				<verse number="41">Yesuusillee akkana isaaniin jedhe, «Ballaa uduu taatanii silaa cubbuu isinitti hin ta'u, amma ammoo hin argina jettan, cubbuun teessan ammoo akkasumatti jiraatti» jedhe.</verse>
			</chapter>
			<chapter number="10">
				<verse number="1">«Dhugama dhuga'aatiin isiniin jedha, ka gooruu hoolotaa balbalaan hin seenne, ka karra biraatiin bayu ammoo inni hattu'uu fi saamtu'u.</verse>
				<verse number="2">Ka balbalaan seenu ammoo tissee hoolotaati ka balbala eegullee hin banaaf.</verse>
				<verse number="3">Hoolonnillee laagaa isaa hin dhagayan, innillee hoolota ufii maqaa isaaniitiin waamee, isaan fudhata.</verse>
				<verse number="4">Hoolota ufii haga baaseen maayessa afoo isaanii deema, hoolonnillee laagaa isaa waan beekaniif faana isaa deeman.</verse>
				<verse number="5">Kaawwan irraa dheessan malee, faanaa hin deeman waan laagaa isaanii hin beenneef.»</verse>
				<verse number="6">Yesuusillee fakkeenna kana isaanitti hime, isaan ammoo waan inni itti hime hin qalbifanne.</verse>
				<verse number="7">Yesuus ammallee akkana isaaniin jedhe, «Ani dhugama dhuga'aatiin isiniin jedha, ani balbala hoolotaa ti.</verse>
				<verse number="8">Ka anaan dura dhufan maruu hattootaa fi saamtota. Haata'uu ammoo hoolonni isaan hin dhageenne.</verse>
				<verse number="9">Balbalti ana. Ka na keessaan aseenu yoo jiraate hin fayya, inni hin seena hin bayalle'e hulee itti bobbayullee hin argata</verse>
				<verse number="10">Hattuun hatu'uuf, qalu'uuf, balleessu'uuf malee, waan biraatiif hin dhuftu. Ani jireenna isaanii ta'u'uuf akka isaanii baayi'atuuf dhufe.»</verse>
				<verse number="11">«Tisseen mishaan ana. Tisseen mishaan hoolota ufiitiif lubbuu ufii dabarsee kenna.</verse>
				<verse number="12">Tisseen hoolonni ta isaa hin taane qaxaraman ammoo yayyiin hennaa dhufu yoo arge hoolota dhiisee dheessa; yayyiinillee hin fudhata, hoolotallee adda tamsaasa.</verse>
				<verse number="13">Inni Qaxaramaa waan ta'eef, hoolonnillee waan garaa isa hin nyaanneef, ka qaxarame sun hin dheessa,</verse>
				<verse number="14">Tisseen mishaan ana. Aabba akkuma na beeku akkuma anillee Aabbaan beeku, Ani hoolota tiyya hin beeka. Hoolonni tiyyallee na beekan. Lubbuu tiyyallee hoolota tiyyaaf dabarsee kenna.</verse>
				<verse number="15"></verse>
				<verse number="16">Ani hoolota Gooruu kana keessaa hin taane, hoolota biraallee hin qaba. Isaanillee ammoo as fidutu na irra jira. Isaan laagaa kiyya hin dhagayan. Tika tokko ta'an, tisseenillee tokko.</verse>
				<verse number="17">Ani lubbuu tiyyallee akkasuma deebisee fudhatu'uuf dabarsee waan kennuuf Aabba na jaalata.</verse>
				<verse number="18">Lubbuu kiyyallee fedha kiyyaan dabarsee kenna malee, eennullee na irraa hin fudhatu, jiraachisu'uuf baallii qaba. Akkasuma kaasu'uufillee baallii qaba. Seera kana abbaa kiyya irraa fudhadhe.»</verse>
				<verse number="19">Eeganaa sababaa dubbii kanaatiif Yihuudota wodhakka'atti gargar wol fooyan.</verse>
				<verse number="20">Isaan keessaallee namoonni hedduu, «Inni jinnii uf keessaa qaba! maraateera! Isin maaf isa caqaftan?» jedhan.</verse>
				<verse number="21">Kuuwwan ammoo, «Kun dubbii nama jinnii qabuu tii miti! Jinniin ija ballootaa banuu danda'aa?» jedhan.</verse>
				<verse number="22">Yeruusaalemitti ayyaana mana woyyu'uu haarawoomsu'uutitu jira, hennaan sunillee ganna.</verse>
				<verse number="23">Yesuusillee mana woyyuu balbala Salamoonii afoo deddeebi'a'aa ture.</verse>
				<verse number="24">Yihuudonni isa marsanii, «Haga yoomii mamii keessa nu tursiifta? Ati yoo Kiristoosiin taate ifa godhii nutti himi» jedhaniin.</verse>
				<verse number="25">Yesuus deebisee akkana isaaniin jedhe, «Ani isinitti hime. Isin ammoo hin amantan hujiin ani maqaa abbaa kiyyaatiin hojjadhu kun waan kiyya raga.</verse>
				<verse number="26">Haata'uu ammoo akkuma isinitti hime isin waan hoolota tiyya keessaa hin taaneef hin amantan.</verse>
				<verse number="27">Hoolonni tiyya laagaa kiyya hin dhagayan anilee isaan beeka; isaanillee na faanaa deeman.</verse>
				<verse number="28">Anillee jireenna bara baraa isaanii kenna, baraa haga bara baraallee hin badan, harka kiyya keessaa eennullee isaan hin baasu.</verse>
				<verse number="29">Abbaan kiyya ka naa kenne maraa caala, harka Abbaa kiyyaatii eennullee isaan baasuu hin danda'u.</verse>
				<verse number="30">Anii fi Aabba tokko.»</verse>
				<verse number="31">Achiin maayessa Yihuudonnillee isa tumu'uuf dhagaa itti fudhatan.</verse>
				<verse number="32">Yesuus, «Abbaa kiyya irraa hujii mishaa heddu isinitti mudhiseera; isaan kana keessaa waan hujii kamiitiif dhaga'aan na dhayu'uuf taatanii?» isaaniin jedhe.</verse>
				<verse number="33">Yihuudonnillee, «Hujii misha'aaf si hin dhoofnu waan arraba keetiitiif, ati nama taatee waan Rabbiin uf gooteef» jedhanii deebisaniif.</verse>
				<verse number="34">Yesuusillee akkana jedhee isaanii deebise, ‹Isin waaqolee tolfama'a› ka jedhe «Seera keessanitti akkuma barreeffamee mitii?</verse>
				<verse number="35">Kitaabni diiggamuu waan hin dandeenneef, worra dubbiin Rabbii dhufeef sanniiniin kitaabni woyyuun, ‹Isin waaqota› yoo isaaniin jedhe,</verse>
				<verse number="36">‹Ani Ilma Rabbii ti› waan jedheef, isin ka Aabba woyyoomsee gara adunya'aa erge, ‹Rabbiin arrabsita› jettaniinii?</verse>
				<verse number="37">Ani yoo hujii abbaa kiyyaa hin goone na hin amaninaa'a.</verse>
				<verse number="38">Yoo godhe ammoo, anallee yoo amanuu dhabaattan, Abbaan akka ana keessa, anillee akka Abbaa keessa ta'e akka beettanii fi akka qaabattan, hujii isaa amanaa'a.»</verse>
				<verse number="39">Eeganaa ammalee deebi'anii isa qabuu barbaadan, inni ammoo isaan jalaa miliqe.</verse>
				<verse number="40">Gara hulee Yohaannis duratti cuupha'aa ture Yoordaanosiin gamaa deebi'ee deemee achi bubbule.</verse>
				<verse number="41">Namoonni hedduu gara isaa dhufanii, «Yohaannisi malkata tokkollee hin goone, haata'uu ammoo Yohaannis waan nama kanaa wonti dubbate maruu dhuga'a» jedhan.</verse>
				<verse number="42">Achitti namoonni hedduu isatti amanan.</verse>
			</chapter>
			<chapter number="11">
				<verse number="1">Ganda Maariyaamiitii fi obboleettii isi'ii Maartaa Biitaaniyaa keessatti namni Alaazaar jedhamu tokko dhibamee ture.</verse>
				<verse number="2">Maariyaam ta Gooftaa Urgoo dibdee riffeensa mataa ufiitiin luka isaa haxe. Obboleessi isi'ii Alaazaar dhibamee ture.</verse>
				<verse number="3">Kanaaf intallan haadhaa Alaazaarii: «Gooftaa'a! Namni ati jaalattu dhibameera» jedhanii gara isaa ergan.</verse>
				<verse number="4">Yesuusillee dhagayee, «Dhibeen kun akka Ilmi Rabbii ittiin ulfaatuuf, ulfinna Rabbiitiif malee ka ajjeesuu miti» jedhe.</verse>
				<verse number="5">Yesuus Maartaa, obboleettii isi'iitii fi Alaazariinillee hin jaalata.</verse>
				<verse number="6">Haga akka inni dhibame dhagaye, hulee jiru san guyyaa lama oole.</verse>
				<verse number="7">Achiin maayessa darasootaan, «Gara Yihuuda'aa haa deemnuu» isaaniin jedhe.</verse>
				<verse number="8">Darasoonni isaa, «Barsiisaa'a, Yihuudonni armaan dura si dhayuu barbaadanii turan. Amma ammoo achi deemtaa?» jedhaniin.</verse>
				<verse number="9">Yesuusillee deebisee, «Guyyaan tokko sa'aatii kudha lamaa mitii? Ka guyya'aan deemu yoo jiraate, ifa adunyaa tanaa waan arguuf hin gufatu.</verse>
				<verse number="10">Ka halkaniin deemu ammoo, ifti isa bira waan hin jirreef hin gufata» isaaniin jedhe.</verse>
				<verse number="11">Kana haga dubbateen maayessa, «Jaalalloon keenna Alaazaari rafeera, haata'uu ammoo hirribaa kaasu'uuf deema» jedheen.</verse>
				<verse number="12">Darasoonni isaa, «Gooftaa'a, yoo rafee jiraate hin fayya» jedhaniin.</verse>
				<verse number="13">Yesuus waan du'a Alaazaarii dubbate, isaan ammoo waan hirriba rafu'uu dubbate isaanitti fakkaate.</verse>
				<verse number="14">Achiin maayessa Yesuus ifa godhee, «Alaazaari dhugamaan du'eera;</verse>
				<verse number="15">Akka amantaniif achi jiraachuu dhabuu kiyyaaf waan keessaniif na gammachiisa. Haata'uu ammoo gara isaa haa deemnuu!» isaaniin jedhe.</verse>
				<verse number="16">Kanaaf Toomaas ka Didimoos jedhamu goshoota isaa darasootaan «Koottaa nullee dhandhee isa woliin duunaa» jedhe.</verse>
				<verse number="17">Yesuusillee hennaa dhufe boolla keessatti guyyaa afurii akka ture arge.</verse>
				<verse number="18">Biitaaniyaan Kiloomeetira kudha sadihii Yeruusaalemiin irraa fagaatti;</verse>
				<verse number="19">Yihuudota keessallee hedduun isaanii du'a obboleessa isaaniitiif Maarta'aa fi Maariyaamiin jajjabeessu'uuf isaan bira dhufan.</verse>
				<verse number="20">Maartaan akka Yesuus dhufe haga dhageette, isa reebbachu'uuf baate, Maariyaam ammoo mana keessa teetteerti.</verse>
				<verse number="21">Maartaan Yesuusiin, «Gooftaa'a, uduu ati asi jiraattee obboleessi kiyya silaa hin du'u.</verse>
				<verse number="22">Ammallee waan Rabbiin irraa kadhattu maraa Rabbi akka sii kennu hin beeka» jette.</verse>
				<verse number="23">Yesuusillee isi'iin, «Obboleessi kee hin ka'a» isi'iin jedhe.</verse>
				<verse number="24">Maartaanillee, «Gaafa dhumaa hennaa worri du'an du'aa ka'an, akka inni du'aa ka'u hin beeka» jetteen.</verse>
				<verse number="25">Yesuus ammoo, «Du'aa ka'uunii fi jireenni Ana, ka natti amanu yoo du'ellee hin jiraata.</verse>
				<verse number="26">Jiraata'aa fi kanatti amanu maruu baraa haga bara baraa hin du'u; kana amantaa?» isi'iin jedhe.</verse>
				<verse number="27">Isiinillee, «Ee Gooftaa'a, ati ka gara adunyaa tanaa dhufu Kiristoosii Ilma Rabbii akka taate, ani hin amana» jetteen.</verse>
				<verse number="28">Kanuma jettee deemtee obboleettii ufii Maariyaamiin hojjatti waamtee, «barsiisaan dhufeera, si waama'aara» jetteen.</verse>
				<verse number="29">Isiinillee hennaa dhageette daddaftee gara isaa dhufte.</verse>
				<verse number="30">Yesuusillee hulema Maartaan itti isa reebbatte jira malee gara gandaatuu hin seenne.</verse>
				<verse number="31">Worri isii jajjabeessu'uuf isii woliin mana keessa turan, Yihuudonni akka Maariyaam jarjartee kaatee baate argan, waan gara awwaalaa dhaxxee achitti booyu'uuf taatu seeyanii faanaa yaa'an.</verse>
				<verse number="32">Maariyaamillee hulee Yesuus jiru dhuftee argitee luka isaa jalatti kuftee, «Gooftaa kiyya, uduu ati as jiraattee obboleessi kiyya silaa hin du'u» jetteen.</verse>
				<verse number="33">Yesuus isiinii fi Yihuudonni isii woliin dhufan hennaa booyan argeeti, uf keessatti gadde biibbayee, «Eessa keettan?» Isaaniin jedhe.</verse>
				<verse number="34">Isaannillee, «Gooftaa kiyya! Koottuu laali» jedhaniin.</verse>
				<verse number="35">Yesuusillee imimmaan lolaase.</verse>
				<verse number="36">Kanaaf Yihuudonni, «Attam akka isa jaalatu laalaa'a!» jedhan.</verse>
				<verse number="37">Isaan keessaa gariin ammoo, «Kun ka ija balla'aa bane, kanallee ammoo akka hin duune godhuu hin danda'uu?» jedhan.</verse>
				<verse number="38">Yesuusillee uf keessatti gaddee gara awwaalaa dhufe. Huleen sun goda keessa dhaga'aan cufameera.</verse>
				<verse number="39">Yesuus, «Dhagaa irraa kaasaa'a!» jedhe. Maartaan obboleessi isi'ii jalaa du'e, «Gooftaa kiyya, haga du'e guyyaa afur ta'eera, amma ajaayeera!» jetteen.</verse>
				<verse number="40">Yesuusillee, «Uduu amantee ulfinna Rabbii akka argitu sitti hin himnee?» isi'iin jedhe.</verse>
				<verse number="41">Namoonillee dhagaa awwaalaa irraa kaasan, Yesuusillee ija ufii ol kaasee, «Abbaa kiyya waan na dhageetteef si galateeffadha.</verse>
				<verse number="42">Hennaa maraa akka na dhageettu hin beeka. Haata'uu ammoo akka ati na ergite akka amananiif banii as dhaabatu kanaaf dubbadhe» jedhe.</verse>
				<verse number="43">Kana jedheeti laagaa gudda'aan Alaazaari gara diidaa as bayi jedhe.</verse>
				<verse number="44">Alaazaari akkuma harki isaatiif lutti isaa sattarametti baye. Fuullillee woya'aan akkuma marametti jira. Yesuusillee, «Hiika'aatii gadi dhiisaa'a haa deemuu» isaaniin jedhe.</verse>
				<verse number="45">Kanaaf worra gara Maariyaamii dhufan keessaa waan Yesuus godhe haga argan Yihuudonni hedduu isatti amanan.</verse>
				<verse number="46">Isaan keessaa gari gariin ammoo gara Fariisotaa dhaqanii waan Yesuus godhe isaanitti himan.</verse>
				<verse number="47">Eeganaa bulchoonni gadootaa gumii Fariisotaa wolitti qabanii, «Namni kun Maalalee hedduu waan godha'aaruuf, maal haa goonuu?</verse>
				<verse number="48">Akkanatti yoo dhiifne martinuu isatti amanan. Worri Rooma'aa dhufanii biyya teennaaf banii keenna fudhatan» jedhan.</verse>
				<verse number="49">Woggama san bulchaan gadootaa Qayyaaffaan, «Isin womaa hin beettan;</verse>
				<verse number="50">Ka baniin marti bade irra yoo namni tokko banii'iif du'e woyaa akka ta'e hin yaadanii?» jedheen.</verse>
				<verse number="51">Kana inni ufiin hin dubbanne, haata'uu ammoo baruma san bulchaa gadootaa waan tureef, Yesuus bani'iif du'u raaga dubbate.</verse>
				<verse number="52">Banii calla'aafii miti, haata'uu ammoo ijoollee Rabbii ta tamsaatellee akka wolitti qabuuf malee.</verse>
				<verse number="53">Eeganaa guyyaa sanii jalqabee isa ajjeesu'uuf mari'atan.</verse>
				<verse number="54">Achiin maayessa Yesuus addaataa Yihuudii wodhakkaa hin deddeebine. Haata'uu ammoo achuma gara lafa udume'ee bira gara qachaa Efireem jedhamtuu deemee darasootuma ufii woliin achuma taa'e. Faasikaan Yihuudotaa dhiyaatee ture.</verse>
				<verse number="55">Namoonni hedduunillee uf qulqulleessu'uuf ayyaana faasika'aatiin duratti gara Yeruusaalemii bayan.</verse>
				<verse number="56">Isaan Yesuusiin barbaadaa turan. Mana woyyuu keessa woliin dhaabatee, «Maal isinitti fakkaataa? Inni gara ayyaanaa hin dhufuu laata?» Woliin jedhan.</verse>
				<verse number="57">Bulchoonni gadootaatii fi Fariisonillee qabu'uuf hulee inni jiru namni beeku yoo jiraate akka isaanitti mudhisuuf ajajanii turan.</verse>
			</chapter>
			<chapter number="12">
				<verse number="1">Faasika'aan dura guyyaa jahaffa'atti Yesuus gara Alaazaariin ka inni du'aa kaasee gara Biitaaniya'aa dhufe.</verse>
				<verse number="2">Achitti nyaata dhiyeessaniif, Maartaanillee isa tajaajilte. Alaazaarillee worra achi taa'an keessaa tokko.</verse>
				<verse number="3">Maariyaam urgoo naardoosii ka gatiin isaa guddaa baasu fuutee, luka Yesuusii dibde, luka isaa rifeensa mataa ufiitiin haxxe. Urgoon naardoosiillee mana urgeesse.</verse>
				<verse number="4">Haata'uu ammoo darasoota isaa keessaa ka dabarsee isa kennu'uuf ta'u, Yihuudaa biyya Asqorotuu ilma Simi'ooniiti.</verse>
				<verse number="5">«Urgoon kun birrii dhibba Sadihiitti gurguramee, maaf hiyyeeyyi'ii hin kennamee?» jedhe.</verse>
				<verse number="6">Inni kana wonti dubbateef, waan hattuu ta'eef malee hiyyeeyyi'ii yaadeetii miti, ka korojoo birrii keessa kaayan qabatu isa waan ta'eef, birrii korojoo keessa kaayan fudhata'aa ture.</verse>
				<verse number="7">Yesuusillee, «Guyyaa awwaala kiyyaatiif waan qopheessiteef isii dhiisaa'a.</verse>
				<verse number="8">Hiyyeeyyiin hennaa maraa waan isin woliin jiraataniif ani ammoo hennaa mara isin woliin hin jiraadhu» jedhe.</verse>
				<verse number="9">Yihuudota keessaallee baniin hedduu akka inni achi ture beekanii, Alaazaarii inni du'aa kaase argu'uuf dhufan malee, Yesuusiin calla'aafii mit.</verse>
				<verse number="10">Bulchoonni gadootaa Alaazaariin ajjeesu'uuf mari'atan.</verse>
				<verse number="11">Yihuudota keessaa hedduun isaanii dhaqanii waan Yesuusitti amananiif.</verse>
				<verse number="12">Bariisaa baniin hedduu gara ayyaanaa dhufanii turan. Yesuus gara Yeruusaaleemii akka dhufu dhagayan.</verse>
				<verse number="13">Baala meexxi'ii qabatanii simachu'uuf bayan, «Hoosaanaa! ka maqaa Goofta'aatiin dhufu Mootiin Israa'eelii ka eebbifame!» jedha'aa wocan.</verse>
				<verse number="14">«Ati intala Tsiyoonii, hin sodaatin! kunoo mootiin kee ilmoo harre'ee irra taa'ee hin dhufa» jedhamee akkuma barreeffame, Yesuus ilmoo harre'ee argatee isii irra taa'e.</verse>
				<verse number="15"></verse>
				<verse number="16">Darasonnillee waan kana dura hin hubanne, haata'uu ammoo haga Yesuus kabajjameen maayii, hennaa san kun waan isaatiif akka barreeffame kana akka isaa godhan qaabatan.</verse>
				<verse number="17">Alaazaariinillee awwaala keessaa waamee worra du'an keessaa hennaa isa kaase, worra isa woliin turee hin rageef.</verse>
				<verse number="18">Kanaafuu akkasuma baniin maalalee kana akka godhe waan dhagayaniif isa simmachu'uuf bayan.</verse>
				<verse number="19">Kanaaf Fariisonni, «Waan tokkollee godhuu akka hin danda'amne argitanii? Kunoo adunyaan isa faanaa ka'anii deema'aaran!» woliin jedhan.</verse>
				<verse number="20">Worra gaafa ayyaanaa sagaduuf bayan keessaa gariin namoota Giriikiiti.</verse>
				<verse number="21">Isaan gara Beetasayidaa Galiilaa keessa jirtuu gara nama Filiphoos jedhamuu dhaqanii, «Gooftaa'a, Yesuusiin arguu feena» jedhanii kadhataniin.</verse>
				<verse number="22">Filiphosillee dhufee Indiriyaasitti hime, Indiriyaasii fi Filiphoos dhufanii Yesuusitti himan.</verse>
				<verse number="23">Yesuusillee akkana jedhee isaanii deebise, «Ilmi Namaa kabajjamu'uuf sa'aatiin gayeera.</verse>
				<verse number="24">Dhugama dhuga'aatiin isiniin jedha, gumaan qamadi'ii lafa buutee lafa keessatti yoo hin duune hojjatti hafti. Yoo duute ammoo, daraaraa hedduu godhatti.</verse>
				<verse number="25">Ka lubbuu ufii jaalatu hin balleeffata, ka adunyaa tana irratti lubbuu ufii jibbu jireenna bara baraatiif kaayata.</verse>
				<verse number="26">Ka naa hojjatu yoo jiraate, na faanaa haa deemuu; hulee ani jirullee hin jiraata. Ka naa hojjatu yoo jiraate Aabba hin kabajjaan.»</verse>
				<verse number="27">«Amma lubbuun tiyya raafamte maal jedhalle'e? ‹Abbaa kiyya hennaa tana jalaa na oolchi jedha moo?› kana akka hin jenne ammoo, ani wonti dhufeef rakkoo tanaaf.</verse>
				<verse number="28">Abbaa kiyya! Maqaa kee kabajji!» jedhe. Kanaaf, «Kabajjeera, akkasuma hin kabajjaanillee» laagaan jedhu sami'ii dhufe.</verse>
				<verse number="29">Baniin achi dhaabbatanii turan, hennaa dhagayan gigissa'a jedhan, kuuwwan maleekka'atu dubbate jedhan.</verse>
				<verse number="30">Yesuusillee akkana jedhee isaanii deebise, «Laagaan kun isiniif jedhee dhufeera malee, naafii mit.</verse>
				<verse number="31">Murtiin adunyaa tanaa amma gayeera, amma bulchaan adunyaa tanaa gara alaa gatama.</verse>
				<verse number="32">Ani lafa irraa yoo ol ka'e nama maraa gara kiyya harkisa»</verse>
				<verse number="33">Du'a attamii akka du'uuf ta'u isaanitti mudhisu'uuf kana dubbate.</verse>
				<verse number="34">Eeganaa baniin, «Nu Kiristoos akka bara baraan jiraatu seera irraa dhageenneerra. Ati ammoo Ilmi namaa ol fuudhamuu qaba attamitti jetta? Ilmi namaa kunillee eennu?» jedhanii deebisaniif.</verse>
				<verse number="35">Yesuusillee, «Ifni amma hennaa diqqo'oof isin woliin uduu jiru, akka dukkanti isin hin liqimsine uduu ifni jiru ifa keessa jiraadhaa'a, ka dukkana keessa jiraatu garam akka deemu hin beeku.</verse>
				<verse number="36">Ijoollee ifaa akka taataniif, uduu ifa qabdan ifatti amanaa'a» isaaniin jedhe. Yesuus kana dubbatee, lixee isaan jalaa miliqe.</verse>
				<verse number="37">Haata'uu ammoo inni maalalee haganaa kana afoo isaaniititti yoo godhellee, raattichi Isaayyaas, «Gooftaa kiyya! Eentu ragaa keenna amane? Irreen Rabbiillee eennutti mudhate?» jedhee dubbiin dubatame akka raawwatamuuf isatti hin amanen.</verse>
				<verse number="38"></verse>
				<verse number="39">Isaayyaas ammoo, «Ija isaaniitiin akka hin argine qalbii isaaniitiin akka hin hubanne akka hin fayyinneef, ija isaanii jaamse, garaa isaaniillee hin jabeesse, waan jedheeruuf, amanuu dadhaban»</verse>
				<verse number="40"></verse>
				<verse number="41">Isaayyaas waan ulfinna isaa argeef kana jedhe, waan isaallee dubbate.</verse>
				<verse number="42">Kana woliin bulchoonni hedduu akkasuma isatti amanan, akka Fariisonni mana sagada Yihuudotaa keessaa isaan hin baafneef, isaa ragaa hin baane.</verse>
				<verse number="43">Ulfinna Rabbii caalaa, ulfinna namaa waan jaalataniif.</verse>
				<verse number="44">Yesuusillee laagaa ol qabatee akkana jedhe, «Ka anatti amanu kana ergetti amane malee anattii miti.</verse>
				<verse number="45">Namni ka na argu ka na ergellee hin arga.</verse>
				<verse number="46">Kanatti amanu maruu dukkana keessa akka hin jiraanne ani ifa ta'ee gara adunya'aa dhufeera.</verse>
				<verse number="47">Adunyaa fayyisu'uuf malee adunya'atti murteessu'uuf waan hin dhufneef, dubbii kiyya dhagayee, ka hin eenne yoo jiraate ka itti murteessu anaa miti.</verse>
				<verse number="48">Ka na jibbu ka dubbii kiyyallee hin fudhane, inni ka isatti murteessu hin jira. Dubbiin ani dubbadhe gaafa dhumaa itti murteessa.</verse>
				<verse number="49">Ani ufii waan hin dubbanneef, haata'uu ammoo Abbaan na erge inni, waan jedhuuf ajaja dubbadhullee naa kenneera.</verse>
				<verse number="50">Ajanyillee jireenna bara baraa akka taate hin beeka. Kanaaf ani ka dubbadhu akka Abbaan natti himetti dubbadha» jedhe.</verse>
			</chapter>
			<chapter number="13">
				<verse number="1">Yesuusillee ayyaana Faasika'aa dura adunyaa kana irraa hennaan gara Abba'aa deemu akka gaye beekee, worra isaa ka adunyaa kana irra jiran, worra jaalate haga dhumaa jaalate.</verse>
				<verse number="2">Uduu hurbaataa nyaata'aaran daabiloos onnee Yihuudaa ilma Simoon ka biyya Asqorootu'uu akka inni dabarsee isa kennu haga hubateen maayii,</verse>
				<verse number="3">Yesuus Aabbaan maraa harka isaatitti dabarsee akka kenne Rabbiin biraallee akkuma baye, gara Rabbiillee akka deemu beekee,</verse>
				<verse number="4">Nyaata irraa ka'ee uffata ufii lafa kaayatee carqii ittin luka gossu fuudhee mudhi'itti hidhatee.</verse>
				<verse number="5">Bisaan waan luka namaa ittiin dhiqanitti buuse. Luka darasootaa dhiqee carqii mudhi'itti hidhateen gossuu jalqabe.</verse>
				<verse number="6">Gara Simoon Pheexroosii dhufee, innillee, «Gooftaa'a! luka kiyya dhixxaa?» jedheen.</verse>
				<verse number="7">Yesuusillee deebisee, «Waan ani godhu ati amma hin beettu, maayii ammoo hin hubatta» jedheen.</verse>
				<verse number="8">Pheexroosillee, «Luka tiyya baraa haga bara baraa hin dhixxu» jedheen. Yesuusillee, «Yoo si dhiqe malee, na woliin hiree hin qabdu» jedhee deebiseef.</verse>
				<verse number="9">Simoon Pheexroosillee, «Gooftaa'a! Eegasuu, luka kiyya calla'aa mitii, harka kiyyaa fi mataa kiyyallee naa dhiqi!» jedheen.</verse>
				<verse number="10">Yesuusillee, «Ka dhiqate luka dhiqachuu malee ka biraa hin barbaachisuun nafti maruu ammoo qulqullu'u. Isinillee qulqulloota, haata'uu ammoo isin maraa miti» jedheen.</verse>
				<verse number="11">Ka dabarsee isa kennu waan beekuuf; kanaafuu, «Isin marti qulqullootaa miti» isaaniin jedhe.</verse>
				<verse number="12">Luka isaaniillee dhiqee, uffata ufii fudhatee deebi'ee taa'ee akkana isaaniin jedhe, «Waan ani isinii godhe hubattuu?»</verse>
				<verse number="13">Isin, ‹Barsiisa'aa fi Gooftaa› naan jettani, akkasuma waan ta'eef mishaa jettan.</verse>
				<verse number="14">Eeganaa ani, Gooftaa fi barsiisaa yoo ta'u luka keessan yoo dhiqe isinillee akkasuma luka wolii dhiqaa'a.</verse>
				<verse number="15">Akkuma ani isinii godhe isinillee akkasuma akka gootaniif fakkeenna isinii kenneera.</verse>
				<verse number="16">Ani dhugama dhuga'aatiin isiniin jedha garbichi Gooftaa isaa hin caalu ergamaanillee ka isa erge hin caalu.</verse>
				<verse number="17">Beetanii kana yoo gootan isin worra eebbifame.</verse>
				<verse number="18">«Waan keessan maraafi hin dubbadhu, ani worra filadhe san hin beekaa, haata'uu ammoo kitaabni, ‹Ka harka kiyya irraa nyaate deebi'ee natti ka'e› dubbiin jedhu akka raawwattamuuf.</verse>
				<verse number="19">Hennaa wonti sun ta'e ana akka ta'e akka amantaniif ammaa jalqabee firrisee uduu hin taane isinitti hima.</verse>
				<verse number="20">Dhugama dhuga'aatiin isiniin jedha, namni nama ani erge simatu, na simata, ka na simatu ka na erge simata.»</verse>
				<verse number="21">Yesuus kana jedhee keessi isaa raafamee, «Dhugama dhuga'atiin isiniin jedha, isin keessaa tokko dabarsee na kenna» jedhee rage.</verse>
				<verse number="22">Darasoonni waan eennuu akka dubbate mamaniiti deebi'anii wol laalan.</verse>
				<verse number="23">Darasoota keessaa ka Yesuus jaalatu ka qoma Yesuusiititti siqeeru,</verse>
				<verse number="24">Simoon Pheexroos, isa ijaan dhayeeti, «Waan eennuu akka dubbatte nutti himi» jedheen.</verse>
				<verse number="25">Innillee gara qoma Yesuusii achi siqee, «Gooftaa'a, eennu inni?» jedheen.</verse>
				<verse number="26">Yesuusillee, «Ka Ani xoroshoo cabsee kennuuf san» jedhee deebiseef, kutaa xoroshoo fuudhee waan unataniin tuqee ilma Simoonii Yihuudaa ka biyya Asqorootu'uutii kenne.</verse>
				<verse number="27">Ka inni kutee kenneef haga fudhateen maayessa hennama san, Seexanni itti gale; Eeganaa Yesuus, «Waan godhu'uuf taatu dafii godhi!» jedheen.</verse>
				<verse number="28">Haata'uu ammoo worra taa'an keessaa maaf akka kana jedhe eennullee hin hubanne.</verse>
				<verse number="29">Yihuudaan waan korojoo qabatuuf, Yesuus ayyaanaaf waan barbaachisu akka bitu yookiin hiyyeeyyi'iif kennaa akka kennuuf gariin waan kanaaf jedhe isaanitti fakkaatee ture.</verse>
				<verse number="30">Innillee kutaa san haga fudhateen maayii yoosuu baye, hennaanillee halkan.</verse>
				<verse number="31">Haga bayeen maayessa Yesuus akkana jedhe, «Amma Ilmi Namaa ulfaateera; Rabbillee waan isaatiif ulfaateera.</verse>
				<verse number="32">Yoo Rabbi sababaa isaatiif kabajjame, Rabbillee akkasuma isa kabajja. Yoma san kabajjaanille'e.</verse>
				<verse number="33">Ijoollee tiyya amma hennaa diqqoo isin woliin taa'a isin na soxxan, ‹Hulee ani dhaqu dhaquu hin dandeettan› jedhee Yihuudotatti akkuma hime isinttillee hima.</verse>
				<verse number="34">Akka wol jaalattan, akkuma anillee isin jaaladhe, isinillee akkasuma akka wol jaalattan ajaja haarawa isinii kenna.</verse>
				<verse number="35">Yoo jaalala wolii qabaattan, darasoota kiyya akka taatan, namoonni maruu kanaan isin beekan.»</verse>
				<verse number="36">Simoon Pheexroosillee, «Gooftaa'a! Eessa dhaqa'aarta?» jedhee isa gaafate. Yesuusillee, «Gara ani deemu amma na faana deemuu hin dandeettu; haata'uu ammoo maayii na faanaa dhufta» jedhee deebiseef.</verse>
				<verse number="37">Pheexroosillee, «Gooftaa'a! Amma wonti si faanaa deemuu hin dandeenneef maali'i? Lubbuu tiyya sii kenna» jedheen.</verse>
				<verse number="38">Yesuusillee akkana jedhee deebiseef, «Lubbuu tee naaf kennitaa? Dhugama dhuga'aatiin siin jedha uduu lukkuun hin iyyin hennaa sadi na ganta» jedheen.</verse>
			</chapter>
			<chapter number="14">
				<verse number="1">«Garaan keessan hin raafamin, Rabbitti amanaa'a; nattillee ammoo amanaa'a!</verse>
				<verse number="2">Mana Abbaa kiyyaa keessa huleen jireennaa heddutu jira; silaa uduu hin jiraanne ta'ee kana isiniin hin jedhu. Hulee isinii qopheessu'uuf deema,</verse>
				<verse number="3">Dhaqeellee hulee yoo isinii qopheesse, hulee ani jiraadhu isinillee ammoo akka jiraattan lammata deebi'ee dhufee, gara kiyya isin fudhadha.</verse>
				<verse number="4">Gara ani dhaqullee hin beettan. Karaallee hin beettan» jedhe.</verse>
				<verse number="5">Toomaasillee, «Gooftaa'a! Gara ati deemtu hin beennu karaa attamiin beenna?» jedheen.</verse>
				<verse number="6">Yesuusillee, «Ani kara'a, dhuga'aa fi jireenna. Anaan malee ka gara Aabbaa dhufu hin jiru.</verse>
				<verse number="7">Ana uduu beettanii, akkasuma Abbaa kiyyallee hin beettan. Amma irraa jalqabdanii hin beettan argitaniirtanille'e» jedheen.</verse>
				<verse number="8">Filiphoos, «Gooftaa'a, Aabbaan nutti mudhisi nu gayaa» jedheen.</verse>
				<verse number="9">Yesuusillee akkana jedheen, «Ati Filiphoosi haga bara kana maraa isin woliin hennaa jiraadhe na hin beettuu? Ka na arge Aabbaan argeera, attamitti ati, ‹Aabbaan nutti mudhisi› jettaa?</verse>
				<verse number="10">Akkuma Ani Aabbaan keessa jiru, Aabballee na keessa akka jiru hin amantuu? Ani dubbii isinitti himu uf irraa hin dubbadhu. Uf irraallee isinitti hin himu. Haata'uu ammo ka na keessa jiru inni Aabba hujii ufii hin hojjata.</verse>
				<verse number="11">Ani akka Aabbaan keessa jiru Aabballee akka na keessa jiru na amanaa yoo ta'uu dhabaatellee waan hujii isaatiif na amanaa'a.</verse>
				<verse number="12">Dhugama dhuga'aatiin isiniin jedha, ka natti amanu hujii ani hojjadhu hojjata; ka san caalu hojjata.</verse>
				<verse number="13">Ani gara Aabbaa waan deemuuf, Aabballee waan Ilmaatiin akka kabajjamu waan maqaa kiyyaan kadhattan maraa hin godha.</verse>
				<verse number="14">Woma kamiinillee maqaa kiyyaan yoo kadhattan, Ani hin godha.</verse>
				<verse number="15">Yoo na jaalattan ajaja kiyya eegaa'a.</verse>
				<verse number="16">Ani Aabbaan hin kadhadha, Innillee baraa haga bara baraa ka isin woliin jiraatu ka isin jajjabeessu ka biraa isinii kenna. Innillee ka adunyaan hin arginee fi hin beenne waan ta'eef, ayyaana dhuga'aa ka isaan amanuu hin dandeenne. Haata'uu ammo isin bira waan jiraatuuf isin keessaallee waan jiraatuuf isin hin beettaniin.</verse>
				<verse number="17"></verse>
				<verse number="18">«Ani akka ijoollee abbaa hin qabneetitti ani isin hin dhiisu gara keessan dhufa.</verse>
				<verse number="19">Amma bara diqqo'otu hafe achiin maayessa adunyaan na hin argitu. Isin ammoo na argitan, ani jiraataa waan ta'eef. Isinillee akkasuma jiraattota taatan.</verse>
				<verse number="20">Akka ani Aabbaa kiyya keessa jiru akka isinillee na keessa jiraattan akka anillee isin keessa jiru gaafa san hin beettan.</verse>
				<verse number="21">Ka ajanyi kiyya isa bira jirtu eegu, ka na jaalatu isa, ka na jaalatu Abbaan kiyya hin jaalataan, anillee hin jaaladhaan ufillee itti mudhisa.»</verse>
				<verse number="22">Yihuudaa nama biyya Asqorootu'uu uduu hin taane, Yihuudaan biraa, «Gooftaa kiyya! biyya lafaatitti uduu hin taane attamitti nutti uf mudhifta?» jedheen.</verse>
				<verse number="23">Yesuusillee deebisee akkana jedheen, «Ka na jaalatu yoo jiraate dubbii kiyya eega, Abbaan kiyyallee hin jaalataan gara isaallee hin dhufna, isa bira jiraanna.</verse>
				<verse number="24">Kana hin jaalanne dubbii kiyya hin eegu; dubbiin dhageettanillee ka na ergeetti malee, kiyyaa miti.</verse>
				<verse number="25">«Ani isin bira hennaa jiru, kana isinitti himeera.</verse>
				<verse number="26">Ayyaanni Woyyuun Abbaan kiyya maqaa kiyyaan ergu ammoo booharsaan inni waa maraa isin barsiisa. Waan ani isinitti hime maraa isin qaabsisa.</verse>
				<verse number="27">«Ani nagaya isinii dhiisa. Nagaya kiyyallee isinii kenna, nageenni ani isinii kennu, ka akka Adunyaan isinii kennituu miti. Garaan keessan hin raafamin; hin sodaatina'alle'e.</verse>
				<verse number="28">‹Ani hin deema, gara keessanillee hin dhufa› akka isiniin jedhe dhageettaniirtan. Uduu ka na jaalattan ta'ee, waan Aabba na caaluuf, gara Aabbaa waan deemeef silaa hin gammaddan.</verse>
				<verse number="29">Haga ta'een maayessa akka amantan kun uduu hin taane isinitti himeera.</verse>
				<verse number="30">Ammaa achi isin woliin waan heddu hin qaaqu, bulchaan adunyaa tanaa waan dhufuuf, inni na irraa waan tokko hin qabu.</verse>
				<verse number="31">Haata'uu ammoo ani Aabbaan akka jaaladhu adunyaan akka beettu, akka Abbaan na ajaje akkasuma godha. Ka'aa asii haa deemnuu.»</verse>
			</chapter>
			<chapter number="15">
				<verse number="1">Jirmi woyini'ii ka dhuga'aa ana. Ka isa dhaabee guddisellee Abbaa kiyya.</verse>
				<verse number="2">Damee daraaraa hin baafne ka na irra jiru maraa Abbaan kiyya kutee gata; ka daraaru maraa guddisee akka daraaru hin tottolcha.</verse>
				<verse number="3">Isin dubbii amma ani isinitti hime kanaaf qulqulloota.</verse>
				<verse number="4">Ana keessa jiraadhaa'a, anillee isin keessa jiraadha. Dameen yoo jirma woyini'ii irra hin jiraanne, ufitti daraaraa daraaruu akka hin dandeene, akkasuma isin ammoo ana keessa yoo hin jiraanne daraaruu hin dandeettan.</verse>
				<verse number="5">«Ani jirma woyini'ii ti, isinilee damee kiyya, anaan addatti womaa godhuu waan hin dandeenneef, ka naan jiraatu, ka anilee isa keessa jiraadhu inni daraaraa heddu daraara.</verse>
				<verse number="6">Ka ana keessa hin jiraanne yoo jiraate, akka dame'e muramee gara diidaa gatama, hin goga; dameewwan akkasii wolitti qabamee ibiddatti gatamee gubama.</verse>
				<verse number="7">Na keessa yoo jiraattan dubbii yoo isin keessa jiraate waan barbaaddan maraa kadhadha'aa isinii ta'a.</verse>
				<verse number="8">Uduu daraaraa heddu godhattanii darasoota kiyya taatani, Abbaan kiyya kanaan kabajjama.</verse>
				<verse number="9">Akkuma Abbaan kiyya na jaalate, anillee akkasuma isin jaaladheera. Jaalala kiyyaan jiraadhaa'a.</verse>
				<verse number="10">Akkuma ani ajaja Abbaa kiyyaa eegee jaalala isaatiin jiraadhu, yoo ajaja kiyya eeddan, jaalala kiyyaan jiraattan.</verse>
				<verse number="11">Akka gammachuun kiyya isin keessa taa'u gammachuun keessanillee akka raawwatamu kana isinitti himeera.</verse>
				<verse number="12">Akkuma ani isin jaaladhe, isinillee akka wol jaalattan ajanyi tiyya tana.</verse>
				<verse number="13">Lubbuu ufii jaalalloota ufiitii kennuu caalaa, jaalala kana caalu eennullee hin qabu.</verse>
				<verse number="14">Waan ani isin ajaje maraa uduu gootanii isin jaalalloota tiyya.</verse>
				<verse number="15">Eegasuu ammaa achi garboota isiniin hin jedhu, garbichii waan Gooftaan godhu waan hin beenneef; jaalalloota tiyya isiniin jedheera, waan Abbaa kiyya irraa dhagaye maraa isinitti beessiseera.</verse>
				<verse number="16">Anatu isin filate malee, isin na hin filanne, Aabballee waan maqaa kiyyaan kadhattan maraa akka isinii kennu, deemtanii daraaraa akka godhattan, daraaraan keessanillee akka jiraatuuf isin muude.</verse>
				<verse number="17">Akka isin wol jaalattan kana isin ajaja» jedhe.</verse>
				<verse number="18">«Adunyaan yoo isin jibbite isiniin dura akka na jibban beekaa'a.</verse>
				<verse number="19">Isin worra adunya'aa uduu taatanii adunyaan waan ufii hin jaalatti. Isin ka adunyaa kanaa waan hin taaneef adunyaa irraa isin filadhe. Kanaaf adunyaan isin jibbiti.</verse>
				<verse number="20">Garbichi Gooftaa hin caalu jedhee dubbii isinitti hime qaabadhaa'a, yoo na ari'anii jiraatan, isinillee akkasuma hin ari'an; dubbii kiyya yoo eeganii jiraatan, dubbii keessanillee akkasuma eegan.</verse>
				<verse number="21">Haata'uu ammoo isaan ka na erge waan hin beenneef, kana maraa maqaa kiyyaaf jedhanii isin irratti godhan.</verse>
				<verse number="22">Ani uduu dhufee isaanitti himuu dhabaadhee silaa cubbuu isaanitti hin ta'u. Amma ammoo cubbuu isaaniitiif sababa hin qaban.</verse>
				<verse number="23">Ka na jibbu akkasuma Abbaa kiyyallee hin jibba.</verse>
				<verse number="24">Hujii namni biraa hin goone isaan wodhakka'atti uduu godhuu dhabaadhee silaa cubbuu isaanitti hin ta'u. Amma ammoo anallee Abbaa kiyyallee arganii, jibbaniiran.</verse>
				<verse number="25">Haata'uu ammoo seera isaaniititti akkanumaan na jibban jedhamee dubbiin barreeffame akka raawwatamuuf kun ta'e.</verse>
				<verse number="26">Haata'uu ammoo ka ani Aabbaa biraa isinii ergu jajjabeessaan, innillee ka Abbaa biraa dhufu Ayyaanni dhuga'aa hennaa dhufe, inni waan kiyya ragaa baya.</verse>
				<verse number="27">Isinillee akkasuma jalqabumarraa waan na woliin jiraataniif hin raddan» jedhe.</verse>
			</chapter>
			<chapter number="16">
				<verse number="1">Akka hin guffanneef kana isinitti hime.</verse>
				<verse number="2">Mana sagada Yihuudotaa keessaa isin baasanii kana caalaallee akkasuma worri isin ajjeesan maruu akka waan Rabbii hojjataaranii hennaan isaanitti fakkaatu hin dhufa.</verse>
				<verse number="3">Kanallee wonti isin irratti godhaniif, Aabbaa fi anallee waan hin beenneef.</verse>
				<verse number="4">Haata'uu ammoo yoo hennaan gaye, akka ani isinitti himetti akka yaaddaniif kana isinitti hime. Qara waan isin woliin jiruuf kana isinitti hin himne.</verse>
				<verse number="5">Amma ammoo gara ka na ergee deema; isin keessaallee eessa deemta? jedhee ka na gaafatu hin jiru.</verse>
				<verse number="6">Haata'uu ammoo kana waan isinitti himeef gaddi garaa keessan keessa guuteera.</verse>
				<verse number="7">Ani ammoo dhugaa isinitti hima, ani yoo deeme isinii woyya. Yoo ani hin deemnee ka isin jajjabeessu gara keessan waan hin dhufneef, ani yoo deeme ammoo isa isinii erga.</verse>
				<verse number="8">Innillee dhufeeti waan cubbuu, waan qajeellumma'aatii fi waan murti'ii adunya'atti hima.</verse>
				<verse number="9">Waan cubbuu isaaniitiif waan natti hin amanneef, waan qajeellumma'aatiif gara Aabbaa waan deemuuf, asiin maayessa waan na hin argineef.</verse>
				<verse number="10"></verse>
				<verse number="11">Waan murti'iitiif ammo bulchaa adunyaa tanaatitti duraanuu murteefameera.</verse>
				<verse number="12">«Waan isinitti himu ammallee waan heddu qaba. Haata'uu ammoo mara isaa qaabachuu hin dandeettan.</verse>
				<verse number="13">Inni Ayyaanni dhuga'aa ammoo hennaa dhufe gara dhuga'aa maraa isin geessa. Waan dhagayu mara dubbata malee, ufi irraa waan hin dubbanneef waan dhufullee isinitti hima.</verse>
				<verse number="14">Inni na kabbajja narraa fuudhee isinitti waan himuuf.</verse>
				<verse number="15">Wonti Aabbaa maruu kiyya. Kanaaf, ‹Ka ani qabu irraa fuudhee isinitti hima› jedhe.</verse>
				<verse number="16">Hennaa diqqo'oon maayessa na hin argitan, akkasuma hennaan diqotu jira na argitan, ani gara Aabbaa waan deemuuf.</verse>
				<verse number="17">Darasoota keessaa gariin, « ‹Hennaa diqo'otu jira, na hin argitan; ammallee hennaa diqo'otu jira, na argitanille'e; deebi'ee gara Aabbaa deema› ka jedhu kun maali'i?» woliin jedhan.</verse>
				<verse number="18">Eeganaa, « ‹Hennaa diqoo ka jedhu kun maali'i?› waan inni dubbatu hin beennu» jedhan.</verse>
				<verse number="19">Yesuusillee akka gaafachu'uuf ta'an beekee akkana isaaniin jedhe, « ‹Hennaan diqqoon hin jirti na argitanille'e, akkasuma hennaan diqqoon hin jirti na hin argitan› waan jedheef, kana wol qortanii?</verse>
				<verse number="20">Ani dhugama dhuga'aatiin isiniin jedha, isin hin boottan mararoo baafattan, biyyi lafaa ammoo hin gammada. Isin hin gadditan. Haata'uu ammoo gaddi keessan gara gammachu'uu jijjiirama.</verse>
				<verse number="21">Dubartiin hennaa deettu jiini dayiinsa isi'ii waan itti gayeef hin gadditi, haata'uu ammoo yoo daa'ima deetteen maayii waan namni biyya lafaatitti dhalateef sababa gammaddeef maayessa dhiphachuu isi'ii san maraa hin irraanfatti.</verse>
				<verse number="22">Eeganaa isinillee akkasuma, amma hin gadditan. Haata'uu ammoo deebi'ee isin arga, garaan keessan hin gammada gammachuu keessanillee ka isin jalaa fudhatu hin jiru.</verse>
				<verse number="23">«Guyyaa san, ana irraa waan tokko hin kadhattan, dhugama dhuga'aatiin isiniin jedha Aabba waan maqaa kiyyaan kadhattan maraa isinii kenna.</verse>
				<verse number="24">Haga ammaa maqaa kiyyaan womaa hin kadhanne. Gammachuun keessan guutuu akka ta'u kadhadhaa'a hin argatanii.</verse>
				<verse number="25">«Kana fakkeennaan isinitti himeera. Haata'uu ammoo waan Aabba addaataa isinitti himu malee achiin gama mammaakaan hennaan hin dubbanne hin dhufa.</verse>
				<verse number="26">Guyyaa san maqaa kiyyaan kadhattan. Anillee waan keessaniif Aabbaan isinii kadhadha isiniin hin jedhu.</verse>
				<verse number="27">Isin waan na jaalattaniif Rabbiin biraallee akka Ani dhufe waan amantaniif Aabba inninuu waan isin jaalatuuf.</verse>
				<verse number="28">Abbaa biraa bayee gara biyya lafaa dhufeera; ammallee biyya lafaa gad dhiisa; gara Aabbaallee hin deema.</verse>
				<verse number="29">Darasoonni kunoo amma addaataa dubata'aarta, womaa fakkeennaan hin dubbattu.</verse>
				<verse number="30">Maraa akka beettuuf eennullee si gaafachuu akka hin barbaanne amma beenneerra, kanaaf Rabbiin biraa akka dhufte hin amanna» jedhaniin.</verse>
				<verse number="31">Yesuusillee akkana jedhee isaanii deebise, «Amma hin amantanii?</verse>
				<verse number="32">Amma isin maruu gara manaa hennaan bittinnooftan, sa'aatiin nallee hojjatti dhiiftan hin dhufa ammaa gayeera, haata'uu ammoo Aabba waan na woliin jiruuf hojja kiyyaa mit.</verse>
				<verse number="33">Nageenni na'aan akka isinii ta'uuf kana isinitti himeera, biyya lafaa keessa hennaa jirtan hin rakkattan, haata'uu ammoo jabaadhaa'a! womaa mit ani biyya lafaa mooyadheera.»</verse>
			</chapter>
			<chapter number="17">
				<verse number="1">Yesuusillee kana dubbatee ija ufii gara sami'ii ol kaasee akkana jedhe, «Abbaa kiyya, sa'aatiin gayeera. Ilmi kee akka si kabajju foon uffataa maraa irratti baallii akka kenniteef worra kenniteef maraa akka jireenna bara baraa kennuuf Ilma kee kabajji.</verse>
				<verse number="2"></verse>
				<verse number="3">Akka ati Waaqa dhuga'aa taatee fi Yesuus Kiristoosiinillee akka ergite akka beekaniif tun jireenna bara baraa ti.</verse>
				<verse number="4">Hujii akka ani hojjadhu ati naa kennite raawwadhee lafa irratti si kabajjeera.</verse>
				<verse number="5">Ammallee Abbaa kiyya ulfinna uduu adunyaan hin uumaminiin duratti si biraa qabuun ati uf biratti na kabajji!</verse>
				<verse number="6">«Namoota adunyaa irratti naa kennite biratti maqaa kee ibseera. Worra kee turan, ati naa kennite. Isaanillee dubbii kee eeganiiran;</verse>
				<verse number="7">Ka naa kennite maruu sirraa akka ta'e amma hin beekan.</verse>
				<verse number="8">Dubbii naa kennite waan isaanii kenneera; isaanillee fudhataniiran; si biraallee akka dhufe dhugamaan beekaniiran akka ati na ergitellee amananiiran.</verse>
				<verse number="9">Ani waan kanniin si kadhadha. Waan adunya'aatiif si hin kadhadhu; isaan waan naa kenniteef kan keellee waan ta'aniif.</verse>
				<verse number="10">Kiyya maruu keeti, kankeellee kiyya. Anillee waan isaaniitiif kabajjameera.</verse>
				<verse number="11">Ani ammaa achi adunyaa irra hin jiraadhu, isaan adunyaa kana irra jiraatan. Anillee gara kee dhufa. Abbaa Woyyuu'u ka naa kennite kanniin akka keenna tokko akka ta'aniif maqaa keetiin eegi.</verse>
				<verse number="12">Ani isaan woliin hennaa adunyaa tana irra jiru worra naa kennite maqaa keetiin eegeera; wonti kitaabni jedhe akka raawwatamuuf ilma badi'ii malee isaan keessaa eennullee hin banne</verse>
				<verse number="13">Ammallee gara kee hin dhufa isaan biratti gammachuun kiyya ka raawwatame akka isaaniif ta'u kana biyya lafaa keessatti dubbadha.</verse>
				<verse number="14">Ani dubbii kee isaanii kenneera. Akkuma ani ka adunyaa tanaa hin taane isaanillee ka adunyaa tanaa waan hin taaneef biyyi lafaa isaan jibbite.</verse>
				<verse number="15">Hamaa irraa akka isaan eedduuf malee biyya lafaa tana keessaa akka isaan baaftu si hin kadhadhu.</verse>
				<verse number="16">Akkuma ani ka adunyaa kanaa hin taane isaanillee ka adunyaa kanaatii miti.</verse>
				<verse number="17">Dhugaan isaan woyyoomsi dubbiin kee dhuga'aa.</verse>
				<verse number="18">Akkuma gara adunyaa tanaa ati na ergite akkasuma anillee gara adunyaa isaan ergeera.</verse>
				<verse number="19">Isaannillee akkasuma dhuga'aan worra woyyooman akka ta'an ani waan isaaniitiif uf woyyoomsa.</verse>
				<verse number="20">«Maruu akka tokko ta'aniif sababaa dubbii isaanii natti waan amananiif malee, kana callaa hin kadhu. Akka ati na ergiteef Adunyaan akka amanu ati Abbaa kiyya akkuma na woliin jirtu anillee isaan keessa isaanillee ammoo nuun tokko akka ta'an si kadhadha.</verse>
				<verse number="21"></verse>
				<verse number="22">Nullee akkuma tokko taane, tokko akka ta'aniif, anillee isaan keessatti atillee yoo na woliin taate, guutuu akka ta'an ulfinna naa kennite anillee isaanii kenneera. Akkasuma adunyaan akka ati na ergitee fi haguma na jaalatte, isaanillee akka jaalatte hin beeka.</verse>
				<verse number="23"></verse>
				<verse number="24">«Abbaa! Uduu adunyaan hin uumamne waan na jaalatteef, ulfinna naa kennite akka argan hulee ani jiru; isaaniin naa kennitellee akkasuma woliin akka ta'an jaaladha.</verse>
				<verse number="25">Abbaa qajeelaa, adunyaan si hin beenne, ani ammoo si beeka. Kunniinillee akka ati na ergite hin beekan.</verse>
				<verse number="26">Jaalalli na jaalatteen isaan keessa akka ta'u, anillee isaanitti maqaa kee beessiseera, ammallee hin beessisa» jedhe.</verse>
			</chapter>
			<chapter number="18">
				<verse number="1">Yesuus kana jedhee gara hulee biqiltuun jirtu gara Qeediroonii laga gama darasoota woliin dhaqe. Inninii fi darasoonnillee achi seenan.</verse>
				<verse number="2">Yesuusii fi darasoonnillee hennaa hedduu achitti waan wol gayaniif ka dabarsee isa kenne Yihuudaanillee hulee san hin beeka.</verse>
				<verse number="3">Kanaaf Yihuudaan loltoota bulchoota gadootaaf, Fariisonnillee ergamtoota simatanii, ibsoo shawa'aa, uffata lolaa, wonte'ee fi eboo qabatee garas isa faana dhufe.</verse>
				<verse number="4">Yesuusillee waan itti dhufuuf ta'u maraa beekee bayee, «Eennuun soqa'aartan?» isaaniin jedhe.</verse>
				<verse number="5">«Yesuusii Naazireetii ti» jedhanii deebisaniif. Yesuus, «Aninuu isa» isaaniin jedhe. Yihuudaan dabarsee isa kennellee isaanuma woliin dhaabateera.</verse>
				<verse number="6">Eeganaa haga inni, «Aninuu isa» isaaniin jedheen maayessa uf duubaan sissiiqanii lafatti gad kufan.</verse>
				<verse number="7">Akkasuma ammallee, «Eennuun barbaaddan?» jedhee isaan gaafate. Isaannillee, «Yesuusii Naazireeti'iiti» jedhaniin.</verse>
				<verse number="8">Yesuus deebisee ana isaaniin jedhe. Eeganaa Ana yoo soqa'aa jiraattan, kunniin haa deemanii dhiisa'aanii jedhe.</verse>
				<verse number="9">Kunillee, « Ka naa kennite kanniin keessaa tokkichallee hin balleessine» dubbiin jedhu akka raawwatamuuf.</verse>
				<verse number="10">Simoon Pheexroos guraadee waan qabateeruuf ol luqqifatee garbicha bulchaa gadootaa dhayee, gurra mirgaa irraa mure. Maqaan garbichaallee Maalkoos jedhama.</verse>
				<verse number="11">Yesuusillee Pheexroosiin, «Guraadee kee qola keessatti gad deefadhu! Mijuu Abbaan kiyya naa kenne hin dhuguu?» jedheen.</verse>
				<verse number="12">Eeganaa loltoonninii fi ajajaan kumaa hojjattoonni Yihuudotaallee Yesuusiin qabanii hidhan. Dura gara Haanna'aa fidan.</verse>
				<verse number="13">Haannaan soddaa Qayyaaffa'aati, Qayyaaffaan ammoo bara san bulchaa gadootaati.</verse>
				<verse number="14">Qayyaaffaanillee namni tokko waan bani'iitiif du'uu woyya jedhee kaYihuudota gorse ture.</verse>
				<verse number="15">Simoon Pheexroosii fi darasaan biraallee Yesuusiin faana deeman. Darasaan sun bulchaa gadootaa biratti beekkama'a. Gara dallawa bulchaa gadootaa Yesuusiin woliin seene.</verse>
				<verse number="16">Pheexroos ammoo diida balbala dhaabateera. Eeganaa bulchaa gadootaa biratti beekkamaa ture. Darasaan biraallee bayee, ta balbala eeddutti himee, Pheexroosiin seensise.</verse>
				<verse number="17">Hojjattuun balbala eeddu Pheexroosiin, «Atillee darasoota keessaa tokkoomii?» jetteen. Inni ammoo, «Waa, ana miti» jedhe.</verse>
				<verse number="18">Waan qorri tureef hojjattoonniniif eeddoonni ibiddaa bobeessanii, dhaabatanii, oo'ifata'aa turan. Pheexroosillee akkasuma isaan woliin dhaabatee oo'ifata'aa ture.</verse>
				<verse number="19">Bulchaan gadootaa Yesuusiin waan darasootaatii fi waan barumsaa gaafateen.</verse>
				<verse number="20">Yesuusillee deebisee, «Ani namoota afo'otti addaataa Adunyatti dubbadheera. Mana sagada Yihuudonni maruu itti wolgayanitti Mana Woyyuu keessatti, Ani hennaa maraa barsiiseera; dhossa'atti womaa hin dubbanne.</verse>
				<verse number="21">Waan maali'ii na gaafattan? Worra waan ani itti hime dhagayan gaafadhu. Kunoo kunniin waan ani dubbadhe hin beekan jedheen.</verse>
				<verse number="22">Hennaa inni kana jedhe, worra hojjattootaa ka achi dhaabata'aa turan keessaa tokko, «Bulchaa gadootaatitti akkana deebiftaa?» jedhee, Yesuusiin dhabanaasa'aan dhaye.</verse>
				<verse number="23">Yesuusillee deebisee, «Badaa dubbadhee yoo jiraadhe, waan hama'aaf ragi, yoo waan mishaa dubbadhee jiraadhe ammoo maaf na dhoofta?» jedheen.</verse>
				<verse number="24">Kanaaf Haannaan Yesuusiin akkuma hidhameen gara bulchaa gadootaa gara Qayyaaffa'aa ergeen.</verse>
				<verse number="25">Simoon Pheexroosillee dhaabatee ibidda oo'ifata'aa ture. Eeganaa «Ati ammoo darasoota isaa keessaamii?» jedhaniin. Innillee, «Anaa miti» jedhee gane.</verse>
				<verse number="26">Firri namicha Pheexroos gurra muree tokko, ka garbicha bulchaa Gadootaa ta'e keessaa, «Ani hulee biqiltu'uutitti isa woliin si hin arginee?» jedheen.</verse>
				<verse number="27">Akkuma Pheexroos lamaffaa ganeen yoosuu lukkuun iyye.</verse>
				<verse number="28">Yesuusiin qe'ee Qayyaffa'aatii gara moonaa bulchaa fidaniin, hennaan sunillee ganama ture. Isaannillee hoolaa ayyaana Faasika'aa waan nyaachuuf ta'aniif akka hin xuroofneef jedhanii gara Kaloo bulchaa hin seenne.</verse>
				<verse number="29">Kanaaf Philaaxoos gara diidaa gara isaanii bayee, nama kana waan maali'iitiif himattan isaaniin jedheen.</verse>
				<verse number="30">Isaanillee deebisanii, «Kun uduu ka hamaa hin hojjanne ta'ee, silaa sitti dabarsinee hin kenninu» jedhaniin.</verse>
				<verse number="31">Philaaxoos, «Isin deema'aatii akka seera keessaniititti itti murteessaa'a» isaaniin jedhe. «Nu eennuunillee akka ajjeefnuuf seerri nuu hin kennu» jedhaniin.</verse>
				<verse number="32">Yesuus du'a attamii akka du'uuf ta'u mudhisu'uuf jedhee dubbate sun akka raawwatamuuf.</verse>
				<verse number="33">Philaaxoosillee deebi'ee gara mana bulcha'aa seeneeti Yesuusiin waamee, «Mootiin Yihuudii si'ii?» jedheen.</verse>
				<verse number="34">Yesuusillee deebisee, «Kana ka jettu ufuma irraa moo yookiin kaawwantu waan kiyya sitti hime?» jedheen.</verse>
				<verse number="35">Philaaxoos deebisee, «Ani Yihuudii ree? Worri keetii fi bulchoonni gadootaa wonti natti dabarsanii si kennaniif, maal gooteeti?» jedheen.</verse>
				<verse number="36">Yesuusillee deebisee, «Mootummaan tiyya ta biyya lafaa tanaa miti. Uduu mootummaa adunyaa tanaa ta'ee, Yihuudotatti akka hin kennamne, silaa worri na faanaa deeman naa lolan. Amma ammo mootummaan tiyya asii miti.»</verse>
				<verse number="37">Philaaxoosillee eeganaa, «Ati Mootii Yihuudotaatii?» jedheen. Yesuusillee deebisee, «Ani mootii akka ta'e atuu jette. Ani dhugaa ragu'uuf dhaladheera, kanaaf gara adunya'aa dhufeera. Sababaa dhuga'aatiif maruu laagaa kiyya hin dhagaya» jedhe.</verse>
				<verse number="38">Philaaxoos, «Dhugaan maali'i?» jedheen. Kana jedheeti deebi'ee gara Yihuudotaa bayee, «Ani yakka tokkollee isa irratti hin argine.</verse>
				<verse number="39">Haata'uu ammoo Ayyaana Fasika'aatiif mootichi nama tokkicha akka isinii hiiku aadaa qabdan. Kanaafuu mootii Yihuudi'ii akka isinii hiiku feetanii?» isaaniin jedhe.</verse>
				<verse number="40">Martinuu deebisanii, «Baarbaaniin malee, kanaa miti» jedha'aa iyyan. Baarbaan ammoo saamtuu ture.</verse>
			</chapter>
			<chapter number="19">
				<verse number="1">Hennaa san Philaaxoos Yesuusiin qabee dhaansise.</verse>
				<verse number="2">Loltoonnillee Korbobboo qore'ee maranii mataa irra kaayan; uffatta diimaa itti uwwisan.</verse>
				<verse number="3">Itti dhiyaatanii, Mootii Yihuudi'ii nageenni siif haata'uu jedha'aa, dhabanaasaniin.</verse>
				<verse number="4">Philaaxoosillee ammoo gara diidaa bayee, «Kunoo dhara tokkollee akka isa irratti hin argine akka beettan isa ammoo gara diidaa isinii baasa» isaaniin jedhe.</verse>
				<verse number="5">Yesuusillee Korbooboo qoree matatti godhatee uffata diimaa uffatee gara diidaa baye, Philaaxoosillee, «Namichi! Kunooti!» isaaniin jedhe.</verse>
				<verse number="6">Bulchoonni gadootaatii fi hojjattoonni hennaa argan, «Fannisi! Fannisi! jedha'aa wocan. Philaaxoosillee, ani dhara tokkollee isa irratti waan hin argineef, isin fuudha'aatii fannisaa'a» isaaniin jedhe.</verse>
				<verse number="7">Yihuudonnillee deebisanii, «Nu seera qabna; akka seera keennaatitti du'uu barbaachisa. Ilma Rabbii waan uf godheef» isaan jedhan.</verse>
				<verse number="8">Kanaaf Philaaxoos waan kana haga dhagaye guddisee sodaate.</verse>
				<verse number="9">Deebi'ee gara moonaa bulcha'aa seenee, «Ati eessaa dhufte?» jedheen. Yesuus ammoo waan tokkollee hin deebifneef.</verse>
				<verse number="10">Philaaxoos, «Natti hin himtuu? si fannisu'uufillee si hiiku'uufillee baallii akka qabu hin beettuu?» jedheen.</verse>
				<verse number="11">Yesuusillee deebisee, «Olii uduu sii kennamuu dhabaatee, silaa ana irratti baallii hin qabdu. Kanaafuu ka dabarsee sitti na kenneef cubbuun isaa ka caalu ta'a» jedheen.</verse>
				<verse number="12">Asiin maayessa Philaaxoos hiiku'uunii fedhe, haata'uu ammoo Yihuudonni, «Kana yoo hiitte, ati jaalalloo Qeesaariitii miti. Ka mootii uf taasisu maruu, faalleessaa Qeesaariiti» jedha'aa wocan.</verse>
				<verse number="13">Philaaxoosillee waan kana dhagayee, Yesuusiin gara diidaa gad baasee, gara hulee dhagaa baxxichaa ka afaan Ibiraayisxiitiin, «Gabataa» jedhamuutitti barcumaa murti'ii irra taa'e.</verse>
				<verse number="14">Guyyaanillee guyyaa faasika'aaf qophaayan ture, gara sa'aatii jahaatitti Yihuudonnillee, «Kunooti mootiin keessan» isaaniin jedhe.</verse>
				<verse number="15">Isaan ammoo, «Balleessii! Fannis!» jedha'aa wocan. Philaaxoosillee, «Mootii keessan fannisuu?» isaaniin jedhe. Bulchoonni gadootaallee, «Qeesaariin achitti mootii biraa hin qabnu!» jedhanii deebisaniif.</verse>
				<verse number="16">Kanaaf hennaa san akka fannifamu dabarsee isaanitti kenne.</verse>
				<verse number="17">Yesuusiinillee qabanii deemaniin, fannoollee baadhatee afaan Ibiraayisxiitiin gara gaara, «Golgootaa» jedhamu hulee «Buqqee mata'aa» jedhamuutti baye.</verse>
				<verse number="18">Achitti fannisaniin isa woliin kaawwan bita'aa fi mirgaan Yesuusiin ammoo wodhakati fannisaniin.</verse>
				<verse number="19">Philaaxoosillee akkasuma barreeffama barreessee fannoo irra kaaye. Barreeffamnillee, «Yesuusii Naazireetii mootii Yihuudi'ii» ka jedhu.</verse>
				<verse number="20">Huleen Yesuus itti fannifame waan gara qacha'aa dhiyaatuuf, Yihuudonni hedduu barreeffama kana dubbisa'aa turan, afaan Ibiraayiisxiitiin, Roomaa'aatii fi Giriikiffaatiinillee barreeffameera.</verse>
				<verse number="21">Kanaaf bulchoonni gadootaa Yihuudii Philaaxoosiin, ‹Akka inni, ani mootii Yihuudotaati› jedhe, ati, «Mootii Yihuudotaati jettee hin barreessin» jedhaniin.</verse>
				<verse number="22">Philaaxoosillee, «Waan barreessu barreesseera» jedhee deebiseef.</verse>
				<verse number="23">Loltoonni Yesuusiin haga fannisaniin maayessa uffata isaa hulee afuritti qoodanii qoodaman. Kittaa isaallee hin fudhatan. Kittaan gubbaa haga jalaa ka gad diratan malee ka hodhamee miti.</verse>
				<verse number="24">Kanaaf, «Hixaa itti haa buufannuu malee, hin biinxinu woliin jedhan. Kunillee, uffata kiyya gargar qoodaman, kittaa kiyyallee hixaa itti buufatan» ka jedhame dubbiin kitaabaa akka raawwatamuuf worri loltootaa akkas godhan.</verse>
				<verse number="25">Haata'uu ammoo fannoo Yesuusii biratti, haadha isaa, obboleettii isaa, haadha, haadha manaa Qalayoophe'ee, Maariyaamii Maqidaala'aatii fi Maariyaamillee achi dhaabatanii turan.</verse>
				<verse number="26">Yesuusillee, haadha ufiitiif darasaa jaalatu isa bira ka dhaabata'aaru hennaa arge, haadha isaatiin, «Haadha tiyya, mucaan kee kunooti» isi'iin jedhe.</verse>
				<verse number="27">Asiin maayii darasichaan, «Haati tee kunooti» jedheen. Achiin maayessa sa'aatii san irraa jalqabee darasichi gara mana ufii galeen.</verse>
				<verse number="28">Asiin maayii Yesuus wonti maruu akka raawwatame beekee, dubbiin kitaabaa akka raawwatamuuf, «Dheebodhe» jedhe.</verse>
				<verse number="29">Meeshaan daadhiin woyini'ii dhangaggooftuun keessa guute tokko achi ture; isaan keessaa tokko fiigee dhufee qaccee ule'eetitti carqii hidhee daadhii woyini'ii dhangaggooftuu keessatti cuuphee, akka afaanitti cophu dhiyeessaniif.</verse>
				<verse number="30">Yesuusillee haga haadhayaa san fudhateen maayii raawwatame jedhee mata'aan gad rarra'ee lubbuu ufii dabarsee kenne.</verse>
				<verse number="31">Yihuudonni guyyaan guyyaa ayyaanaaf qophaayan waan ta'eef, Sambanni sunillee guyyaa guddaa waan tureef reeffi isaa guyyaa Sambataa fannoo irra akka hin oolle luka cabsanii akka buusaniif Philaaxoosiin kadhatan.</verse>
				<verse number="32">Loltoonnillee dhufanii, luka namicha Yesuusiin afo'otti isa woliin fanniffamee kaanillee cabsan.</verse>
				<verse number="33">Gara Yesuusii hennaa dhufan ammoo inni sirima akka du'e arganiiti luka isaa hin cabsine.</verse>
				<verse number="34">Haata'uu ammoo loltoota keessaa tokko kalee eebo'oon woraannaan yoosuu dhiinninii fi bisaan keessaa jige.</verse>
				<verse number="35">Ka argellee rageera ragaanillee dhuga'a, isinillee ammoo akka amantan inni akka dhugaa dubbatu hin beeka.</verse>
				<verse number="36">Kun wonti ta'eef, «Lafeen hin cabu» ka jedhu dubbiin kitaaba Rabbii akka raawwatamuuf.</verse>
				<verse number="37">Akkasuma kitaabni biraallee, «Worri woraane hin arga» jedha.</verse>
				<verse number="38">Asiin maayii waan Yihuudiin sodaateef dhossa'atti ka darasaa Yesuusii ture, Yooseefiin Armaatiya'aa reeffa Yesuusii fudhachu'uuf Philaaxoosiin kadhate. Philaaxoosillee hin kenneef. Kanaaf dhufeeti reeffa Yesuusii fudhate.</verse>
				<verse number="39">Akkasuma Niqoodimoosiin achiin dura halkaniin gara Yesuusii dhufee, qumbi'ii fi hadhaa hargiisaan wolitti makame, haga karbee xaasaa afurtamaa gayu qabatee dhufe.</verse>
				<verse number="40">Reeffa Yesuusiillee fuudhee akka seera Yihuudonni itti urgo'oon uffata woyaa qoolaatiin sattaran.</verse>
				<verse number="41">Urgee inni itti fannifame sanitti biqiltu'utu jira. Hulee biqiltu'uu sanitti haga hennaa sanii womaa itti hin awwaalamne.</verse>
				<verse number="42">Kanaaf huleen awwaalaa dhiyoo waan tureef haga gaafa Yihuudonni qophayaniitiif reeffa Yesuusii achi kaayan.</verse>
			</chapter>
			<chapter number="20">
				<verse number="1">Sambata guddaa jalqaba torbaanii Maariyaam Magidalaawit ganama obboroo gara hulee awwaalaa dhufte; dhagaanillee ka awwaala irraa gangalfameeru argite.</verse>
				<verse number="2">Fiiga'aa gara darasicha Yesuus jaalatuuf gara Simoon Pheexroosii dhaxxee, «Gooftaa awwaala keessaa fudhataniiran; eessa akka kaayan hin beennu» isaaniin jette.</verse>
				<verse number="3">Kanaaf Pheexroosii fi darasaan biraallee bayanii gara awwaalaa dhaqan.</verse>
				<verse number="4">Isaan lamaanuu woliin fiiganii darasaan biraallee Pheexroos bira lufee daddafee afo'otti fiigee firrisee hulee awwaalaa gaye.</verse>
				<verse number="5">Gadi jedhee yoo laalu uffata isaan sattaran achitti arge, haata'uu ammoo hin seenne.</verse>
				<verse number="6">Simoon Pheexroosillee isa faanaa dhufee awwaala keessa seene.</verse>
				<verse number="7">Uffata isaan sattaranillee achitti arge. Akkasuma uffata mataa isaa irra ture kopha'atti ka hulee tokkotti marameeru arge.</verse>
				<verse number="8">Ka hennaa san firrisee gara hulee awwaalaa dhufee ture darasichi biraallee seenee, argee amane.</verse>
				<verse number="9">«Ka worra du'an keessaa hin ka'a» jedhu ka haga hennaa sanii waan hin hubanneef.</verse>
				<verse number="10">Darasoonni deebi'anii gara mana ufii deeman.</verse>
				<verse number="11">Maariyaam ammoo booya'aa awwaalaan ala diida dhaabata'aa turte. Booya'aa awwaalatti gad jettee laalte.</verse>
				<verse number="12">Maleekkaan lamaa uffata adii uffatanii hulee reeffi Yesuusii ciisee ture tokko mataa irraan kun jalaan taa'ee argite.</verse>
				<verse number="13">Isaanillee, «Intala nana maaf bootta?» isi'iin jedhan. Isiinillee, «Gooftaa kiyya fudhataniiran; eessa akka kaayan hin beenne!» isaaniin jette.</verse>
				<verse number="14">Kana jetteeti uf duuba midhaattee yoo laaltu Yesuusiin ka dhaabateeru argiteen. Isiin ammoo Yesuusiin akka ta'e hin beenne.</verse>
				<verse number="15">Yesuusillee, «Intala nana, maaf bootta? Eennuun soxxaa?» jedheen. Isiinillee nama biqiltuu eegu seeteeti, «Gooftaa kiyya! Ati yoo fudhatee jiraatte, eessa akka keette natti himi, anillee dhaqee fudhadhaa» jetteen.</verse>
				<verse number="16">Yesuusillee, «Maariyaam» jedheen, isiinilee uf duuba laaltee Ibraayisxiffaan, «Rabbunii» jetteen; hiikkaanillee, «Barsiisaa kiyya» jechu'u.</verse>
				<verse number="17">Yesuusillee, amma gara Abbaa kiyyaa waan ol hin baaneef, «Na hin tuqinii! deemiitii, gara obbolleewwan kiyyaa dhaqiitii, ‹Ani gara Abbaa kiyyaa fi keessanii gara Rabbii kiyyaa fi keessanii ol baya'aara› jedhiitii isaanitti himi!» isi'iin jedhe.</verse>
				<verse number="18">Maariyaam Magidalaawit gara darasootaa dhaxxee, an Gooftaa argeera jette. Waan inni isi'itti hime maraa isaanitti himte.</verse>
				<verse number="19">Guyyaan sunillee torbaan keessaa guyyaa duraati, hennaa dhiye hulee darasoonni wolgayanii turanitti Yihuudota waan sodaataniif balbala cufatanii uduu jiran, Yesuus dhufee isaan jidduu dhaabatee, «Nageenni isiniif haata'u!» isaaniin jedhe.</verse>
				<verse number="20">Kana jedheeti harkaa fi cinaacha ufii isaanitti mudhise, darasoonnillee haga Gooftaa argan hin gammadan.</verse>
				<verse number="21">Yesuus ammallee lamata, «Nageenni isiniif haata'u. Akkuma Aabba na erge, Anillee isin erga» isaaniin jedhe.</verse>
				<verse number="22">Kana jedhee hafuura isaanitti baafatee, «Ayyaana Woyyuu fudhadhaa'a!</verse>
				<verse number="23">Worri isin cubbuun isaanii dhiiftaniif maruu cubbuun isaanii dhiifama. Yoo isin araaramu'uufii baattan, isaan araara hin argatan» isaaniin jedhe.</verse>
				<verse number="24">Haata'uu ammoo kudha lamaan keessaa tokko, «Didimoos» namni jedhamu, Toomaas hennaa Yesuus dhufe isaan woliin hin jiru.</verse>
				<verse number="25">Darasoonni kuuwwan, «Gooftaa argineerra!» jedhaniin. Inni ammoo, «Harka isaa ka mismari'iin woraanname malkata san argu malee, quba kiyyallee qaalawa san keessa kaayu malee, kalee isaa keessa cinaacha keessa yoo harka hin keenne hin amanu» isaaniin jedhe.</verse>
				<verse number="26">Guyyaa sadeetaan maayii akkasuma darasoonni mana keessa turan. Toomaasillee isaan woliin jira. Uduma balballi cufameeru Yesuus dhufee isaan jidduu dhaabatee, «Nageenni isiniif haata'uu» isaaniin jedhe.</verse>
				<verse number="27">Achiin maayessa Toomaasiin quba kee asi fidiitii harka kiyya laali, harka kee fidiitii kalee kiyya keessa kaayi, nama amante ta'i malee, ka hin amanne hin ta'in!» jedheen.</verse>
				<verse number="28">Toomaasillee, «Gooftaa kiyya Waaqaa kiyya!» jedhee deebiseef.</verse>
				<verse number="29">Yesuusillee, «Ati waan na argiteef amanteerta; worri uduu hin argine amanan isaan worra eebbifame!» jedheen.</verse>
				<verse number="30">Yesuusillee kitaaba kana keessatti ka waan hin barreeffamne maalalee biraallee heddu darasoota afo'otti godhe.</verse>
				<verse number="31">Haata'uu ammoo, Yesuus inni Kiristoos ilma Rabbii akka ta'e akka amantan amantaanillee maqaa isaatiin jireenna akka isinii ta'u kun barreeffameera.</verse>
			</chapter>
			<chapter number="21">
				<verse number="1">Asiin maayii Yesuus galaana Xibiriyaadoosii biratti darasootatti deebi'ee isaanitti mudhate.</verse>
				<verse number="2">Simoon Pheexroosiif ka Didimoos jedhamu Toomaas nama Qaanaa Galiilaa Naatinaa'elii fi ijoolleen Zabdiyoosi darasoota keessaallee ka biraa namoonni lamaa isaan woliin turan.</verse>
				<verse number="3">Simoon Pheexroos, «Ani Qurxummii qabu'uuf deema'aara» isaaniin jedhe. Isaan, «Nullee si woliin deemna» jedhaniin. Bayanii gara yabalaa seenan. Halkan san ammoo womaa hin qabne.</verse>
				<verse number="4">Haga bari'e Yesuus galaana bira dhaabate. Darasoonni ammoo Yesuusiin ta'uu hin beenne.</verse>
				<verse number="5">Yesuusillee, «Ijoollee tiyya! Waan nyaatan qabduu?» isaaniin jedhe. Isaan, «Hin qabnu» jedhanii deebisaniif.</verse>
				<verse number="6">Innillee, «Siiboo keessan yabala keessan gara mirgaatiin darbaa'a hin argattanii» isaaniin jedhe. Kanaaf hin darbatan; hennaa san sababaa baay'inna Qurxummi'iitiif harkisuu dadhaban.</verse>
				<verse number="7">Darasaan Yesuus jaalatu Pheexroosiin, «Goofta'aa bee!» jedhe. Kanaaf Simoon Pheexroos Gooftaa ta'uu haga dhagaye, qullaa waan tureef uffata uffatee gara galaanaa uf darbe.</verse>
				<verse number="8">Darasoonni kuuwwan ammoo lafa irraa haga ciqilee dhibba lamaa caalaa guddaa waan hin fagaanneef siiboo qurxummi'iin guuttame harkisa'aa yabalaan dhufan.</verse>
				<verse number="9">Haga gara lafaa bayan qurxummi'ii fi xoroshoo barbadaa irra jiru argan.</verse>
				<verse number="10">Yesuusillee, «Qurxummii amma qabdan keessaa as fidaa'a» jedheen.</verse>
				<verse number="11">Simoon Pheexroosillee gara yabalaa seenee qurxummii dhibbaaf shantamii sadihii gugurdaa siiboo guutee gara lafaa harkise; haga kana maraa qurxummiin guddaa ta'ullee siiboon hin biinxamne.</verse>
				<verse number="12">Yesuusillee, «Koottaa hurbaata nyaadhaa'a!» isaaniin jedhe. Darasoota keessaa tokkollee, «Ati eennu?» jedhee ka isa qoruu ugge hin jiru. Waan akka inni Gooftaa ta'e beekaniif.</verse>
				<verse number="13">Yesuusillee dhufee, xoroshoo fuudhee, isaaniif kenne; akkasuma qurxummiillee'e.</verse>
				<verse number="14">Yesuus worra du'an jiddu'uu ka'ee hennaa sadaffa'aatiif darasootatti mudhate.</verse>
				<verse number="15">Haga xoroshoo nyaataniin maayessa Yesuus Simoon Pheexroosiin, «Ilma Yoona'aa Simooni, kanniin caalaa na jaalattaa?» jedheen. «Ee, Gooftaa, akka si jaaladhu atuu hin beetta» jedheen. «Ilmoolee tiyya bobbaasi» jedheen.</verse>
				<verse number="16">Ammallee lammaffaa, «Ilma Yoona'aa Simoon, na jaalattaa?» jedheen. «Ee Gooftaa akka si jaaladhu atuu hin beetta» jedheen. «Korbeeyyii tiyya eegi» jedheen.</verse>
				<verse number="17">Sadaffa'aaf, «Ilma Yoona'aa Simoon, na jaalattaa?» jedheen. Sadaffaa na jaalattaa? jennaniin Pheexroos gaddee, «Gooftaa kiyya! Ati waa maraa beetta; akka si jaaladhullee atuu hin beetta» jedheen. Yesuusillee, «Hoolota tiyya bobbaasi»</verse>
				<verse number="18">«Ani dhugama dhuga'aatiin siin jedha: hennaa nama dargaggeessa turte, mudhii kee ufumaan hidhattee hulee feete deemta. Haata'uu ammoo hennaa jaartee harka kee ol qabattee, namni biraa mudhii kee si hidhee gara ati hin barbaanne si fida» jedheen.</verse>
				<verse number="19">Du'a attamiitiin Rabbiin kabajju'uuf akka ta'u mudhisu'uuf kana jedhe. Kana haga jedheen maayessa, «Na faana koottu!» jedheen.</verse>
				<verse number="20">Pheexroosillee midhatee darasicha Yesuus jaalatu uduu isa faanaa deemu arge, innillee hennaa dhiyanaa gara qoma isaatitti siqee, «Gooftaa'a, ka dabarsee si kennu eennu?» ka jedhee gaafate san.</verse>
				<verse number="21">Pheexroosillee kana argee, Yesuusiin, «Gooftaa'a, kunillee attamitti ta'a?» jedheen.</verse>
				<verse number="22">Yesuus, «Haga ani dhufuuf akka jiraatu yoo jaaladhe hoo maaltu si dhibe? Ati na faana koottu» jedheen.</verse>
				<verse number="23">Kanaaf darasichi sun hin du'u wonti jedhame uduu gara obboleewwanii gayee, haga Yesuus dhufuuf akka jiraatu yoo jaalate maaltu si dhibe?» jedheen malee, hin du'u hin jenneen.</verse>
				<verse number="24">Waan kanninillee ka rageef ka barreesse darasaa kana, ragaanillee dhugaa akka ta'e hin beenna.</verse>
				<verse number="25">Yesuus waan biraallee heddu hojjateera. Akkasuma uduu marti isaanii tokko tokkoon barreeffamanii jiraatanii, kitaabbillee barreeffaman saniif, ani lafti tun waan geettu natti hin fakkaatu.</verse>
			</chapter>
		</book>
		<book number="44">
			<chapter number="1">
				<verse number="1">Teewoofiloos! Ani waan Yesuus hojjachu'uu fi barsiisuu jalqabe maraa, kitaaba kiyya ka jalqabaa keessatti barreesseera; sunniinillee waan ergaa Yesuus ergamoota filate saniif karaa Ayyaana Woyyu'uutiin ajaja haga kenneen maayessa waan haga gaafa inni sami'itti ol bayuutitti ta'e.</verse>
				<verse number="2"></verse>
				<verse number="3">Akkasuma ammoo guyyaa afurtamaaf waan jeennata Rabbii isaanitti hima'aa ragaa hedduun rakkinna fanno'ootiin maayii jiraataa ta'ee isaanitti uf mudhise.</verse>
				<verse number="4">Hennaa isaan woliin jiru Yeruusaalemiin keessaa akka hin baane isaan ajaje. Haata'uu ammoo, «Ka narraa dhageettan dubbii abdi'ii ka Aabbaan kenne eegaa'a»</verse>
				<verse number="5">«Yohaannis waan bisaaniin cuupheef, isin ammoo guyyaa diqqo'oon maayii Ayyaana Woyyu'uun cuuphamtan» jedhe.</verse>
				<verse number="6">Isaanillee hennaa wolgayan, «Gooftaa kennaa! Ji'a kanatti mootummaa Isiraa'elii hin deebiftaa?» jedhanii gaafatan.</verse>
				<verse number="7">Innillee, «Ji'oota fi woggoota Aabba baallii ufiitiin murteesse beekuun isinii hin kennamne.</verse>
				<verse number="8">Haata'uu ammoo Ayyaanni Woyyuun hennaa isin irratti bu'e, hunna argattan; Yerusaalemii fi Yihuudaa maraatti Samaariya'aa haga daangaa lafaa ragaa kiyya taatan» jedhe.</verse>
				<verse number="9">Kana haga dubbateen maayii uduma isaan isa argan gara sami'ii ol fudhatame; duumeessillee ija isaanii afo'oo isa dhosse.</verse>
				<verse number="10">Inni deemnaan gara sami'ii xiinxallanii uduu lala'aaran namoonni lamaan uffata adii uffatan ladda isaanii dhaabatan.</verse>
				<verse number="11">«Namoota Galiila'aa, maaf dhaabattanii gara sami'ii laaltan? Yesuusiin isin biraa gara sami'ii baye kun akkuma hennaa deemu argitan akkasuma deebi'ee hin dhufa» isaaniin jedhe.</verse>
				<verse number="12">Hennaa san gaara ejersaa ka jedhamu irraa gara Yerusaalemii deebi'an. Inni kun Yerusaalemiin irraa diqqoo fagaata.</verse>
				<verse number="13">Hennaa seenan gara mana mana gubba'aa ol bayan. Pheexroos, Yohaannis, Yaaqoob, Indiriyaas, Filiphoos, Tomaas, Bertelomeewoos, Maatewoos, ilmi Ilfiyoosii Yaaqoob, ka hinaafaa jedhamu Simoonii fi Yihuudaa ilma Yaaqoobii fa'a.</verse>
				<verse number="14">Kunniin maruu dubartootaa fi haadha Yesuusii Maariyaamii fi obboleeyyan woliin yaada tokko ta'anii faateffachu'uun jabaatan.</verse>
				<verse number="15">Ji'a sanniin keessa Pheexroosii fi namoota dhibbaa fi diddamaa obboleeyyan isa woliin jiran wodhakkaa dhaabateeti akkana jedhe.</verse>
				<verse number="16">«Obboleeyyan tiyya! Worra Yesuusiin qabaniif bulchaa ta'ee Ayyaana woyyu'uun afaan Daawitiitiin dura wonti dubbatame sun haa raawwatamuu.</verse>
				<verse number="17">Nu keessatti laakkawamee waan tureef, tajaajila kanaaf hiree argate.</verse>
				<verse number="18">Namichi kun gatii hujii hammeennaan hojjatee argateen lafa bite, kalachaanillee kufee wodhakka'atti baqaqee, madhumaan garaa isaa martinuu hin jige.</verse>
				<verse number="19">Wonti kun worra Yerusaaleemiin jiraatan maraa biratti hin beekame. Kanaafuu lafti sun afaan isaaniitiin «Akeldaamaa» jedhamee waamame. Hiikkaan isaallee «Lafa dhiigaa» jechu'u.</verse>
				<verse number="20">Kitaaba faarfanna'aa keessatti, ‹Jireenni isaa lafa gammoojji'ii haa ta'u; womaa keessa hin jiraatin›; akkasuma ammoo, ‹Baallii isaallee ka biraa haa fudhatuu› jedhamee waan barraayeeruuf.</verse>
				<verse number="21">Kanaafuu cuuphaa Yohaannisiitii jalqabee haga guyyaa nu biraa ol bayeetitti Gooftaan Yesuus nu jidduu bara jiraate namoota nu woliin jiran keessaa, tokko nu woliin ragaa du'aa ka'uu isaa ta'uu barbaachisa.</verse>
				<verse number="22"></verse>
				<verse number="23">Iyoosxos barsiyaa Yooseef jedhamuu fi Maatiyaasiin lamaanuu dhaabsisanii,</verse>
				<verse number="24">Hennaa faateffatan, «Gooftaa'a, ati ka garaa nama maraa beettu hulee Yihuudaan dhiisee gara fedha ufii deeme saniif hujii ergamu'uu kana akka huju,</verse>
				<verse number="25">namoota lamaan filatte kanniin keessaa tokko muudi» jedhan.</verse>
				<verse number="26">Hixaa isaanii buusanii, hixaanillee Maatiyaasiin gayee, ergamtoota kudha tokkoon wolitti laakkayame.</verse>
			</chapter>
			<chapter number="2">
				<verse number="1">Guyyaan Ayyaana shantamaffa'aa «Pheenxeqosxee» jedhamu hennaa gaye, maruu yaada tokko ta'anii uduu woliin jiran.</verse>
				<verse number="2">Dimmaa akka bubbee lafaa ol nama butuutitti samii irraa laagaan dhufee mana keessa taa'anii jiran san maraa guute.</verse>
				<verse number="3">Wonti akka arraba ibiddaa fakkaatu isaanitti mudhate. Achiin maayessa gargar ciccitee isaan maraa irra taa'e.</verse>
				<verse number="4">Isaan maruu Ayyaana Woyyu'uun guuttamanii akka Ayyaanni isaanii kennetti afaan garagaraa dubbachuu jalqaban.</verse>
				<verse number="5">Banii ardii irra jiraatan maraa keessaa Yihuudonni faate'een jabaatan Yerusaalemiin keessa jiraata'aa turan.</verse>
				<verse number="6">Hennaa laagaan kun ta'e baniin maruu wolitti qabamee hennaa isaan afaan ufiitiin dubbatan waan dhagaya'aa turaniif waan jedhan dhabanii baaseffatanii maalalanii akkana jedhan,</verse>
				<verse number="7">«Kunniin worri akkana dubbatu maruu namoota Galiila'aatii mii?</verse>
				<verse number="8">Nu marti keennaa afaan keenna ka ittiin dhalanne attamitti dhagena?</verse>
				<verse number="9">Nu namoonni Phaarte'ee, Meedii ka Ilamexxemiillee worra laga lamaan jiddu'uu ka Qephidooqiya'aa, ka Phaanxoosii,</verse>
				<verse number="10">Esiyaa, Firgiyaa, Phinfiliyaa fi Misirattillee gara Qereena'aatiin jiran nu worra aanaa Libiya'aa jiraannu worri Roomaa keessa teennu Yihuudonni worri amantaa Yihuudotaa fudhanne.</verse>
				<verse number="11">Namoonni Qerxeesiitii fi Arabaa hujii Rabbii hennaa afaan keennaan dubbatan isaan dhageenne»</verse>
				<verse number="12">Maruu maalalfatanii, mama'aati, «Kun maal ta'inna?» hin beennu woliin jedhan.</verse>
				<verse number="13">Kuuwwan ammo isaanitti balda'aatti, «Daadhii dhuganii quufaniitti!» jedhan.</verse>
				<verse number="14">Haata'uu ammoo Pheexroos jara kudha tokkoo keessaa tokko woliin dhaabatee laagaa ol qabatee akkana jedhee dubbate. Yihuudonniniif isin worri Yerusaalemiin keessa jiraattan martinuu kun isin biratti ka beekkame haata'uu dubbii kiyyallee dhagayaa'a.</verse>
				<verse number="15">Akkuma isinitti fakkaate kunniin worra machaayee miti, ganama keessaa sa'aatiin sadi waan ta'eef.</verse>
				<verse number="16">Haata'uu ammoo kun raaga Iyyu'eeliitiin,</verse>
				<verse number="17">‹Guyyaa dhumaatitti ani akkana godha jedhe Rabbi: nama foon uffate maraa irratti Ayyaana kiyya hin buusa. Ijoolleen teessan ta dhiiraatii fi ta intalaa raaga dubbatan; dargaggoonni teessan manaaba argan, manguuddoonni teessanillee eebjuu eebjootan.</verse>
				<verse number="18">Akkasuma ammo ji'oota sanitti garboota tiyya ta dhiiraatii fi ta dubartootaa irratti, Ayyaana kiyya hin buusa; isaanillee raaga dubbatan.</verse>
				<verse number="19">Ol samii gubba'atti baasa, ardii irratti malkata godha. Dhiigaa fi ibiddi, hurriin aaraallee hin ta'a.</verse>
				<verse number="20">Guyyaan guddaanii fi ulfaataan Goofta'aa uduu hin dhufneen dura, aduun gara dukkanaa; jiini gara dhiigaa hin jijjiirama.</verse>
				<verse number="21">Ka maqaa Goofta'aa waamu maruu hin fayya.›</verse>
				<verse number="22">«Namoota Israa'elii dubbii kana dhagayaa'a! akkuma isinuu beettan Rabbi karaa Yesuusii Naazireeti'iitiin isin jiddu'utti baasaa fi maalale'een nama malkataan Rabbiin biraa isinitti mudhate.</verse>
				<verse number="23">Nama kana Rabbi akkuma duri murteessee fi akkuma duraan dursee yaadeef beekkomsa isaa ka durii irraan harka worra hammeeyyi'iitiin fanniiftanii ajjeeftan.</verse>
				<verse number="24">Rabbi ammoo hunna du'aa balleessee isa kaase; duuti isa qabuu waan hin dandeenneef.</verse>
				<verse number="25">Daawiti waan isaa akkana waan jedhuuf ‹Gooftaa hennaa maraa afoo kiyyatti arga, akka ani hin raafamne mirga kiyya jira.</verse>
				<verse number="26">Kanaafuu garaan kiyya na gammade afaan kiyyallee gammachu'uun guuttame, Akkasuma foon kiyyallee abdi'iin jiraata.</verse>
				<verse number="27">Lubbuu tiyya asaaba keessatti woyyuu keellee akka shamuuf hin dhiiftu.</verse>
				<verse number="28">Karaa jireennaa na beessiftee, afoo keetitti gammachu'uun na guutta.</verse>
				<verse number="29">«Obboleeyyan tiyya, waan bulchaa sooressa abbooti'ii waan Daawitii du'ee akka awwaalame addaataa akka dubbadhu na hoffolchaa awwaalli isaallee haga adhaa nu bira jira.</verse>
				<verse number="30">Raaga waan ta'eef teessoo irra akka kaayu Rabbi kakuu akka kakateef waan beekeef.</verse>
				<verse number="31">Waan du'aa ka'iiti Kiristoosii dursee argee, lubbuun isaa, hulee badi'iititti akka hin haafne; foon isaallee akka hin shamne› hime.</verse>
				<verse number="32">Yesuusii kana Rabbi du'aa kaaseen; waan kanaaf nu maruu raga'a.</verse>
				<verse number="33">Kanaafuu mirga Rabbiititti ol fudhatameeti dubbii abdii Ayyaana Woyyu'uu Aabbaan irraa fudhatee ka amma isin argitanii fi dhageettan kana gad dhangalaase.</verse>
				<verse number="34">Daawiti waan gara sami'ii ol hin baaneef;</verse>
				<verse number="35">Haata'uu ammoo inninuu, ‹Gooftaan Gooftaa kiyyaan, diintota kee ejjata luka keetii haga sii godhutti mirga kiyya taa'i› jedheen.</verse>
				<verse number="36">«Eeganaa ka isin fanniftan kana Yesuusiin Rabbi Goofta'aa fi Kiristoosiin akkuma taasise worri gosa Isiraa'elii maruu dhugamaan haa beekuu!» jedhe.</verse>
				<verse number="37">Hennaa kana dhagayan garaan isaanii tuqamee Pheexroosii fi ergamoota kaawwaniinillee, «Obboleeyyan tiyya! maal haa goonuu?» isaaniin jedhan.</verse>
				<verse number="38">Pheexroosillee akkana jedhe, «Agii galaa'a; cubbuunillee akka isiniif dhiifamtu, marti keessanuu maqaa Yesuus Kiristoosiitiin cuuphamaa'a. Kennaa Ayyaana Woyyu'uullee hin fudhattanii.</verse>
				<verse number="39">Dubbii abdi'iillee isiniif ijoollee teessaniif worra Waandhi Gooftaan keenna gara ufii waamuuf, worra fagoo jiran maraafuu waan ta'eef» isaaniin jedhe.</verse>
				<verse number="40">Jecha biraa heddu ragee, «Dhaloota dabaa kana jalaa uf oolchaa'a» jedhee isaan gorse.</verse>
				<verse number="41">Worri dubbii fudhatan cuuphaman; guyyaa san namoonni kuma sadihii isaanitti eda'aman.</verse>
				<verse number="42">Barumsa ergamtootaatiin, Xoroshoo woliin nyaata'aa faateffachu'uunillee jabaatan.</verse>
				<verse number="43">Harka ergamootaatitti baasaa fi maalaleen hedduu waan ta'eef, namni maruu guddisee sodaate.</verse>
				<verse number="44">Worri amanan maruu woliin jiraatan; waan qaban maraa hulee tokkotti wolitti qabatan.</verse>
				<verse number="45">Lafaa fi qabeenna gurguran kamuu akkuma isaan barbaachisutti maraafuu qooda'aa turan.</verse>
				<verse number="46">Gaafuu garaa tokko ta'anii mana sagadaatitti jabaatanii mana isaaniitittillee xoroshoo woliin nyaata'aa gammachu'uu fi garaa qulqullu'uun hurbaata ufii nyaatan.</verse>
				<verse number="47">Rabbiinillee hin galatoonfatan; banii maraa afo'otti gaachena qaban ture. Gooftaanillee worra fayyan guyyama guyya'aan isaan irratti eda'a'aa ture.</verse>
			</chapter>
			<chapter number="3">
				<verse number="1">Pheexroosii fi Yohaannisillee hennaa faate'ee sa'aatii sagalitti gara mana woyyu'uu dhaqan.</verse>
				<verse number="2">Worra mana woyyuu seenan irraa waa kadhatu'uuf, nama namoonni baadhatanii gara balbala mana woyyuu ka maqaan isaa «Midhaagaa» jedhamuu fidanii guyya guyya'aan achi kaayan tokkotu ture. Innillee urga dhalate irraa jalqabee nafti isaa naafa.</verse>
				<verse number="3">Innillee Pheexroosii fi Yohaannisiin akka waa kennaniifiif gara mana woyyuu uduu seena'aaran argee, akka waa isaa kennaniif isaan kadhate.</verse>
				<verse number="4">Isaanillee ija isaa keessa guuttatanii laalanii, Pheexroos, «Gara keenna laali!» jedheen.</verse>
				<verse number="5">Innillee waa isaan irraa fudhatu'uuf jedhee gara isaanii laale.</verse>
				<verse number="6">Pheexroos ammoo, «Birri'ii fi Worqii hin qabu; waan qabu ammoo sii kenna, maqaa Kiristoos Yesuusii Naazireetitiin ka'ii deddeebi'i» jedheen.</verse>
				<verse number="7">Harka mirgaatiin qabee ol kaaseen hennama san luttinii fi mogoleen hin jabaate. Innillee yoosuu ol utaalee dhaabatee deddeemuu jalqabe,</verse>
				<verse number="8">Deddeema'aa utala'aa Rabbii bara baraa galatoonfata'aa isaan woliin gara mana woyyu'uu seene.</verse>
				<verse number="9">Baniin maruu Rabbiin galateeffata'aa hennaa inni deddeemu arganiin.</verse>
				<verse number="10">Hulee, «Michuu» jedhamtutti balbala mana woyyu'uu taa'ee kadhata'aa ka ture isa akka ta'e beekanii, isa irratti waan ta'e arganii maalala'aa baaseffatan.</verse>
				<verse number="11">Uduu inni Pheexroosii fi Yohaannisiin qabateeru, baniin maruu maalalfata'aa, «Hulee balbala Salamoon keessa deddeebi'u» jedhamtutti ka gara isaanii figan argee,</verse>
				<verse number="12">Pheexroos akkana jedhee bani'ii deebise, «Isin namoota Israa'elii! Waan kana maali'iif maalalfattan? Yookiin waan hunna mataa keennaatiin yookiin Rabbiin sodaachuu keennaan akka waan inni ka'ee deemuu akka waan nu goonee maali'iif xiinxallitanii ija keessa laaltan?»</verse>
				<verse number="13">Waandhi Abrahaamii, Yisihaaqii, Yaaqoobiitii fi Waandhi abbootii keennaa ka isin dabarsitanii kennitanii fi ka Philaaxoos uduu hiiku'uuf kutateeru ka isin gantan san Ilma ufii Yesuusiin kabajjeera.</verse>
				<verse number="14">Isin ammoo woyyuu qajeelaa gantanii, ka nama ajjeese akka gad isinii dhiisu kadhattan.</verse>
				<verse number="15">Ka mataa jireennaa ta'e hin ajjeeftan, isa ammoo Rabbi du'aa kaase. Nu waan dubbii kanaatiif raga'a.</verse>
				<verse number="16">Maqaa isaatitti amanu'uun ka argitanii fi ka beettan maqaa isaa jabeessee dhaabe. Amantaa isatti amanu'uu kanatu afoo keessan maratti fayyaa guutuu kana isaa kenne.</verse>
				<verse number="17">«Amallee obboleeyyan tiyya! Isin akkasuma akka bulchoota keessanii wol laalaan akka gootan beekeera.</verse>
				<verse number="18">Rabbi ammoo akka Kiristoosiin irra rakkinni gayu afaan raattota maraatiin dursee waan dubbate akkasuma raawwate.</verse>
				<verse number="19">Eeganaa Gooftaa biraa guyyaan jajjabeennaa akka isinii dhuftuuf, waan dura isinii file Kiristoos Yesuusiin akka isinii ergu akka cubbuun keessanillee isinii haqamu, aagii galaa'a deebi'aa'a.</verse>
				<verse number="20"></verse>
				<verse number="21">Rabbillee duri irraa jalqabee afaan raattota woyyu'uutiin waan dubbate maraa haga bara wonti maruu haarawoomuutitti ol samii irra turuu barbaachisa.</verse>
				<verse number="22">Muuseenillee, ‹Akka Waandhi Gooftaan abbootaaf na kaase raaga obboleeyyan keessan keessaa isinii kenna. Waan inni isinitti himu maraa dhagayaa'a.</verse>
				<verse number="23">Namni raaga san hin dhageenne martuu banii keessaa fooyamee bada› jedhe.</verse>
				<verse number="24">Lammaffaallee Saamu'eeliin irraa jalqabee isaaniin maayiillee akkasuma raattonii maruu waan ji'oota kanaa dubbatan.</verse>
				<verse number="25">Isin ammoo ijoollee raattotaatii fi Ilmaan kaku'uu ka Rabbi abbootii keessan woliin seene, Abrahaamiin sabni lafa irraa cufti, ‹Karaa fiixaa keetiitiin eebbifama› jedhe sanii ti.</verse>
				<verse number="26">Isiniif dursee Rabbi ilma ufii kaaseera. Gari garii keessan karaa hamaa irraa deebisee akka isin eebbisu erge.»</verse>
			</chapter>
			<chapter number="4">
				<verse number="1">Pheexroosii fi Yohaannis banii waan barsiisaniif, du'aa ka'iitiin worra du'anii karaa Yesuusiitiin jedhanii waan lallabaniif bulchoonni gadootaa, dura bu'oonni mana woyyu'uutii fi Saduqoonni aaranii isaan qaban. Hennaan sun waan dhiyeeruuf haga lafti bari'uuf isaan hidhan.</verse>
				<verse number="2"></verse>
				<verse number="3"></verse>
				<verse number="4">Haata'uu ammoo worra dubbii dhagayan keessaa heddutu amane. Laakkofsi dhiiraallee haga kuma shanii ta'e.</verse>
				<verse number="5">Bariisaallee, bulchoonninii fi manguddoonni barsiisonni Seera Muuse'eetii fi bulchaan gadootaa Haannaan, Qayyaaffa'aa fi Yohaannis Iskindiroosii fi firoonni bulchaa gadootaa maruu Yeruusaaleemitti wolgayan.</verse>
				<verse number="6"></verse>
				<verse number="7">Isaanillee Pheexroosii fi Yohaannisiin banii wodhakaa dhaabsisanii, «hunna kamiin yookan maqaa eennuutiin isin waan kana gootan?» jedhaanii isaan gaafatan.</verse>
				<verse number="8">Hennaa san Pheexroos Ayyaana Woyyu'uun guuttamee akkana isaaniin jedhe, «Isin bulchoonni biyyaatii fi manguddoonni,</verse>
				<verse number="9">Nu ammoo nama naafa kanaaf wonti mishaan godhame maali'iin akka fayye yoo qorre,</verse>
				<verse number="10">Ka isin fanniftaniin ka Rabbillee worra du'an keessaa kaase, maqaa Yesuus Kiristoosii Naazireetitiin namichi kun fayyaa ta'ee afoo keessan akka dhaabate isiniif banii Isiraa'elii maraa afo'otti ka beekkame haa ta'u.</verse>
				<verse number="11">Inni kun dhagaa isin worri mana dhaga'aa ijaartan tuffattan, dhagaa mataa utubaa manaa qajeelchu ta'e.</verse>
				<verse number="12">Fayyinni karaa biraa karaa eennuutiinillee hin jiru, maqaan akka nu ittiin fayyinuuf kenname ka namoota fayyisu samii gaditti Yesuusiin malee, ka biraa hin jiru.»</verse>
				<verse number="13">Pheexroosii fi Yohaannis addaataa akka dubbatan haga argan, namoota Kitaaba hin beenneef hin baranne ta'uu isaanii hubatanii Yesuusiin woliin akka turan beekanii maalalfatan.</verse>
				<verse number="14">Namicha fayyeellee isaan woliin akka dhaabateruu haga argan; waan isaaniin jedhan dhaban.</verse>
				<verse number="15">Gumii keessaa gara diidaa akka bayan isaan ajajaniiti,</verse>
				<verse number="16">«Namoota kanniin maal haa goonuu? Maalaleen beekkama ta'e harka isaaniititti akka godhame Yeruusaalemiin keessa worra jiraatan marattuu mudhateera, dhossuu hin dandeennu.</verse>
				<verse number="17">Haata'uu ammoo banii keessatti guddisee akka hin babadhanne ammaa achi eennullee maqaa kanaan akka hin dubbanne isaanitti baanata'aa isaan haa seerruu jedhanii woliin mari'atan.»</verse>
				<verse number="18">Isaan waamanii maqaa Yesuusiitiin horoma akka hin dubbanneef akka hin barsiifne isaan seeran.</verse>
				<verse number="19">Pheexroosii fi Yohaannis ammoo deebisanii, «Rabbiin dhagayuu caalaa isin dhagayuun barbaachisaa akka ta'e isinumti murteesaa'a.</verse>
				<verse number="20">Nu waan arginee fi ka dhageenne himuu dhiisuu hin dandeennu» isaaniin jedhan.</verse>
				<verse number="21">Isaanillee attamitti akka isaan adaban sababaa waan isaan irraa dhabaniif ammallee baanata'aa banii sodaatanii isaan hiikan. Namoonni maruu waan ta'e saniif Rabbiin kabajja'aa waan turaniif.</verse>
				<verse number="22">Namni maalaleen fayyinnaa ta'eef kun nama woggaa afurtamaa oliiti.</verse>
				<verse number="23">Hiikkamanii gara worra isaanii dhaqaniiti waan bulchoonni gadootaatii fi manguddoonni isaaniin jedhan maraa isaaniti himan.</verse>
				<verse number="24">Isaanillee hennaa waan kana dhagayan, garaa tokko ta'anii laagaa ol qabatanii Rabbiin akkana jedhan, «Gooftaa keenna!, Ati ka ardii, samii, galaanaa fi waan isaan keessa jiraatan maraa uumte.</verse>
				<verse number="25">Ayyaana Woyyu'uun Ilma keetiin abbaa keenna afaan Daawitiitiin, ‹Worri Yihuudi hin taane maaf guuguman? Baniinillee waan duwwaa maaf yaadan?</verse>
				<verse number="26">Ati Waaqa mootonni adunya'aa, bulchoonnillee Goofta'aa fi ka dibame Kiristoosiin irratti wolta'anii ka'an› jettee dubbatte.</verse>
				<verse number="27">Ilma kee woyyuu dibame Yesuusiin irratti Heroodisii fi Pheenxeenichi Philaaxoos banii Yihuudota hin taanee fi Isiraa'eliin woliin,</verse>
				<verse number="28">Harki keetiif yannii kee banii Isiraa'elii woliin akka ta'u akkuma duraan dursaanii murteessan maraa raawwachu'uuf qachaa kanatti wol gayan.</verse>
				<verse number="29">Ammallee Gooftaa keenna! Gara baanuu isaanii laali!</verse>
				<verse number="30">Fayyisu'uuf harka kee yoo diriirsite hennaa maqaa Ilma kee woyyicha Yesuusiitiin maalaleenii fi baafni ta'u hojjattoonni tee akka karaa ifa ta'een dubbii kee guutuu akka dubbatan isaanii kenni.</verse>
				<verse number="31">Haga faateeffataniin maayii huleen isaan itti wolgayanii turan sun hin socho'e. Isaan marattuu Ayyaana Woyyuu guute, dubbii Rabbiillee addaataa dubbatan.</verse>
				<verse number="32">Worri amanan garaa tokko fi yaada tokko qaban. Wonti isaan qaban martinuu ka woliiti malee, ka qaban keessaa eennullee kiyya jedhee hin dubbane.</verse>
				<verse number="33">Eergamtoonillee du'aa ka'iitii Goofta Yesuus Kiristoosii hunna gudda'aan ragaa bayan. Maraa irra badhaadha gudda'atu jira.</verse>
				<verse number="34">Isaan jidduu rakkataan tokkollee hin jiru lafa yookiin mana qaban maraa gurgura'aa gatii itti gurgurame fida'aa,</verse>
				<verse number="35">luka ergamtootaa jala kaayan. Maraayyuu akkuma isaan barbaadanitti qoodan.</verse>
				<verse number="36">Yooseef nama biyya Qophiroosii ka dhalootaan gosa Leewwi'ii ka ergamoonni, «Barnaabaas» jedhaniin tokkotu ture. Barnaabaas jechuun, «Ilma booharti'ii» jechu'u;</verse>
				<verse number="37">innillee qonna qabu gurguree, birriillee fidee luka ergamtootaa bira kaaye.</verse>
			</chapter>
			<chapter number="5">
				<verse number="1">Namichi Hannaaniyaa jedhamu haadha manaa Saphiiraa jedhamtu woliin lafa gurgure.</verse>
				<verse number="2">Innillee woma haati manaa isaa beettutti gurguree waan itti gurgure san keessaa hanbifateeti wodhakkaa fidee worra ergamootaatitti kenne.</verse>
				<verse number="3">Pheexroosillee, «Hannaaniyaa kiyya! Ayyaana Woyyuu sobdee waan lafa itti gurgurte keessaa akka hambifatu seexanni maaf garaa kee keessa guute?</verse>
				<verse number="4">Uduu hin gurgurreen dura keetii mii? Haga gurgurameen maayiillee keetumaa mii? Waan kana maaf garaa kee keessatti yaadde? Rabbiin sobde malee, namaa miti» jedheen.</verse>
				<verse number="5">Hannaaniyaanillee akkuma dubbii kana dhagayeen kufee du'e. Worri waan kana dhagayan maruu guddisanii sodaatan.</verse>
				<verse number="6">Dargagoonni ka'anii reeffa isaa kafananii baasanii awwaalan.</verse>
				<verse number="7">Sa'aatii sadihiin maayii haati manaa isaa waan ta'e uduu hin dhageenne seente.</verse>
				<verse number="8">Pheexroosillee deebi'ee, «Lafa teessan haganatti gurgurtanii, Mee natti himi?» isi'iin jedhe. Isiinillee, «Ee, haganumatti gurgurre» jetteen.</verse>
				<verse number="9">Pheexroosillee, «Ayyaana Goofta'aa sobu'uuf maaf wolii galtan? worri abbaa manaa kee awwaale kunoo balbala jiran; sillee baatanii baasan» isi'iin jedhe.</verse>
				<verse number="10">Isiinillee yomasan luka isaa jalatti kuftee duute; dargaggoonni hennaa seenan ka duuteertu arganii reeffa isi'ii baasanii awwaala abbaa manaa laddatti awwaalan.</verse>
				<verse number="11">Woldaa Kiristaanaa maraa fi worri waan kana dhagayan maruu guddisanii sodaatan.</verse>
				<verse number="12">Harka ergamtootaatti malkanni hedduu fi maalaleen banii jiddu'utti ta'e. Maruu yaada tokko ta'anii bakka mana utubaa wogga'aan qabamee ka balbala Salamooniititti wolgayan.</verse>
				<verse number="13">Kaawwan keessaa tokkollee ka isaan gargaaruu uggee hin jiru.</verse>
				<verse number="14">Baniin ammoo ulfinna isaanii kenna'aa turan. Worri Goofta'atti amanan ka duraanii caalaa eda'aman. Dhiirtinii fi dubartoonillee heddu.</verse>
				<verse number="15">Kanaafuu hennaa Pheexroos worra dhibaman bira lufu akka gaaddidduun isaa isaan fayyisu namoota wosaasa'aa fi ittillee irra raasaa ciibsa'aa turan.</verse>
				<verse number="16">Akkasuma ammoo qachaa naannoo Yeruusaalemii jirtu maraa keessaa dhibamtotaa fi worra ayyaana batti'iin rakkatan fida'aati namoonni hedduu wol gaya'aa turan; worri achi dhaqanillee hin fayyan.</verse>
				<verse number="17">Bulchoonni gadootaa ammoo gara worra Saduqoota ta'anii worri isa woliin jiran maruu ka'anii hinaafanii isaan irratti ka'an.</verse>
				<verse number="18">Ergamoota maraa qabanii hidhan.</verse>
				<verse number="19">Maleekkaan Goofta'aa ammoo halkanniin mana hidha'aa keessaa banee isaan baaseeti,</verse>
				<verse number="20">«Deema'aa dhaabadha'aatii dubbii jireennaa kana maraa mana woyyuu Rabbii keessatti bani'itti himaa'a» isaaniin jedhe.</verse>
				<verse number="21">Hennaa kana dhagayan ganamaan ka'anii mana woyyuu seenanii barsiisan. Gadootaa fi worri isaan woliin turan ammoo dhufanii, yaa'ii murtii ijoollee Israa'elootaa fi manguddoota maraa wolitti waamanii akka gara mana hidha'aa isaan fidan ergan.</verse>
				<verse number="22">Hojjatoonni ergamanii hennaa dhufan mana hidha'aa keessatti isaan hin argine. «Deebi'aniiti manni hidha'aallee sirri'itti cufameera, worri eegullee balbala ka dhaabatan argine; hennaa mana hidhaa bannu ammoo, nama tokkochallee keessatti hin argine» isaaniin jedhan.</verse>
				<verse number="23"></verse>
				<verse number="24">Ajajaan mana woyyu'uutii fi bulchoonni gadootaallee waan kana haga dhagayan hin beenu wonti kun maal ta'inna laata? jedhanii waan isaanii maman.</verse>
				<verse number="25">Namichi tokko dhufee kunoo, «Namooni hiitan sun dhaabatanii mana woyyuu keessatti, banii barsiisa'aa jiran!» jedha'aa isaaniti hime.</verse>
				<verse number="26">Hennaa san ajajaan hojjattootaa isaan woliin deemee isaan fide. Haata'uu ammoo baniin waan isaan tumuuf sodaatanii hunnaan isaan hin finne.</verse>
				<verse number="27">Akka bulchaan gadootaa isaan qoruuf fidanii, yaa'ii murti'ii afoo isaan dhaaban.</verse>
				<verse number="28">«Maqaa kanaan akka hin barsiifne, jabeessinee isin hin seerree? Yerusaaleemiin kunoo barumsa keessaniin guuttaniirtu; dhiiga nama sanii nurratti fidu'uuf yaaddan!» jedhanii isaan gaafatan.</verse>
				<verse number="29">Pheexroosii fi ergamtoonillee deebisanii akkana isaaniin jedhan, «Nama caalaa Rabbii ajajamu'utu nu barbaachisa.</verse>
				<verse number="30">Yesuusii isin muka irratti fanniftanii ajjeeftan Waandhi abbootii teennaa worra du'an keessaa kaaseen.</verse>
				<verse number="31">Rabbi wonti kana godheef Israa'eliif dhiifamsa cubbu'uu isaanii kennu'uuf dabarsee akka kennamu isa qorsaa fi mataa godhee mirga ufiititti kabajjeen.</verse>
				<verse number="32">Nullee waan kanaaf raga'a. Akkasuma Ayyaanni Rabbii woyyuun Rabbi worra isaaf ajajamanii kennellee raga'a.»</verse>
				<verse number="33">Isaanillee hennaa waan kana dhagayan guddisanii aaranii isaan ajjeesu'uuf yaadan.</verse>
				<verse number="34">Haata'uu ammoo barsiisaan seeraa ka banii biratti kabajjama'aa ka maqaan isaa Gamaaliyaal jedhamu Fariisichi tokko yaa'ii murti'ii keessaa ol ka'ee ergamtoota diqqoo akka achi siissan ajajee,</verse>
				<verse number="35">Bani'iin akkana jedhe, «Namoota Israa'elii! waan namoota kanniin irratti godhu'uuf taatan irratti uf eeggadhaa'a.</verse>
				<verse number="36">Ji'oota kanniiniin dura Tewoodas ani hangafa jedhee ka'ee ture, namoonni haga dhibba afurii isaan woliin galan. Inni hin bade. Worri isa dhagayanillee gar gar faca'an; woyittuu hin buune.</verse>
				<verse number="37">Achiin maayessa bara namoota laakkayan keessaa, Yihuudaan Galiila'aallee ka'ee namoota hedduu ufitti kutatee shifte. Innillee hin bade. Worri isa woliin jirullee maruu hin bittinnaayan.</verse>
				<verse number="38">Ammallee akkana isiniin jedha, namoota kanniin dhiisaa, yaanni kun yookiin hujiin kun ka namaa yoo ta'e hin bada.</verse>
				<verse number="39">Rabbiin biraa yoo ta'e ammoo baleessuu hin dandeettan jedheen. Maal laataa dhugamaan akka Rabbiin wol lola'aa hin jiraanne»</verse>
				<verse number="40">Isaan gorsa isaa dhagayanii ergamootallee ufitti waamanii isaan tuman, maqaa Yesuusiitiinillee akka hin dubbanne seeranii gad isaan dhiisan.</verse>
				<verse number="41">Isaanillee maqaa isaatiif tuffatamuun akka waan misha'aatitti fudhatanii yaa'ii murti'ii afo'oo gammada'aa yaa'an.</verse>
				<verse number="42">Guyyaa maraa mana woyyu'uutii fi mana ufiitittillee waan Yesuusii akka inni Kiristoosiin ta'e barsiisu'uu fi lallabuu hin dhiifne.</verse>
			</chapter>
			<chapter number="6">
				<verse number="1">Bara san keessa darasoonni eda'a'aa deeman, Yihuudonni biyya Giriikiitii dhufan, Yihuudota Yihuudaa keessa jiraatanitti guuguman. Tajaajila guyya guyya'aan hojjattama'aa ture keessatti haadha hiyyeeyyii isaanii waan dagataniif.</verse>
				<verse number="2">Darasoonni kudha lamaanuu amantoota maraa waamanii akkana isaaniin jedhan; «Dubbii Rabbii dhiifnee tajaajila dhiyanaa kennuun waan hin taane.</verse>
				<verse number="3">Obboleeyyan tiyya! Worra ragaa mishaa qaban, Ayyaana Woyyu'uu fi ogumma'aan guuttaman, namoota torbaa uf keessaa filaa'a. Waan kanaaf isaan muunnaa.</verse>
				<verse number="4">Nu ammoo Rabbiin faate'ee fi dubbii isaa barsiisu'uun jabaannaa» jedhan.</verse>
				<verse number="5">Dubbiin kun banii maraa hin gammachiise. Nama amanti'ii fi Ayyaana Woyyu'uun guuttame Isxifaanoos, Filiphoosiin, Phiroqorosiin, Niqaaroniin, Ximonanii, Pherime'ee fi ka gara Yihuudumma'aa galee ture Anxookiyootaa fi Niqolaawonosiin filatan.</verse>
				<verse number="6">Afoo ergamtootaa isaan dhaabsisaniiti harka isaan irra kaayanii faateffatan.</verse>
				<verse number="7">Dubbiin Rabbii babadhata'aa deemee, Yerusaalemitti laakkoofsi darasootaa guddisee baayi'ata'aa deeme. Gadoota keessaa namoonni hedduun worra amanta'aaf ajajaman ta'an.</verse>
				<verse number="8">Isxifaanoos hunna Rabbiitii fi badhaadhummaa Rabbiitiin guuttamee, banii wodhakka'aatti maalale'ee fi malkata guddaa godhe.</verse>
				<verse number="9">«Mana sagada Yihuudotaa ta bilisa baaftuu» jedhamtu namoota Qaareena'aatii fi Iskinidiriya'aa, worri kiliqiya'aatii fi Isiyaa keessaa dhufan gariin ka'anii Isxifaanosiin morman.</verse>
				<verse number="10">Ogumma'aa fi Ayyaana inni dubbatuun mormuu hin dandeenne.</verse>
				<verse number="11">Hennaa inni, «Muuse'ee fi Rabbiin arrabsu dhageenneera» namoota jedhan isa irratti kakkaasan.</verse>
				<verse number="12">Banii, manguddootaa fi barsiisota Seera Muuse'ee aarsaniiti itti dhiyaatanii isa qabanii gara gumi'ii fidanii,</verse>
				<verse number="13">«Namni kun bakka qulqulluu kanaaf seerallee arrabsuu dhiisuu dide.</verse>
				<verse number="14">‹Yesuusiin Naazireetii hulee kana diigee, Seera Muuseen nuu dabarsellee hin jijjirra› hennaa inni jedhu dhageenneerra, worra jedhan ragaa sobaa dhiyeessan»</verse>
				<verse number="15">Worri yaa'ii murti'ii taa'aniiran maruu xiinxallanii hennaa laalan fuulli isaa akka fuula Maleekka'aa ta'ee argan.</verse>
			</chapter>
			<chapter number="7">
				<verse number="1">Bulchaan gadootaallee, «Dubbiin kun akkanaa?» jedheen.</verse>
				<verse number="2">Innillee akkana jedhe, «Obboleeyyanii fi abboota tiyya, dhagayaa'a! Waaqa ulfinnaa, Abbaa keenna Abrahaamiin uduu inni biyya Kaaraanii hin dhaqin lafa laga lamaan jiddu'utti itti mudhatee,</verse>
				<verse number="3">‹Biyya keetii fi Firoota kee keessaa bayiitii gara biyya ani sitti mudhisuu koottu› jedheen.</verse>
				<verse number="4">Hennaa san biyya Kaladaawootaatii bayee Kaaraaniin taa'e. Achiillee haga abbaan isaa du'een maayii gara biyya adha isin keessa jiraata'aartan kanatti isa baase.</verse>
				<verse number="5">Achitti lafa haga taakkuu takkattii taatuu hin kennineef. Haata'uu ammoo uduu inni ilma hin arganne isaaf worra isaan maayessaallee fiixaa isaatii akka ristii kennuuf waadaa galeef.</verse>
				<verse number="6">Rabbillee, ‹Fiixaan isaa biyya biraatitti galtoota akka ta'aniif woggaa dhibba afuriif garboota akka isaan godhaniif akka isaan rakkisan dubbate.</verse>
				<verse number="7">Akkasuma Rabbillee akka garbootaatitti banii isaan bulchan irratti ani isaaniitti murteessa. Achiin maayii hin bayan. Bakka kanatti na kaddaaman› jedhe.</verse>
				<verse number="8">Waadaa sirna gadoomaallee hin keenneef. Akkasuma Yisaaqiin uumatee guyyaa saddeetaffa'aatitti gadoomse. Yisaaqi Yaaqoobiin, Yaaqoobillee abboota gosa kudha lamaa uumate.</verse>
				<verse number="9">«Obboleeyyan Yooseefii isatti hinaaftee garbicha akka ta'uuf biyya Misiriititti gurguratteen. Rabbi ammoo isa woliin ture.</verse>
				<verse number="10">Rakkinna maraa keessaa isa baaseenii mootii Misirii afoo Fari'ooniititti gaacheenaa fi ogummaa kenneef, Misirii fi mana isaa maraa irrattillee ajaja'aa fi bulchaa jaalatame godhee isa muude.</verse>
				<verse number="11">Biyya Misiriitii fi Kana'aaniin maratuu beelaa fi rakkoo gudda'atu dhufe abbootiin teennallee waan nyaatan dhaban.</verse>
				<verse number="12">Yaaqoobi midhaan biyya Misirii jiraachuu haga dhagaye; dura abbootii teenna erge.</verse>
				<verse number="13">Hennaa isaan deebi'anii gara Misirii dhaqan; Yooseef eennummaa ufii obboleeyyan ufiititti hime. Fiixaan Yooseefillee Fari'ooniin biratti beekkame.</verse>
				<verse number="14">Yooseefillee abbaa ufii Yaaqoobii fi maatii ufii namoota torbaatamii shanii firoota isaa maraa ergee waamsise.</verse>
				<verse number="15">Yaaqoobillee gara biyya Misirii bu'e, inniniif ilmaan isaallee achitti du'an.</verse>
				<verse number="16">Lafeen isaaniillee gara lafa Seekeem jedhamuu geeffamtee hulee lafa awwaala Abrahaam birrii ufiitiin abbaa Seekeemii ijoollee Eemoorii irraa bitetti isaan awwaalan.</verse>
				<verse number="17">Hennaa barri Rabbi Abrahaamiif waada gale dhiyaate, mootiin Yooseefiin hin beenne ka biraa haga mooyuutti baniin Misiritti yookiin Misiriin keessatti baayi'ate.</verse>
				<verse number="18"></verse>
				<verse number="19">Innillee worra keenna miidha'aati da'imman jireennaan akka hin jiraanne gara diidaa akka gatan godhee abbootii teenna rakkise.</verse>
				<verse number="20">Hennaa san Muuseen dhalate. Innillee Rabbiin afo'otti bareedaa ture. Mana abba'aa keessallee ji'a sadihii jiraate.</verse>
				<verse number="21">Inni hennaa alatti gatame san mucattiin Fari'oonii kaafteenii akka ilma isi'ii ta'uuf guddifte.</verse>
				<verse number="22">Muuseen ogummaa Misirii maraa baratee dubbiia fi huji'iinillee jabaate.</verse>
				<verse number="23">Haata'uu ammoo woggaa afurtamaa hennaa guutu obboleeyyan ufii ijoollee Isira'elootaa tooyatu'uuf garaa ufii keessatti yaade.</verse>
				<verse number="24">Uduu namni Misirii tokko nama Isiraa'elii tokko miidhu argee, gargaareenii namicha Misirii dhayee ajjeesse.</verse>
				<verse number="25">Obboleeyyan isaallee Rabbi karaa isaatiin wolaba akka isaan baasu waan hubatan isatti fakkaate. Isaan ammoo hin hubanne.</verse>
				<verse number="26">Bariisaa uduu isaan wol lolan argee, Araarsu'uuf barbaadee jarana isin obboleeyyan maaf wol miitan? isaaniin jedhe.</verse>
				<verse number="27">Ka hiriyyaa ufii miidha'aaru ammoo bulcha'aa fi murteessaa akka taatu nurratti eentu si muude?</verse>
				<verse number="28">Mo'o akkuma kaleessa namicha Misirii dhooftee ajjeefte nallee ajjeesuu kajeeltee? jedhee darbeen.</verse>
				<verse number="29">Muuseenillee sababa dubbii kanaatiif dheesee biyya Midiyaamiititti galtuu ta'ee jiraate. Achiti ijoollee lamaa uumate.</verse>
				<verse number="30">Woggaa afurtamaan maayii Maleekkaan Goofta'aa gaara Siina'aa ka lafa udume'ee biratti saatoo gubatu keessaan arraba ibiddaatiin itti mudhate.</verse>
				<verse number="31">Muuseenillee argee, waan arge san maalalfatee, laalu'uuf yoo itti dhiyaatu, sagaleen Goofta'aa, ‹Ani Waaqa abboota keetii, Waaqa Abrahaamii, Waaqa Yisaaqiitii fi Waaqa Yaaqoobii ti› jedhee gara isaa dhufe. Muuseenillee hollata'aati laaluu sodaate.</verse>
				<verse number="32"></verse>
				<verse number="33">Gooftaanillee, ‹Bakki dhaabatteertu bakka qulqulloofte waan taateef kophee luka keetii baafadhu.</verse>
				<verse number="34">Rakkinna banii kiyyaa ka Misiriin keessa jiran maraa argeera; iyyansa isaanii dhagayu'uuf bu'eera; ammallee koottu gara Misirii si ergaa› jedheen.</verse>
				<verse number="35">Bulcha'aa fi abbaa murte'ee akka taatu eentu si muudee? jedhanii Muusema ganan kana Rabbi karaa maleekka'aatiin saatoo keessatti itti mudhatee, muudama'aa fi furaa taasisee isa erge.</verse>
				<verse number="36">Namni kun biyya Misiriititti galaana diimaa lafa gammoojji'iititti woggaa afurtamaa maalale'ee fi malkata godha'aa isaan baase.</verse>
				<verse number="37">Namni kun ijoollee Isiraa'eliitiif, ‹Rabbi obboleeyyan keessaa, raaga akka kiyyaa isinii kenna› isa dhagayaa'a jedhee namni isaanitti dubbate Muusema kana.</verse>
				<verse number="38">Namni kun ka gaara Siina'aatitti Maleekkaan itti dubbate saniif ka abboota keenna woliin lafa gammoojji'ii keessa ture. Dubbii jireenna qabu kana nuu kennu'uuf Rabbiin irraa fudhate.</verse>
				<verse number="39">Abbootiin keenna isaa ajajamuu didan. Haata'uu ammoo uf irraa isa dhiiban. Yaada ufiitiin gara biyya Misirii deebi'an.</verse>
				<verse number="40">Isaan Aarooniin, ‹Muuseen biyya Misirii keessaa nu baase waan ta'e wollaallee, ka'ii waaqota nu afoo deeman nuu huji› jedhaniin.</verse>
				<verse number="41">Hennaa san keessa waaqa tolfamaa ka waatii irraa tolfame fakkeessanii hojjatanii, waaqa tolfamaa sanii ciincaa dhiyeessanii, hujii harka ufiititti gammadan.</verse>
				<verse number="42">Rabbi ammoo isaan irraa garagalee urjoota sami'iitiif akka sagadan dabarsee isaan kenne. Kunillee akkuma Kitaaba raattotaa keessatti barreefame, isin banii Isiraa'elii woggaa afurtamaa gammoojjii keessatti horii qalmaatii fi ciincaa naa dhiyeesitanii?</verse>
				<verse number="43">Fakii itti sagadu'uuf hojjatan, dukaanaa «Molookii» tii fi fakii urjii waaqa keessanii ka «Reemifuum» jedhamu harka keessaniin hojjattanii kaddaamtaniirtan. Kanaaf Anillee gara biyya baabilooniin gamaa isin dabarsa jedhamee barreeffameera.</verse>
				<verse number="44">«Akkuma fakii argitee san Abbootiin teenna gammoojjii keessatti dukkaana ragaa bayu'uu qaban. Dukkaanaan sunillee akka Rabbi Muuse'eetti mudhisetti ta hojjatamte.</verse>
				<verse number="45">Abbootiin teennallee akkasuma abbootii ufii irraa fudhatanii, biyya banii Rabbi isaan afoo ari'ee baase sanitti Iyyaasuu woliin galchan. Dukkaanaan sunillee haga bara Daawitii jiraatte.</verse>
				<verse number="46">Innillee Rabbiin afo'otti gacheena argatee Waaqa Yaaqoobiitii mana ijaaru'uuf Waaqa kadhate.</verse>
				<verse number="47">Haata'uu ammoo Salamoontu Rabbii mana ijaare.</verse>
				<verse number="48">Haata'uu ammoo raattichi, ‹Samiin teessoo tiyya; laftillee ejjata luka kiyyaa ti. Mana attamii naa ijaartan? Yookiin bakki itti harabaafadhu kam? Kana maraa harka kiyyatu hojjatee mii? Akkuma jedhe; Rabbiin guddaan mana harki namaa ijaare keessa hin jiraatu.›</verse>
				<verse number="49"></verse>
				<verse number="50"></verse>
				<verse number="51">«Isin worra mataa jabeeyyi'iitii fi worra onneen teessan duude fi worra gurri keessan hin dhageenne, isin akkuma abboota keessanii hennaa maraa Ayyaana Woyyuu mormitan.</verse>
				<verse number="52">Raattota keessaa namni abbootiin keessan itti ka'anii hin ariine eennu? worra dhufa woyyichaa firrisanii dubbatan ajjeesaniiru. Worri karaa Maleekkotaatiin seera fudhatanii fayyadamuu hin eenne. Isinillee amma dabarsitanii isa kennitan hin ajjeeftaniinillee.»</verse>
				<verse number="53"></verse>
				<verse number="54">Hennaa kana dhagayan guddisanii aaranii ilkaan itti ciniinnatan.</verse>
				<verse number="55">Inni Ayyaana Woyyu'uun guuttamee gara sami'ii xinxallee hennaa ol laalu ulfinna Rabbiitiif Yesuusiinillee mirga Rabbii ka dhaabate argee,</verse>
				<verse number="56">Samiin banamtee Ilmi Namaa mirga Rabbii ka dhaabateeru arga'aara jedhe.</verse>
				<verse number="57">Guddisanii Laagaa ol qabatanii iyya'aa gurra isaanii qabatanii yaada tokkoon ta'anii gara isaa fiigan.</verse>
				<verse number="58">Qachaa keessaa gara diidaa baasanii dhaga'aan tuman. Worri raganillee uffata isaa luka dargaggeessa Saa'ool jedhamu tokko jala kaayan.</verse>
				<verse number="59">Hennaa isaan Isxifaanosiin dhaga'aan tuman, inni Gooftaa kiyya lubbuu tiyya fudhadhu jedhee kadhate.</verse>
				<verse number="60">Jilbiinfatee Gooftaa kiyya cubbuu kana isaanitti hin laakkayin jedhee laagaa ol qabatee iyyee du'e. Saa'oolillee ajjeefamuu isaatitti jaraan woliigale.</verse>
			</chapter>
			<chapter number="8">
				<verse number="1">Guyyaa san woldaa Kiristaanaa ta Yeruusaalem jirtutti baqa gudda'atu ta'e. Eergamtoota malee maruu gara Yihuuda'aatii fi gara biyya Samaariya'aa faca'an.</verse>
				<verse number="2">Namoonni Rabbiin faateffachu'uun jabaatan, Isxifaanoosii guddisanii booya'aa awwaalan.</verse>
				<verse number="3">Saa'ol ammoo woldaa Kiristaanaa diiga'aa ture. Mana maraa seena'aa dhiiraa fi dubartootallee harkisa'aa gara mana hidha'aatitti dabarsa'aa isaan kenna'aa ture.</verse>
				<verse number="4">Worri faca'an dubbii lallaba'aa deeman.</verse>
				<verse number="5">Filiphoosillee gara qachaa Samaariya'aa dhaqee waan Kiristoosii isaanitti lallabe.</verse>
				<verse number="6">Baniinillee dubbii Filiphoosii hennaa dhagayaniif malkata inni godhe hennaa argan; waan inni jedhe yaada tokkoon dhagayaniin.</verse>
				<verse number="7">Ayyaanni hamaan laagaa gudda'aan iyya'aa namoota heddu keessaa baya'aa waan tureef naafatan hedduu fi worri hokkolullee hin fayyan.</verse>
				<verse number="8">Qachaa san keessatti gammachuu gudda'atu ta'e.</verse>
				<verse number="9">Namni Simoon jedhamu tokko ammoo ani gudda'a jedhee moraa namoota Samaariya'aa nama maalalchiisa'aa qachaa san keessa jiraate.</verse>
				<verse number="10">Namoota didiqqaa irraa jalqabee haga namoota gugurda'aa hunni Rabbii kana jedha'aa martinuu isa caqasan.</verse>
				<verse number="11">Bara dheeraa irraa jalqabee waan moru'uun isaan maalalchiiseef isa jalaa caqasan.</verse>
				<verse number="12">Haata'uu ammoo waan jeennata Rabbiitii fi waan Gooftaa Yesuus Kiristoosii isaanitti lallabe. Isaallee hennaa waan Filiphoos jedhe dhagayan dhiirtinii fi dubartiinillee amananii cuuphaman.</verse>
				<verse number="13">Simoonillee akkasuma amanee cuuphamee Filiphosiin wol ta'e. Hennaa malkataa fi maalaleen guddaan ta'e argee ajaa'ibsiifate.</verse>
				<verse number="14">Ergamoonni Yerusaalem jiran namoonni Samaariya'aa dubbii Rabbii akka fudhatan dhagayanii Pheexroosii fi Yohaannisiin isaanii ergan.</verse>
				<verse number="15">Isaanillee hennaa gara isaanii dhaqan akka Ayyaana Woyyuu argataniif Rabbiin isaanii kadhatan.</verse>
				<verse number="16">Maqaa Gooftaa Yesuusiitiin cuuphaman malee, isaan keessaa tokko irrattillee Ayyaanni Woyyuun waan hin buuneef.</verse>
				<verse number="17">Hennaa san harka ufii isaan irra kaayanii Ayyaana Woyyu'uun guuttaman.</verse>
				<verse number="18">Simoonillee harka nama irra kaayuu ergamootaatiin Ayyaanni Woyyuun akka kennamu haga arge, birrii isaanii fideefii,</verse>
				<verse number="19">«Ka ani harka irra kaayu maruu Ayyaana Woyyu'uun akka guuttamu naallee baalli kana naa kennaa'a» jedhe.</verse>
				<verse number="20">Pheexroos ammoo akkana jedheen; «Kennaa Rabbii birri'iin argatuu waan yaaddeef birriin kee si woliin haa badu.</verse>
				<verse number="21">Garaan kee Rabbiin afo'otti qajeelaa waan hin taaneef waan kana irraa hiree yookiin gayee hin qabdu.</verse>
				<verse number="22">Eegaasuu badooma kee kanaaf agii gali maal laataa yaada garaa keetii yoo ka sii dhiisu ta'e Rabbiin kadhadhu.</verse>
				<verse number="23">Summii hadhaaya'aa fi hammeenna keessa akka jirtu waan arga'aaruuf.»</verse>
				<verse number="24">Simoonillee deebisee, «Wonti hamaan kun tokkollee akka narra hin geenne isinumti Gooftaa naa kadhadhaa'a» isaaniin jedhe.</verse>
				<verse number="25">Isaanillee haga raganii fi dubbii Goofta'allee haga himaniin maayessa gara Yerusaaleemii deebi'an; Samaariya'attillee ganda hedduu keessatti Oduu Nagayaa lallaban.</verse>
				<verse number="26">Maleekkaan Goofta'aa Filiphoosiin, «Ka'iitii gara bita'aatitti gara karaa Yerusaalemii gammoojjii gaaza'aatitti gadi geessu dhaqi» jedheen. Innillee ka'ee deeme.</verse>
				<verse number="27">Namichi qaama hormaataa hin qabne ajajaan hojjatootaa mootittii Itoophiya'aa ta «Hindakee» jedhamtu, ka qabeenna isi'ii horatu namni kun sagadu'uuf gara Yeruusaalemii deeme.</verse>
				<verse number="28">Achii yoo deebi'uu gaarii fardaan harkifamu irra taa'ee Kitaaba raatticha Isaayyaasii dubbisa'aa ture.</verse>
				<verse number="29">Ayyaanni Woyyuun Filiphoosiin, «Gara gaarii fardaan harkifamu kanaa siiqiitii wol gayi» jedheen.</verse>
				<verse number="30">Filiphoosillee gara isaa hennaa fiige; uduu inni Kitaaba raatticha Isaayyaasii dubbisu dhagayee, «Waan dubbisa'aartu kana hubattaa?» jedheen.</verse>
				<verse number="31">Innillee, «Uduu nama naa ibsu hin arganne attamitti naa gala ree?» jedheen. Akka Filiphoos gaarii fardaa irra bayee isa woliin akka taa'u isa kadhate.</verse>
				<verse number="32">Huleen inni barreeffama kutaa kitaabaa keessaa dubbisa'aa ture sun, «Inni akka hoolaa qalamu'uuf oofama'aartuu, akka ilmoolee hoola'aa hennaa namni rifeensa isii irraa muru akkuma cadhiftu Innillee akkasuma waan tokkollee hin dubbanne.</verse>
				<verse number="33">Inni uf salphise; murtiin dhuga'aa hin kennamneef. Jireenni isaa lafarraa waan fudhatameeruuf, eennutu dhala isaatitti himuu danda'aree?»</verse>
				<verse number="34">Namichi qaama hormaataa hin qabne sunillee Filiphoositti deebisee, «Yaboo si wogee raattichi waan eennuu dubbata? Waan ufiiti moo waan nama biraati?» jedheen.</verse>
				<verse number="35">Filiphoosillee afaan baqaffatee kitaaba kana irraa jalaqabee waan Oduu Nagayaa ka Yesuusii itti hime.</verse>
				<verse number="36">Karaa irra uduu deeman gara bisaanii gayan. Namichi qaama hormaataa hin qabne, «Ani amma bisaaniin akka hin cuuphamnee wonti na dhooggu maali'i?» jedheen.</verse>
				<verse number="37">Filiphoosillee, «Garaa kee guutu'uun yoo amante hin danda'ama» jedheen. Ammallee, «Yesuus Kiristoos Ilma Rabbii akka ta'e hin amana» jedhe.</verse>
				<verse number="38">Gaariin fardaan harkifamu akka dhaabatu ajajee, namichi qaama hormaataa hin qabnee fi Filiphoos gara bisaanii bu'an. Innillee hin cuupheen.</verse>
				<verse number="39">Bisaan keessaa haga bayaniin maayessa Ayyaanni Goofta'aa Filiphoosiin hin fudhateen. Namichi qaama hormaataa hin qabne deebi'ee isa hin argine; gammada'aa karaa ufii deeme.</verse>
				<verse number="40">Filiphoos ammoo Azaaxoonitti argame. Haga Qisaariya'aallee dhaqu'uuf deddeebi'atti qachaa marattuu Oduu Nagayaa lallabe.</verse>
			</chapter>
			<chapter number="9">
				<verse number="1">Saa'ol ammoo darasoota Goofta'aa ajjeesu'uuf dhaadata'aa gara bulchaa gadootaa dhaqe.</verse>
				<verse number="2">Worra Goofta'atti amanan dhiiraa fi dubartoota yoo arge hidhee, akka fiduuf xalayaa gara mana sagada Yihuudota damaasqo'ootitti akka isaaf barreessu bulchaa gadootaa gaafate.</verse>
				<verse number="3">Uduu deemu gara Damaasqo'oo hennaa dhiyaatu; dimmaa naannoo isaatitti sami'ii ifti falaqqifnaan kufe.</verse>
				<verse number="4">Uduu inni hulee kufe jiru, laagaa, «Saa'ool Saa'ool, maaf na ariitaa?» jedhu dhagaye.</verse>
				<verse number="5">«Gooftaa kiyya! Ati eennu?» jedheen. Innillee, «Ani Yesuusii at ariitu; worrana kana yoo mormite sitti jabaata»</verse>
				<verse number="6">Hollata'aatti maalalfatee, «Gooftaa kiyya! Akka maal godhu feeta?» jedheen. Gooftaanillee, «Ka'iitii gara qacha'aa seeniitii waan godhuu si barbaachisu sitti himan» jedheen.</verse>
				<verse number="7">Namoonni isa woliin karaa deema'aaran laagaa dhagaya'aa ufii ammoo womaa uduu hin argine; akka duuda'aatitti cadhisanii dhaabatan.</verse>
				<verse number="8">Saa'ool hennaa lafaa ka'e, ijji isaa womaa waan hin argineef; harka isaa qabanii masakka'aa gara Damaasqo'oo seensisaniin.</verse>
				<verse number="9">Ijji isaa uduu hin argine guyyaa sadihii ture. Hin nyaanne; hin dhunnelle'e.</verse>
				<verse number="10">Damaasqoo keessa darasaa Hanaaniyaa jedhamu tokkotu ture. Gooftaanillee mudhataan, Hanaaniyaa kiyya jedheen. Innillee yaa Gooftaa kiyya jedhee jalaa awwaate.</verse>
				<verse number="11">Gooftaanillee, «Ka'iitii, gara karaa ‹Qajeelaa› jedhamu sanii deemii mana Yihuudotaa keessaa nama Saa'ool jedhamu ka biyya Xerseesii tokko soqi. Inni achitti waan faateffata'aaruuf.</verse>
				<verse number="12">Saa'ool namni Hannaaniyaa jedhamu seenee ijji isaa akka argituuf hennaa harka isa irra kaayu manaabaan argeera» jedheen.</verse>
				<verse number="13">Hannaaniyaanillee deebisee, «Gooftaa kiyya! Yerusaalem keessaa woyyoota irratti waan hamaa meeqaa akka godhe waan namicha kanaa namoota heddu irraa dhagayeera.</verse>
				<verse number="14">Asittillee worra maqaa kee waaman maraa hidhu'uuf bulchoota gadootaatiin muudameera» jedhe.</verse>
				<verse number="15">Gooftaanillee, «Inni kun worra Yihuudii hin taane, moototaa fi ijoollee Israa'elootaa afo'otti akka maqaa kiyya baadhatuuf meeshaa naaf filatame waan ta'eef deemi.</verse>
				<verse number="16">Akka inni maqaa kiyya baadhatu'uuf jedhee rakkatu aninuu isatti mudhisa» jedheen.</verse>
				<verse number="17">Hannaaniyaanillee deemee mana isaa seenee harka ufii irra kaayee, «Obboleessa kiyya Saa'ool, Gooftaan ka karaa ati deemtutti sitti mudhate Yesuus, akka ati argituu fi akkasuma Ayyaana Woyyu'uun akka si guutuuf na erge» jedhe.</verse>
				<verse number="18">Yoosuu qolli akka cim'a'aa ija isaatii bu'e; innillee hin arge; ka'ee cuuphamee hurbaata nyaatee jabaate.</verse>
				<verse number="19">Darasoota Damaasqoo jiran woliin guyyaa hagoo taa'e.</verse>
				<verse number="20">Yoosuu waan Yesuus Kiristoosii akka inni Ilma Rabbii ta'e mana sagadaa Yihuudotaa keessatti lallabe.</verse>
				<verse number="21">Worri dhagayan maruu maalalfatanii, «Kun Yerusaalemiin keessatti worra maqaa Yesuusii waamu nama balleesa'aa tureemii? Ammallee hidhee gara bulchoota gadootaatitti isaan fidu'uuf dhufee?» jedhan.</verse>
				<verse number="22">Saa'ool ammoo itti jabaata'aa deeme. Yihuudota Damaasqoo taa'an Yesuus Kiristoosiin akka ta'e isaanitti hima'aa, waan isaa deebisan dhabsiise.</verse>
				<verse number="23">Haga guyyaa hedduu bubbuleen maayessa Yihuudonni isa ajjeesu'uuf mari'atan Saa'ool ammoo yaada isaanii beeke.</verse>
				<verse number="24">Isa ajjeesu'uuf halkanii fi guyyaa balbala qachaa maraa eega'aa turan.</verse>
				<verse number="25">Darasoonni ammoo halkanniin fuudhanii dallawa gubba'aan keeshe'een isa buusan.</verse>
				<verse number="26">Saa'oolillee Yerusaalemiin hennaa gaye darasootatti eda'amu'uuf yaale. Martinuu darasaa ta'uu isaa waan hin amanneef sodaataniin.</verse>
				<verse number="27">Barnaabaas ammoo fuudhee ergamoota bira seensisee attamitti akka Gooftaan isa argee fi itti dubbate Damaasqo'ottillee maqaa Yesusiitiin uggee attamitti akka dubbate isaanitti odeesse.</verse>
				<verse number="28">Maqaa Gooftaa Yesuus Kiristoosiitiin uggee dubbata'aa Yerusaalemitti isaan woliin baya'aa gala'aa ture.</verse>
				<verse number="29">Yihuudota biyya Giriikiitii dhufan woliin qaaqa'aa isaaniin wol morma'aa ture. Isaan ammoo isa ajjeesu'uuf barbaadan.</verse>
				<verse number="30">Obboleeyyan haga kana beekanniin maayessa, gara Qisaariya'aa fidaniinii, achillee gara Xeerseesii erganiin.</verse>
				<verse number="31">Tokkummaan woldaa kiristaana Yihuuda'aa, Galiila'aa fi Samaariyaa jiran maruu nagayaan jiraata'aa, cima'aa, sodaa Rabbiitii fi Ayyaana Woyyu'uun jajjabaata'aa baayi'innaan guddata'aa deeman.</verse>
				<verse number="32">Pheexroosillee hennaa hulee maraa deemu akkasuma gara woyyoota Liidaa jiraataniillee gad bu'e.</verse>
				<verse number="33">Achittillee nama woggaa saddeetaaf laamshayee siree irra ciisa'aa ture, ka Eniyaa jedhamu tokko arge.</verse>
				<verse number="34">Pheexroosillee, «Eniyaa, Yesuus Kiristoos si fayyiisaa ol ka'iitii, ufumaa sirree tee afadhu» jedhe. Innillee Yomasan ka'e.</verse>
				<verse number="35">Worri Balda'aa fi Saroonaa keessa jiraatan maruu isa arganitti Goofta'atitti amanan.</verse>
				<verse number="36">Iyoophe'ettillee darasaa Xabbitaa jedhamtu takkatu jira; afaan Giriikiitiin maqaan isi'ii «Dorqa'a» Dorqaa jechuun «Kuruphee» jechu'u; isiin ta waan mishaa uf keessaa qabduu fi ta kennaallee kennitu turte.</verse>
				<verse number="37">Isiin ji'uma sanniin keessa dhibamtee duute; reeffa isi'iillee dhiqanii kutaa gamo'oo tokko keessa kaayan.</verse>
				<verse number="38">Liidaanillee Iyoophe'etti dhiyoo waan taateef darasoonni akka Pheexroos achi jiru dhagayaanii nama lamaa isatti erganii, «Maal dafii nutti koottu» jedhanii kadhataniin.</verse>
				<verse number="39">Pheexroosillee ka'ee isaan woliin dhaqee; hennaa inni achi gaye, gara gamo'oo ol baasaanii haawwotiin hiyyeessaa maruu booya'atti waan Dorqaan hennaa isaan woliin jirtuu gooteef Shinshini'ii fi uffata isiin uffattu maraa isatti mudhisa'aa afoo isaa dhaabatanii booyan.</verse>
				<verse number="40">Pheexroosillee isaan maraa gara diidaa baasee, jilbiinfatee Rabbiin kadhata'aa gara reeffaa laalee, «Xabbitaa, ka'i!» jedheen. Isiinillee ija ufii banattee hennaa Pheexroosiin argite ol kaatee teette.</verse>
				<verse number="41">Hiixatee harka isi'ii ol isii qabee kaase haadha hiyyeeyyi'iitii fi woyyoota waamee isii jirtuu afoo isaanii dhaabsise.</verse>
				<verse number="42">Wonti kun Iyoophee maraa keessatti waan beekkame ta'e, namoonni hedduullee Goofta'atti amanan.</verse>
				<verse number="43">Iyoophe'ettillee namicha gogaa duugu ka Simoon jedhamu tokko bira guyyaa hedduu taa'e.</verse>
			</chapter>
			<chapter number="10">
				<verse number="1">Namichi Qorneelewoos jedhamu tokko biyya Qisaariya'aa keessa jiraata'aa ture. Inni kun kutaa woraanaa worra Rooma'aa ka Ixaalqaa jedhamee waamamuuf ajajaa loltuu dhibbaa ti.</verse>
				<verse number="2">Inni maatii ufii maraa woliin nama Rabbiin kaddaamuu fi nama Rabbiin sodaatu bani'iillee keenna hedduu kenna'aa; hennaa maraa Rabbiin faateffata'aa ture.</verse>
				<verse number="3">Guyyaa keessa gara sa'aatii sagaliititti «Qorneelewoos» jedha'aa maleekkaan Rabbii hennaa manaabaan gara isaa seenu addaata'aatti arge.</verse>
				<verse number="4">Innillee hennaa guuttatee isa laalu nayee, «Goofta'a maali'i?» jedhe. Maleekkaanillee akkana isaan jedhe, «Faateen keetii fi hiyyeeyyii gargaaruun kee Rabbiin afo'otti yaadatameera.</verse>
				<verse number="5">Ammallee gara worra Iyyoophe'ee namoota ergiitii, nama Pheexroos jedhamu Simooniin fijisiisi.</verse>
				<verse number="6">Innillee keessumumma mana namicha gogaa duuguu ka manni isaa qarqara galaanaa jiruu taa'eera. Inni waan ati gootu sitti hima.»</verse>
				<verse number="7">Maleekkaan isatti dubbate sun haga biraa deeme garboota mana isaa keessaa nama lamaan worra loltuu isaaf amanaman keessaa nama Rabbiin kaddaamu tokko waamee,</verse>
				<verse number="8">Waa maraa isaanitti himee gara Iyyoophe'ee isaan erge.</verse>
				<verse number="9">Isaanillee bariisaa deemanii gara qacha'aa hennaa dhiyaatan, Pheexroos gara sa'aatii jahaatitti faateffachu'uuf gara gamo'oo ol baye.</verse>
				<verse number="10">Hennaa san Pheexroos beelayee waan nyaatu barbaadee uduu waan nyaataa qopheessa'aafii jiran manaabaan,</verse>
				<verse number="11">Samiin banamtee kallattii arfaniinuu waan woyaa fakkaatu ka wol qabateeru kallattii arfaniinuu gara lafaa yoo bu'u arge.</verse>
				<verse number="12">Achitti bineensoonni luka afur qaban worri lafa irra sosocho'an maruu Simbirroonni sami'iillee keessa turan.</verse>
				<verse number="13">«Pheexroos ka'iitii goorra'ii nyaadhu!» laagaan jedhu gara isaa dhufe.</verse>
				<verse number="14">«Gooftaa kiyya hin ta'u! waan battii tuffatame tokko sirimaa nyaadhee hin beeku» jedhe.</verse>
				<verse number="15">Deebi'eellee lammaffaa, «Waan Rabbi qulqulleesse ati hin batteessin» laagaa jedhu dhagaye.</verse>
				<verse number="16">Wonti akkanaa Kun hennaa sadi ta'e, yomasan meeshaan gara sami'ii ol fudhatame.</verse>
				<verse number="17">Pheexroosillee waan manaaba arge saniif maal inni jedhee onnee isaatiin uduu mamu kunoo namoonni Qorneelewoos erge waan mana Simoonii gaafatanii, gara balbalaa dhiyaatan.</verse>
				<verse number="18">Isaan laagaa ufii ol qabatanii, «Keessummaan Simoon Pheexroos jedhamu as jiraa?» jedhanii gaafatan.</verse>
				<verse number="19">Pheexroos waan manaabaa uduu yaada'aa jiru Ayyaanni, «Kunoo! Namoonni sadihii si soqa'aaran.</verse>
				<verse number="20">Ka'iitii gad bu'i; ka isaan erge ana waan ta'eef uduu hin mamin isaan woliin deemi» jedheen.</verse>
				<verse number="21">Pheexroosillee gara namootaa gad bu'ee, «Namni soqa'aartan ana; maali'iif dhuftan?» jedhe.</verse>
				<verse number="22">Isaanillee deebisanii, «Nu ajajaa dhibbaa ka Qorneelewoos jedhamu biraa dhufne; inni qajeela'aa fi nama Rabbiinillee sodaatu ka Yihuudota maraa biratti kabajjama'aa fi ka maqaa mishaa qabu; inni gara mana ufii si waamsisee, waan ati jettu akka dhagayu, maleekkaan woyyuun isatti dubbate» jedhanii deebisaniif.</verse>
				<verse number="23">Innillee mana seensisee, isaan keessummeesse. Bariisaa ka'ee isaan woliin deeme; amantoota Iyyoophee jiran keessaallee gariin isa woliin deeman.</verse>
				<verse number="24">Guyyaa itti aanullee qachaa qisaariya'aatitti galan Qorneelewoosillee firoota isaaniitii fi goshoota ufii wolitti waamee, isaan eega'aa ture.</verse>
				<verse number="25">Pheexroosillee hennaa seene Qorneelewoosiin argeeti luka isaa jalatti kufee sagadeef.</verse>
				<verse number="26">Pheexroosillee, «Ka'i! Anillee namuma akka keetii ti» jedhee isa kaase.</verse>
				<verse number="27">Isa woliin qaaqa'aa mana seene; namoonni hedduu ka wol gayaniiran argee,</verse>
				<verse number="28">«Namni Yihuudi'ii gosa biraa woliin taa'uu yookiin itti dhiyaachuun akka seera hin taane isinuu hin beettan; anatti ammoo Rabbi nama kamiinuu battaaya'aa fi ka tuffatame akka hin jenne natti mudhise.</verse>
				<verse number="29">Kanaafuu isin na waamnaan uduu hin mamin dhufe; ammallee maali'iif na fiddan? jedhee isin gaafadha» isaaniin jedhe.</verse>
				<verse number="30">Qorneelewoosillee akkana jedhe, «Guyyaa afuriin dura gara sa'aatii sagaliititti ani mana kiyyatti uduu faateffata'aa jiru; namni uffata calanqisu uffate tokko na afoo dhaabatee,</verse>
				<verse number="31">‹Qorneelewoos! faateen kee Rabbiin afo'otti sii dhagayameera, kennaan ati hiyyeeyyi'ii kennitullee sii yaadatameera.</verse>
				<verse number="32">Eeganaa gara Iyyoophe'ee ergiitii Simoonii Pheexroos jedhamu waamsisi, inni mana Simoonii gogaa duuguu ka manni isaa qarqara galaanaa bira keessummummaa achi taa'eera› naan jedhe.</verse>
				<verse number="33">Kanaafuu hennaa san gara kee erge; atillee dhufuu keetiif mishaa goote, eeganaa waan Rabbiin biraa dhageette maraa sirraa dhagayu'uuf nu martinuu amma asi afoo Rabbii jirra.»</verse>
				<verse number="34">Pheexroos akkana jedhee dubbate «Dhugamaan Rabbi nama akka nama wol hin caalchifne hubadheera.</verse>
				<verse number="35">Nama biyya kamiillee yoo ta'e nama Rabbiin sodaatuu fi nama waan qajeelaa hojjatu Inni hin simataani.</verse>
				<verse number="36">Yesuus Kiristoos Gooftaa maraa ta'een nagaya isaa lallaba'aa dubbii kana gara ijoollee Israa'elii erge.</verse>
				<verse number="37">Cuuphaa Yohaannis lallabeen maayii waan biyya Galiila'aatii haga Yihuudaa maraa keessatti ta'e isinuu hin beettan.</verse>
				<verse number="38">Rabbi Yesuusii nama Naazireetii Ayyaana Woyyu'uu fi hunnaan isa muude. Yesuus waan mishaa godha'aa worra daabiloosii bitaman maraa fayyisa'aa olii gad deeme. Waan Rabbi isa woliin jiruuf.</verse>
				<verse number="39">Nullee waan inni biyya Yihuudotaatii fi Yerusaalemitti godhe maraaf raga'a, isa muka irratti fannisanii ajjeesan.</verse>
				<verse number="40">Isa Rabbi guyyaa sadaffa'aatitti du'aa kaasee, akka inni mudhatu godhe.</verse>
				<verse number="41">Kunillee banii maraafii miti. Haata'uu ammoo, nu worra firrisa Rabbiif filatamnee ragaa isaa taaneef malee, haga inni worra du'an keessa ka'een maayii isa woliin worri nyaatee dhugee nu'u.</verse>
				<verse number="42">Bani'ii akka lallaabnuu fi worra jiranii fi worra du'an irrattillee akka inni murtii kennu Rabbiin ka murtaaye ta'uu kana akka ragaa baanu nu ajaje.</verse>
				<verse number="43">Isatti ka amanu maruu maqaa isaatiin dhiifamsa cubbu'uu akka argatuuf raattonni martuu hin raganiif.»</verse>
				<verse number="44">Pheexroos waan kana akkuma dubbateen worra dubbii isa dhagayan maraa irratti Ayyaanni Woyyuun bu'e.</verse>
				<verse number="45">Worri Pheexroosiin woliin dhufan maruu amantoonni gara worra gadoomanii ta'anii worra Yihuudota hin taane irratti kennaan Ayyaana Woyyu'uu waan bu'eef maalalan.</verse>
				<verse number="46">Wonti amantoonni Yihuudotaa maalalaniif, waan Ayyaanni Woyyuun worra Yihuudota hin taane irratti bu'ee laagaa haarawaan dubbata'aa hennaa Rabbiin kabajjan waan dhagayaniif.</verse>
				<verse number="47">Hennaa san Pheexroos deebisee, «Kunniin ammoo akkuma keenna Ayyaana Woyyuu worri fudhatan akka isaan hin cuuphamnee ka bisaan isaan dhooggu eennu?» jedhe.</verse>
				<verse number="48">Akka maqaa Yesuus Kiristoosiitiin cuuphaman isaan ajaje. Kanaan maayii akka inni guyyaa hagoo taa'u kadhataniin.</verse>
			</chapter>
			<chapter number="11">
				<verse number="1">Ergamtoonniinii fi obboleeyyan Yihuudaa jiran akkasuma worri Yihuudota hin taane dubbii Rabbii akka fudhatan dhagayan.</verse>
				<verse number="2">Pheexroosillee gara Yerusaalemii hennaa dhufe, worri gara worra gadoomanii isaan wol mormanii,</verse>
				<verse number="3">«Ati mana worra hin gadoomnee sentee isaan woliin nyaatte» jedhaniin.</verse>
				<verse number="4">Pheexroos ammoo jalqabaa kaasee duraa duubaan akkana jedhee isaanii ibse.</verse>
				<verse number="5">«Ani qachaa Iyyoophe'eetitti uduu faateffata'aaru, yaada keessa ta'ee manaaba arge; meeshaan guddaan woccuu fakkaatu kallattii arfaniinuu wol qabatee sami'ii bu'eeti gara kiyya dhufe.</verse>
				<verse number="6">Waan sanillee yoo guuttadhee laalu beelladoota luka afurii, bineensota bosonaa, uumama lafa irra looyanii fi simbirroota sami'illee arge.</verse>
				<verse number="7">‹Pheexroos, ka'ii gorra'ii nyaadhu!› laagaa jedhu dhagaye.</verse>
				<verse number="8">Anillee, ‹Gooftaa kiyya! Hin ta'u; waan battaaya'aa fi ka tuffatame horomaa afaaniin qabee waan hin beenneef› jedhe.</verse>
				<verse number="9">Ammallee ka Rabbii qulqulleesse ati hin batteessin laagaan jedhu sami'ii naa dhufe.</verse>
				<verse number="10">Wonti kun hennaa sadi ta'e, deebi'ee maruu gara sami'ii fudhatame.</verse>
				<verse number="11">Hennaa san namoonni sadihii Qisaariya'aa gara kiyya ergamanii gara mana ani jiruu dhufan.</verse>
				<verse number="12">Ayyaanni uduu hin mamin isaan woliin akka deemu natti hime, obboleeyyan jahan kunniin ammoo na woliin dhufanii gara mana nama sanii seene.</verse>
				<verse number="13">Innillee akka Maleekkaan mana isaa keessa dhaabate arge, Maleekkaanillee gara Iyyoophe'ee namoota ergiitii Simo'oonii Pheexroos jedhamu waamsisi;</verse>
				<verse number="14">innillee atii fi namoonni mana keetii maruu waan ittiin fayyitan isinitti hima akka jedheen nutti hime.</verse>
				<verse number="15">Akkuma ani dubbachuu jalqabeen Ayyaanni Woyyuun akkuma duraan nurratti bu'e isaan irrattillee bu'e.</verse>
				<verse number="16">‹Yohaannis bisaaniin cuuphe, isin ammoo Ayyaana Woyyu'uun cuuphamtan› ka jedhu dubbii Goofta'aa qaabadhe.</verse>
				<verse number="17">Eeganaa Rabbi nu worra Gooftaa Yesuus Kiristoositti amanne kanaa akkana yoo kenne, isaaniillee akkasuma yoo kenne waan kana Rabbiin dhooggu'uuf ani dandeettii qabaa?»</verse>
				<verse number="18">Isaan hennaa kana dhagayan cadhisaniiti, «Rabbi worra Yihuudota hin ta'inillee akka cubbuu irraa deebi'anii jiraatan hiree aagii galiiti'ii isaanii kenneera» jedhanii Rabbiin galateeffatan.</verse>
				<verse number="19">Sababaa rakkinna Isxifaanoosiin irra gayeetiin worri bittinaayan finiqee Qophiroosiif, haga Anxookiya'aa deemanii dubbii Rabbii Yihuudota calla'atti himan malee, ka biraa eennuttuu hin himne.</verse>
				<verse number="20">Isaan keessaa ammoo namoonni Qophiroosiitii fi Qareenaa taa'an tokko tokko gara Anxookiya'aa dhufanii Oduu Nagayaa Gooftaa Yesuus Kiristoosii lallaba'aa namoota Giriikiitittillee himan.</verse>
				<verse number="21">Harki Goofta'aallee isaan woliin ture. Namoonni hedduu amananii gara Goofta'aa deebi'an.</verse>
				<verse number="22">Oduun kun Woldaa kiristaanaa ta Yeruusaalemiin keessa jirtutti dhagayame, Barnaabaasiinillee gara Anxookiya'aa ergan.</verse>
				<verse number="23">Innillee achi dhaqee badhaadhummaa Rabbii haga arge hin gammade; marti isaaniituu fedha garaa isaaniitiin Goofta'aan jabaatanii akka jiraatan gorse.</verse>
				<verse number="24">Inni nama mishaa ka Ayyaana Woyyu'uu fi ka amantaa qabu waan tureef, baniin hedduu Goofta'atti amanan.</verse>
				<verse number="25">Barnabaasillee Saa'ooliin soqu'uuf gara Xeerseesii dhaqe; hennaa isa arge gara Anxookiya'aa isa fide.</verse>
				<verse number="26">Woldaa kiristaanaatitti woggaa tokko guutuu wolitti qabamanii banii hedduu barsiisan. Darasoonnillee hennaa jalqabaatiif Anxookiya'atti, «Kiristaana» jedhamanii waamaman.</verse>
				<verse number="27">Ji'ootuma san keessa raattoonni Yerusaalemiin irraa gara Anxookiya'aa dhaqan.</verse>
				<verse number="28">Isaan keessaa namichi Agaabos jedhamu tokko ka'eeti adunyaa maraa irratti beelli akka dhufu Ayyaana Woyyu'uun isaanitti hime; wonti kunillee bara Qelaawudeewoos Qeesarichaa ta'e.</verse>
				<verse number="29">Darasoonni marti isaanii akkuma dandeettii isaaniitiin waa wolitti baasanii obboleeyyan Yihuudaa keessa jiraataniif gargaarsa ergu'uuf murteeffatan.</verse>
				<verse number="30">Isaanillee akkasuma godhan. Barnaabasii fi Saa'olitti kennanii gara manguddoota woldaa Kiristaanaatitti ergan.</verse>
			</chapter>
			<chapter number="12">
				<verse number="1">Bara san mootichi Heroodisii rakkinna isaanitti jabbeessu'uuf woldaa kiristaanaa tokko tokko guddisee miidhe.</verse>
				<verse number="2">Obboleessa Yohaannisii Yaaqoobiin guraade'een ajjeese.</verse>
				<verse number="3">Akka Yihuudota gammachiise argee, Pheexroosiinillee qabe; hennaan sun ji'a Ayyaana xorosho'ooti.</verse>
				<verse number="4">Haga qabeenii gara mana hidha'aa seensise, Faasika'aan maayii gara banii baasu'uuf yaadee, marti isaaniituu loltoota afur ta'anii akka isa eegan loltoota garee afuritti qoodamaniitti dabarsee isa kenne.</verse>
				<verse number="5">Pheexroosillee mana hidha'aatitti eeggama'aa ture; haata'uu ammoo woldaa kiristaanaatitti waan isaatiif jabeessanii Rabbiin kadhata'aa turan.</verse>
				<verse number="6">Heroodisillee isa baasu'uuf hennaa yaade, halkan san Pheexroos siiboo sibiilaa lamaan hidhamee loltoota lama wodhakaa rafe. Worri eegan balbala afoo taa'anii mana hidha'aa eegan.</verse>
				<verse number="7">Maleekkaan Goofta'aa dhufee, mana keessatti ifti ife. Pheexroosiin kalee isaa tuqee dammassee, «Daddafii ka'i!» jedheen. Sansalaannillee harka Pheexroosii irraa bu'e.</verse>
				<verse number="8">Maleekkaan sunillee, «Woccuu tee marxifadhu kophee kee godhadhu» jedheen. Innillee akkasuma godhe.</verse>
				<verse number="9">«Uffata uffadhuu na faana koottu» jedheen. Innillee bayee isa faana deeme; waan manaaba argu itti fakkaata'aa ture malee, wonti Maleekkaan godha'aaru dhugaa ta'uu isaa hin beenne.</verse>
				<verse number="10">Worra karra eegu ka tokkoffa'aatii fi ka lammaffa'aa bira lufanii karra sibiilaa gara qacha'aa baasu gayan. Karrillee ufumaan isaan jalaa baname. Bayaniillee haga tokko lufanii yomasan Maleekkaan isa biraa fooyame. Pheexroosillee uf beekee,</verse>
				<verse number="11">«Gooftaan Maleekkaa ergee harka Heroodisiitii fi banii Yihuudotaa worra isa eega'aa turan maraa jalaa akka na baase amma dhugamaan beekeera» jedhe.</verse>
				<verse number="12">Pheexroos haga kana beeke hulee namoonni hedduu itti wolgayanii faateffata'aa turan gara mana Maariyaamii haadha Yohaannisii ka Maarqoos jedhamuu dhaqe.</verse>
				<verse number="13">Pheexroos hennaa balbala dhadhayu hojjattuun Roodee jedhamtu takka caqasu'uuf dhuftee,</verse>
				<verse number="14">Akka laagaa Pheexroosii ta'e haga beette, guddiftee waan gammaddeef, balbala uduu hin banne, mana keessa ol fiiddee, «Akka Pheexroos balbala afoo dhaabate!» himte.</verse>
				<verse number="15">Isaan ammoo, «Hin maraatteerta!» isi'iin jedhan. Isiin ammoo ittuma deebitee, «Lakkaa isumaa» jette. Isaan ammoo «Maleekka'a» jedhan.</verse>
				<verse number="16">Pheexroos ammoo ittuma deddeebi'ee balbala dhadhaye. Isaan ammoo balbala bananii hennaa laalan isa ta'uu haga argan maalalfatan.</verse>
				<verse number="17">Inni ammoo akka cadhisaniif afaan isaanitti dhadhayatee, attamitti akka Gooftaan mana hidha'aatii isa baase isaanitti himee, waan kana Yaaqoobii fi obboleewwan kaawwanittillee himaa'a isaaniin jedhe. Achii bayeeti gara hulee biraa dhaqe.</verse>
				<verse number="18">Hennaa bari'e, «Pheexroosiin maaltu itti gale?» jedhanii loltoonni guddisanii wocan.</verse>
				<verse number="19">Heroodisillee soccisiisee haga dhabe worra eeddootaa qoratee akka isaan ajjeefaman ajaje. Pheexroos Yihuuda'aa gara Qisaariya'aa dhaqee achi taa'e.</verse>
				<verse number="20">Heroodisi namoota Xiirosiitii fi Sidoona'aa woliin wol dhabee ture. Isaan ammoo garaa tokko ta'anii gara isaa dhufan. Ka mootichi amanu Bilaasxoosiin maarre jechisiisanii araara kadhatan. Biyyii isaanii biyya mooticha saniitii waan nyaataa argata'aa turaniif.</verse>
				<verse number="21">Haaganaa qabatanii Heroodis uffata mootumma'aa uffatee teessoo isaa irra taa'ee isaanitti dubbate.</verse>
				<verse number="22">Baniinillee, «Laagaa Rabbiiti malee, laagaa namaatii miti» jedha'aa woca'aa iyyan.</verse>
				<verse number="23">Innillee waan ulfinna Rabbiif hin kennineef hennama san Maleekkaan Goofta'aa isa dhayee raammo'oon nyaattamee du'e.</verse>
				<verse number="24">Dubbiin Rabbii ammoo babadhata'aa guddata'aa deeme.</verse>
				<verse number="25">Barnaabaasii fi Saa'oolillee tajaajila isaanii raawwatanii Yerusaalemii deebi'an. Yohaannisii Maarqos jedhamullee qabatanii dhufaniin.</verse>
			</chapter>
			<chapter number="13">
				<verse number="1">Woldaa Kiristaanaa ta Anxookiyaa jirtu keessa, raattootaa fi barsiisootatu jira. Isaanillee, Barnaabaas, Simoonii «Gurraacha» jedhamu Luukiiyoos biyya Qareena'aa Heroodisii bulchaa kutaa arfaffa'aa, hiriyyaa isaa Minaahee fi Saa'ooliin fa'a.</verse>
				<verse number="2">Isaan kunniinillee Gooftaa kaddaama'aa hennaa sooman, Ayyaanni Woyyuun Barnaabaasii fi Saa'ooliin hujii ani isaan waameef naa fooyaa'a jedhe.</verse>
				<verse number="3">Hennaa san soomanii faateffatanii haga harka isaan irra kaayaniin maayii huji'iif isaan ergan.</verse>
				<verse number="4">Isaanillee Ayyaana Woyyu'uun ergamanii gara Selewiqiya'aa dhaqan. Achiillee Markabaan gara Qophiroosii deeman.</verse>
				<verse number="5">Hennaa Silmaanaa turan, mana sagada Yihuudi'iititti dubbii Rabbii lallaban; tajaajilaan Yohaannis isaan gargaaru'uuf isaan woliin ture.</verse>
				<verse number="6">Lafa bisaaniin marfamte san maraa haga Phaafa'aa hennaa deddeeman mortuu Baaryasuus jedhamu raatticha sobaa nama Yihuudi'ii tokko argan.</verse>
				<verse number="7">Innillee nama waa hubatu Sergiyoos Phaawuloos jedhamu ka biyya bulchu woliin ture. Innillee dubbii Rabbii dhagayuu barbaadee, Barnaabaasii fi Saa'ooliin gara ufii waame.</verse>
				<verse number="8">Mortichi ka maqaan isaa Elimaas jedhamu ammoo bulchaan biyya sanii akka hin amanne fedheeti isaan morme.</verse>
				<verse number="9">Phaawuloos ka jedhamu Saa'ool ammoo Ayyaana Woyyuu keessa ta'ee, namicha moru guuttatee laalee,</verse>
				<verse number="10">«Ati ka dhartinii fi hammeenni marti si keessa guute; ilma daabiloosii! Diina dhuga'aa! Karaa Goofta'aa micciiruu hin dhiiftuu?</verse>
				<verse number="11">Amma harki Goofta'aa si dhaya; jaamaa taata; haga henna'aatiif ifa hin argitu» jedheen. Hennama san hurriinii fi dukkanti itti buutee, nama harkaan qabee isa masakku soqa'aa tafaafure.</verse>
				<verse number="12">Hennaa san bulchaan biyyaa waan ta'e haga arge barumsa Goofta'aatiin guddisee maalalfatee amane.</verse>
				<verse number="13">Phaawuloosillee goshoota isaa woliin Phaafa'aa ka'eeti gara Phinifiliyaa Pheerge'etti aantuu dhaqe. Yohaannis isaan irraa fooyamee gara Yerusaalemii deebi'e.</verse>
				<verse number="14">Isaan ammoo Pheergeeniin lufanii gara Anxookiya'aa fi gara Phisigiya'aa gayanii, guyyaa Sambataatiin gara mana sagada Yihuudotaa seenanii taa'an.</verse>
				<verse number="15">Haga Kitaabni seeraatiif kitaabni raattootaa dubbifamaniin maayii bulchoota mana sagada Yihuudotaa isaanitti erganii, «Obboleeyyan teenna waan banii gorsitan yoo qabaattan mee dubbadhaa'a» jedhaniin.</verse>
				<verse number="16">Phaawuloosillee ka'ee malkataan agarsiisee akkana jedhe. «Namoonni Israa'eliitii fi worri Rabbiin sodaattan maruu dhagayaa'a!»</verse>
				<verse number="17">Waandhi banii Israa'elii kun abboota keenna fooyatee, biyya Misiirii keessummummaa uduu jiran banii isaa ol ol qabe hunna isaa gudda'aan achii isaan baase.</verse>
				<verse number="18">Gammojjii keessatti woggaa afurtamaaf isaan nyaachise.</verse>
				<verse number="19">Biyya kana'aaniitii fi worra Yihuudii hin taane torba balleessee lafa isaanii isaan dhaalchise.</verse>
				<verse number="20">Kanaan maayessa haga raatticha Saamu'eelii woggaa dhibba afuriif shantamaa abootii murti'ii isaanii kenne.</verse>
				<verse number="21">Achiin maayii mootii isaan bulchu akka isaanii moosisuuf kadhataniin. Rabbi nama gosa Biiniyaamii keessaa ilma Qiisii Saa'oliin woggaa afurtamaaf isaanii kenne.</verse>
				<verse number="22">Isallee haga buuseen maayii, Daawitiin isaan irratti mootii taasise; hennaa isaa ragaa bayu, ‹Nama akka garaa kiyyaa ta'e nama fedha kiyya maraa raawwatu ilma Isseyii Daawitiin argadhe› jedhe.</verse>
				<verse number="23">Fiixaa nama kanaa keessaa Rabbi akka dubbii abdii Isiraa'elii kenneetitti Yesuusiin fayyisaa fide.</verse>
				<verse number="24">Dhufuu isaatiin dura Yohaannis durseeti banii Israa'elii maraaf cuuphaa aagi'ii lallaba'aa ture.</verse>
				<verse number="25">Uduu Yohaannis tajaajila isaa raawwatu, «Ani eennuun akka ta'e na hubattanii? Ani isaa miti. Haata'uu ammoo ka miseensa kophee luka isaa hiikuun naaf hin malle anaan maayii hin dhufa jedhe.</verse>
				<verse number="26">«Isin obboleeyyan teenna, fiixaa ijoollee Abrahaamiitii fi isin keessaa worra Rabbiin sodaatan, dubbiin fayyiinsaa kun isinii ergame.</verse>
				<verse number="27">Namoonni Yerusaalem jiraatanii fi bulchoonni isaanii dubbii raattotaa ka Sambata dubbifamu hubachuu waan dadhabaniif akka dubbii raattotaatitti isatti murteessan.</verse>
				<verse number="28">Yoo sababaa du'aaf isa geessullee hin argine, Philaaxoos dursee akka isa ajjeesu kadhataniin.</verse>
				<verse number="29">Waan isaatiif waan barreeffame maraa haga raawwatan, fannoo irraa buusanii awwaalan.</verse>
				<verse number="30">Rabbi ammoo worra du'an keessaa isa kaase.</verse>
				<verse number="31">Banii biratti worra ragaa ta'aniif isa woliin Galiila'aa gara Yerusaalemii worra bayanitti guyyaa hedduu isaanitti mudhate.</verse>
				<verse number="32">Nullee abdii abbootaa inni kenne oduu gammachu'uu isinitti himna.</verse>
				<verse number="33">Abdii kana inni faaruu lammaffa'aa keessatti, ‹Ati ilma kiyya, Ani adha si uumadhe› jedhamee akkuma barreeffame, Yesuusiin nuu kaasee nu'u ijoollee isaaniitiif raawwate.</verse>
				<verse number="34">Akka hin shamnee fi worra du'an keessaallee akka isa kaasee ka akkanatti amaname, ‹Abdii Daawitii woyyichaa isinii kenna› jedheera.</verse>
				<verse number="35">Deebi'ee hulee biraatittillee woyyuun akka shamuuf hin dhiiftu waan jedhuuf.</verse>
				<verse number="36">Daawitillee bara isaatitti fedha Rabbii haga tajaajileen maayii du'ee, abbooti'iin wolitti eda'amee shame.</verse>
				<verse number="37">Ka Rabbi kaase kun ammoo hin shamne.</verse>
				<verse number="38">Eeganaa obboleeyyan tiyya, karaa isaatiin dhiifamsi cubbu'uu akka isinii ta'uuf, Seera Muuse'eetiin qajeellota ta'uu hin dandeenne.</verse>
				<verse number="39">Ka isatti amanu maruu isaan akka qajeellota ta'an isin biratti ka beekkame haata'u.</verse>
				<verse number="40">Eeganaa, ‹Isin worri tuffattan laalaa'a, maalalfadhaa'a! badaa'a! waan tokko yoo isinitti hime hujii isin hin amanne, bara keessanitti ani waan hujuuf› jedhamee</verse>
				<verse number="41">Wonti raattotaan dubbatame akka isin irra hin geenne uf eegaa'a!» jedhe.</verse>
				<verse number="42">Hennaa bayan waan kana Sambata dhufu akka isaanitti himu kadhataniin.</verse>
				<verse number="43">Gumiin haga adda yaa'een maayessa, Yihuudonninii fi worri gara Yihuudi'ii seenanii kaddaaman hedduun isaanii Phaawuloosii fi Baarnaabaasiin faanaa deeman. Isaanillee badhaadhummaa Rabbiitiin jabaatanii akka jiraatan isaan hubachisan.</verse>
				<verse number="44">Sambata lammaffa'aa namoota hago'oon ala namni qachaa sanii maruu dubbii Rabbii dhagayu'uuf wolgayan.</verse>
				<verse number="45">Yihuudonnillee banii heddu hennaa argan hinaaffa'aan guuttamanii isaan abaara'aa dubbii Phaawuloos dubbatu morman.</verse>
				<verse number="46">Phaawuloosii fi Baarnaabaas, «Firrisa dubbii Rabbii ifa baafnee isinitti himuu barbaachisa; Yoo dhiibdan, dubbiin jireenna bara baraa akka isiniif hin taane yoo gootanii fi yoo ufitti murteessitan, nu ammoo gara worra Yihuudota hin taanee deebina.</verse>
				<verse number="47">Akkasuma Gooftaan, ‹Haga daangaa dhuma lafaa fayyinnaaf akka taatu, Worra Yihuudota hin taaneef ifa si taasiseera› jedhee waan nu ajajeeruuf» jedhan.</verse>
				<verse number="48">Worri Yihuudota hin taanellee dhagayanii gammadanii dubbii Rabbiillee kabajjan. Worri jireenna bara baraatiif qophaayan maruu amanan.</verse>
				<verse number="49">Dubbiin Goofta'aa biyya maraa keessatti babadhate.</verse>
				<verse number="50">Yihuudonni ammoo, worra kaddaaman, dubartoota kabajjamaanii fi bulchoota qachaa booressan Phaawuloosii fi Baarnaabaasiin irratti lola kaasanii biyya isaaniitii baqachiisan.</verse>
				<verse number="51">Isaan ammoo daaraa luka isaanii ufirraa dhadhayatanii, gara Iqooniyoonii dhuqan.</verse>
				<verse number="52">Darasoonnillee gammachu'uu fi Ayyaana Woyyu'uun guuttaman.</verse>
			</chapter>
			<chapter number="14">
				<verse number="1">Iqooniyo'ottillee akkuma duraanii gara mana sagada Yihuudotaa seenanii namoonni Yihuudi'iitii fi Giriikii haga namoonni hedduu amananiif isaanitti himan.</verse>
				<verse number="2">Yihuudonni hin amanne ammoo worra Yihuudota hin taane worra amanan irratti kakkaasanii akka jibban godhan.</verse>
				<verse number="3">Malkataa fi maalaleen akka harka isaaniititti ta'u isaanii kenna'aa waan dubbii badhaadhummaa Goofta'aa raga'aa ji'a hedduu achi taa'an.</verse>
				<verse number="4">Baniin qacha'aallee gargar qoodamanii wodhakkaan isaanii Yihuudota woliin; wodhakkaan isaanii ergamtoota woliin taa'an.</verse>
				<verse number="5">Worri Yihuudota hin taanee fi Yihuudonni ammoo bulchoota isaanii woliin isaan rakkisu'uuf tumuu hennaa yaadan.</verse>
				<verse number="6">Isaan ammoo beekkatanii gara qachoota Liqa'ooniya'aa ka Lisixira'aa fi Darbeen jedhamtuu gara biyya naannoo isaanii dheessan.</verse>
				<verse number="7">Achittillee Oduu Nagayaa lallaban.</verse>
				<verse number="8">Lisxiraa keessatti namicha lutti isaa naafate, ka urga dhalate irraa jalqabee hokkolu ka horomaa luka isaatiin deeme hin beennetu achi taa'aa ture.</verse>
				<verse number="9">Namni kunillee Phaawuloos hennaa dubbatu caqasa'aa ture. Innillee fayyu'uuf akka inni amantaa qabu hennaa arge,</verse>
				<verse number="10">Guuttatee ija keessaa laalee laagaa ol qabatee qajeelii luka keetiin dhaabadhuu jedheen. Innillee ol jedhee ka'ee deddeeme.</verse>
				<verse number="11">Baniin waan Phaawuloos godhe hennaa argan laagaa ufii ol qabatanii, «Afaan Liqa'ooniya'aatiin malekka'atu nama fakkaatee gara keenna bu'eera» jedhan.</verse>
				<verse number="12">Baarnaabaasiinillee, «Diyaa» jedhaniin. Phaawuloosillee inni dubbataa ijoo waan ta'eef, «Hermeen» jedhaniin.</verse>
				<verse number="13">Gadichi Diyaan mana woyyuu ka afoo qacha'aa jiru keessatti korommi'ii fi abaaboo bareechifamee marame banii woliin gara balbalaa fidee kennaa ciinca'aa godhee kennu barbaade.</verse>
				<verse number="14">Ergamoonni Baarnaabaasii fi Phaawuloos ammo, henna kana dhagayan uffata ufii tarsaasaanii gara bani'ii fiiganii iyya'aa akkana jedhan.</verse>
				<verse number="15">«Isin namoota nana, maaf kana gootan? Nullee ammoo namuma akka keessaniiti waan duwwaa kana irraa gara Rabbii jiraataa ardii, samii, galaanaa fi waan galaana keessa jiraatu mara uumee akka deebitaniif Oduu Nagayaa isinitti lallabna.</verse>
				<verse number="16">Inni dhaloota darbe keessatti worra Yihuudii hin taane maraa gara karaa ufii fedhanii akka deeman dhiise.</verse>
				<verse number="17">Hujii mishaa hojjata'aa samii irraa Roobni roobee ji'a daraaraan daraaru nuu kennee, garaa keenna nyaataa fi gammachu'uun guute; kanniin maraan akka Rabbiin ta'e mudhise.»</verse>
				<verse number="18">Kana jedhanii akka ciincaa isaaniif hin goone banii giddi'iin dhooggan.</verse>
				<verse number="19">Yihuudonni Anxookiya'aa fi Iqooniyooniin keessaa dhufan ammoo banii sossobanii Phaawuloosiin tumanii waan du'e isaanitti fakkatee qacha'aa gara raasa'aa harkisaniin.</verse>
				<verse number="20">Uduu darasoonni marsaniiran ka'ee gara qacha'aa seene. Bariisaa san Baarnaabaasiin woliin gara Darbe'ee dhaqe.</verse>
				<verse number="21">Qachaa sanitti Oduu Nagayaa lallabanii darasoota heddu haga taasisaniin maayii garaa darasootaa jabeessa'aa amanta'aan jabaatanii akka jiraatan gorsa'aa, gara jeennata Rabbii rakkoo guddaa keessa lufnee galuu nu barbaachisa jedha'aa gara Lisxira, Iqooniyoonii fi Anxookiya'aa deebi'an.</verse>
				<verse number="22"></verse>
				<verse number="23">Woldaa kiristaanaatitti manguddoota haga muudaniin maayessa soomanii haga faateffatan Gooftaa itti amananitti yaboo isaan kennan.</verse>
				<verse number="24">Phisdiiyaa keessa lufaanii gara Phinfiliya'aa dhaqan.</verse>
				<verse number="25">Phergeenittillee dubbii haga himaniin maayii gara Ixaaliya'aa bu'an.</verse>
				<verse number="26">Achiillee hujii raawwatanii gara hulee Ayyaana Rabbiititti yaboo kennanii gara Anxookiya'aa markabaan deeman.</verse>
				<verse number="27">Hennaa achi gayan woldaa kiristaanaa wolitti qabanii waan Rabbi isaan irraan godhe maraa worra Yihuudii hin taaneefillee Rabbi balbala amanta'aa akka isaanii bane himan.</verse>
				<verse number="28">Darasoota woliinillee guyyaa heddu taa'an.</verse>
			</chapter>
			<chapter number="15">
				<verse number="1">Gari gariin Yihuuda'aa gad bu'aniiti, «Akka Seera Muuse'eetitti yoo hin gadoomne fayyuu hin dandeettan» jedha'aa obboleewwan barsiisan.</verse>
				<verse number="2">Hennaa Phaawuloosii fi Baarnaabaas isaan jiddu'utti mormiin ka'e, waan wol mormii Phaawuloosii fi Baarnaabasiitiif isaan keessaa gari gariin namoonni biraallee gara ergamtootaa fi gara manguddootaa gara Yeruusaalemii akka bayan murtaye.</verse>
				<verse number="3">Woldeenni kiristaanaa karaa irratti isaan gargaara'aa isaanillee akka worri Yihuudii hin taane gara Rabbii deebi'an isaanitti hima'aati Finiqe'ee fi Samaariyaa keessa lufan obboleewwan maruu guddisanii gammadan.</verse>
				<verse number="4">Hennaa Yerusaalemiin gayan, woldaan Kiristaanaatii fi ergamoonni manguddoonillee isaan simatanii waan Rabbi isaan irraan godhe maraa odeessan.</verse>
				<verse number="5">Gosa Fariisotaa keessaa, «Worri amanan gari gariin ka'anii akka gadoomanii fi akka seera Muuse'ee eegan isaan ajajuu barbaachisa» jedhan.</verse>
				<verse number="6">Ergamtoonninii fi manguddoonni waan kana mari'achu'uuf wolgayan.</verse>
				<verse number="7">Haga guddisanii wol mormaniin maayessa Pheexroos ka'ee akkana isaaniin jedhe, obboleewwan tiyya worra Yihuudii hin taane afaan kiyyarraa Oduu Nagayaa dhagayanii akka amanan Rabbi bara hago'oon dura isin keessaa akka file isinuu hin beettan.</verse>
				<verse number="8">Waandhi yaada namaa beeku akkuma Ayyaana Woyyuu nuu kenne isaaniillee kennu'uun ragaa isaanii baye.</verse>
				<verse number="9">Qalbii isaaniillee amanta'aan hennaa qulqulleessu nuuf isaan wol hin caalchifne.</verse>
				<verse number="10">Eeganaa waan nu'u fi abbootiin teenna baadhatuu hin dandeenne qambaraa gurmuu darasootaa irratti fe'u'uun amma maaf haga Rabbii laaltan?</verse>
				<verse number="11">Haata'uu ammoo badhaadhummaa Gooftaa Yesuus Kiristoosiitiin akkuma isaanii akka fayyinuu hin amanna.</verse>
				<verse number="12">Baniin maruu hin cadhisse. Baarnaabaasii fi Phaawuloosillee waan Rabbi harka isaanititti worra Yihuudii hin taane jiddu'utti malkataa fi maalalee godhe maraa hennaa isaanitti himan dhagaya'aa turan.</verse>
				<verse number="13">Haga isaan cadhisaniin maayessa Yaaqoob akkana jedhee deebise, obboleewwan tiyya na dhagayaa'a.</verse>
				<verse number="14">Rabbi worra maqaa isaatiif ta'u worra Yihuudii hin taane keessaa fooyatu'uun dura attamitti akka isaan laale Simoon dubbateera.</verse>
				<verse number="15">Waan kana woliin dubbiin raattotaa wol ta'a jedhame akkuma barreefame,</verse>
				<verse number="16">‹Achiin maayii namoonni hafanii fi worri maqaa kiyyan waamaman worri Yihuudii hin taane maruu Gooftaa soqu'uuf hin deebi'an.</verse>
				<verse number="17">Duukkaanaa Daawitii ta kuftellee deebisee ijaara; ka diiggamellee deebisee hin ijaara deebisee dhaaba jedha Gooftaan kana godhu.</verse>
				<verse number="18">Dur irraa jalqabee hujiin maruu Rabbiin afo'otti ka beekkame.›</verse>
				<verse number="19">«Kanaafuu worri worra Yihuudii hin taane irraa gara Rabbii deebi'an akka isaan hin rakkifne,</verse>
				<verse number="20">waaqolee tolfamaa, battummaa, seebaruu, horii ufiin du'ee fi dhiiga irraa akka fagaatan isaanii barreessu'uuf kutadheera.</verse>
				<verse number="21">Muuseen dhaloota duraa irraa jalqabee Sambata Sambata mana sagada Yihuudotaatitti hennaa dubbisan qachaa maraa keessattu worra seera isaa lallaban» hin qaba.</verse>
				<verse number="22">Hennaa san ergamtoonninii fi manguddoonni woldaa kiristaanaa maraa woliin, isaan keessaa namoonni filataman Phaawuloosii fi Baarnaabaasiin woliin gara Anxookiya'aa akka ergaman hoffolchan. Isaanillee obboleewwan jiddu'utti worri ijoo ta'an Yihuudaa Beersiyaan jedhamuu fi Sillaasiin fa'a.</verse>
				<verse number="23">Akkanatti barreessaanitti isaan irraan ergan. Ergamtoonninii fi manguddoonni obboleewwanillee Anxookiya'aa fi Sooriyaa worra Kiliqiyaa worra jiran obboleewwan gossa Yihuudii hin taaneef nagaya dhaamaniiru.</verse>
				<verse number="24">Namoonni uduu nu isaan hin ajanye nu biraa ka'anii gadoomtanii seera Muuse'ee eegu'utu isin barbaachisa jedha'aa yaada keessan booressa'aa dubbi'iin akka isin raasan waan dhageenneef,</verse>
				<verse number="25">Waan Goofta'aa, waan maqaa Yesuus Kiristoosiitii fi worra lubbuu isaanii kennan worra jaalannu Baarnaabasii fi namoota Phaawuloosiin woliin filataman,</verse>
				<verse number="26">Gara keessan erguu yaada tokkoon woliigalle.</verse>
				<verse number="27">Isaanillee akkasuma afaanuma ufiitiin woma san akka isinitti himan Yihuuda'aa f Sillaasiin ergineerra.</verse>
				<verse number="28">Ciincaa waaqa tolfama'aa, dhiiga horii ufiin du'eetii fi seebaruu irraa akka fagaattan; ka barbaachisu kana malee fe'aa biraa akka isinitti hin feene nuuf Ayyaanni Woyyuun waan hin eeyyamneef waan kana maraa irraa yoo uf eeddan waan mishaa gootan; nagayaan jiraadhaa'a.</verse>
				<verse number="29"></verse>
				<verse number="30">Isaanillee nagayatti isaaniin jedhanii gara Anxookiya'aa bu'an; baniillee wolitti qabanii xalayaa isaanitti kennan.</verse>
				<verse number="31">Hennaa dubbisan waan gorsa isaatiif gammadan.</verse>
				<verse number="32">Yihuudaanii fi Sillaasillee raattota waan ta'aniif guddisanii amantoota gorsanii jabeessan.</verse>
				<verse number="33">Haga guyyaa hedduu taa'aniin maayessa obboleeyyanitti nagaya dhaamatanii gara ergamootaa deeman.</verse>
				<verse number="34">Sillaas ammoo achi jiraatuu fedhe.</verse>
				<verse number="35">Phaawuloosii fi Baarnaabaasillee namoota kaawwan heddu woliin akkasuma dubbii Goofta'aa barsiisa'aa, Oduu Nagayaa lallaba'aa Anxookiyaa keessa jiraatan.</verse>
				<verse number="36">Guyyaa hago'oon maayii Phaawuloos Baarnaabaasiin, «Deebineeti bakka dubbii Goofta'aa itti lallabne qachaa marattuu obboloota haa tooyannuu; attamitti akka jiran akka beennu» jedheen.</verse>
				<verse number="37">Baarnaabaasillee Yohaannisiin Maarqoos jedhamu deebi'ee isaan woliin akka deemu yaade.</verse>
				<verse number="38">Phaawuloos ammoo inni isaan woliin akka deemu hin hoffolchineen, isaan biraa Phinfiliya'atti fooyamee waan tureef, gara huji'ii isaan woliin hin dhufne.</verse>
				<verse number="39">Kanaafuu Phaawuloosii fi Baarnaabaas wol dhabanii adda bayan. Baarnaabaas Maarqoosiin fudhatee markabaan gara Qophiroosii deeme.</verse>
				<verse number="40">Phaawuloos ammoo Sillaasiin filate, obboleewwan badhaadha Rabbiitiif yaboo haga kennaan maayii hin baye.</verse>
				<verse number="41">Woldaa kiristaanaa jajjabeessa'aa Sooriya'aa fi Kiliqiyaa keessa deddeeme.</verse>
			</chapter>
			<chapter number="16">
				<verse number="1">Phaawulos gara darbe'ee fi Lisxira'aa gaye. Achi mucaa intala Yihuudii amantee darasaa Ximootewoos jedhamu tokkotu jira. Abbaan isaa ammoo nama Giriikii ti.</verse>
				<verse number="2">Waan isaa, obboleewwan Lisxiraanii fi Iqooniyoon jiran ragaa ta'aniif.</verse>
				<verse number="3">Phaawuloos isa qabatee bayuu fedhe, Yihuudota hulee san jiraniif jedheeti qabee gadoomiseen. Akka abbaan isaa nama Giriikii ta'e waan beekaniif.</verse>
				<verse number="4">Hennaa qachoota keessa deddeeman ergamoonninii fi manguddoonni Yerusaalemiin jiran seera muratan akka eegan isaanii kennan.</verse>
				<verse number="5">Woldoonni Kiristaanaa amanta'aan jabaatan. Laakkofsi isaanii guyya guyya'aan eda'ama'aa ture.</verse>
				<verse number="6">Isiya'attillee dubbii Rabbii akka hin dubbanne Ayyaanni Woyyuun waan isaan dhooggeef Firgiiya'aa fi biyya Galaatiya'aa keessa lufan.</verse>
				<verse number="7">Hennaa Kolba Misiya'aatiin gayan gara Bitaaniya'aa deemu'uuf yaalan, Ayyaanni Yesuusii isaan hin hoffolchine.</verse>
				<verse number="8">Cinaa misiya'aatiin lufanii gara Xiro'aadda'aa bu'an.</verse>
				<verse number="9">Eebju'uun halkan Phaawuloositti mudhatee namni Maqedooniya'aa tokko gara Maqedooniya'aa ceeyiitii nuu gargaari jedha'aa dhaabatee isa kadhata'aa ture.</verse>
				<verse number="10">Haga Eebjuu argeen maayii bakkumatti gara Maqedooniya'aa bu'uu barbaannee, Oduu Nagayaa akka lallabnuuf Rabbi waan nu waame waan nutti fakkaateef.</verse>
				<verse number="11">Xiro'aadda'aallee kaanee qajeellee Samootraaqee dhandhe; bariisaa gara Naaphule'ee Markabaan deemne.</verse>
				<verse number="12">Achiillee gara Filiphisiyuusii geenne; isin qachaa Maqedooniya'aa taatee ta qachaa gudditii aanaa jala jirtu qachaa tanatti hennaa garii qachaa tana turra.</verse>
				<verse number="13">Guyya Sambataa balbala qachatti'ii saniin alatti bakki faate'ee tolu achi waan jiru waan nutti fakkaateef, gara cinaa lagaatiin baanee, teennee dubartoota wolgayaniitti dubbanne.</verse>
				<verse number="14">Dubartoota nuu caqasa'aaran keessaa dubartiin qachaa Tiyaaxirooniitii dhufte; ta uffata diimaa haphii gurgurattu takkatu jira. Maqaan isi'ii Liidiyaa jedhama. Isiin dubartii Rabbiin kaddaamtu waan taateef dubbii Phaawuloos dubbatu akka caqaftuuf Gooftaan qalbii isi'ii bane.</verse>
				<verse number="15">Isiinillee maatii mana isi'ii woliin haga cuuphamteen maayii Goofta'aatti akka amanu yoo feetan gara mana kiyyaa seena'aatii jiraadhaa'a jettee nu kadhate.</verse>
				<verse number="16">Hennaa hulee faate'ee dhandhu dubartiin ayyaanni mortuu keessa jiru ta gooftota isi'iitiif mora'aa bu'aa guddaa fida'aa turte hojjattuun takka nu argitee,</verse>
				<verse number="17">Isiin nu faanaa deema'aa, «Namoonni karaa fayyiinsaa isinitti himan kunniin garboota Waaqa ol'aana'aa ti!» jedha'aa iyya'aa turte.</verse>
				<verse number="18">Waan kana guyyaa heddu goote. Phaawuloos ammoo rakkateeti uf duuba midhatee ayyaanni hamaan isii keessaa akka bayu, «Maqaa Yesuus Kiristoosiitiin si ajaja» jedhe; Yoma san isii keessaa baye.</verse>
				<verse number="19">Gooftonni isi'ii abdii bu'aa ufii akka dhaban haga argan, Phaawuloosii fi Sillaasiin qabanii gara gabaya'aa harkisaniinii,</verse>
				<verse number="20">bulchoota afo'otti dhiyeessaniin, «Namoonni kunniin Yihuudota ta'anii qachaa keenna guddisanii raasa'aaran.</verse>
				<verse number="21">Nu namoota Rooma'aa waan taaneef, fudhannee akka goonuuf waan nuuf hin eeyyamamne dubbatan» jedhan.</verse>
				<verse number="22">Baniinillee wol ta'anii isaanitti ka'an. Bulchoonni uffata isaanii irraa mulqanii ule'een akka isaan dhaanan ajajan.</verse>
				<verse number="23">Guddisanii haga isaan tumaniin maayii gara mana hidha'aa isaan galchan; ka mana hidha'aa eegullee sirri'itti akka eegu ajajaniin.</verse>
				<verse number="24">Innillee ajaja kana fudhatee gara mana hidhaa keessaatitti isaan galchee, luka isaanii guddeelcha jiddu'utti galchanii hidhan.</verse>
				<verse number="25">Halkan qixxee ammoo Phaawuloosii fi Sillaasi Rabbiin kadhata'aati faaru'uun Rabbiin galatoonfata'aa turan. Worri hidhamanillee caqasa'aa turan.</verse>
				<verse number="26">Dimmaa hundeen mana hiidha'aa haga raafamuutitti lafti sochoote. Hennama san balbali maruu banamee hidhaan nama maraa hiikkame.</verse>
				<verse number="27">Ka mana hidha'aa eegu hiribaa dammaqee balbaltti mana hidha'aa banamtee hennaa arge, waan worri hidhaman jalaa badan itti fakkaatee, uf ajjeesu'uuf yaadee guraadee luqqifate.</verse>
				<verse number="28">Phaawuloos ammoo laagaa gudda'an, «Nu maruu asuma jira uf irratti waan hamtuu hin godhin» jedhee itti lallabe.</verse>
				<verse number="29">Ibsaa kadhatee gara keessaa ol fiigee hollata'aa Phaawuloosii fi Sillaasiin afo'otti kufe.</verse>
				<verse number="30">Jara gara diidaa gad baasee, «Gooftota tiyya fayyu'uuf maal godhuu na barbaachisa?» isaaniin jedhe.</verse>
				<verse number="31">Isaanillee, «Gooftaa Yesuus Kiristoositti amani atii fi maatiin mana keetiillee hin fayyitanii» jedhaniin.</verse>
				<verse number="32">Isaa fi worra mana isaa jiran maraaf dubbii Rabbii isaanitti himan.</verse>
				<verse number="33">Halkanuma san sa'aatii sanitti fuudheeti madaa isaanii miicee, hennama san inni maatii ufii maraa woliin cuuphame.</verse>
				<verse number="34">Gara mana ufii isaan fidee hurbaata dhiyeesseef inni waan Rabbitti amaneef maatii ufii maraa woliin gammade.</verse>
				<verse number="35">Haga lafti bariite bulchoonni, «Namoota sanniin hiikaa'a!» jedhanii garboota ufii ergan.</verse>
				<verse number="36">Eeduun mana hidha'aa «Akka hiikkamtan bulchoonni nama erganiiru; eeganaa amma baya'aatii nagayaan deemaa'a» jedhee dubbii kana Phaawuloositti hime.</verse>
				<verse number="37">Phaawuloos ammoo, «Nu namoota Rooma'aa taanee murtee malee banii afo'otti nu tumanii mana hidha'aatitti nu galchan. Amma dhossa'aan gad nu dhiisanii? Hin ta'u ufumaa dhufanii nu haa baasanii» isaaniin jedhe.</verse>
				<verse number="38">Garboonni isaallee waan kana bulchootatti himan. Isaan namoota Rooma'aa ta'uu isaanii hennaa dhagayan, sodaataniitti dhufanii isaan kadhatan.</verse>
				<verse number="39">Mana hidha'aatii isaan baasanii qachaa san keessaa akka bayan isaan kadhatan.</verse>
				<verse number="40">Mana hidha'aatii bayanii gara mana Liidiya'aa seenan. Obboleewwanillee haga argan isaan jajjabeessanii achii deeman.</verse>
			</chapter>
			<chapter number="17">
				<verse number="1">Anfiiphoolii fi Aphooloniyaallee haga lufaniin maayii gara Tasolonqe'ee dhufan. Achi mana sagada Yihuudotaatitu jira.</verse>
				<verse number="2">Phaawuloos akkuma barate gara isaanii seene haga Sambataa sadihiitiif isaan woliin kitaaba keessaa eera'aa hima'aa ture.</verse>
				<verse number="3">Yoo hiikullee Kiristoosiin irra rakkinni akka gayu du'aa ka'uun isaaf akka ta'u, isaan hubachiisa'aa, «Yesuusiin ani isiniif lallabu kun inni Kiristoos» jedha'aa ture.</verse>
				<verse number="4">Isaan keessaallee gariin hubatanii worri Rabbiin kaddaaman namoonni Giriikotaa dubartonni kabajjamoonnii heddu ta'an, Phaawuloosii fi Sillaasiin wol ta'an.</verse>
				<verse number="5">Yihuudonni ammoo hinaafanii namoota hujii hiikan hammeeyyii fidaniiti baniillee wolitti qabanii qachaa booressan, gara bani'ii isaan dhiyeessuu fedhanii gara mana Iyyaasoonii dhaqan.</verse>
				<verse number="6">Hennaa arguu dhaban Iyyaasoonii fi obboleewwan gari garii gara bulchoota qachaa ufii harkisanii, «Worri adunyaa booressan kunniin, garanallee dhufaniiran.</verse>
				<verse number="7">Iyyaasoonillee mana ufiititti isaan fudhaateera; isaan maruu, ‹Mootiin biraa ka Yesuus jedhamu hin jira› jedha'aa ajaja Qeesarii morman» jedha'aa iyyan.</verse>
				<verse number="8">Bani'ii fi bulchoonni qacha'aa hennaa waan kana dhagayan keessi isaanii booraye.</verse>
				<verse number="9">Iyyaasoonii fi worra isaan woliin jiran wobii waamsisanii gad dhiisan.</verse>
				<verse number="10">Yomasan obboleewwan Phaawuloosii fi Sillaasiin halkanniin gara Beeriya'aa isaan erganiin, hennaa achi gayanillee gara mana sagada Yihuudi'ii seenan.</verse>
				<verse number="11">Kunniin worra Tasoloonqee jiran irraa caalaa worra yaada misha'aa waan ta'aniif, dubbiin kun akkana ta'innaa? jedha'aa guyya guyya'aan kitaaba qorata'aati dubbii Rabbii fedha guutu'uun fudhatan.</verse>
				<verse number="12">Kanaafuu isaan keessaa Giriikonni hedduu, dubartoonni kabajjamoonii fi dhiira laakkofsaan heddu ta'antu amanan.</verse>
				<verse number="13">Yihuudonni Tasolonqee jiran ammoo akka Phaawuloos Beeriya'atti akkasuma dubbii Rabbii lallabe hennaa beekan, garasillee dhufanii banii booreessan.</verse>
				<verse number="14">Hennaa san obboleewwan yomasan Phaawuloosiin haga galaanaa akka deemu ergan. Sillaasii fi Xiimotewoosillee achitti hafan.</verse>
				<verse number="15">Worri Phaawuloosiin geegessan ammoo haga Ateena'aa geessaniin. Haga isaanii danda'ameen dadafanii gara isaa akka dhaqan gara, «Sillaasiitii fi Ximootewoosii ajaja qabatanii deeban.»</verse>
				<verse number="16">Phaawuloos Ateena'atti uduu isaan eega'aaru waaqoleen tolfamaan qachaa keessa ka baayi'ataniiran argee, aaree garaan gubate.</verse>
				<verse number="17">Kanaafuu mana sagadaa Yihuudotaatii namoota Rabbiin kaddaaman woliin guyya guyya'aan worra gabayaa keessatti arge woliin dubbata'aa ture.</verse>
				<verse number="18">Worra Efiqoroos ogeeyyota Istookoos worra jedhaman gari gariin isaan wol argan, gariin ammoo, «Kun qaaqilichi maal dubbatuu barbaada?» jedhan. Gariin waan Oduu Nagayaa du'aa ka'uu Yesuusii waan isaanitti lallabeef, «Waan waaqolee haarawaa waan dubbatu fakkaata» jedhan.</verse>
				<verse number="19">Isa qabanii, «Barumsi haroofni ati dubbattu kun maal akka ta'e beekuu dandeennaa? Waan haarawa waan nutti himteef.</verse>
				<verse number="20">Eeganaa wonti kun maal akka ta'e beekuu feena» jedhanii gara hulee Ariyoosfagoos jedhamuu fidaniin.</verse>
				<verse number="21">Namoonni Ateena'aa maruu keessummoonni achi jiraatan, dubbii haarawa dubbachu'uu fi dhagayuu malee hujii biraa waan hin qabneef.</verse>
				<verse number="22">Phaawuloos wolgeettii Ariyoosfaagoositti isaan jidduu dhaabatee akkana jedhe, «Namoota Ateena'aa isin waa maraanuu Waaqolee tolfamaa guddiftanii akka sodaattan hin arga'aara.</verse>
				<verse number="23">Waan kaddaamtan laala'aa yoo deemu, barreeffama ‹Waaqa hin beekkamneef› jedhullee mi'a kennaa Rabbii itti dhiyeessan argeera. Eegasuu ka uduu hin argine kaddaamtan kana kunoo ani isinitti hima.</verse>
				<verse number="24">Waaqa adunya'aa fi waan adunyaa keessa jiru maraa uume, inni Gooftaa ardi'ii fi sami'ii waan ta'eef, mana woyyuu ka harka namaatiin ijaarame keessa hin jiraatu.</verse>
				<verse number="25">Inni jireennaa fi ayyaana waan maraa maraayyuu waan kennuuf, akka waan waa jalaa hanqatee, waan harki namaa hojjatetti hin fayyadamu.</verse>
				<verse number="26">Maal laataa yoo ka qoru'uun bira gayan ta'e Rabbiin akka soqaaniif ardii maraa irra akka jiraataniif gosa ilmaan namaa maraa nama tokkicha irraa uume. Baroota murtaayeef daangaa lafaa irra jiraatanillee isaanii kenne. Haata'uu ammoo nu maraa irraa ka fagaatee miti.</verse>
				<verse number="27"></verse>
				<verse number="28">Isin keessaa worri weeddisuu beekan gari gariin akkasuma, ‹Nullee firoota isaati› jedhanii akkuma dubbatan, isaan jiraattota waan taaneef, hin sosochoona hin jiraannalle'e.</verse>
				<verse number="29">Eeganaa nu firoota Rabbii yoo taane, ‹Waaqa fakii worqi'ii yookiin birrii yookiin dhagaa irraa yaada ogummaa namaatiin hojjatame fakkaata› jennee yaaduu nu hin barbaachisu.</verse>
				<verse number="30">Eeganaa Rabbi ji'oota wollaalaan dabarse amma bakka marattuu aagii akka galan nama maraa ajaja.</verse>
				<verse number="31">Inni haaganaa waan qabeeruuf guyyaa san harka nama qopheessee saniin adunyaa irratti qajeellumma'aan murteessu'uuf ta'a. Kanaafuu worra du'e keessaa isa kaasu'uun maraa mirkaneesseera»</verse>
				<verse number="32">Hennaa waan worra du'aa ka'uu dhagayan, gariin isatti baldan, gariin ammoo «Waan kana hennaa biraa si irraa dhageenna» jedhaniin.</verse>
				<verse number="33">Kanaaf Phaawuloos jidduu isaaniitii baye.</verse>
				<verse number="34">Worri dhiiraa gariin wolii galanii amanan. Isaan keessaa akkasuma Diiyaanasoos abbaa seeraa ka mana murtii Ariyoosfaagoos jiru, dubartiin Damaaris jedhamtu takkaa fi kuuwanillee isaan woliin turan.</verse>
			</chapter>
			<chapter number="18">
				<verse number="1">Achiin maayii Phaawuloos Ateena'aa bayee gara Qorontoosii dhufe.</verse>
				<verse number="2">Nama dhalootaan Phanxoos ta'e namicha Yihuudi'ii ka Aqilaa jedhamu tokko arge, inni hennaa hago'on dura haadha manaa ufii Phirsiqillaa woliin Ixaaliya'aa dhufee ture. Yihuudonni Roomaa keessaa akka bayan Qelaawudoowos waan ajajeef gara isaanii dhaqe.</verse>
				<verse number="3">Hujiin isaanii waan tokko ta'eef isaan bira taa'ee isaan woliin hojjata'aa ture. Hujiin isaanii duukkaanaa hodhu'u.</verse>
				<verse number="4">Sambata maraa dubbii Rabbii mana sagadaa Yihuudotaa keessatti hima'aa, namoota Yihuudotaatii fi Giriikotallee hubachiisa'aa ture.</verse>
				<verse number="5">Sillaasii fi Ximotewoosillee Maqidooniya'aa hennaa dhufan, Phaawuloos ammoo, Yesuus Kiristoosiin akka ta'e Yihuudotatti hima'aa dubbii Rabbiitiin jabaata'aa ture.</verse>
				<verse number="6">Haata'uu ammoo hennaa isa mormanii fi arrabsaniin uffata ufii hargufata'aa balleessaa keessaniif isintu gaafatama. «Ani qulqullu'u ammaa achi gara worra Yihuudota hin taanee deema» isaaniin jedhe.</verse>
				<verse number="7">Achii bayee gara mana nama Rabbiin kaddaamuu ka Iyyoosxoos jedhamu senne. Manni isaallee mana sagada Yihuudotaa bira.</verse>
				<verse number="8">Bulchaan mana sagada Yihuudotaa Qersiphoosillee maatii ufii maraa woliin Goofta'atti amane. Namoota Qorontoosii keessaallee hedduun haga dhagayan amananii cuuphaman.</verse>
				<verse number="9">Gooftaan halkan manaabaan Phaawuloosiin, «Ani si woliin jira, eennullee si irratti hamaa godhu'uuf ka ka'u waan hin jirreef hin sodaatiin.</verse>
				<verse number="10">Haata'uu ammoo dubbadhu hin cadhisiin qachaa kana keessaa banii hedduu waan qabuuf» jedheen.</verse>
				<verse number="11">Jidduu isaanititti dubbii Rabbii isaan barsiisa'aa woggaa fi ji'a jaha taa'e.</verse>
				<verse number="12">Hennaa Galyoosi biyya Akaayiyaatitti bulchaa ture, Yihuudonni yaada tokko ta'anii wolii galu'un Phaawuloosiin irratti ka'anii, gara dhaddacha mana murti'ii fidan.</verse>
				<verse number="13">«Namni kun seera mormee akka Rabbiin kaddaaman namoota hawata» jedhaniin.</verse>
				<verse number="14">Uduu Phaawuloos dubbatu'uuf ta'u Galiiliyoos Yihuudotaan akkana jedhe, «Wonti kun yaada hamaa yookiin dogoggora uduu ta'ee, himmaanaa keessan ani silaa obsaan isinii dhagaya.</verse>
				<verse number="15">Waan dubbi'ii tiif, waan maqa'aatiif waan seeraa yoo ka mormitan ta'e isinuu uf eegaa'a; ani waan kana irratti murtessaa ta'u waan naa hin eeyyamamneef, isinummaan fixadhaa'a» isaaniin jedhe.</verse>
				<verse number="16">Afoo murtii dhadachaatii isaan baase.</verse>
				<verse number="17">Namoonni Giriikotaa maruu bulchaan mana sagada Yihuudotaa Sositeensiin qabanii, dhaddacha afo'otti tumaniin waan kanniiniif Gaaliyoos hajaa hin qabu ture.</verse>
				<verse number="18">Achiin maayessa Phaawuloos guyyaa hedduu achi turee amantootatti nagaya dhaamatee markabaan gara Sooriya'aa deeme. Phaawuloos silata Rabbii galee waan jiruuf hulee Kinkira'oos jedhamtuti mataa ufii haadate. Phirisqilla'aa fi Aqilaanillee isa woliin turan.</verse>
				<verse number="19">Hennaa Efesooniin gayan, isaan achitti dhiisee ufii ammoo gara mana sagada Yihuudotaa seenee, Yihuudota woliin dubbata'aa ture.</verse>
				<verse number="20">Isaanillee hennaa dheeraa akka isaan bira taa'u hennaa kadhataniin, inni ammoo hin dide.</verse>
				<verse number="21">Haata'uu ammoo hennaa nagaya isaanitti dhaamate, Ayyaana dhufu Yerusaalemitti dabarsuu na woyya. «Yoo Rabbi jedhe, gara keessanillee hin deebi'a» isaaniin jedhee, Efesoonii markabaan ka'e.</verse>
				<verse number="22">Hennaa Qisaariyaa gaye, achii bayee wolda Kiristaanaa nagaya haga gaafateen maayessa gara Anxookiya'aa gadi bu'e.</verse>
				<verse number="23">Guyyaa hagoo haga tureen maayessa, achii ka'ee biyya Galaatiya'aatii fi Firgiyaa keessa deema'aa darasoota maraa jajjabeesse.</verse>
				<verse number="24">Namichi Yihuudi'ii ka gofti isaa Iskindiriya'aa, ka maqaan isaa Aphiloos jedhamu, ka dubbii beeku, gara Efesoonii gad bu'e. Inni beekkomsa kitaabaatiin jaba'a.</verse>
				<verse number="25">Inni nama waan Goofta'aa barate, inni cuuphaa Yohaannis callaa waan beekuuf Ayyaana hinaaffa'aatiin guuttamee waan Yesuusii dubbata'aati midhaassee barsiisa'aa ture.</verse>
				<verse number="26">Innillee mana sagadaa Yihuudotaa keessatti ifaan dubbatuu jalqabe. Phirisiqilla'aa fi Aqilaan hennaa dhagayan, fuudhanii waan Rabbii ka duranii caalaa midhaassanii ibsaniif.</verse>
				<verse number="27">Innillee gara Akaayiyya'aa hennaa dhaquu barbaade obboleewwan akka isa jajjabeessaniif isa simatan, gara darasootaa xalayaa barreesaniif. Inni haga achi gaye worra badhaadha Ayyaana Rabbiitiin amananiif gargaarsa guddaa ta'e.</verse>
				<verse number="28">Yesuus inni Kiristoosiin akka ta'e kitaaba keessaa ibsa'aa, Yihuudota maraa afo'otti jabeessee isaan hubachiisa'aa ture.</verse>
			</chapter>
			<chapter number="19">
				<verse number="1">Uduu Aphiloos Qorontoosiin jiru, Phaawuloos biyya gaaraa keessa lufee gara Efesoonii dhufe.</verse>
				<verse number="2">Darasoota gari garii argee, «Isin hennaa amantan, Ayyaana woyyuu fudhattaniirtuu?» isaaniin jedhe. Isaanillee, «Hin fudhanne; akka Ayyaanni Woyyuun jiru horomaa hin dhagenne» jedhaniin.</verse>
				<verse number="3">«Eegasuu maali'iin cuuphamtan ree?» Isaaniin jedhe. Isaanillee, «Cuuphaa Yohaannisiitiin» jedhaniin.</verse>
				<verse number="4">Phaawuloosillee, «Yohaannis Yesuus Kiristoosii isaan maayessa dhufutti akka amanan, bani'itti hima'aa, cuuphaa aagi'ii cuuphe» isaaniin jedhe.</verse>
				<verse number="5">Hennaa waan kana dhagayan, maqaa Gooftaa Yesuus Kiristoosiitiin cuuphaman.</verse>
				<verse number="6">Phaawuloosillee hennaa harka ufii isaan irra kaaye Ayyaanni Woyyuun isaan irra bu'e; laagaa haarawaa fi raagallee dubbatan.</verse>
				<verse number="7">Isaan haga namoota kudha lamaa turan.</verse>
				<verse number="8">Gara mana sagada Yihuudotaa seenee waan jeennata Rabbii dubbata'aa isaan hubachiisa'aa haga ji'a sadihii addaataa dubbata'aa ture.</verse>
				<verse number="9">Isaan keessaa ammoo gari gariin banii afo'otti morkataniiti barumsa amantaa Kiristaanaa arrabsan. Kanaaf Phaawuloos isaan dhiisee, darasoota hojjatti baafatee guyya guyya'aan mana barumsa Xiraanoos jedhamu keessatti isaan barsiisa'aa ture.</verse>
				<verse number="10">Worri Isiiyaa jiraatan maruu Yihuudonnillee namoonni Giriikiillee dubbii Goofta'aa haga woggaa lamaa barata'aa turan.</verse>
				<verse number="11">Rabbillee harka Phaawuloosiititti baasa nama maalalchiisu godhe.</verse>
				<verse number="12">Kanaafuu uffata isaa fuudhanii gara worra dhibamanii fidanii, worra dhibamaniin hennaa tuqan, isaanillee hin fayyan; ayyanni hamaanillee isaan keessaa baye.</verse>
				<verse number="13">Yihuudota jinnii baasa'aa olii fi gadi deeman keessaa gariin, waan Phaawuloos lallabuun, «Maqaa Yesuusiitiin isin kakachiifina» jedha'aa worra ayyanni hamaan keessa jiru maqaa Gooftaa Yesuus Kiristoosii isaanitti waamuu badadan.</verse>
				<verse number="14">Ijoolleen torban namicha Asiqewwaa jedhamuu ka bulchaa gadootaa Yihuudi'ii tokko waan kana godhu'uuf badada'aa turan.</verse>
				<verse number="15">Ayyaanni hamaan ammoo deebisee, «Yesuusiin hin beeka; Phaawuloosiinillee hin beeka; isin hoo eennuu fa'a?» isaaniin jedhe.</verse>
				<verse number="16">Namichi ayyanni hamaan keessa jiru isaanitti utaalee, isaan madeessee mooyate; isaanillee qulaa mana san keessaa bayanii dheessan.</verse>
				<verse number="17">Kunillee Yihuudotaa fi Giriikota Efesooniin keessa jiraatan maraa biratti hin beekkame. Isaan martinuu hin sodaatan. Maqaan Gooftaa Yesuusiillee hin kabajjame.</verse>
				<verse number="18">Worra amanan keessaa namoonni hedduu dhufanii, cubbuu isaanii ifa baasanii himata'aa turan.</verse>
				<verse number="19">Worra asmaa kataban keessaa namoonni hedduu kitaabban wolitti qabanii nama maraa afo'otti guban. Gatiin isaa yoo bikkamu birrii kumaa shantamaa ta'e.</verse>
				<verse number="20">Akka kanaan dubbii Goofta'aa hunnaan mooyata'aa guddata'aa ture.</verse>
				<verse number="21">Haga wonti kun raawwatame, Phaawuloos achi gayee Roomaallee akkasuma arguu fedha jedhee, Maqidooniya'aa fi Akaayiyyaa keessa lufee gara Yeruusaalemii dhaqu'uuf murteeffate.</verse>
				<verse number="22">Worra tajaajilan keessaa lamaan Ximotewoosii fi Erxoosiin gara Maqidooniya'aa ergee, ufii ammoo guyyaa hagoo Isiyaa keessa ture.</verse>
				<verse number="23">Hennaa san waan karaa Goofta'aa kanaaf, lolli guddaan ka'e.</verse>
				<verse number="24">Namichi meetii huju ka Dimexiroos jedhamu tokko fakii mana woyyuu waaqa tolfamaa Arxeemsii hojjata'aa waan worra sibiila baassan irraa bu'aa guddaa argata'aa tureef.</verse>
				<verse number="25">Worra hujii kana fakkaatu hojjatan wolitti qabee akkana isaaniin jedhe, «Namoota nana! Bu'aan keenna hujii kanaan akka ta'e hin beettan.</verse>
				<verse number="26">Waan kana Phaawuloos, fakiin harka namaatiin hojjatame waaqaa miti jedhee Efesooniin calla'atti uduu hin taane biyya hago'oon alatti Isiyaa marattuu banii heddutti himee akka isaan dogoggorse argitaniirtan; dhageettaniirtanille'e.</verse>
				<verse number="27">Akka hujiin keenna tuffatamu callaa uduu hin taane, ta Isiiyaanii fi adunyaan marti kaddaamu, waaqa guddoo mana woyyuu ta Arxeemsii akka waan duwwa'aatitti haa laakkayamu'uuf guddinni isi'iillee diiggaminnaa sodaachisa.»</verse>
				<verse number="28">Kana hennaa dhagayan aaranii, «Arxeemiisiin Efesoonii guddo'oo» jedha'aa iyyan.</verse>
				<verse number="29">Yomasan qachaan maruu raafamte. Namoonni Maqidooniya'aa hiriyoota Phaawuloosii Gaayiyoosii fi Arsixirookoosiin isaan woliin butanii yaada tokko ta'anii gara hulee taphaa gad fiigan.</verse>
				<verse number="30">Phaawuloosillee banii keessa seenuu barbaannaan darasoonni isa dhooggan.</verse>
				<verse number="31">Bulchoota Isiya'aa keessaa goshoonni Phaawuloosii gariin nama gara isaa erganii, bakka taphaa akka hin dhandhe isa kadhatan.</verse>
				<verse number="32">Yaa'iin asii achi jedha'aa iyya'aa wolitti bu'e. Garri caalaan isaanii ammoo waan achitti wol gayanifillee hin beenne.</verse>
				<verse number="33">Yihuudonni namicha Iskindiroos jedhamu dhiibanii afoo bani'iititti baasan. Iskindiroosillee harkaan mudhisee, akka isaanii falmu godhan.</verse>
				<verse number="34">Isaanillee akka inni nama Yihuudi'ii ta'e haga beekan martinuu laagaa tokkoon «Arxeemisiin Efesoonii guddo'o» jedha'aa haga sa'aatii lamaa wocan.</verse>
				<verse number="35">«Qachaan Efesoonii Arxeemisii guddoo waaqa tolfamaa sami'ii bu'ee, mana isi'ii ta woyyumma'aa ta eeddu akka taate namni hin beenne eennu?</verse>
				<verse number="36">Ka kana ganu yoo hin jiraanne, akka cadhiftaniif waan tokkollee ariiti'iin akka hin goone barbaachisa.</verse>
				<verse number="37">Meeshaa mana woyyu'uu worri hin hanne namoota waaqoolee keenna hin arrabsine kanniin fidaniiran.</verse>
				<verse number="38">Dimeexiroosii fi worri meetii bassan ka isa woliin jiran ammoo waan ittiin nama himattan yoo qabaattan, guyyaan murti'ii waan jiruuf, worri murtii kennullee waan jiruuf achitti wol haa falmanii.</verse>
				<verse number="39">Yoo waan biraa barbaaddan ammoo yaa'ii gumi'iitiin hiikkama.</verse>
				<verse number="40">Raafama adha ta'e kanaaf jedhanii akka nu hin himanne, waan sodaachiisuuf, waan sababaa hin qabneef, gumii tanaa deebii kennuu hin dandeennu»</verse>
				<verse number="41">Kana jedhee, gumii gargar kaase.</verse>
			</chapter>
			<chapter number="20">
				<verse number="1">Wolitti bu'iinsi haga qabbanaayeen maayii; Phaawuloos darasoota waamsissee, isaan gorsee, nagaya itti dhaamee gara Maqidoniya'aa deemu'uuf baye.</verse>
				<verse number="2">Biyya san keessa hennaa lufe, dubbii Rabbiitiin guddisee haga isaan gorseen maayii gara biyya Giriikii dhaqe.</verse>
				<verse number="3">Ji'a sadihii achi taa'ee gara Sooriya'aa markabaan hennaa deemuu yaade, Yihuudonni waan seera itti muraniif Maqidoniyaa keessa lufee deebi'uuf kutate.</verse>
				<verse number="4">Worri isa geegessan, Susiphaxiroosii Beeriya'aa, namoota Tasolonqee keessaa, Arsixirookoosii fi Sikonduus, Gaayiyyoosii fi Ximotewoosii Darbe'ee namoonni Isiya'aa Tikiqoosii fi Xirofmoosiin fa'a.</verse>
				<verse number="5">Isaan sunniin nu afoo lufanii Xiro'aadda'atti nu eegan.</verse>
				<verse number="6">Nu ammoo guyyaa ayyaana faasika'aatiin maayii Filiphisiyuusii markabaan kaanee, guyyaa shanitti gara Xiro'aadda'aa isaan bira geennee, guyyaa torbaa achi teenne.</verse>
				<verse number="7">Guyyaa jalqaba torbaan duraa xoroshoo nyaachu'uuf uduu wolgeenneerru, Phaawuloos bariisaa deemu'uuf waan yaadeef, isaan woliin qaaqa'aa ture. Haga halkan qixxe'ee qaaqa dheeresse.</verse>
				<verse number="8">Bakka wolgeennee turretti mana mana gubba'aa yookaan gamoo keessa ifa gudda'atu ture.</verse>
				<verse number="9">Gurbaan ka'imaa ka Oyixikoos jedhamu tokko foddaa irra taa'ee hirribni waan qabeeniif muge. Hennaa Phaawuloos qaaqa dheeresse waan hirribni qabeenii tureef, mana mana gubba'aa yookaan gamoo sadaffa'aa irraa kufee du'ee reeffa kaasan.</verse>
				<verse number="10">Phaawuloosillee gad bu'ee irratti kufee ammateenii «Lubbu'uun jiraa hin wocinaa'a» isaaniin jedhe.</verse>
				<verse number="11">Bayee xoroshoo cabsee nyaatee haga bari'uuf isaan woliin qaaqa'aa haga tureen maayessa ka'ee deeme.</verse>
				<verse number="12">Mucaanillee fayyinaan fudhatanii gara manaa geessanii guddisanii jajjabaatan.</verse>
				<verse number="13">Nu ammoo Phaawuloosiin simmachuun waan nu barbaachisuuf firrifnee gara markabaa deemnee, gara Asoonii deemu'uuf kaane; inni lafoo deemuu waan yaadeef, akkana nuun jedhe.</verse>
				<verse number="14">Asoonitti haga isa argine Siimannetti gara Milixiliinii dhufne.</verse>
				<verse number="15">Bariisaa lamu'uu achii kaanee garba biraan afoo kiyyu'uutiin achi geenne; Bariisaa gara Saamoonii ceenee Tiroogilliyooniin bulle, bariisaa gara milixiinii dhufne.</verse>
				<verse number="16">Phaawuloos Isiyaa keessa guddisee akka hin turreef, Efesooniin gadi dhiisu'uuf muratee waan jiruuf, yoo danda'ameef ayyaana shantamaffa'aa Yerusaalemiin keessa oolu'uuf ariifate.</verse>
				<verse number="17">Milixiinii gara Efesoonii ergee, manguddoota woldaa kiristaanaa waamsise.</verse>
				<verse number="18">Hennaa gara isaa dhufan inni akkana isaaniin jedhe. Isiyaa urga seenee jalqabee gara laafummaa maraan imimmaaniin mala Yihuudonni natti dhayaniin rakkadhullee Goofta'aa ajajama'aa bara maraa isin woliin attamitti akka jiraadhe isinuu hin beettan.</verse>
				<verse number="19"></verse>
				<verse number="20">Rabbiin dhiifamsa gaafata'aa Gooftaa Yesuus Kiristoosiin amanuuun Yihuudotaatii fi namoota Giriikotaatii ragaa baya'aa hulee gumi'iitii fi mana isaanii keessatti isinitti hima'aa isin barsiise malee, waan isin fayyadu keessaa woma tokkollee isin irraa hin hanbifanne.</verse>
				<verse number="21"></verse>
				<verse number="22">Ammallee ani Ayyaana Woyyu'uuf ajajamee gara Yerusaalemii hin deema. Achittillee maaltu akka narra gayu hin beeku.</verse>
				<verse number="23">Haata'uu ammoo Ayyaanni Woyyuun hidha'aa fi rakkinnatu si eeggata'aara jedhee qachaa marattuu naa raga'aara.</verse>
				<verse number="24">Haata'uu ammoo fiigicha kiyyaaf tajaajila kiyya ka Gooftaa Yesuusiin irraa fudhadhe, innillee Oduu Nagayaa badhaadha Ayyaana Rabbii ragaa isaa haga raawwadhutti lubbuun tiyya na birratti akka hin ulfaanne akka waan duwwa'aatitti laakkaya.</verse>
				<verse number="25">Ammallee kunoo ani jeennata Rabbii hima'aa wonti isin jidduu deddeebi'eef, isin maruu ammaa achi akka na hin argine hin beeka.</verse>
				<verse number="26">Kanaafuu ani dhiiga nama maraa irraa qulqulluu akka ta'e guyyaa adhaa kanatti ragaa isinii baya.</verse>
				<verse number="27">Gorsa Rabbii maraa isinitti himeera. Womaa isin jalaa hin hanbifanne.</verse>
				<verse number="28">Isin uf eeggadhaa'a; woldaa Kiristaanaa ta Rabbi dhiiga ilma ufiitiin bitateellee tissee ta'aa'a. Hoolota Rabbii ta Rabbi akka eeddaniif Ayyaana Woyyu'uun isin muude maraa fi ufillee eegaa'a.</verse>
				<verse number="29">Haga ani deemeen maayii, worri baniin garaa hin nyaanne yayyiin gar-jabeeyyiin akka isin keessa seenan, darasootallee duubatti harkisu'uuf waan micciiramaa namoonni qaaqan isin keessatti akka dhalatan ani hin beeka.</verse>
				<verse number="30"></verse>
				<verse number="31">Kanaafuu woggaa sadihii halkanii fi guyyaa imimmaaniin isin maraa gorsuu akka addaan hin kunne yaadata'aati jabaadhaa'a.</verse>
				<verse number="32">Ammallee Rabbiif akka jabaatan woyyoota maraa jiddu'utti Rabbii ristii akka argatan godhuu danda'uuf dubbii badhaadhummaa isaatitti yaboo isin kenneera.</verse>
				<verse number="33">Eennuun irraallee birrii yookiin worqii yookiin uffata hin hawwine.</verse>
				<verse number="34">Harki kiyya kunniin waan barbaachisu anaa fi worra ana woliin jiraniif akka tajaajileen isinuu hin beettan.</verse>
				<verse number="35">Akkanuma dadhaba'aati dhibamtoota akka gargaartan, inninuu ka fudhatu caalaa ka kennutu ka eebbifame akkuma jedhe, dubbii Gooftaa Yesuusii kana akka qaabattan waan barbaachisuuf maraa isinitti mudhiseera.</verse>
				<verse number="36">Kana jedhee jilbiinfatee isaan maraa woliin faateffate.</verse>
				<verse number="37">Martinuu guddisanii booyanii morma Phaawuloosiititti rarra'anii dhungata'aa turan.</verse>
				<verse number="38">Keessaayuu ammaa achi fuula kiyya hin argitan waan jedheef, guddisanii gaddanii haga markabaa isaa geegessan.</verse>
			</chapter>
			<chapter number="21">
				<verse number="1">Isaan biraa fooyamnee kaanee qajeellee deemnee gara Qoosii, bariisaallee gara Ruudii achiillee gara Phaaxira'aa dhufne.</verse>
				<verse number="2">Markaba gara Finiqe'ee ceeyu argannee, seennee achii kaane.</verse>
				<verse number="3">Qophiroosiin bitaa keennatti dhiifnee gara Sooriya'aa deemne, achii gara Xiiroosii geenne; markabni fe'aa achitti waan buusuuf,</verse>
				<verse number="4">Darasoota achitti arginee, guyyaa torbaa teenne. Isaanillee Phaawuloos gara Yerusaalemii akka hin baane Ayyaana Woyyu'uun kadhatan.</verse>
				<verse number="5">Hennaan achi turru dhumannaan baane deemne. Isaan maruu haadha manaatii fi ijoollee ufii woliin haga qacha'aa baanuuf nuu geegessanii maddii galaanaatitti jilbiinfannee faateffanne.</verse>
				<verse number="6">Nagaya wolitti dhaamannee markaba keessa seenne. Isaanillee gara mana ufii deebi'an.</verse>
				<verse number="7">Nullee deemsa galaana irraa fixannee, Xiiroosii gara Pitoolemaasii geenne. Obboleewwan nagaya gaafannee guyyaa tokko isaan bira oolle.</verse>
				<verse number="8">Bariisaa baanee gara Qisaariya'aa dhandhe. Torba keessaa mana nama tokkoo lallabaa Oduu Nagayaa ka Filiiphoosi jedhamuu seennee isa bira teenne.</verse>
				<verse number="9">Inni ijoollee durbaa ka raaga dubbatan afur qaba.</verse>
				<verse number="10">Guyyaa hedduu achi teenee uduu jirru, namichi raagu ka Agaaboos jedhamu tokko Yihuudi'ii gad dhufe.</verse>
				<verse number="11">Gara keennallee dhufee, sabata Phaawuloosii fudhatee harkaa fi luka ufi hidhee, akkasuma Ayyaanni Woyyuun abbaan sabata kanaa Yihuudonni Yeruusaalemii akkanatti hidhanii harka worra Yihuudii hin taaneetitti dabarsanii kennaniin jedhaa'a jedhe.</verse>
				<verse number="12">Hennaa kana dhageenne nu'uu fi worri achi jiranillee gara Yerusaalemii akka hin baane kadhanneen.</verse>
				<verse number="13">Phaawuloos ammoo deebisee, «Booya'aati qalbii tiyya shukulsiisuun keessan maali'i? Ani waan Goofta'aatii fi waan maqaa Yesuusiitiif Yerusaalemitti du'u'uuf qophaayeera; hidhamuu caalla'aafii miti» jedhe.</verse>
				<verse number="14">Hennaa inni gorsallee fudhachuu dide, fedhiin Rabbii haa ta'uu jennee cadhifne.</verse>
				<verse number="15">Guyyaa kanaan maayessa qophoofnee gara Yerusaalemii baane.</verse>
				<verse number="16">Darasoota Qisaariyaa jiraatan keessaa gariin ammoo nu woliin dhufan. Isaanillee gara hulee bulluu gara mana darasicha Qophiroosii Minaasoon jedhamuu nuun deeman.</verse>
				<verse number="17">Haga gara Yerusaalem geenne, obboleewwan gammachu'uun nu simatan.</verse>
				<verse number="18">Haga bari'e Phaawuloos gara mana Yaaqoobii seene. Manguddoonni maruu achi dhufan.</verse>
				<verse number="19">Nagaya haga gaafateen maayii tajaajila Rabbi isaani jiddu'utti godhe worra Yihuudota hin taanetti tokko tokkoon isaanitti hime.</verse>
				<verse number="20">Isaanillee hennaa dhagayan Rabbiin galatoonfatanii akkana isaan jedhan; Obboleessa keenna, Yihuudota jiddu'utti amananiiran ka laakkofsa hin qabne, meeqa akka ta'an arga'aartaa isaan maruu worra seeraaf hinaafan.</verse>
				<verse number="21">Ijoolleen isaanii akka hin gadoomne seeraan akka hin jiraanne, Yihuudonni worra Yihuudota hin taane jidduu jiran maruu Muusee akka ganan akka waan ati barsiiftuu waan kee isaanitti himaniiran.</verse>
				<verse number="22">Kanaafuu maal ta'inna? dhufa kee waan dhagayaniif namoonni hedduu wolgayuun isaanii hin hafu. Eegasuu ka nu siin jeennu kana godhi.</verse>
				<verse number="23">Namoonni silata uf irraa qaban arfan nu bira jiran kanniin qabadhuu isaan woliin qulqullaayi.</verse>
				<verse number="24">Rifeensa isaanii akka haadatan birrii keenniif; isaan maruu waan kee ka dhagayan duwwaa akka ta'e atillee akkasuma nama seera eega'aa jiraatu akka taate hin beekan.</verse>
				<verse number="25">Worra Yihuudii hin taane ka amanan ammoo waaqoolee tolfama'aa fi waan ciincayu dhiigaa fi horii ufiin du'e irraa, seebaruu irraallee lubbuu isaanii akka deebisan uf eegan murteessinee isaanii barreessineerra.</verse>
				<verse number="26">Hennaa san Phaawuloos namoota qabatee bariisaa isaan woliin qulqullaaya'aa guyyaa qulqullinna raawwatan beessisu'uuf gara mana qulqullinnaa seene. Guyyaa san waan isaan maraatiif ciincaa dhiyeessan.</verse>
				<verse number="27">Guyyaan torba hennaa raawwatamu'uuf dhiyaate, Yihuudonni Isiyaa irraa dhufan, mana woyyuu keessatti isa arganii banii maraa booressa'aa,</verse>
				<verse number="28">«Namoota Israa'elii, nu gargaaraa'a! Banii seeraaf hulee kanallee morma'aa, namni nama maraa hulee maratti barsiisu kana. Namoota Giriikotaallee akkasuma gara mana woyyu'uu seensisee hulee woyyuu kana batteesseera» jedha'aa harkaan dhaya'aa iyya'aa tumaniin.</verse>
				<verse number="29">Xiroofimoos Efesooniin isaan woliin qacha'attii arganii waan Phaawuloos gara mana woyyu'uu isa seensise seeyan.</verse>
				<verse number="30">Qachaan maruu booroftee baniin maruu wolgayee, Phaawuloosiin qabanii mana woyyu'uutii gara diidaa isa harkisan; yomasan balballi cufame.</verse>
				<verse number="31">Hennaa isaan ajjeesu'uuf barbaadan, Yerusaalem guddiftee boorofteerti oduun jedhu gara nama loltuu kumaa ajajuu gaye.</verse>
				<verse number="32">Innillee hennama san loltoota ajajaa dhibaa woliin qabatee fiiga'aa gara isaanii dhaqe, isaanillee hennaa ajajaa loltoota kumaa argan, Phaawuloosiin tumuu dhiisan.</verse>
				<verse number="33">Hennaa san ajajaan loltuu kumaa itti dhufee qabee shiboo sibiilaa lamaan akka hidhamu ajajee, «Inni eennuun» akka ta'eef «Maal akka godhe» gaafate.</verse>
				<verse number="34">Baniin gariin akkanaa fi akkasi jedhanii iyya'aa turan; hennaa woca isaaniitiin waan dhugaa ta'e beeku dadhabe gara ganda loltootaa akka isa fidan ajaje.</verse>
				<verse number="35">Hennaa hulee waan irra dhaabatanii dubbatan bira gaye, baniin waan wol dhidhiibuuf loltoon akka isa baatan godhe. Balleessa'aa jedha'aa iyya'aa hordofa'aa waan turaniif, baniin hedduu kana, «Balleessi, ajjeesi!» jedha'aa isa faana deeman.</verse>
				<verse number="36"></verse>
				<verse number="37">Hennaa gara gandaa isa dhiyeessan Phaawuloos ajajaa loltuu kumaatiin, «Waan tokko akka sitti himu naa eeyyamtaa?» jedhe. Innillee, «Afaan Giriikii hin beettaa? jedheen.</verse>
				<verse number="38">Ati kanaan dura worra lubbuu ajjeesan namoota kuma afurii shiftoota taasiftee gara gammoojji'ii ka baafte nama Misiriitii mii?» jedhe.</verse>
				<verse number="39">Phaawuloos ammoo, «Ani Yihuudii nama Kiliqiiya'aa ka Xeeriseesiiti, nama qachaa beekkamtu keessa jiraatu; ummatatti akka dubbadhu akka na hoffolchitu» si kadhadha jedhe.</verse>
				<verse number="40">Hennaa inni hoffolcheen Phaawuloos gooba irra dhaabatanii dubbatan irra dhaabatee, harkaan gara ummataa akeekee, haga ummanni cadhise afaan Ibiraayisxiitiin akkana jedhee dubbate.</verse>
			</chapter>
			<chapter number="22">
				<verse number="1">«Isin obboleewwanii fi abboonii amma yaada kiyya yoo isinii ibsu na dhagayaa'a!»</verse>
				<verse number="2">Afaan Ibiraayisxiitiin hennaa inni dubbatu dhageennaan ka duraa caalaa cadhisan. Innillee akkana jedhe.</verse>
				<verse number="3">«Ani nama gosa Yihuudi'ii qachaa Xarseesii ta Kiliqiyaa keessatti argamtuuti. Ka itti guddadhe ammo qachaa Yerusaalemii tanatti. Barsiisaan kiyyallee Gamaaliyaali; seera abbootaa midhaassee baradhee, akkuma isin adha gootan kana, Rabbiin Ayyaana isaatiin isaa hojjachu'uuf hinaafa'aa ture.</verse>
				<verse number="4">Dhiiraa fi dubartootallee qabee dabarsee gara mana hidha'aa keenna'ati worra amantaa kana hordofan ajeessu'uuf ari'a'aa ture.</verse>
				<verse number="5">Akkasuma bulchaan gadootaatii fi manguddoonni maruu ragaa naa bayan. Isaan irraallee akkasuma dhaamsa obboleewwanii fuudhee worra Damaasqoo jiranillee akkasuma hidhamanii akka adabaman gara Yerusaalemii fidu'uuf deema'aa ture.</verse>
				<verse number="6">Hennaa Damaasqo'otti dhiyaadhe guyyaa wodhakkaa yoo ta'u, dimmaa sami'ii ifti guddaan naannoo kiyyatti ife.</verse>
				<verse number="7">Hennaa san ani hin kufe, ‹Saa'ol, Saa'ol! maaf na ariita?› Laagaa jedhu dhagaye.</verse>
				<verse number="8">Anillee deebisee, ‹Gooftaa kiyya! Ati eennu?› jedheen. Innillee, ‹Ani Yesuusii Naazireetii, ka ati ariitu san› naan jedhe.</verse>
				<verse number="9">Worri na woliin jiran ifa arganii sodaatan, haata'uu ammoo isaan laagaa inni natti dubbatu hin dhageenne.</verse>
				<verse number="10">‹Gooftaa kiyya! Maal godhuu?› jedheen. ‹Ka'iitii, gara Damaasqo'oo deemiitii waan gootuu fi waan ajajame maraa achitti sitti himanii› naan jedhe.</verse>
				<verse number="11">Achitti sababaa ifnii guddisee itti ifeef arguu dhabnaan namoonni na woliin jiran harka kiyya qabanii na masakka'aa gara Damaasqo'oo gaye.</verse>
				<verse number="12">Namicha Yihuudonni achi jiraatan maruu ragaa bayaniif akka seeraatittillee faateffachu'uun jabaate ka Hanaaniyaa jedhamutu jira.</verse>
				<verse number="13">Innillee gara kiyya dhufee na bira dhaabatee, ‹Obboleessa kiyya Saa'ol, ijji tee sii haa argitu!› naan jedhe. Anillee hennaa san isa arge.</verse>
				<verse number="14">Innillee akkana naan jedhe, ‹Waaqa abbootaa fedha isaa akka beettuuf qajeellummaa akka argituuf afaan isaatii dubbii akka dhageettuuf, durumaa si filateera.</verse>
				<verse number="15">Waan argitee fi dhageette nama maraa afo'otti ragaa taataaf.</verse>
				<verse number="16">Amma maaf turta? dafii ka'iitii maqaa isaa waama'aa cuuphami, cubbuu keellee dhiqadhu.›</verse>
				<verse number="17">«Gara Yerusaalemiillee haga deebi'een maayii mana woyyuu Rabbii keessatti uduu faateffadhu,</verse>
				<verse number="18">‹Daddaafii Yerusaalemii bayi waan kiyya yoo raddellee siraa hin fudhatan› hennaa naan jedhu manaabaan arge.</verse>
				<verse number="19">Anillee ‹Gooftaa kiyya!, worra sitti amanan mana sagada Yihuudotaa maraa galchu'uuf tuma'aa akka ture isaanuu hin beekan.</verse>
				<verse number="20">Worra lubbuun isaanii ciincooftee du'aniif dhiiga Isxifaanoosiin fa'a hennaa jissan, ani ammoo isaan bira dhaabadhee isaaniin wolii galee uffata worra isa ajjeesanii eega'aa ture jedhe.</verse>
				<verse number="21">Innillee deemi ani gara worra Yihuudii hin taanee ka biyya fago'oo si erga› naan jedhe.»</verse>
				<verse number="22">Haga sagalee kana maraa dhagaya'aa turan qoonqa isaanii ol qabatanii, «Nama akkanaa kana lafa irraa balleessi! Inni lubbu'uun hin jiraatin»! jedhan.</verse>
				<verse number="23">Iyyanii uffata isaanii mulqatanii daddarbanii, daaraalee ol facaasan.</verse>
				<verse number="24">Ajajaan loltoota kumaa gara gandaa akka galchan ajaje. Sababa maali'iitiif akkana akka iyyan beeku'uuf tuma'aa qoradhaa'a isaaniin jedhe.</verse>
				<verse number="25">Teephaan duudhatanii Phaawuloosiin hennaa hidhan ajajaan loltuu dhibbaa ka isa bira dhaabateeruun, «Nama Rooma'aa, murtii malee akka tumtan isinii eeyyamameeraa?» jedheen.</verse>
				<verse number="26">Ajajaan loltuu dhibbaallee hennaa dhagaye, gara ajajaa loltuu kumaa dhiyaatee, «Namni kun nama Rooma'aa waan ta'eef, waan godha'aartu irraa uf eegi» jedhee itti hime.</verse>
				<verse number="27">Ajajaan loltuu kumaallee itti dhiyaatee, «Ati nama Rooma'aa tii? Natti himi» jedheen. Innillee, «Ee» jedheen.</verse>
				<verse number="28">Ajajaan loltuu kumaallee deebisee, «Ani lammummaa kana, birrii hedduun argadhe» jedhe. Phaawuloos, «Ani ammoo isii keessatti dhaladhe» jedhe.</verse>
				<verse number="29">Kanaaf worri isa qorachuu yaadan yoosuu isarraa siiqan. Ajajaan loltuu kumaallee akkasuma akka inni nama Rooma'aa ta'e hennaa beeke waan hiisiseeniif hin sodaate.</verse>
				<verse number="30">Gaafa lamu'uu sababaa Yihuudonni himataniif maal akka ta'e dhugaa beekuu barbaadee hiikeenii bulchoota gadootaatii fi gumiin maruu akka wol gayan ajajee, Phaawuloosiin gad buusee afoo isaanii dhaabsise.</verse>
			</chapter>
			<chapter number="23">
				<verse number="1">Phaawuloos yaa'ii murti'ii guuttatee laalee, «Obboleewwan tiyya! Ani haga guyyaa adhaa sammuu misha'aan Rabbiin afoo jiraata'aara» jedhe.</verse>
				<verse number="2">Hannaaniyaan bulchaa gadootaallee afaan keessa akka dhayan worra isa bira dhaabataniiran ajaje.</verse>
				<verse number="3">Hennaa san Phaawuloos, «Ati bada ka mana nooraa adi'iin dibame fakkaatu! Rabbi si dhaya! Ati seeraan natti murteessu'uuf achi teetteerta, ufii ammoo seera malee, akka na dhayaniif ajajjaa?» jedheen.</verse>
				<verse number="4">Worri Phaawuloosiin bira dhabataniiran ati gadicha hayyicha Rabbii arrabsitaa? jedhaniin.</verse>
				<verse number="5">Phaawuloosillee, «Obboleewwan tiyya! Gadicha hayyicha akka ta'e waan hin benneef bulchaa ummataa irratti waan hamaa hin dubbatin jedhamee dubbii Rabbii keessatti barreeffameera» isaaniin jedhe.</verse>
				<verse number="6">Phaawuloos ammoo gariin isaanii Saduuqoota gariin ammoo Fariisota ta'uu isaanii waan beekeef, «Obboleewwan tiyya, ani nama Fariisii Ilma Farisichaati; waan abdii worra du'anii ka'aniitiif natti murteessan» jedhee yaa'ii murti'ii keessatti iyye.</verse>
				<verse number="7">Hennaa inni waan kana jedhe, Fariisotaa fi Saduqoota jiddu'utti lolli ka'e yaa'iin murti'iillee adda fooyame.</verse>
				<verse number="8">Saduqoon, «Du'aa ka'iitiin, maleekkonni yookiin ayyaanillee hin jiru worra jedhan waan ta'aniif, Fariisonni ammoo lamaanuu hin amanan.»</verse>
				<verse number="9">Guddisanii iyyan; worri gossa Fariisotaa barreessitoonni Seera Muuse'ee ka'aanii, «Nama kana irratti waan hamaa womaa hin argine! Ayyaanni yookiin maleekkaan itti dubbatee jiraatinnaa!» jedhanii wol morman.</verse>
				<verse number="10">Hennaa lolli guddaan ka'e ajajaan loltuu kumaa Phaawuloosiin akka hin caccabsine sodaatee loltoonni bu'aanii jiddu'uu akka isa fuudhan gara ganda loltootaa akka galaaniin ajaje.</verse>
				<verse number="11">Halkan lammaffa'aa Gooftaan maddii isa dhaabatee, «Phaawuloosii kiyya, Yerusaalemitti waan kiyyaaf akka ragaa baate, akkasuma Rooma'aattillee ragaa akka baatu hin barbaachisaa jabaadhu» jedheen.</verse>
				<verse number="12">Hennaa lafti bari'e, Yihuudonni Phaawuloosiin haga isa ajjeesanitti akka hin nyaannee fi akka hin dhunne wolii kakatan.</verse>
				<verse number="13">Namoonni seera woliigalte'ee kana godhan afurtamaa ol ta'an.</verse>
				<verse number="14">Isaanillee gara bulchoota gadootaatii fi gara manguddootaa dhufanii, «Phaawuloosiin haga ajjeefnutti womaa akka hin tundhe wol abaarree wolii kakanneerra.</verse>
				<verse number="15">Eegasuu isin amma gumii woliin tataniiti akka waan isa jabeessitanii qorattanii fakkadha'aatii akka gara keessan gad buusu ajajaa loltuu kumaatitti iyyadhaa'a. Nullee uduu hin dhiyaatin, ajjeesu'uuf qophoofneerra» isaaniin jedhan.</verse>
				<verse number="16">Ilmi obboleettii Phaawuloosii ammoo, dhara isaanii hennaa dhagaye, dhufee gara ganda loltootaa seenee, Phaawuloositti hime.</verse>
				<verse number="17">Phaawuloosillee ajajaa loltuu dhibbaa keessa tokko waamee, «Mucaa kana gara ajajaa loltuu kumaa geessi waan isatti himu qaba» jedheen.</verse>
				<verse number="18">Innillee fuudhe gara ajajaa loltuu kumaa geesse, «Mucaan kun waan sitti himu waan qabuuf Phaawuloosii hidhameerutuu waamee gara kee akka fidu na kadhatee natti kenne» jedheen.</verse>
				<verse number="19">Ajajaan loltuu kumaa harka qabee achiin siiqee, hojja isaatitti, «Waan natti himtuu qabdaa?» jedhee gaafateen.</verse>
				<verse number="20">Innillee, «Yihuudonni, waan Phaawuloosii haga duraanii irra jabeessitee akka waan qoratuu fakkaattee, boru gara yaa'ii murti'ii akka baaftu, si kadhachu'uuf wolii galaniiran.</verse>
				<verse number="21">Eegasuu ati maarre hin jedhin; haga isa ajjeesaniif akka hin nyaannee fi akka hin dhunne wolii kakataaniiranii, isaan keessaa namoonni afurtamaa olii dhara dhayanii, ammallee qophaayaanii deebii kee eeggata'aaran» jedheen.</verse>
				<verse number="22">Ajajaan loltuu kumaa, «Waan kana natti himuu kee eennutillee hin himin» jedhee itti seeree mucaa geegesse.</verse>
				<verse number="23">Ajajoota loltuu dhibbaa keessaa lamaan waamee, gara Qisaariya'aa akka deeman loltuu dhibba lamaa, worra faradoo torbatamaa fi loltuu dhibba lamaa worra eboo lolaa qaban, «Halkan keessa sa'aatii sadihiititti qopheessaa'a» isaaniin jedhe.</verse>
				<verse number="24">Phaawuloosiin gara bulchaa biyya gara Filiksii nagayaan akka isa geessaniif farda yaabbisanillee akka qopheessan isaan ajaje.</verse>
				<verse number="25">Xalayaa akkana jedhullee barreesse.</verse>
				<verse number="26">«Qelaawudewoos Luusiyoosiin irraa bulchaa kabajjamaa Filiksiitiif nageenni siif haata'u.</verse>
				<verse number="27">Nama kana Yihuudonni qabanii isa ajjeesu'uuf hennaa yaadan loltoota woliin dhaqqabee isa hambiseen; akka nama Rooma'aa ta'e waan beekeef.</verse>
				<verse number="28">Sababaa himatameef beekuu yaadee, gara yaa'ii murti'ii baaseen.</verse>
				<verse number="29">Waan seera isaanii mormeef akka isa himatan arge malee, waan ajjeechaa yookiin hidha'aaf isa geessuu miti.</verse>
				<verse number="30">Nama kana Yihuudonni akka itti muratan hennaa natti himan yoma san gara kee erge himatootallee ammoo afoo keetitti akka himatan ajajeera» nagayaan taa'i.</verse>
				<verse number="31">Loltoonillee akkuma ajajaman Phaawuloosiin qabanii halkanniin gara Antiphaaxirisii geessaniin.</verse>
				<verse number="32">Bariisaa worri fardaa akka isa woliin deemu godhanii isaan gara gandaa deebi'an.</verse>
				<verse number="33">Isaanillee gara Qisaariya'aa seenanii xalayaa bulchaa biyyatitti kennanii, Phaawuloosiin afoo isaa dhaabsisaniin.</verse>
				<verse number="34">Haga dubbiseen maayii godina kamiin keessaa akka ta'e gaafateen; nama kiliqiya'aa ta'uu isaa haga beeke,</verse>
				<verse number="35">«Worri si himatan yoo dhufan hennaa san si dhagaya» jedhee, dallawa Heroodisii keessatti akka isa eegan godhe.</verse>
			</chapter>
			<chapter number="24">
				<verse number="1">Guyyaa shaniin maayii gadichi hayyichi Hannaaniyaan mangudooninii fi beekaa seeraa ka Xarxaluus jedhamu tokko woliin gad dhufee, isaan waan Phaawuloosii bulchaa biyyaatitti iyyatan.</verse>
				<verse number="2">Hennaa waamame Xarixaluus akkana jedhee isa himachuu jalqabe.</verse>
				<verse number="3">Kabajjamaa Filiksi karaa keetiin nagaya guddaa waan argannuuf, banii kanaafillee yaada keetii fi dubbii keetiin biyya maraaf bakka marattillee wonti mishaan waan ta'uuf galata guutu'uun fudhanna.</verse>
				<verse number="4">Haata'uu ammoo kana caalaa guddisee si hin tursiisu, hennama diqqoo gara-laafumma'aan akka nu dhageettu si kadhadha.</verse>
				<verse number="5">Namni kun akka dhibe'ee ta'ee Yihuudota adunyaa irra jiran maraa booressa'aa, worra barumsa sobaa barsiisaniif gosa worra filatameetiif masakkaa ta'ee waan argineef.</verse>
				<verse number="6">Hennaa mana woyyuu xureessu'uuf yaalu qabneen; [akka seera keennaatitti itti murteessuu yaannee turre.</verse>
				<verse number="7">Haata'uu ammoo ajajaan loltuu kumaa Lusiiyoos dhufee, hunnaan nu harkaa fudhate.</verse>
				<verse number="8">Worra isa himatanillee akka gara kee dhufan ajaje.] Atuu isa qorattee waan nu isa himannu maraa beekuu hin dandeetta.</verse>
				<verse number="9">Yihuudonnillee ammoo wonti kun akkasuma jedhanii wolii galan.</verse>
				<verse number="10">Hennaa bulchaan ijaan dhaye, Phaawuloos akkana jedhe. «Ati bara dheera'aaf banii kanaa ka murtii kennu akka taate waan beekuuf gammada'aati waan naan jedhan kanaa deebii deeffadha.</verse>
				<verse number="11">Sagadu'uuf gara Yerusaalemii haga baye, guyyaa kudha lamaa akka ta'e atuu beekuu hin dandeetta.</verse>
				<verse number="12">Nama tokkollee yookiin ummata wolitti qabee, mana woyyu'uutitti, mana sagada Yihuudotaatii fi qacha'aattillee na hin argine.</verse>
				<verse number="13">Ammallee waan na himataniif sitti himuu hin danda'an.</verse>
				<verse number="14">Haata'uu ammoo waan kana ragaa sii baya. Waan seera keessa jiru ka raattotaan barreeffame maraa amanee ka isaan barumsa ‹Dogoggoraati› jedhanii waaman maqaa Waaqa abboota kiyyaa kaddaama.</verse>
				<verse number="15">Worri qajeelaanii fi ka qajeelaa hin taanellee du'aa akka ka'an akkuma isaan Rabbiin abdatan, anillee Rabbiin irraa abdii qaba.</verse>
				<verse number="16">Kanaafuu ani ammoo Rabbii fi nama afo'otti hennaa maraa ka mudaa hin qabne sammuu qulqullaayaa akka qabaadhuuf jabaadha.</verse>
				<verse number="17">Woggaa hedduun maayii banii kiyyaa kenna'aa fi ciincaa godhu'uuf dhufe.</verse>
				<verse number="18">Kana godha'aa uduu jiru, baniinillee uduu wol hin geenne, uduu hin shibbiroofne, mana woyyuu keessatti uduu qulqullaaya'aaru na argan.</verse>
				<verse number="19">Haata'uu ammoo Yihuudonni gariin waan na himataniin waan qabaniif Isiya'aa dhufaniiran.</verse>
				<verse number="20">Wodhakkaa isaanii dhaabadhee, laagaa kiyya ol qabadhee, ‹Worri du'an hin ka'an› waan jedheef, adha murtii yaa'i'ii afoo dhaabadhe, waan hamaa tokko yoo na irratti arganiiran ta'e, mee isaan kunniin haa dubbatanii.</verse>
				<verse number="21"></verse>
				<verse number="22">Filiksi ammoo karaa dubbii isaanii sirri'itti waan beekeef, ajajaan loltuu kumaa Luusiyoos hennaa gad dhufe dubbii teessan hin mura jedhee haagana'aan tursiise.</verse>
				<verse number="23">Achiin maayeesa, inni ajajaa loltuu dhibbaa ka Phaawuloosiin eeguun, «Eedoo itti furi, worri firaallee hennaa waan isa barbaachisu fidaniif yookiin yoo gara isaa dhufan isa irraa hin dhooggin» jedhee ajaje.</verse>
				<verse number="24">Guyyaa hago'oon maayessa Filiksi haadha manaa ufii ta Diruusillaa jedhamtu ta gosa Yihuudi'ii woliin dhufee, Phaawuloosiin waamsisee, waan Yesuus Kiristoositti amanu'uu waan Phaawuloos dubbatu dhagaye.</verse>
				<verse number="25">Innillee waan qulqullinnaa, waan mataa ufii tooyatu'uu, waan murtii dhufu'uuf jiruu dubbata'aa uduu jiru, Filiksi sodaatee, «Amma deemi; hennaa naa tole ergee si waamsisaa» jedhee deebise.</verse>
				<verse number="26">Filiksi Phaawuloosiin irraa birrii fudhatee, hennama san hiiku'uunii waan barbaadeef, hennaa hedduu isa waamsisa'aa qaassa'aanii ture.</verse>
				<verse number="27">Woggaa lamaan maayii, Phorikiyoos Fisxoos bakka Filiksii bulchaa ta'e. Filiksillee Yihuudota gammachiisu'uuf jedhee, Phaawuloosiin hidhaa keessatti dhiise.</verse>
			</chapter>
			<chapter number="25">
				<verse number="1">Fisxoosillee gara godinaa seeneti guyyaa sadihiin maayii Qisaariya'aa gara Yeruusaalemii baye.</verse>
				<verse number="2">Mangudoonni gadootaatii fi bulchoonni Yihuudotaa, Phaawuloosiin himatan.</verse>
				<verse number="3">Isaan karaa irratti riphanii Phaawuloosiin ajjeesu'uuf waan malataniif, akka inni isaan gargaaree isa Yerusaalemitti ergu Fisxoosiin kadhatan.</verse>
				<verse number="4">Fisxoos ammoo, «Phaawuloos Qisaariya'atti akka eeganiin, innillee akka dafee achii deemu deebisee isaanitti hime.</verse>
				<verse number="5">Eegsuu yoo namni kun dhara qabaate isin keessaa worri baallii qaban ana woliin bu'anii, haa himataniinii» isaaniin jedhe.</verse>
				<verse number="6">Isaan bira guyyaa saddeetii yookiin kudhan taa'ee gara Qisaariya'aa gad bu'e. Bariisaa dhaddacha murti'ii irra taa'ee, Phaawuloosiin akka fidan ajaje.</verse>
				<verse number="7">Hennaa dhiyaatellee, worri Yerusaalemii gad bu'an, Yihuudonni marsaniinii dhaabatanii, waan ittiin injifachuu hin dandeenne himannaa gudda'aa fi ulfaataa irratti kaasan.</verse>
				<verse number="8">Phaawuloosillee hennaa falmatu, «Seera Yihuudotaa, mana woyyu'uutii fi Qeesaariinillee yoo ta'e waan tokko hin yakkine» jedhe.</verse>
				<verse number="9">Fisxoos ammoo Yihuudota gammachisuu barbaadee Phaawuloosiin, «Gara Yerusaalemii deemtee waan kanaaf afoo kiyyatti akka sii muramu feetaa?» jedhee deebiseef.</verse>
				<verse number="10">Phaawuloos ammoo, «Ammumaa ani hulee murtee itti argadhu teesso murtee Qeesaarii afoo dhaabadheera. Akkuma attillee sirri'itti beettu, ani Yihuudota womaa hin yakkine.</verse>
				<verse number="11">Eeganaa yakkee yookiin waan nama ajjeesisu godhee yoo jiraadhe, du'a jalaa ola hin jedhu. Yoo himannaan na himatan kun duwwaa ta'e ammoo, isaanitti dabarsee ka na kennuu danda'u eennullee hin jiru. Gara Qeesaarii iyyadheera» jedhe.</verse>
				<verse number="12">Hennaa san Fisxoos worra isa gorsu woliin mari'atee, «Gara Qeesaarii ol'iyyatteertaa gara Qeesaarii deemta» jedhee deebiseef.</verse>
				<verse number="13">Guyyaa hago'on maayessa mootichii Agriipha'aa fi Barniiqeen Fiisxoosiin nagaya gaafachu'uuf gara Qisaariya'aa gad bu'an.</verse>
				<verse number="14">Guyyaa hedduu waan achi taa'aniif, Fisxoos waan Phaawuloosii mootichaatti akkana jedhee ibseef, «Namichi Filiksi hidhee gad dhiisee deeme tokko asi jira.</verse>
				<verse number="15">Uduu ani Yeruusaleemiin jiru, bulchoota gadootaatii fi manguddoonni Yihuudotaa akka isatti murteessu kadhata'aa waan isaa natti himatan.</verse>
				<verse number="16">Anillee, ‹Himatamaan afoo himattootaa uduu hin dhaabatin, waan itti himatameef deebii akka kennu carraa uduu hin argatin eennuunillee dabarsanii kennuun seera Rooma'aatii miti› jedhee isaanii deebise.</verse>
				<verse number="17">Kanaaf hennaa asitti wol gayan ani uduu hin turiin gaafa lamu'uu dhaddacha murtee irra taa'ee akka nama san fidan ajaje.</verse>
				<verse number="18">Worri isa himatullee hennaa dhaabatan, himannaa hamaa ani yaade woyiituu hin himanne.</verse>
				<verse number="19">Haata'uu ammoo waan amantaa ufiitii fi waan Phaawuloos jiraata'a jedhu waan du'aa ka'uu Yesuusii irratti isaan wol morma'aa turan.</verse>
				<verse number="20">Anillee dubbii tana attamitti akka qoradhu mamee gara Yerusaaleemii deemtee dubbii kana achitti falmaachuu barbaaddaa? jedheen.</verse>
				<verse number="21">Phaawuloos ammoo Awugisxoos Qeesaar haga murteessutti akka eeggattu ol iyyannoo hennaa inni jedhe haga gara Qeesaarii erguuf akka eeggatu ajajeen.»</verse>
				<verse number="22">Agriiphaanillee Fiisxoosiin, «Nama san ani deebi'ee dhagayuu hin barbaada» jedheen. Innillee, «Boru dhageettaan» jedheen.</verse>
				<verse number="23">Bariisaa Agiirpha'aa fi Barniiqeen gaachena gudda'aan dhufanii, ajajaa loltuu kumaatii fi hangafoota qacha'aa woliin gara mana murte'ee seenan. Fiisxoos ajanyaan Phaawuloosiin fidan.</verse>
				<verse number="24">Fiisxoosillee akkana jedhe, «Mootii Agriiphaa'a, isinillee namoonni nu woliin jirtan maruu, namichi isin argitan kun ammaa achi lubbu'uun jiraatuun isa hin barbachisu jedhaa'a, baniin Yihuudotaa maruu Yeruusaalemii fi asittillee natti iyyataniiran.</verse>
				<verse number="25">Ani ammoo waan isa ajjeesiisaa akka godhee hin jirre hubadheera. Innillee gara Awugisxoos waan iyyateef isa erguu murteesse.</verse>
				<verse number="26">Waan isaa gara gooftaa kiyya waan barreessu waan qabatamaa hin qabu. Kanaafuu haga qoratameen maayii waan barreessu akka argadhuuf, afoo keessanitti mootii Agriiphaa keessattuu afoo kee isa dhiyeesse.</verse>
				<verse number="27">Hidhamaan yoo ergamu sababaa himatameef qulqulleessanii erguu dhabuun waan gowwummaa natti fakkaatuuf.</verse>
			</chapter>
			<chapter number="26">
				<verse number="1">Agriiphaanillee Phaawuloosiin, «Waan kee akka dubbattu sii hoffolchineerra» jedheen. Hennaa san Phaawuloos harka ufii hiixatee akkana jedhe.</verse>
				<verse number="2">«Mootii Agriiphaa'a! sirna Yihuudotaa wol mormii maraa sirri'itti waan beettuuf waan Yihuudota afo'otti himatameef maraa afoo keetitti waan deebii kennuuf akka nama eebbifameetitti uf laala. Kanaaf obsaan akka na dhageettu si kadhadha.</verse>
				<verse number="3"></verse>
				<verse number="4">Duruma irraa jalqabee, banii kiyya jiddu'utti waan Yerusaalemitti ta'e, «Daa'imummaa kiyya irraa jalqabee jireenna jiraadhe Yihuudonni maruu hin beekan.</verse>
				<verse number="5">Isaan naaf ragaa bayuu yoo barbaadan, akka worra jabeessanii amantii cimsanii, maraa caalaa seera eegu'uun worra jabaate keessaa nama gosa Faarisii ta'ee akka jiraadhe duri irraa jalqabanii na beekan.</verse>
				<verse number="6">Ammallee Rabbiin biraa waan dubbii abdi'ii ka abboota keennaa kennameetiif falmatu'uuf dhaabadheera.</verse>
				<verse number="7">Gara dubbii abdi qabeessa kanaa worri kenna kudha lamman, halkanii fi guyyaa jabaatanii kaddaama'aa akka bira gayaniif heddannoo qaban; mootii Agriiphaa, ani waan hedannoo kanaatiif Yihuudotaan himatame.</verse>
				<verse number="8">Rabbi worra du'an akka kaasu, isin biratti maaf waan hin amanamne ta'ee laakkawama?</verse>
				<verse number="9">«Anuu maqaa Yesuusii nama Naazireetii kana mormuun kiyya, waan guddaa godhuu na barbaachisu woyii waan godhe natti fakkaata'aa ture.</verse>
				<verse number="10">Kanallee akkasuma Yerusaalemitti godhe. Bulchoota gadootaa irraa baallii fudhadhee, ani namoota woyyuu heddu isaanii hiisisee, hennaa ajjeesanillee, worra ajjeesuun wolii gale.</verse>
				<verse number="11">Mana sagadaa marattuu hennaa hedduu akka isaan arrabsan namoota jajjabessa'aa ture. Guddisee hennaa isaaniin lolu, haga qacha'aan alaatii fi haga biyyaan alaa isaan ari'a'aa ture.</verse>
				<verse number="12">«Waan kanaaf bulchoota gadootaa irraa ajajaa fi baallii fudhadhee gara Damaasqo'oo uduu deema'aaru,</verse>
				<verse number="13">Mootii kiyya! karaa irratti, guyyaa wodhakkaa yoo ta'u naannoo kiyyaa fi naannoo worra na woliin deemaniitittillee ifti ifa adu'uutii ol ta'e samii irraa hennaa ifu arge.</verse>
				<verse number="14">Nu maruu hennaa lafati gad kufne, ‹Saa'ol! Saa'ol! maaf na ariita? Arfii sibiilaa kana yoo mormite sitti jabaata› laagaa jedhu afaan Ibiraayisixiitiin hennaa natti dubbatu dhagaye.</verse>
				<verse number="15">Anillee, ‹Gooftaa kiyya! Ati eennu?› jedheen. Innillee akkana naan jedhe, ‹Ani Yesuusii ati ariitu.</verse>
				<verse number="16">Haata'uu ammoo ka'ii dhaabadhu, kanaafuu akka itti na argitee fi waan argite saniif tajaajila'aaf raga bayaa akka taatu si muudu'uuf jedhee waan sitti mudhadheef.</verse>
				<verse number="17">Dhiifamsa cubbu'uutiif anatti amanu'uun worra qulqullaayan jiddu'utti ristii akka argataniif.</verse>
				<verse number="18">Dukkanaa gara ifaa, baallii seexanaa keessaa gara Rabbii akka deebi'an ija isaanii akka bantuuf banii itti si ergu worra Yihuudota hin taane jalaallee si oolcha.›</verse>
				<verse number="19">«Mootii Agriiphaa, ani waan manaaba sami'ii natti mudhate kana ani hin dinne.</verse>
				<verse number="20">Haata'uu ammoo duraan dursee worra Damaasqoo jiran, Yeruusaalemittillee biyya Yihuudotaa maratti, worri Yihuudii hin taanellee akka aagii galaniif akka waan aagii galuun isaan barbaachisu irraa aagii galanii gara Rabbii deebi'aniif dubbadhe.</verse>
				<verse number="21">Kanaafuu Yihuudonni mana woyyuu keessatti qabanii na ajjeessu'uuf yaalii godhan.</verse>
				<verse number="22">Rabbiin biraa gargaarsa argadhee diqqa'aa fi gudda'aa raga'aa haga guyyaa adhaa dhaabadheera.</verse>
				<verse number="23">Raattoninii fi Muuseen waan ta'uuf ta'u, ‹Kiristoosiin irra rakkinni akka gayu du'aa ka'iitii du'ootaa banii isaatiif ifa› worra Yihuudii hin taaneef jedhanii ka hennaa durii isaan himan san malee waan biraa wonti ani dubbadhe tokkollee hin jiru» jedhe.</verse>
				<verse number="24">Akkana jedhee waan ufii yoo deebisuu, Fiisxoos laagaa gudda'aan, «Phaawuloos! ati maraatteertaa bee, guddiftee baratuun kee gara maraattumma'aa si deebisa'aaraa!» jedheen.</verse>
				<verse number="25">Phaawuloos ammoo akkana jedhe, «Kabajjamaa Fiisxoos! Ani qalbii qaba waan dhuga'aa dubbadha malee hin maraanne.</verse>
				<verse number="26">Mootiin ammoo waan ani isa afo'otti addaataa dubbadhe kana hin beeka. Waan kana keessaa wonti tokkollee akka jalaa hin dhokanne waan hubadheef kun waan dhossa'atti godhame waan hin taaneef.</verse>
				<verse number="27">Mootii Agriiphaa! Raattota hin amantaa? Akka amantu hin beeka» jedhe.</verse>
				<verse number="28">Agriiphaanillee Phaawuloosiin, «Akkuma salpha'atti Kiristaana na taasisuu barbaaddaa?» jedheen.</verse>
				<verse number="29">Phaawuloosillee, «Hennaa diqqoo keessatti yookiin hennaa dheeraa keessatti si qofa uduu hin taane, worri adha na dhagayan maruu, hidhaa kiyya kana malee, akka kiyya akka ta'an Rabbiin isaanii kadhadha» jedheen.</verse>
				<verse number="30">Mootiin bulchaan biyyaa Barniiqeenillee worri isaan woliin taa'aniiran maruu bakka jiranii ka'anii achi siiqanii,</verse>
				<verse number="31">«Namni kun waan isa ajjeesisu dhiisa'aa waan isa hiisisuu tokkollee hin goone» jedha'aa woliin qaaqan.</verse>
				<verse number="32">Agriiphaanillee Fiisxoosiin, «Namni kun bee, ‹Gara Qeesaarii uduu ol iyyachuu dhabaatee›, silaa hiikuu hin danda'ama» jedheen.</verse>
			</chapter>
			<chapter number="27">
				<verse number="1">Gara Ixaaliya'aa markaabaan akka deemnu haga murtaaye, Phaawuloosii fi worri hidhaa keessaa ka biraallee kutaa worraana Agusxoosii keessatti ajajaa loltuu dhibbaa Yuuliwoos ka jedhamutti dabarsanii isaan kennan.</verse>
				<verse number="2">Markaba gara Adiraamixiisii daangaa Isiya'aatiin deemuuf ta'u keessa seennee achii kaane. Namichi Maqedooniya'aa Arixirokkoosiin Tasolonqe'eellee nu woliin ture.</verse>
				<verse number="3">Bariisaa gara Siidoona'aa yoo geennu, Yuuliyoos Phaawuloosiif garaa laafee akka inni gara firoota ufii dhaqee waan isa barbaachisu akka isaa fidaniif hoffolcheen.</verse>
				<verse number="4">Achii kaaneeti bubeen afoo keennaan waan turteef qophiroositti daadayannee deemne.</verse>
				<verse number="5">Haga Galaana Kiliqiya'aa fi Phiinfiliyaa bira jiru haga ceeneen maayessa gara muraa Luuqiyaa keessa jiruu geenne.</verse>
				<verse number="6">Ajajaan loltuu dhibbaa markaba Iskindiriya'aa dhuftee gara Ixaaliya'aa deemtu argeeti isii nu yaabbise.</verse>
				<verse number="7">Guyyaa hedduu suuta jedha'aa deemnee rakkinnaan gara kolba Qeendoosii geenne. Bubbeen waan nu dhooggeef Qerxeesitti daadayannee kolba seelmuuna'aatiin deemne.</verse>
				<verse number="8">Rakkinnaan qaccee irra lufnee gara qachaa michuu jedhamtuu ta qachaa Lalisiya'aatitti dhiyaattutti dhufne.</verse>
				<verse number="9">Hennaa dheera'aan maayessa, hennaan soomaa amma waan lufeeruuf markabaan deemuun waan nama sodachiisuuf.</verse>
				<verse number="10">Phaawuloos, «Namoota nana, deemsa kana keessa miidha'aa fi badiin guddaan akka ta'u arga'aara; badiinillee jireenna mataa keennaa qofa uduu hin ta'in, fe'a'aa fi markaba irratti jedhee isaan gorse.</verse>
				<verse number="11">Ajajaan loltuu dhibbaa ammoo ka Phaawuloos dubbate caalaa ka markaba oofuuf abbaa markabaa amana.</verse>
				<verse number="12">Buufata san irra turuun waan isaanii hin tolleef garri caalaan yoo isaanii danda'ame dhiya irraa mirgaa fi bita'atti gara galanii gara kolba finiqee jedhamtuutiin gara buufata qarxeesii gayanii achi turanii achii ka'u'uuf mari'atan.</verse>
				<verse number="13">Qilleensi haphiin bita'aa hennaa bubbise akka yaada isaanii waan ta'e isaanitti fakkaatee, ka'anii qaccee Qeerxeesiitiin lufan.</verse>
				<verse number="14">Haata'uu ammoo guddaa uduu hin turin danbaliin Awuraaqis jedhamu achitti markaba isaaniititti bu'e.</verse>
				<verse number="15">Markabnillee fudhatamee bubbee injifatee deemuu waan hin dandeenneef, gadhiifnee oofamne.</verse>
				<verse number="16">Hulee bisaaniin marfamte ta Qeedaa jedhamtutti daadayannee markabattii hunnaan tooyanne.</verse>
				<verse number="17">Gara goobaa haga baasaniin maayii markaba haadaan hidhanii jabeessanii gara hulee xindhacha sirtiis jedhamtuu akka hin kufne sharaa buusanii qilleensaan oofaman.</verse>
				<verse number="18">Bubbeenillee jabaatee nu dhiphifnaan bariisaa lamu'uu fe'aa irraa gara galaanaa darban.</verse>
				<verse number="19">Guyyaa sadaffa'aa meeshaa markaba keessaa harka keennaan daddarbine.</verse>
				<verse number="20">Guyyaa heddu adu'uu fi addeessa uduu hin argine hennaa bubbeen guddisee nutti jabaatu sirimaa abdiin hin hafna jedhu maruu nu keessaa dhumate.</verse>
				<verse number="21">Uduu hin nyaatin guyyaa heddu haga turaniin maayii, Phaawuloos jidduu isaanii dhaabatee akkana jedhe, isin namoota nana uduu na dhageettaniirtan ta'ee, Qeerxeesii kaatanii rakkoon kun martii silaa isin irra hin gayu ture.</verse>
				<verse number="22">Ammallee jabaadhaa'a jedhee isin gorsa. Markaba kana malee isin keessaa lubbuun tokkollee hin baddu.</verse>
				<verse number="23">Halkan edaa Maleekkaan Waaqaa ka Waaqa ani ka isaa ta'ee fi ka ani kaddaamuu na bira dhaabatee,</verse>
				<verse number="24">‹Phaawuloos, hin sodaatin! Qeesaariin afoo hin dhaabatta. Rabbi kunoo namoota sii woliin deeman maraa sii keenneeraa› naan jedhe.</verse>
				<verse number="25">Kanaafuu isin namoota kiyya jabaadhaa'a akkuma natti dubbate akkasuma akka ta'u Rabbiin waan amanuuf.</verse>
				<verse number="26">Haata'uu ammoo gara lafa bisaaniin marfamtee gawuu nu barbaachisa.</verse>
				<verse number="27">Halkan kudha arfaffa'aatitti galaana Adriiya'aatitti hennaa garanaa fi garasi oofamnu worri markaba oofan halkan qixxee gara lafa woyii waan dhiyaatan isaanitti fakkaate.</verse>
				<verse number="28">Haada bikkanii yoo gad dhiisan akka hojjaa namaatiin diddama akka ta'e arganii, diqqoo turanii lammaffaa yoo darban hojjaa namaatiin kudha shan akka ta'e argan.</verse>
				<verse number="29">Gara hulee dhagaa qabuu akka hin kufne sodaatanii markaba duubaan sibiila ulfaataa gad buusanii uduu guyyaa ta'ee jedhanii hawwan.</verse>
				<verse number="30">Worri markaba oofan markaba keessaa dheessuu barbaadanii sibiila ulfaataa markaba afo'oon gad buusanii isarraan bidiruu gara galaanaa hennaa buusan,</verse>
				<verse number="31">Phaawuloos ajajaa loltuu dhibbaatii fi loltootaan, «Kunniin markaba keessa yoo hin turre, isin hafuu hin dandeettan» isaaniin jedhe.</verse>
				<verse number="32">Hennaa san loltoonni haada bidiru'uu muranii akka kuftu gad dhiisan.</verse>
				<verse number="33">Hennaa lafti bari'e Phaawuloos akka hurbaata nyaatan isaan maraa kadhata'aa ture. Akkana isaaniin jedhe, uduu eeddan uduu hin nyaatin, qooqa haga teettan adhi guyyaa kudha arfaffa'a.</verse>
				<verse number="34">Kanaafuu akka hurbaata nyaattan isin kadhadha, kunillee akka jiraattaniif isinii ta'a; isin keessaa rifeensi mataa nama tokkollee hin badu.</verse>
				<verse number="35">Kana jedhee buddeenallee fuudhee isaan maraa afo'otti Rabbiin galatoonfatee kutatee nyaatuu jalqabe.</verse>
				<verse number="36">Maruu jajjabaatanii ufumaa hurbaata fudhatanii nyaatan.</verse>
				<verse number="37">Namoonni markaba keessa jiran, nama dhibba lamaa fi torbaatamii jaha.</verse>
				<verse number="38">Haga nyaatanii quufaniin maayessa qamadii gara galaanaa darbanii markaba irraa salphifatan.</verse>
				<verse number="39">Haga lafti barite huleen sun eessa akka taate hin beenne, Haata'uu ammoo lafa lolaan seenu ka xindhachaa arganii garas dhiibu'uuf kutatan.</verse>
				<verse number="40">Sibiila ulfaataa sani hiikanii galaana keessatti gadi dhiisan; hennama san haada muka markabaa hiikanii sharaa diqqoo qilleensaaf ol bananii gara qacce'ee laalanii deemu jalqaban.</verse>
				<verse number="41">Haata'uu ammoo bakka galaanni lamaa itti wolgayuutti kufanii markaba daangaa irra oofanii uf afo'oon lafa gad woraanee socho'uu dide; duubaan ammoo dhiibbaa danbali'iitiin caccabuu jalqabe.</verse>
				<verse number="42">Loltoonni worra hidhaman keessaa tokkollee daakee akka isaan jalaa hin baane ajjeesu'uuf mari'atan.</verse>
				<verse number="43">Ajajaan loltuu dhibbaa ammoo Phaawuloosiin hambisuu yaadee marii isaanii dhoogge. Worri daakkaa beekan ammoo markaba irraa gad uf dhiisa'aa, dursanii gara lafaa akka bayan,</verse>
				<verse number="44">Worri hafan wodhakkaan saanqa'aan, gariin ammoo markaba cabeen akka bayan ajaje. Akkasumaan maruu nagayaan gara lafaa gayan.</verse>
			</chapter>
			<chapter number="28">
				<verse number="1">Nagayaan haga geenneen maayii hennaa lafti sun gooba bisaaniin marfamte ta Malaaxiyaa jedhamtu akka taate beenne,</verse>
				<verse number="2">Aramaayoonni gooba san irra jiraatan waan mishaa maalalchiisaa nuu godhan. Rooba waan ta'eef qorraaf ibidda nuu bobeessanii nu maraa simatan.</verse>
				<verse number="3">Phaawuloos ammoo bayee haashee wolitti qabee ibiddatti yoo kaayu, bofattiin takka oo'a ibiddaa uduu dheessitu, harka isaa iddite.</verse>
				<verse number="4">Worri gooba bisaaniin marfamte san irra jiraatan Aramaawota jedhaman, hennaa bofti harka isaa irratti rarra'e arganii, «Namni kun dhugamaan nama guma'aati; garba keessaallee yoo nagayaan bayellee, murtii Rabbii jalaa bayee jiraatuu hin dandeenne» woliin jedhan.</verse>
				<verse number="5">Inni ammoo bofa gara ibiddaa ufirraa gad hargufee, isiin ammoo isa hin miine.</verse>
				<verse number="6">Isaanillee ammaa iitayee yookiin bakumattuu kufee du'a jedhanii eega'aa turan. Guddisanii eeganii isa irratti waan nama maalalchiisu womaa arguu haga dhaban, kun sirimaa, «Waaqa» jedhanii yaada ufii jijjiiran.</verse>
				<verse number="7">Bakka san bulchaa Pupiiliyoos jedhamutu ture. Innillee keessummummaa nu simatee, guyyaa sadihii jaalalaan nu bulche.</verse>
				<verse number="8">Abbaan Pupiiliyoosii haxaxxe'ee fi baasa'aan dhibamee ciiseera. Phaawuloos gara isaa seenee Rabbiin kadhateefii harka ufiillee isa irra kaayee jennaan namichillee fayye.</verse>
				<verse number="9">Hennaa wonti kun ta'e, worri hafan akkasuma worri dhibee qabanillee gara gooba bisaaniin marfamte sanii dhufa'aa fayyan.</verse>
				<verse number="10">Ulfinna gudda'aan nu kabajjanii hennaa kaanellee waan nu barbaachisu maraa markaba irra nuu kaayan.</verse>
				<verse number="11">Ji'a sadihiin maayessa markaba Iskindiriya'aa ta gooba irra jirtuun kaane; markabattii irra malkata Diyoosqoroos jedhamu mataa irraa qaba.</verse>
				<verse number="12">Hennaa gaafa Saraakusiin seenne guyyaa sadihii achi teenne.</verse>
				<verse number="13">Achii jijjiirannee gara Reegiyumii geenne. Guyyaa tokkoon maayessa hennaa bubbeen bita'aa bubbifte guyyaa lammaffa'aa gara Putiyoluusii dhandhe.</verse>
				<verse number="14">Achitti obboleewwan arginee isaan bira guyyaa torba akka teennu nu kadhatan, akkasuma gara Rooma'aallee dhandhe.</verse>
				<verse number="15">Achittillee obboleewwan waan keenna dhagayan haga gabayaa Afiiyuusiitii fi haga hulee, «Bultii sadihii» jedhamuu nu simachu'uuf yaa'an. Phaawuloosillee hennaa isaan arge Rabbiin galatoonfate. Garaan isaallee hin jajjabaate.</verse>
				<verse number="16">Hennaa gara Rooma'aa seenne, Phaawuloos loltuu isa eegu woliin hojja isaa akka taa'u eeyyamameef.</verse>
				<verse number="17">Guyyaa sadihiin maayii Phaawuloos hangafoota Yihuudotaa gara ufii waamee, Hennaa isaan wol gayan akkana isaaniin jedhe, «Obboleewwan tiyya! Ani banii yookiin sirna abbootaa mormu'uun waan tokko uduu hin godhin Yerusaalemitti akka hidhametti harka worra Rooma'aatitti dabarsanii na kennan.</verse>
				<verse number="18">Isaanillee na qoratanii sababaa na ajjeesisu waan narra hin jireef na hiiku'uuf yaadan.</verse>
				<verse number="19">Yihuudonni ammoo hennaa na morman gara Qeesaarii akka iyyadhu giddii natti ta'e malee, waan banii kiyya himadhu waan qabuufii miti.</verse>
				<verse number="20">Sababaa kanaaf isin argee, waan kana isinitti himu'uuf isin waame. Abdii Israa'elootaatiif shiboo sibiilaa kanaan hidhameera.»</verse>
				<verse number="21">Isaanillee, «Nu Yihuudaa irraa waan kee xalayaa tokkollee hin arganne, obboleewwan keessaa tokkollee dhufee waan kee hamaa nutti hin himne, yookiin ka nutti dubbate hin jiru.</verse>
				<verse number="22">Haata'uu ammoo waan worra kanaa hulee maratti akka morman nu biratti waan beekkameeruuf waan yaaddu sirraa dhagayuu feena» jedhaniin.</verse>
				<verse number="23">Guyyaa qabaniifiiti heddu ta'anii gara mana inni keessa jiraatuu dhaqan. Waan jeennata Rabbii raga'aa, waan Yesuusillee, Seera Muuse'eetii fi raattotaa keessaa hima'aa hubachiisa'aa ganamaa haga galgalaa isaanii ibsa'aa ture.</verse>
				<verse number="24">Gariin waan inni dubbatetti amanan; gariin ammoo hin amanne.</verse>
				<verse number="25">Hennaa ufii wolii galuu dhaban Phaawuloos dubbii tokko haga dubbateen maayii hin lixan. Akkana jedhe, «Ayyaanni Woyyuun raatticha Isaayyaasiitiin abboota keennaan,</verse>
				<verse number="26">‹Gara banii kana dhaaqiitii akkana jedhiin: Dhagayuu inuma dhageettan, haata'uu ammoo hin hubattan: Argiitiillee ima argitan, ammoo hin guuttattan.</verse>
				<verse number="27">Garaan banii kanaa jabaateera; Ija isaaniitiin akka hin argine, gurra isaaniitinillee akka hin dhageenne; Qalbii isaaniitiin akka hin hubanne, deebi'eellee akka isaan hin fayyifne, Gurri isaaniillee duudeera, ija ufiillee dunuunfataniiran› jedhee waan mishaa dubbate.</verse>
				<verse number="28">Eeganaa, «Fayyummaan Rabbii kun worra Yihuudii hin taaneef akka ergame isin biratti haa beekkamuu. Isaanillee hin dhagayaniin.» [</verse>
				<verse number="29">Hennaa inni waan kana dubbate, Yihuudonni ufumaa guddisanii wol morma'aa deeman.]</verse>
				<verse number="30">Phaawuloos mana kireeffate keessa woggaa lama guutuu taa'ee worra gara isaa dhufan maraa simate.</verse>
				<verse number="31">Eennullee uduu isa hin dhooggine jeennata Rabbii hima'aa waan Gooftaa Yesuus Kiristoosii haalaan ibsee barsiisa'aa ture.</verse>
			</chapter>
		</book>
		<book number="45">
			<chapter number="1">
				<verse number="1">Ka ergamaa ta'u'uuf waamame garbicha Yesuus Kiristoosii Phaawuloosiin irraa, Oduu Nagayaa Rabbii ka afaan raattotaatii fi ka kitaaba woyyootaa keessatti firrisee abdii kenneefiif fooyame.</verse>
				<verse number="2"></verse>
				<verse number="3">Oduun Nagayaa kun waan fooniin fiixaa Daawitii irraa dhalateef, akka Ayyaana Woyyu'uutittillee ammoo du'oota keessaa ka'ee, hunna gudda'aan Ilma Rabbii ta'ee mudhatee waan Ilma isaati; Innillee Gooftaa keenna Yesuus Kiristoos.</verse>
				<verse number="4"></verse>
				<verse number="5">Isaa fi maqaa isaatiif worra Yihuudota hin taane maraa jiddu'utti akka ajajamuun amanti'iin ta'e argamu, badhaadhuma'aa fi ergamummaa fudhanne.</verse>
				<verse number="6">Isaan jiddu'uu akkasuma worri ka Yesuus Kiristoosii ta'u'uuf waamamtan isin fa'a.</verse>
				<verse number="7">Worra Rabbiin jaalatamtan, woyyoota ta'u'uuf worri waamamtanii fi worri Roomaa keessa jirtan maruu, abbaa keenna Rabbii fi Gooftaa keenna Yesuus Kiristoosiin biraa badhaadhaa fi nageenni isiniif haata'u.</verse>
				<verse number="8">Amantaan keessan adunyaa maraa irratti waan dhagayameef, firrisee waan keessan maraafuu Rabbii kiyya karaa Yesuus Kiristoosiitiin hin galateefadha.</verse>
				<verse number="9">Oduu Nagayaa ka Ilma isaa ka ayyana kiyyaan tajaajilu Rabbi waan ragaa kiyya ta'eef, maal laataa yoo heddu turellee gara keessan amma akka dhufu fedha Rabbiitiin karaan akka naa banamuuf Rabbiin kadhata'aa hennaa maraa yoo faatefadhu waan keessan uduu addaan hin kutin kadhadha.</verse>
				<verse number="10"></verse>
				<verse number="11">Akka isin jabaataniif kennaa Ayyaanaa isinii qoodu'uuf isin arguu hawwa.</verse>
				<verse number="12">Kana jechuun kiyya amantaa jidduu tiyyaa fi teessan jirtuun isin woliin akka wol jajabeesinuuf.</verse>
				<verse number="13">Obboleewwan tiyya akkuma worra Yihuudota hin taane biratti ta'e isin birattillee daraaraa akka argadhuuf hennaa heddu gara keessan dhufu'uuf akka yaade; haga ammaa ammoo dhooggamuu kiyya akka naa beetan barbaada.</verse>
				<verse number="14">Namoota Giriikii, ka hin baranneef, Ogeeyyi'ii fi worra hin hubanneef yabootu narra jira.</verse>
				<verse number="15">Isin worra Roomaa jirtaniif Oduu Nagayaa himu'uuf qophaayera. Kanaafuu haga naa danda'ameen worra Roomaa jirtaniifillee ammoo Oduu Nagayaa himu'uuf qophaayeera.</verse>
				<verse number="16">Oduu Nagayaatiin hin saalfadhu. Dura worra Yihuudiitiif akkasuma nama Giriikiitii fi worra amanu maraafuu hunni Rabbii fayyinsaaf waan ta'eef.</verse>
				<verse number="17">«Qajeelaan amanta'aan jiraata» jedhamee akkuma barreeffame qajeellumaan Rabbii amantaa irraa gara amanta'aa isaan waan mudhatuuf.</verse>
				<verse number="18">Namoota dhugaa badoomaan dhooggan badooma isaanii maraa irratti lolli Rabbii sami'ii cubbuu isaanii irratti bu'a.</verse>
				<verse number="19">Rabbi waan isaanitti mudhiseef waan Rabbii beekuu danda'uun isaan birratti addaataa waan ta'eef.</verse>
				<verse number="20">Amalli isaa ka hin mudhanne, innillee hunna isaa ka bara baraa akkasuma Waaqumaan isaa uumama adunya'aatii jalaqabee, karaa waan inni uummeetiin beekkamee ifa ta'ee waan mudhatuuf; kanaafuu Rabbiin beeka'aa akka Rabbummaa isaatitti waan hin kabajjinee fi waan hin galateeffanneef waan itti sababatan dhaban. Haata'uu ammoo yaada isaaniitiin duwwaa ta'an; qalbiin isaanii ta hin hubbanee fi ta dukkanoofte.</verse>
				<verse number="21"></verse>
				<verse number="22">Nu ogeeyyi'i uduu ufiin jedhan, jaanjoo ta'an.</verse>
				<verse number="23">Ulfinna Rabbii ka hin banne, nama du'uuf, bifa simbirraaniitiin, waan luka afur qaban, uumama lafa irra deemanitti fakkeessanii jijjiiran.</verse>
				<verse number="24">Kanaafuu nafa isaaniitiin akka wol shingeessaniif Rabbi qalbii isaanii keessatti fedha batummaa fooniitiif dabarsee isaan kenne.</verse>
				<verse number="25">Kunillee dhugaa Rabbii sobaan waan jijjiiraniif, uumma dhiisanii uumama waan kaddaamanii tajaajilaniif, innillee bara baraan ka eebbifame! Amiin.</verse>
				<verse number="26">Kanaafuu Rabbi hawwii shinga'aatiif dabarsee isaan kenne. Dubartoonni isaanii amala isaaniitii fi hujjii ta'u waan amala isaaniitiif hin taaneen jijjiiran.</verse>
				<verse number="27">Akkasuma worri dhiiraa amala isaaniif ta'u dubartoota bira gayuu dhiisanii fedhii foon ufiitiin gubatan. Dhiirti dhiira woliin shingaa raawwatan, waan badaa kanaa waan godhaniif adabbii isaaniif ta'u uf irratti fidan.</verse>
				<verse number="28">Haguma Rabbiin beekuu jibaniin Rabbi waan hin taane akka godhan samuu faayyidaa hin qabneef dabarsee isaan kenne.</verse>
				<verse number="29">Hammeenna, luquna, dhara maraan guuttaman; hinaaffaa, lubbuu ajjeesuu, mormii, amala dharaatii fi hammeennaan guuttaman.</verse>
				<verse number="30">Worra hasaasanii fi hamatan, worra Waaqa jiban, worra nama arrabsan, worra boonanii fi uf jajan, karaa baduma'aa worra wolitti soqanii fi worra maatii isaaniitiif hin ajajamne.</verse>
				<verse number="31">Worra hin hubanne, worra woliigaltee diigan, worra jaalala hin qabnee fi worra araara hin qabne.</verse>
				<verse number="32">«Worra kana godhan irratti seera Rabbii ka du'aatitu isaaniif ta'a» ka jedhu beeka'a, worra waan kanniin godhu callaa uduu hin taane, worra waan kana godhanillee, «Wolii galan.»</verse>
			</chapter>
			<chapter number="2">
				<verse number="1">Kanaafuu ati namni nama biraatitti murteessitu maruu waan itti sababatu hin qabdu. Ka biraa irratti wonta murteesitu sanniin uf irrattillee waan murtessituuf ati murteessaan woma san waan gootuuf.</verse>
				<verse number="2">Worra akkana godhan maraa irratti murteen Rabbii dhugaa ta'uu isaa hin beena.</verse>
				<verse number="3">Ati nama worra kana godhuti ka murteesitu sanuma waan gootuuf, murtee Rabbii jalaa waan baatu sitti fakkaataa?</verse>
				<verse number="4">Moo arjumaan Rabbii gara aagii akka si masakku uduu hin beenne, arjumaa isaatii fi waa danda'uu durummaa obsa isaa tuffataa?</verse>
				<verse number="5">Moo gar jabuma'aa fi qalbii aagii hin galle, murtiin Rabbii qajeelaan hennaa mudhatu gaafa guyyaa lola Rabbiitiif uf irratti kuufata.</verse>
				<verse number="6">Inni maraafuu akkuma hujii isaatiin kennaaf.</verse>
				<verse number="7">Worra hujii mishaa irra dhaabatanii galataa fi ulfinna, jireenna hin banne worra barbaadaniif jireenna bara baraa isaanii kenna.</verse>
				<verse number="8">Worra nama didanii bu'aa ufii soqaniif hammeeyyii ta'anii waan mishaa dhiisanii fi hammeenna duukaa worra deeman lola Rabbiitii fi bala'atu isaan irra gaya.</verse>
				<verse number="9">Lubbuun nama waan hamaa hojjatuu maraa irratti rakkinnaa fi dhiphinnatu dhufa. Dura nama Yihuudi'iiti, akkasuma nama Giriikiiti.</verse>
				<verse number="10">Haata'uu ammoo hujii mishaa worra hojjatu maraaf galataa fi ulfinni nageenillee isaanii ta'a. Duraan nama Yihuudi'iitiif akkasuma ammoo nama Giriikiitiif.</verse>
				<verse number="11">Rabbi waan nama wol hin caalfanneef.</verse>
				<verse number="12">Seeraan ala cubbuu worri hojjatan maruu akkasuma seeraan ala waan badaniif. Seera uduu qaban worri cubbuu hojjatan maruu seeraan isaanitti murteeffama.</verse>
				<verse number="13">Rabbiin afo'otti worra seera raawwatantu qajeellota ta'an malee, worri seera dhagayan waan qajeellota hin taaneef.</verse>
				<verse number="14">Worra Yihuudota hin taane ka seera hin qabne, amala ufiitiin waan seera uumamaa yoo godhan isaan yoo seerallee hin qabaanne, ufumaa seera ufii waan qabaniif,</verse>
				<verse number="15">Isaanillee yaanni sammuu isaanii ragaa waan isaanii bayuuf, yaanii mataa isaanii ufumaa yoo wolitti sababatu hujii seeraa ka garaa isaanii keessatti barreeffame mudhisan.</verse>
				<verse number="16">Kunillee Rabbi karaa Yesuus Kiristoosiitiin akka ani Oduu Nagayaa barsiise guyyaa gaafa Rabbi waan nama biratti dhokatetti murteessu ta'a.</verse>
				<verse number="17">Ati ammoo, «Yihuudi'i» jedhamte'eef yoo seeratti irkatte, Rabbiin yoo boontee, fedha isaallee yoo beette,</verse>
				<verse number="18">Seera irraallee barattee, yoo mishaa beettee qortee jaalatte,</verse>
				<verse number="19">Seeraan bifa beekumsaatii fi dhugaa waan qabduuf, masakaa ballootaa, worra dukkana keessa jiraniif ifa, barsiisa amshaagotaa, barsiisaa daa'immanii akka taate yoo uf hedatte,</verse>
				<verse number="20"></verse>
				<verse number="21">Eegasuu ati ka nama biraa barsiiftu uf hin barsiiftuu? «Hin hatin!» jettee ka himtu, hin hattaa?</verse>
				<verse number="22">Ati ka namootaan hin seebariin jettu hin seebartaa? Ati ka waaqolee tolfamaa shakkitu mana woyyuu hin saamtaa?</verse>
				<verse number="23">Ati ka seeraan dhaadattu, seera irra darbu'uun Rabbiin saalfachiiftaa?</verse>
				<verse number="24">Sababaa keessaniif maqaan Rabbii worra Yihuudii hin taane jiddu'utti hin arrabsama jedhamee akkuma barreefame,</verse>
				<verse number="25">Uduu seera raawwatee, gadoomuun fayyidaa qaba. Yoo ka seera diiddu ta'e ammoo gadoomuun kee akka waan hin gadoomnee ta'eera.</verse>
				<verse number="26">Eegasuu namni hin gadoomin sirna seeraa yoo eege gadoomuu dhabuun akka waan gadoomeetitti hin laakkayamuufi?</verse>
				<verse number="27">Uumamaan ka hin gadoomin namni seera raawwatu akka seera kitaabaatitti gadoomuu uduu si barbaachisu, diiguun seerri sitti murteessa.</verse>
				<verse number="28">Ka maqamaaf Yihuudii ta'e, Yihuudii waan hin taaneef, addaataa gadoomuun fooniin ta'e, gadoomuu waan hin taaneef.</verse>
				<verse number="29">Haata'uu ammoo ka dhossa'aan Yihuudii ta'e Yihuudi'i. Gadoomuun Ayyaana Rabbiitiin ta'u, gadoomuu qalbi'iiti malee, ka kitaaba seeraatii miti. Galanni isaallee Rabbiin irraa malee, nama irraa miti.</verse>
			</chapter>
			<chapter number="3">
				<verse number="1">Eegasuu Yihuudii ta'uun maali'i? Yookiin gadoomuun faayyidaa maal qaba?</verse>
				<verse number="2">Kanaafuu Yihuudii ta'uun bu'aa heddu qaba. Waa maraa dura jechi Rabbii yaboo isaanitti kenname.</verse>
				<verse number="3">Eegasuu maali'i ree? Worri hin amanne yoo jiraatan amanuu dhabuun isaanii amanamummaa Rabbii hanbisaa?</verse>
				<verse number="4">Sirimaa hin hanbisu. «Ati dubbii keetiin qajeelaa akka taatu, mana murti'iillee hennaa seente akka injifattu» jedhamee akkuma barreeffame, namni martinuu kijibaa yoo ta'e, Rabbi ka dhuga'aa haa ta'u.</verse>
				<verse number="5">Haata'uu ammo hammeenni keenna qajeellummaa Rabbii yoo ka mudhisu ta'e, maal jennaa ree? Rabbi waan cubbuu keennaatiif yoo nu adabe, murteessaa dhuga'aatii miti jechu'uu? Ani akka yaada namaatiin dubbadha.</verse>
				<verse number="6">Akkasuu hin ta'in, yoo akkas ta'e Rabbi adunya'aatti attamitti murteessaa?</verse>
				<verse number="7">Kijiba kiyyaan ammoo dhugaan Rabbii ulfinna isaatiif yoo caale, maaf akkasuma haga ammaa akka cubbamaatitti natti murteeffama ree?</verse>
				<verse number="8">«Maali'iif akka wonti mishaan dhufu hamaa hin hojjanne ree?» akkanumaan nu arrabsan. Gariin akkanumaan akka waan jennuu waan dubbataniif murtiin isaanii qajeela'a.</verse>
				<verse number="9">Eegasuu maal haata'u? Nu isaan tarraa? Horomaa hin ta'u Yihuudiillee namoonni Giriikiillee maruu cubbuu jala akka ta'an dursinee waan isaan himaneerruuf.</verse>
				<verse number="10">Akkana jedhamee akkuma barreeffame, «Namni qajeelaan tokkollee hin jiru,</verse>
				<verse number="11">ka hubatullee hin jiru; ka Rabbiin soqullee hin jiru.</verse>
				<verse number="12">Maruu dogoggoraniiran martinuu worra bu'aa hin qabne ta'aniiran; Ka arjoomu tokkollee hin jiru;</verse>
				<verse number="13">dubbii nama miidhu dubbatu'uuf, afaan isaanii akka awwaala banameeti; arraba ufiitiin hin soban; hidhii isaanii jala hadhaa bofaatituu jira;</verse>
				<verse number="14">Afaan isaanii keessa abaarsaa fi hadha'atu guuteera.</verse>
				<verse number="15">Lutti isaanii dhiiga jissu'uuf ariifatti.</verse>
				<verse number="16">Bakka isaan dhaqan maraa badi'ii fi rakkoo hama'atu jira.</verse>
				<verse number="17">Karaa nagayaallee hin beekan. Ija isaanii afoo sodaan Rabbii hin jiru.»</verse>
				<verse number="18"></verse>
				<verse number="19">Afaan maruu akka cufamu adunyaan martuu murtii Rabbii jala akka taatu wonti seerri dubbatu maruu, worra seera jala jiraniif akka dubbatu hin beenna.</verse>
				<verse number="20">Kunillee hujii seeraa hojjachu'uun, ka foon uffate maruu isa afo'otti waan qajeelaa hin taaneef cubbuunillee seeraan waan beekkamuuf.</verse>
				<verse number="21">Amma ammoo ka seeraa fi rattonni ragaa bayaniif qajeellummaan Rabbii seeraan ala mudhateera.</verse>
				<verse number="22">Innillee ka worra itti amanan maraa qajeellummaa Rabbii ka Yesuus Kiristoosiititti amanu'uun argamu.</verse>
				<verse number="23">Garaa garummaan hin jiru, maruu cubbuu waan hujaniiraniif ulfinni Rabbii isaan irraa dhidhateera.</verse>
				<verse number="24">Isaan badhaadha karaa Yesuus Kiristoosiitiin ta'een akkanumaan kennaa isaatiin qajeellota ta'an.</verse>
				<verse number="25">Isallee Rabbi dhiifamsa cubbu'uu karaa amantaa dhiiga isaatiin argamuun godhee dhaabeen, kunnillee Rabbi cubbuu dura hojjatame dandeetii Rabbiitiin dhiifama qajeellummaa ufii mudhisu'uuf kana godhe.</verse>
				<verse number="26">Innillee qajeelaa akka ta'u ka Yesuusiti amanullee qajeelaa akka taasiisuuf bara kanallee qajeellummaa akka mudhiisuuf.</verse>
				<verse number="27">Eegasuu boonuun kee meeti ree? Inni hafeera; Seera kamiin? Seera huji'iitiinii? Miti seera amanta'aatiin malee.</verse>
				<verse number="28">Namni seera hujji'iitiin malee, amanta'aan akka waan qajeellumma'aatitti waan laakkoofnuuf,</verse>
				<verse number="29">Moo Rabbi, Waaqa Yihuudotaa calla'aa? Waaqa worra Yihuudii hin taaneetille'ee mii? Ee nu worri gadoomne, amanta'aaf worri hin gadoomnellee Waandhi amanta'aan qajeelaa nama taasisu tokko waan ta'eef akkasuma Waaqa worra Yihuudii hin taanee ti.</verse>
				<verse number="30"></verse>
				<verse number="31">Eegasuu seera amanta'aa diinnaa ree? Miti. Seera jabeessinee qabanna malee.</verse>
			</chapter>
			<chapter number="4">
				<verse number="1">Eegasuu Abrahaamiin fooniin abbaa keenna ta'e maal argate jenna?</verse>
				<verse number="2">Abrahaam huji'iin uduu qajeelaa ta'ee, waan ittiin dhaadatu qaba. Haata'uu ammoo Rabbiin biraa miti.</verse>
				<verse number="3">Kitaabni maal jedha? «Abrahaamillee Rabbitti amanee, akka nama qajeela'aatitti isaa laakkayame»</verse>
				<verse number="4">Namni tokko hujii yoo hojjate mindaan isaa akka gati'iititti malee, akka badhaadhaatitti hin laakkayamuuf.</verse>
				<verse number="5">Haata'uu ammoo nama hin hojjanneefi nama cubbamaa qajeelchutti amanu, amantaan isaa akka nama qajeela'aatitti isaa laakkayama.</verse>
				<verse number="6">Namni Rabbi uduu inni hujii mishaa hin hojjatin qajeelaa taasisuun sun ka eebbifame akka ta'e Daawiti akkana jedhee dubbate,</verse>
				<verse number="7">«Worri yakki isaanii dhiifameef worri cubbuun isaaniillee haqameef worra eebbifame!</verse>
				<verse number="8">Namni Gooftaan cubbuu isaa itti hin laakkoofne ka eebbifame!»</verse>
				<verse number="9">Eegasuu eebbi kun waan gadoomu'uu dubbate? Moo waan gadoomuu dhabu'uuti? «Amantaan Abrahaamiif qajeellummaa ta'ee laakkawwameera» waan jennuuf.</verse>
				<verse number="10">Attamitti laakkawwameef? Haga gadoomee asi moo? Yookiin uduu hin gadoomneen dura? Haga gadoomee miti uduu hin gadoominiin dura malee.</verse>
				<verse number="11">Amantaa uduu hin gadoomneen dura qabuun chaapaa woyyumma'aa malkata gadoomu'uu argate, kunillee akkasuma isaan woyyoota ta'anii akka laakkayamaniif worra uduu hin gadoomne amanan maraafuu abbaa akka ta'uuf.</verse>
				<verse number="12">Worra gadoomaniif abbaa akka ta'u, akkasuma worra gadooman calla'aafii miti, Haata'uu ammoo abbaan keenna Abrahaam uduu hin gadoomin amantaa soquun isaaf qofa uduu hin ta'in worra duukaa bu'aniifille'e.</verse>
				<verse number="13">Inni ka ardii tana dhaalu akka ta'u Abrahamii fi fiixaa isaatii dubbii abdi'ii ka kenname qajeellummaa amanta'aatti malee, seeraanii miti.</verse>
				<verse number="14">Worri seeraan jiraatan yoo ka dhaalan ta'e amantaan duwwaa ta'eera, abdiin dubbi'iillee diiggameera.</verse>
				<verse number="15">Seerri waan balaa fida; Haata'uu ammoo, hulee seerri hin jireeti, cubbuu hujuun hin jiru.</verse>
				<verse number="16">Kanaafuu seera calla'aan uduu hin taane, akkasuma ka amantaa Abrahamiitiin ta'e, fiixaa isaa maraaf, dubbiin abdi'ii kun akka raawwatamuuf, amantaan akka badhaadhummaa isaa akka ta'uuf, innillee akkuma abbaa worra Yihuudii hin taanee taata jedhame barrayeen, isa du'aa fi jireenna kennu, ka waan hin jirre akka waan jiruu godhee waamu, Waaqa itti amane afo'otti abbaa nu maraati.</verse>
				<verse number="17"></verse>
				<verse number="18">Fiixaan keellee akkanuma ta'u'uuf ta'a akkuma jedhame, haga abdiin ta'uu dhabellee, abbaa worra Yihuudii hin taanee maraa ta'u'uuf «Abdii qabatee amane»</verse>
				<verse number="19">Inni waan jaarsa woggaa dhibbaa ta'eef, qaama isaa ka akka waan du'ee ta'eef hormaanni Saaraa akka du'e haga arge, amanta'aan uduu hin dadhabne,</verse>
				<verse number="20">Rabbiillee ulfinna kenna'aa, abdii kenname raawwachuu akka danda'u jabeessee hubatee laale. Amanta'aan jaabaatee laale malee, amanuu dhabu'uun abdii dubbii Rabbii hin mamne.</verse>
				<verse number="21"></verse>
				<verse number="22">Kanaafuu akka qajeellumma'aatitti laakkawwameef.</verse>
				<verse number="23">Haata'uu ammoo laakkayameeraaf dubbiin jedhu waan isaa calla'aaf ka barreeffamee miti.</verse>
				<verse number="24">Ka waan cubbuu keennaatiif dabarfamee kenname ka qajeelaa nu taasisu'uuf du'aa ka'e, Gooftaa keenna Yesuus Kiristoosiin ka du'aa kaaseetti worra amannuullee hin laakkayama jedheen.</verse>
				<verse number="25"></verse>
			</chapter>
			<chapter number="5">
				<verse number="1">Eegasuu amanta'aan yoo qajeellota taane, karaa Gooftaa Yesuus Kiristoosiitiin Rabbiin woliin nagaya haa qabaannuu.</verse>
				<verse number="2">Nullee akkasuma isaan gara badhaadha kanaa amanta'aan galuu arganneerra. Kanaaf nullee abdii ulfinna Rabbiitiin boonna.</verse>
				<verse number="3">Kana calla'aa miti, haata'uu ammoo rakkinni obsa, obsillee ataabee, ataabeenillee abdii akka namaa godhu beeka'aa rakkinna keennaanillee uf janya.</verse>
				<verse number="4"></verse>
				<verse number="5">Ayyaana Woyyuu nuu kennameen jaalali Rabbii waan qalbii kenna keessatti guuteef abdiin kun nu hin saalfachiisu.</verse>
				<verse number="6">Uduu nu dadhabdoota taaneerru, hennaa barri gaye Kiristoos cubbamtootaaf du'eera.</verse>
				<verse number="7">Waan nama qajeela'aatiif ka du'u arguun guddaa rakkisa. Nama arja'aaf ka du'uu uggu maal laataa hin argama ta'a.</verse>
				<verse number="8">Haata'uu ammo uduma nu cubbamoota taaneerru Kiristoos waan keennaaf waan du'eeruuf; kun jaalala Rabbi nuuf qabu mudhisa.</verse>
				<verse number="9">Eega dhiiga isaatiin qajeellota taane, karaa isaatiin lola Rabbii jalaa hin baana.</verse>
				<verse number="10">Nu uduu diintota Rabbii taaneerru, du'a Ilma ufiitiin Rabbiin wolitti yoo araaramne, caala'atti ammo haga araaramneen maayii jireenna isaatiin hin fayyina.</verse>
				<verse number="11">Kana calla'aa miti, haata'uu ammoo araara amma argane karaa Gooftaa Yesuus Kiristoosiitiin Rabbiinillee uf janya.</verse>
				<verse number="12">Sababaa kanaaf cubbuun karaa nama tokkootiin gara ardii tanaa dhufte. Cubbuunii fi duutillee akkasuma maruu cubbuu waan hojjataniif cubbuun nama maraa irra geette.</verse>
				<verse number="13">Seerri uduu hin dhufneen duratti, cubbuun biyya lafaa irra waan jirtuuf. Haata'uu ammoo hennaa seerri hin jirree cubbuun hin laakkayamu.</verse>
				<verse number="14">Haata'uu ammoo fakkeenna cubbuu Aadam hojjateetiif worra cubbuu hin hojjanne irrattuu, Aadamiin irraa jalaqabee haga Muuse'eetitti duuti moote. Aadam ka dhufu'uuf ta'u saniif fakkeenna waan ta'eef.</verse>
				<verse number="15">Haata'uu ammoo kennaan isaa haga yakka namaatii miti, sababaa cubbuu nama tokkootiif namoonni hedduu waan du'aniiraniif, Haata'uu ammoo badhaadhummaa Rabbiitiif kennaan badhaadhumma'aa ka Yesuus Kiristoosii ka nama tokkoof ta'e sanniin caalaa namoota hedduuf baay'ateera.</verse>
				<verse number="16">Kennaan haga cubbuu namni tokko hojjateetiinii miti. Murtiin nama tokko irraa cubbu'uuf waan dhufeeruuf kennaan ammo namoota hedduu qajeelaa taasisu'uuf dhufe.</verse>
				<verse number="17">Duuti sababaa cubbuu nama tokkootiin moote; kana caalaa kennaa badhaadhinnaa worri argatan karaa Yesuus Kiristoosiitiin mooyanii jiraatan.</verse>
				<verse number="18">Eegasuu sababa cubbuun murti'iin gara nama maraatuu dhufte; akkasuma sababaa qajeellummaa nama tokkootiin kennaan jireenna namaa qajeelchu gara nama maraa dhufe.</verse>
				<verse number="19">Ajajamuu dhabuu nama tokkootiin hedduun isaanii cubbamoota akkuma ta'an, akkasuma ammo ajajama nama tokkootiin hedduun isaanii qajeellota ta'an.</verse>
				<verse number="20">Dhufuu seeraatiin balleessaan baay'ate, Haata'uu ammoo cubbuu baay'ateef cubbuun du'a irratti akkuma mooye, akkasuma ammoo, sababaa badhaadhummaa Gooftaa Yesuusiitiin, sababa qajeellummaatiif jireenna bara baraatiin akka mooyuuf badhaadhinni maraa caale.</verse>
				<verse number="21"></verse>
			</chapter>
			<chapter number="6">
				<verse number="1">Eegasuu maal jenna ree? Badhaadhumaan Rabbii akka baay'atu cubbuu keessa haa jiraanuu?</verse>
				<verse number="2">Waa hin ta'u; nu worri cubbuu jalaa duune, ammaa achi attamitti cubbuu jala jiraanna ree?</verse>
				<verse number="3">Mo'o Kiristoos Yesuusiin woliin tokko akka taanu nu worri cuuphamne maruu, du'a isaa woliin tokko ta'u'uuf akka cuuphamne hin beetanii?</verse>
				<verse number="4">Eegasuu Kiristoos ulfinna abba'aatiin du'aa akkuma ka'e nullee akkasuma jireenna haarawa keessa akka jiraannu, du'aan isa woliin tokko akka taanu cuuphamu'uun isa woliin awwaalamneerra.</verse>
				<verse number="5">Du'a du'a isaatiin wol fakkaatuun isa woliin yoo wol taane, akkasuma du'aa ka'iinsa du'aa ka'uu isaa fakkaatunillee tokko taana.</verse>
				<verse number="6">Haalli jireenna keennaa cubbamaan akka baduuf garboota cubbu'uu ta'uun keenna akka hafuu, nafti keenna moofaan Kiristoosiin woliin akka fannifame hin beenna;</verse>
				<verse number="7">Namni du'e cubbu'uu bitamuu jalaa bilisa.</verse>
				<verse number="8">Eegasuu Kiristoosiin woliin yoo duune isa woliin akka jiraannu hin amana.</verse>
				<verse number="9">Kiristoos du'aa ka'eet duranaa akka hin duune, duutillee uf afoo akka isa irratti mirga hin qabne waan beennuuf.</verse>
				<verse number="10">Du'a hennaa tokko raawwatee, cubbu'uuf waan du'eef ka jireennaan jiraatu ammoo Rabbiif jiraata.</verse>
				<verse number="11">Isinillee ammoo akkasuma cubbuu jalaa duutanii, karaa Gooftaa keenna Yesuus Kiristoosiitiin Rabbiif worra jiraatan akka taatanitti uf laakkaya'a.</verse>
				<verse number="12">Eegasuu hawwii isaatii akka ajajamtan, foon keessan ka du'u irratti cubbuun hin mooyin.</verse>
				<verse number="13">Nafa keessan keessaa hulee tokkollee mi'a hameenaa gootanii cubbu'uuf hin dhiyeesinaa'a, haata'uu ammoo du'oota keessaa baatanii jireenaan akka jiraatan Rabbiif uf dhiyeessaa'a, nafa keessan mara mi'a lolaa ka qajeellumma'aa taasisa'aatii Rabbiif dhiyeessaa'a.</verse>
				<verse number="14">Isin Ayaannaa gadi malee, seeraa gadii miti. Cubbuun waan isin hin binneef.</verse>
				<verse number="15">Eegasuu maal haata'u? Nu badhaadhummaa Rabbiitii gadi malee, seeraa gadi waan hin taaneef, cubbuu haa hojjannuu? Wa'a!</verse>
				<verse number="16">Ajajamu'uuf garboota akka taatan ka itti uf dhiyeessitaniif isaafillee akka ajajamtaniif garboota isaa akka taatan hin beettanii? Yookiin du'aaf garboota cubbu'uuti moo garboota qajeellumma'aaf ajajamtan.</verse>
				<verse number="17">Haata'uu ammoo dursitanii garboota cubbu'uu yoo taatan, barumsa kennamtaniitiif, qalbii teessan keessaa waan ajajamtaniif, cubbuu jalaa bilisa baatan.</verse>
				<verse number="18">Qajeelluma'aaf waan bitamtaniif Rabbiin galan haa gayu.</verse>
				<verse number="19">Waan dadhabii foon keessanii akkuma namni jedhu jedha; qaamni keessan hammeenna akka raawwatu, battumma'aa fi hamneennaaf garboota gootanii akkuma dhiyeessitan, akkasuma qaamni keessan akka woyyoomuuf qajeellumma'aaf garbicha godha'aatii dhiyeessaa'a.</verse>
				<verse number="20">Hennaa garboota cubbu'uu taataniirtan qajeellummaa irraa bilisa waan turtaniif.</verse>
				<verse number="21">Eegasuu dubbii adha itti saalfattan irraa hennaa san bu'aa maal argattan? Dhumti waan kanaa du'a waan ta'eef.</verse>
				<verse number="22">Amma ammoo cubbuu jalaa bilisa baatanii Rabbiif ajajamtanii, worra daraaraa woyyumma'aa qabu. Innillee dhuma jireenna bara baraa ti.</verse>
				<verse number="23">Gatiin cubbu'uu du'a waan ta'eef, kennaan badhaadhummaa Rabbii ammoo karaa Gooftaa Yesuus Kiristoosiitiin jiruu bara baraa ti.</verse>
			</chapter>
			<chapter number="7">
				<verse number="1">Obbolewwan tiyya! Worra seera beekanitti dubbadha. Namni bara jireenna isaa maraa seerri akka isa bittu hin beettanii?</verse>
				<verse number="2">Dubartiin heerumte abbaan manaa lubbu'uun hennaa jiru isa woliin seeraan waan hidhamteertuuf, abbaan manaa isi'ii yoo du'e ammoo seera isiin abbaa manaa isi'ii san woliin hidhamte irraa hiikkamteerti.</verse>
				<verse number="3">Kanaafuu abbaan manaa lubbu'uun uduu jiru dhiira biraatitti yoo oolte, ta seebarte jedhamti. Abbaan manaa yoo du'e ammoo seera jalaa bilisa waan baateertuuf dhiira biraatitti yoo oolte, seebartu'uu miti.</verse>
				<verse number="4">Akkasuma obboleeyyan tiyya! Isin ammoo Foon Kiristoosiitiin seeraaf ajjeefamtaniirtu Rabbiif daraaraa akka daraarru isin kaawwaniif ka du'oota keessaa ka'eef akka jiraattan.</verse>
				<verse number="5">Fooniin hennaa jirru, hawwiin cubbu'uu ka seeraaf ta'e daraaraa du'aa daraaru'uuf qaama keenna keessatti waan hojjata'aa tureef.</verse>
				<verse number="6">Amma ammoo isaa ka itti hidhamnee fi waan seera nu hidheeru jalaa duuneef, seera san irraa hiikkamneerra. Kanaafuu jireenna Ayyaana haarawaatiif bitamna malee, jireenna moofaa qube'eetiinii miti.</verse>
				<verse number="7">Eegasuu maal jenna? Seerri cubbu'uu? miti. Haata'uu ammoo uduu seeraan ta'u dhabaatee cubbuullee hin beeku; seerri, «Hin hawwin» uduu jedhuu dhabaatee, silaa hawwiillee hin beeku.</verse>
				<verse number="8">Cubbuun ammoo sababa argatee hawwii maraa ajajaan naarratti hojjate cubbuun seeraan alaa du'a waan ta'eef.</verse>
				<verse number="9">Anillee duri seeraan ala jiraata'aa ture. Hennaa ajanyi dhufe ammoo cubbuun jiraattuu taate; anillee hin du'e.</verse>
				<verse number="10">Ajanyi jireennaaf kennamte, isiinillee du'aaf akka taate arge.</verse>
				<verse number="11">Cubbuun sababaa argattee, ajajaan waan na sobdeef, isiinillee na ajjeefteerti.</verse>
				<verse number="12">Kanaafuu seerri woyyu'u. Ajanyiillee woyyiiti'i, qajeeltu'uu fi michu'uulle'e.</verse>
				<verse number="13">Eegasuu wonti mishaa ta'e anaaf du'a ta'ee? miti Haata'uu ammoo cubbuu ta'e; cubbuunillee sababa ajajaatiif hagaa ol cubbamaa akka ta'u cubbuun karaa waan mishaa ta'e saniin du'a natti fide.</verse>
				<verse number="14">Seerri ayyaanticha akka ta'e hin benna. Ani ammoo nama foonii ka cubbu'uu gadii ta'u'uuf gurgurame.</verse>
				<verse number="15">Waan godhu waan hin beeneef woma jibbu san godha; ta'ullee ka jaaladhu san hin godhu.</verse>
				<verse number="16">Waan hin jaalane ammoo yoo ka godhu ta'e, garuu seerri mishaa akka ta'e raga'aara.</verse>
				<verse number="17">Akkana yoo ta'e san ka godhu amma anaa miti. Cubbuu na keessa jiru malee.</verse>
				<verse number="18">Na keessa jechuun namummaa kiyya ka foonii keessa wonti michuun akka hin jirre hin beeka. Halcha uf keessaa qaba. Haata'uu ammoo waan mishaa godhuu hin danda'u.</verse>
				<verse number="19">Ani waan mishaa godhuu fedhe hin godhu, waan hamaa godhu'uuf hin feene san godha.</verse>
				<verse number="20">Waan hin jaalanne yoo ka godhu ta'e ammo, san ka godhu amma anaa miti, cubbuu ana keessa jiru san malee.</verse>
				<verse number="21">Eegasuu waan mishaa godhuu uduu jaaladhu, seerri namumma'aa akka ani waan hama huju na taasisa.</verse>
				<verse number="22">Nafti kiyya ka keessaa seera Rabbiitiin gammada.</verse>
				<verse number="23">Haata'uu ammoo qaama nafa kiyyaatiin seera sammuu kiyyaa woliin ka wol woraanuuf cubbuu nafa kiyya keessa seerri biraa akka na booji'u arga'aara.</verse>
				<verse number="24">Ani nama rakkataa attamiiti, nafa du'aaf kenname kana jalaa eennutu na hanbisaa?</verse>
				<verse number="25">Karaa Gooftaa keenna Yesuus Kiristoosiitiin galani Rabbiif haata'u, eegasuu ani Sammuu kiyyaan seera Rabbiitiif foon kiyyaan ammoo seera cubbu'uutiif hin bitama.</verse>
			</chapter>
			<chapter number="8">
				<verse number="1">Eegasuu worri Kiristoos Yesuusiin keessa jirani amma murtii yakkaa jala hin jiran.</verse>
				<verse number="2">Seerri Ayyaana Woyyu'uu ka Kiristoos Yesuusiin keessa, seera cubbu'uutii fi du'a jalaa wolabummaa waan nu baaseeruuf.</verse>
				<verse number="3">Namummaan namaa waan dadhabaa ta'eef, waan seerri godhuu dadhabe, Rabbi godhe; Rabbi Ilma ufii ka fakkeenna namummaa keennaa cubbamaa fakkaate ergee cubbuu akka haqu godheera.</verse>
				<verse number="4">Akka fedha Ayyaanaa malee, akka fedha fooniititti nu worra jiraanneef nuun seerri ajaja akka raawwatamuuf fooniin cubbuu irratti yakka mure.</verse>
				<verse number="5">Akka fedha fooniititti worri jiraatan waan foonii yaadan; akka fedha Ayyaanaatitti worri jiraatan ammoo waan Ayyaanaa yaadan.</verse>
				<verse number="6">Waan foonii yaaduun du'a waan ta'eef waan Ayyaana yaaduun ammoo jireennaa fi nagaya.</verse>
				<verse number="7">Waan Foonii yaaduun Rabbiin wol nama dhabsiisa; seera Rabbiitiif waan hin ajajamneef, ajajamuullee dadhabeera.</verse>
				<verse number="8">Worri fooniin jiraatan Rabbiin gammachiisu hin danda'an.</verse>
				<verse number="9">Isin ammoo Ayyaanni Rabbii yoo isin keessa jiraate, Ayyaanaan malee, fooniin hin jiraattan; Ayyaana Kiristoosi ka hin qabne ammoo fira isaatii miti.</verse>
				<verse number="10">Yoo Kiristoos isin keessa jiraate hagamillee nafti keessan sababaa cubbu'uutiif ka du'e; sababaa qajeellumma'aatiif ammo Ayyaanni jireenna isinii kenna.</verse>
				<verse number="11">Ayyaanni Rabbii ka Yesuusiin du'aa kaase isin keessa yoo jiraate, ka Yesuus Kiristoosiin du'a keessaa kaase karaa Ayyaanna ufiitiin nafa keessan ka du'uufillee jireenna kenna.</verse>
				<verse number="12">Eegasuu obboleewwan tiyya! Waan keessan waan nurraa barbaadamutu jira. Kunillee akka fedha fooniititti jiraachu'uufii miti.</verse>
				<verse number="13">Akka fedha fooniititti yoo jiraattan, hin duutan; hujii Ayyaanaatiin hujii fedhii foonii yoo ajjeeftan hin jiraattan.</verse>
				<verse number="14">Worri Ayyaana Rabbiitiin masakkaman maruu, isaan ijoollee Rabbii ti.</verse>
				<verse number="15">Isinillee Ayyaana ilmumma'aa ka Aabba Aabbaa jennee ittiin waamnu argattan malee, deebitanii Ayyaana soda'aatii fi garbumma'aa hin arganne.</verse>
				<verse number="16">Ijoollee Rabbii ta'uu keenna, Ayyaanni sunuu hafuura keenna woliin ragaa baya.</verse>
				<verse number="17">Nu ijoollee Rabbii eega taane worra waa mara argatu; nu waa maraa Rabbiin biraa arganna. Eega Kiristoosiin woliin rakkinni nurra gaye, nullee isa woliin ulfinnaa fi waan Kiristoos argatu maraa isa woliin arganna.</verse>
				<verse number="18">Rakkinni bara kanaa kun ulfinna durana dhufee mudhatu woliin wol bira qabamee yoo laallamu woomaa akka hin taane yaada.</verse>
				<verse number="19">Uumamni, mudhatuu ijoollee Rabbii hawwi'iin waan eeggataniif.</verse>
				<verse number="20">Uumamni maruu ka gatii hin qabne akka ta'uuf itti murameera. Kunillee fedhii ufiitiin uduu hin ta'in fedhii Rabbiitiin, haata'uu ammo uumamni maruu akka abdi'iin eeggatu taasiseera.</verse>
				<verse number="21">Abdiin sunillee uumamni garbumma'aa badi'ii jalaa bilisa bayee gara ulfinna ijoollee Rabbiitiif ta'u gara wolabuma'aa akka gayuuf.</verse>
				<verse number="22">Uumamni maruu haga ammaa jigaan worwaataa fi ciiniinsu'uun jiraatuu isaanii hin beenna.</verse>
				<verse number="23">Kana callallee miti, nu worri kennaa Ayyaanaa ka ijoo ta'e qabnu ka akka ilmaatitti nu guddisee fi ka bakka bu'ee nu fure abdi'iin eeggata'aa, keessa keennatti wixxifata'aarra.</verse>
				<verse number="24">Abdi'iin fayyineerra; haata'uu ammoo wonti abdii godhatan sun yoo argame abdi'ii miti, waan arge eentu abdii godhataa?</verse>
				<verse number="25">Waan arga'aa hin jirre yoo abdii godhanne, obsaan eegganna.</verse>
				<verse number="26">Akkasuma Ayyaanni dadhabbii keenna nu gargaara; attamitti akka kadhannu nu waan hin beenneef, haata'uu ammoo Ayyaanninuu worwaata himaamu hin dandeenneen nuu kadhata.</verse>
				<verse number="27">Rabbi yaada Ayyaanaa ka garaa namaa qoratu maal akka ta'e hin beeka; akka fedha Rabbii waan woyyootaatiif kadhata.</verse>
				<verse number="28">Worra Rabbiin jaalataniif akka fedha isaatiin worra waamamaniif wonti maruu mishumma'aaf akka ta'u hin beenna.</verse>
				<verse number="29">Ilmi isaa obboleewwan hedduu jiddu'utti hangafa akka ta'u, duraan dursee ka beeke bifa ilma isaa akka fakkaatan dursee murteesseera.</verse>
				<verse number="30">Dursee ka murteesse kanniin ammoo hin waameen; worra waame kanniin ammoo qajeellota taasise, worra qajeellota taasise kanniin ammoo hin kabajje.</verse>
				<verse number="31">Eegasuu waan kanaaf maal jenna? Rabbi yoo nu woliin ta'e, eentu nu mormaa?</verse>
				<verse number="32">Ilma ufiitiif uduu garaa hin laafne, waan nu maraatiif dabarsee eega isa kenne, akkasuma isa woliin waan maraa attamiti akkanumaan nuu hin kennine?</verse>
				<verse number="33">Worra Rabbi filate eentu isaan himata? ka qajeelchu Rabbi.</verse>
				<verse number="34">Ka itti murteessu eennu? Ka du'e, caala'aatti ka worra du'an keessaa ka'ee ka mirgaa Rabbii jiru akkasuma waan keenna ka nuu kadhatu Yesuus Kiristoos.</verse>
				<verse number="35">Jaalala Kiristoosii irraa eentu nu fooya? Rakko'oo, dhiphinnaa, ari'amu'uu, beelaa, yookiin daaru'uu, soda'a mo'o guraade'e?</verse>
				<verse number="36">Akkana jedhamee akkuma barreeffame, «Waan keetiif guyyaa maraa hin ajjeefamna; akka hoolota qalamaniititti laakkawamne»</verse>
				<verse number="37">Kana maraa keessatti ammoo ka nu jaalate saniin mooyattoota hin caalla.</verse>
				<verse number="38">Du'a yookaan jireenna, Maleekkota, bulchiinsa, ka waa qabu, ka dhufullee yoo ta'e,</verse>
				<verse number="39">hunna qabeeyyii ol gubba'aa gad bu'u uumama addaallee yoo ta'e, jaalala Rabbii ka karaa Gooftaa keenna Yesuus Kiristoosiin keessan arganne keessaa nu baasuu akka hin dandeenne hubadheera.</verse>
			</chapter>
			<chapter number="9">
				<verse number="1">Gadda gudda'aa fi dhiphachuu addaan hin cinnetu garaa kiyya keessa jira yoo jedhu, Kiristoosiin keessa ta'ee dhugaa dubbadha.</verse>
				<verse number="2">Hin sobu; sammuun kiyya ka Ayyaana Woyyu'uun masakkamullee, akka ani hin sobne naa raga.</verse>
				<verse number="3">Waan worra fooniin gosa kiyya ta'anii, waan obbolewwan tiyyaatiif, Kiristoosiin irraa fooyamee ani ka abaarame akka ta'u Rabbiin kadhata'aa ture.</verse>
				<verse number="4">Isaan worra Israa'elii waan ta'aniif, ilmummaa, ulfinna, kaku'uunillee seeri kennamuun sirni mana woyyu'uu dubbiin abdi'iilee ka isaaniiti.</verse>
				<verse number="5">Abboonnillee ka isaanii waan ta'eef isaan keessaa Kiristoos fooniin dhalate, Inni waa maraa ol ta'ee, bara baraan Waaqa eebbifama'a! Amiin.</verse>
				<verse number="6">Haata'uu ammoo dubbiin Rabbii ka diiggamee miti, kunniin worri Israa'eliin irraa dhalatan maruu Isiraa'eloota waan hin taaneef.</verse>
				<verse number="7">Fiixaa Abrahaamiillee waan ta'aniif, isaan maruu ijoollee isaatii miti. Haata'uu ammoo fiixaan kee Yisihaaqiin sii waamama jedhame.</verse>
				<verse number="8">Kunniinillee ijoollee fiixaa abdi'ii qabu keessatti laakkayaman malee, ijjoolleen foonii kunniin ijoollee dhalatan ijoollee Rabbiitii miti jechu'u.</verse>
				<verse number="9">Dubbiin abdi'ii kunillee, «Ani hennaa kana dhufa, Saaraanillee ilma deetti» ka jedhu.</verse>
				<verse number="10">Kana calla'aa miti; Ribqaan akkasuma abbaa keenna tokkocha Yisaaqiin irraa hennaa ulfoofte,</verse>
				<verse number="11">ijoolleen isaa uduu hin dhalatin mishummaa yookiin waan hamaa uduu hin hojjatin ka waame irraa malee, huji'iinii miti; yaanni Rabbii ka filanno'oon ta'u akka jabaatu.</verse>
				<verse number="12">«Hangafni maandha'aa ajajama» isi'iin jedhame.</verse>
				<verse number="13">«Yaaqoobiin jaaladhe, Eesawuu ammoo jibbe» jedhamee akkuma barreeffame.</verse>
				<verse number="14">Eegasuu maal jenna? Rabbiin bira haammenni hin jiraa ree? miti.</verse>
				<verse number="15">Rabbi Muuse'een, «Ka araaramu maraafuu hin araarama; ka garaa laafu maraafuu garaa laafa» waan jedhuuf.</verse>
				<verse number="16">Eegasuu araarri worra jaalateefii miti; yookiin ka fiigeefii miti. Rabbii araara namaa kennu irraa malee.</verse>
				<verse number="17">Kitaabni, Fari'ooniin ani hunna tiyya sitti mudhisu'uuf, «Maqaa kiyyallee biyya lafaa maraa irratti akka dubbatamu kanaaf si kaase» waan jedhuuf.</verse>
				<verse number="18">Eegasuu Rabbi ka araara fedhuuf hin araarama; ka hin feene ammoo mataa jabeessa.</verse>
				<verse number="19">«Eegasuu maali'iif haga ammaa Rabbi dogoggora nurraa barbaada ree? Ka fedha isaa mormu eennu?» naan jetta ta'a.</verse>
				<verse number="20">Haata'uu ammoo ati nama nana, ati ka deebii Rabbiif deebiftu eennu? Hujiin abbaa hujuun, «Maali'iif akkana gootee naa hujje?» jedhaanii?</verse>
				<verse number="21">Yookiin ka faara huju dhoqqee kutaa tokko irraa meeshaa tokko ulfinnaaf, tokko ammoo salphinnaaf dhoqqee huju irratti baallii hin qabuu?</verse>
				<verse number="22">Haata'uu ammoo Rabbi lola ufii mudhisu'uuf, hunna ufiillee mudhisuu fedhee mi'a dursee ulfinnaaf qopheese, mi'a araaraa irratti durummaa ulfinna ufii mudhisu'uuf, mi'a badi'iif qophaayan yoo obsa gudda'aan danda'e attam ree?</verse>
				<verse number="23"></verse>
				<verse number="24">Meeshaan dhiifamsaa Yihuudota calla'aafii miti; haata'uu ammoo worra Yihuudii hin taane keessaallee akkasuma worri waamamne nu'u.</verse>
				<verse number="25">Akkasuma ammoo Hoosee keessatti «Uummata kiyya ka hin taane ‹Uummata kiyya› jedhee ta hin jaalatamnellee, ‹Ta jaalatamte› jedhee waama.</verse>
				<verse number="26">Hulema, ‹Isin banii kiyyaa miti› jedhaman sanitti, ‹Ijoollee Rabbii jiraata'aa› jedhamanii waamaman» jedha.</verse>
				<verse number="27">Isaayyaasillee laakkofsii ijoollee Israa'ellii hagamillee akka xindhacha galaana keessaallee yoo ta'e, worri hafan hin fayyan; Gooftaan dubbii ufii lafa irratti daddafee waan raawwatuuf jedhee, waan Israa'eliitiif hin iyya.</verse>
				<verse number="28"></verse>
				<verse number="29">Isaayyaasillee akkasuma, «Gooftaan maraa danda'u uduu fiixaa nuu hanbisuu dhabaatee, silaa akkuma Soodomiitii fi Goomoora'aa banna» jedhee firrisee dubbate.</verse>
				<verse number="30">Eegasuu maal jenna? worri Yihuudii hin taane ka qajeellummaa hin hordofne qajeellummaa argatan. Inni ammoo qajeellummaa amanta'aan ta'e.</verse>
				<verse number="31">Israa'el ammoo qajeellummaa seeraatitti bula'aati seera bira hin geenne.</verse>
				<verse number="32">Israa'el ammoo seera qajeellumma'aa worri hordofan gara seeraa hin geenne. Kun maali'iif? Huji'iin malee, qajeellumma'aan amantaa waan hin hordofneef. «Kunoo, dhagaa gufachiisu, sakaallaa dhagaa qarsa'aa Tsiyooniin keessa kaya, ka isatti amanu hin saalfatu» jedhamee akkuma barreefame dhagaa gufachiisuun gufatan.</verse>
				<verse number="33"></verse>
			</chapter>
			<chapter number="10">
				<verse number="1">Obboleewwan tiyya mishummaan fedha garaa kiyyaa waan Israa'eliitiif kadhaan ani Rabbiin kadhadhu akka isaan fayyaniif.</verse>
				<verse number="2">Beekumsa dhuga'aatiin waan hin taaneef malee, isaan Rabbiif hinaaffaa Ayyaanaa akka qaban anuu isaanii raga.</verse>
				<verse number="3">Karaa Rabbi itti qajeelaa nama taasisu wollaalu'uun hujii ufii qajeelaa faanaa deeman malee qajeellummaa Rabbii faanaa hin deemne.</verse>
				<verse number="4">Worri amanan maruu akka qajeellota ta'aniif Kiristoos raawwii seeraati.</verse>
				<verse number="5">Muuseen qajeellummaa seeraan ta'e, «Namni raawwatu isaan akka jireennaan jiraatan» barreesseera.</verse>
				<verse number="6">Qajeellummaan amanta'aan ta'e ammoo akkana jedha, «Garaa kee keessatti, ‹Eentu gara sami'ii baya?› hin jedhin. Kun Kiristoosiin gadi buusu'uuf.</verse>
				<verse number="7">Yookiin garaa kee keessatti, ‹Eentu gadi bu'a?› hin jedhin. Kunillee Kiristoosiin du'oota keessaa baasu'uuf.»</verse>
				<verse number="8">Haata'uu ammoo maal jedha? Afaanii fi garaa kee keessa ta'ee dubbiin Rabbii si bira jira. Kunillee dubbii amanta'aa ka lallabnu.</verse>
				<verse number="9">Yesuus Gooftaa akka ta'e afaan keetiin yoo ragaa baate, Rabbi du'oota keessaa akka isa kaase, garaa kee keessatti yoo amante hin fayyita.</verse>
				<verse number="10">Namni gara'aan amanee qajeelaa ta'a. Afaaniinillee ragaa bayee fayya.</verse>
				<verse number="11">Kitaabni, «Ka isatti amanu maruu hin saalfatu» waan jedhuuf</verse>
				<verse number="12">Yihuudi'ii fi nama Giriikii jiddu'utti garaagarummaan hin jiru; Gooftaan tokkichi Gooftaa nama maraa waan ta'eef, worra isa waamatu maraafuu arja'a.</verse>
				<verse number="13">«Ka maqaa Goofta'aa waamu maruu hin fayya.»</verse>
				<verse number="14">Eegasuu ka itti hin amanin attamitti waamuu danda'an? yoo hin dhageenne attamitti amanan? yoo lallabame malee attamitti dhagayan?</verse>
				<verse number="15">Lutti worra oduu gammachu'uu mishaa himanii attamitti barreede jedhamee akkuma barreeffame, yoo hin ergamin attamitti lallaban?</verse>
				<verse number="16">Haata'uu ammoo maruu dubbii gammachu'uutiif hin ajajamne. Isaayyaas, «Gooftaa keenna! Ragaa keenna eentu amane?» Waan jedhuuf.</verse>
				<verse number="17">Eegasuu amantaan dhagayu'uun, dhagayuunillee dubbii Rabbiiti.</verse>
				<verse number="18">Haata'uu ammoo waan hin dhageenneefii? Dhugamaan, «Laagaan isaanii biyya lafaa maraa irratti dhagayame; dubbiin isaaniillee haga daangaa adunya'aa baye» jedha.</verse>
				<verse number="19">Haata'uu ammoo Israa'el waan hin beenneef mo'o? jedha. Duraan dursee Muuseen, «Ani banii isaa ka hin taaneen isin hinaafsisa; banii qaabii hin qabneen isin aarsa» jedheera.</verse>
				<verse number="20">Isaayyaasillee uggee, «Worra na hin sondheef argame; worra na hin gaafanneefillee mudhadhe» jedhe.</verse>
				<verse number="21">Waan Israa'eliitiif ammoo, «Guyyaa maraa gara worra naa hin ajajamnee fi gara banii naan mormuu harka kiyya hiixadhe» jedhe.</verse>
			</chapter>
			<chapter number="11">
				<verse number="1">Eegasuu Rabbi banii ufii hin gatee ree? jedha. Horomaa hin ganne! Ani akkasuma Israa'el fiixaa Abrahaamii ka gosa Biiniyaamii ti.</verse>
				<verse number="2">Rabbi banii duraan beeke hin ganne. Isin waan Eliyaasii attamitti akka Rabbiin afo'otti Israa'eliin himate kitaabni maal akka jedhe hin beettanii?</verse>
				<verse number="3">«Goofta'a! raattota keelee hin ajjeessan, hulee ciinca'aa keellee hin diigan; anillee hojja kiyyatti hafe; nallee ajjeessu'uuf na soqa'aaran»</verse>
				<verse number="4">Haata'uu ammoo deebiin Rabbii maal jedheen? «Namoota kuma torbaa Ba'aaliif ka hin saganne ufiif hanbifadheera»</verse>
				<verse number="5">Akkasuma bara kanallee worri Rabbi badhaadhummaa ufiitiin filate, worri hafan hin jiran.</verse>
				<verse number="6">Yoo badhaadhaan ta'e ammoo huji'iin ta'uun isaa hafeera; yookaan ammoo badhaadhinni badhaadha ta'uun isaa hafeera.</verse>
				<verse number="7">Eegasuu maal ta'inna? Israa'el waan barbaadan hin arganne. Worri filataman ammoo argataniiran.</verse>
				<verse number="8">Akkuma barreeffamni woyyuun jedhu, «Kuuwwanillee hadoodaniiran, akkasuma ijji isaanii akka hin argine; gurrii isaaniillee akka hin dhageenne, Rabbi haga adhaatitti hafuura hirribaa isaanii kenne»</verse>
				<verse number="9">Daawitillee, «Nyaanni isaanii siiboo nama qabu, boollaa fi gufuu isaanitti haata'u.</verse>
				<verse number="10">Ijii isaanillee akka hin argine isaanitti haa dukkanaayu; duddi isaaniillee hennaa maraa haa goorratu jedheera.</verse>
				<verse number="11">Eegasuu worri gufatan haga kufaniifii? jedha; miti. Haata'uu ammoo isaan hinaafsisiisu'uuf balleessaa isaaniitiin, fayyinni worra Yihuudota hin taaneef ta'e.</verse>
				<verse number="12">Haata'uu ammoo balleessaan isaanii durummaa adunya'aatiif mooyatamuun isaanii durummaa worra Yihuudota hin taaneef yoo ta'e keessattuu guuttamuun isaanii attam ta'inna?</verse>
				<verse number="13">Isiniif worra Yihuudota hin taaneetillee hin dubbadha. Ani haguma worra Yihuudii hin taanee ergamaa ta'e saniin. Worra fira kiyya ta'an hinaafsisee maal laataa isaan keessaa garii yoo ka fayyisu ta'e jedheeti, tajaajila kiyya kabajja.</verse>
				<verse number="14"></verse>
				<verse number="15">Gatamuun isaanii adunya'aaf araarama yoo ta'e, jireenna du'aa ka'u'uun argame malee, deebi'uun isaanii ammoo maal ta'inna laata?</verse>
				<verse number="16">Hangafni woyyuu yoo ta'e, worri hafe ammoo woyyoota ta'an. Hiddi woyyuu yoo ta'e, dameen isaallee akkasuma woyyuu ta'a.</verse>
				<verse number="17">Haata'uu ammoo damee keessaa gariin yoo caban, attillee ka ejersa gammoojji'ii taatee jidduu isaanii seentee isaaniin woliin hidda zayitii ejersa baasu irraa yoo qodamaa taate, damee irratti hin booniin.</verse>
				<verse number="18">Yoo ittiin boonte ammoo, hiddatu si baata malee, ati hidda hin baattu.</verse>
				<verse number="19">Eegasuu, «Akka ani galuuf dameen caabeera» jetta ta'a.</verse>
				<verse number="20">Sun dhugaa'a; isaan amanuu dhabuu isaaniitiin caban; atillee sababaa amantaa keetiitiin dhaabatteerta; sodaadhu malee, waan uf jaju'uu hin yaadin.</verse>
				<verse number="21">Rabbi dameewwan akka dhalatanii jiranii yoo garaa hin laafne ta'e, siifillee akkasuma garaa waan hin laafneef.</verse>
				<verse number="22">Eegasuu gara laafummaa Rabbiitii fi gar-jabummaa isaa laali. Gar-jabummaan isaa worra kufan irratti; arjummaa isaatiin jabaattee yoo jiraatte ammoo, arjummaan Rabbii sirra jira. Akkas yoo ta'uu dhabaate atillee akkasuma hin muramta.</verse>
				<verse number="23">Isaan amanuu dhabuu isaaniitiin jabaatanii dhaabatuu yoo baatan, deebi'anii muka keessa seenan. Rabbi deebisee isaan galchuu waan danda'uuf.</verse>
				<verse number="24">Ati uumamaan ejersa gammojji'ii irraa muramtee akka uumama keetii uduu hin taane, yoo ejersa mishaa keessa seente, caala'aatti dameewwan uumamaan jiran, sunniin ejersa ufiititti attamitti hin galle?</verse>
				<verse number="25">Obboleeyyan tiyya! worra qalbii qaban akka isinitti hin fakkaanne dhossaa kana akka beettan barbaada; haga worri Yihuudota hin taane gara worra Yihuudotaatitti guutumaan guutu'utti eda'amaniif, worri Israa'elii gariin hadoodeera.</verse>
				<verse number="26">Akkasuma Israa'el maruu hin fayya akkuma jedhamee barreeffame, «Qorsi Tsiyooniin irraa dhufa. Yaaqoobiin irraa cubbuu hin balleessa.</verse>
				<verse number="27">Cubbuu isaaniillee hennaa isaan irraa fuudhe waadaan ani isaan woliin galu kana.</verse>
				<verse number="28">Karaa Oduu Nagayaatiin waan keessaniif diintota ta'aniiru. Karaa filaanno'otiin ammoo waan abbootaatiif jaalatamtoota.</verse>
				<verse number="29">Rabbi kenna'aa fi badhaadha waamsa ufiitiin hin gaabbu.</verse>
				<verse number="30">Isinillee dura Rabbiif akkuma hin ajajamne amma ammoo sababaa ajajamu dhabuu keessaniitiin dhiifamsa akkuma argatan,</verse>
				<verse number="31">Akkasuma araara barattaniin isaanillee akkasuma araara akka argatan kunniinillee akkasuma amma hin ajajamne.</verse>
				<verse number="32">Rabbi maraafuu dhiisu'uuf ajajamuu diduu isaanii jalatti, namoota maraa akka booji'aman godhe.</verse>
				<verse number="33">Durummaan ogummaa Rabbiitiif beekkomsi Rabbii hagam gadi fagaata! Murteen isaa ka hin qoratamne; karaan isaallee ka hin beekamne.</verse>
				<verse number="34">Kitaabni Woyyuun «Yaada Goofta'aa ka beeku eennu? Yookiin ka isa gorsu eennu?</verse>
				<verse number="35">Yookiin ka Rabbii liqeessee liqaa san fudhatu eennu? dura ka isatti kenne eennu?» jedha.</verse>
				<verse number="36">Maruu isarraa, isaan, isaaf waan ta'eef, bara baraan isaaf ulfinni haata'u! Amiin!</verse>
			</chapter>
			<chapter number="12">
				<verse number="1">Eegasuu Obboleeyyan tiyya! Nafti keessan ka Rabbiin gammachiisuu fi ciincaa jiraataa gootanii akka dhiyeessitan, gara laafummaa Rabbiitiin isin kadhadha. Innillee tajaajila keessan ka sammuu namaatiif tolu.</verse>
				<verse number="2">Fedhiin Rabbii misha'aa fi ka nama gammachiisu waan mudaa hin qabne maal akka ta'e qorattanii akka beettan haarawoomuu qalbii teessaniitiin jijjiramaa malee, adunyaa tana hin fakkaatinaa'a.</verse>
				<verse number="3">Akkasuma isin martinuu haga amantaa Rabbi isinii kenneetiin akka yaaddaniif malee, haga yaaduu barbaachisuu olitti uf jaju'uun waan keessaniif hin yaadinaa'a jedhee, badhaadha naa kennameen isinitti dubbadha.</verse>
				<verse number="4">Akkuma nafa tokko keessa qaamni hedduu jiru, hujiin qaama nafa maraatuu tokko akka hin taane,</verse>
				<verse number="5">Akkasuma nu heddu taanee karaa Kiristoosiitiin nu nafa tokko. Nu marti keenna qaama woliitti.</verse>
				<verse number="6">Akkuma badhaadha nuuf keennameetitti kennaa gara garaa qabna; raaga yoo ta'e, akkuma amantaa keennaatiin raaga haa dubbannuu.</verse>
				<verse number="7">Tajaajila yoo ta'e, tajaajila keennan haa jabaannuu; ka barsiisullee yoo ta'e, barsiisuu isaatiin haa jabaatuu;</verse>
				<verse number="8">ka gorsu yoo ta'e, gorsu'uun haa jabaatu; ka keennullee arjumma'aan haa keennu; ka bulchullee jabaatee haa bulchuu, ka araaramullee gamachu'uun haa araaramuu.</verse>
				<verse number="9">Jaalalitti teessan uf mudhisu'uun hin ta'in. Waan hamaa jibba'aa, waan misha'an wolii galaa'a.</verse>
				<verse number="10">Jaalala obbolumma'aatiin isin wol jaaladhaa'a; Wol kabajjaa'a.</verse>
				<verse number="11">Huji'itti jabaadhaa malee, hin ceem'inaa'a; worra Ayyaanaan oo'itan ta'aa'a Goofta'aaf ajajamaa'a.</verse>
				<verse number="12">Abdi'iin gammadaa'a; rakkinna keessatti obsaa'a; faateffachu'uun jabaadhaa'a.</verse>
				<verse number="13">Woyyoota waan barbaachisuun gargaaraa'a; keessummoota simachu'uun jabaadhaa'a.</verse>
				<verse number="14">Worra isin ari'an eebbisaa malee, hin abaarinaa'a.</verse>
				<verse number="15">Worra gammadan woliin gammadaa'a; ka boyu woliinillee booyaa'a.</verse>
				<verse number="16">Isin yaada tokkoon wolii galaa'a; waan uf jaju'uu hin yaadinaa'a; haata'uu ammoo kasoo ta'u'uun hujii mishaa hojjadhaa'a; waan waa beettan uf hin seeyinaa'a.</verse>
				<verse number="17">Eennullee hamaa dubbate'eef hamaa itti hin deebisinaa'a; nama maraa afo'otti waan mishaa yaadaa'a.</verse>
				<verse number="18">Yoo isinii danda'ame karaa keessaniin nama maraa woliin nagayaan jiraadhaa'a.</verse>
				<verse number="19">Jaalaloota tiyya! Waan keessaniif haluu hin bayinaa'a; dheekkamsa Rabbiitiif hulee kennaa'a malee, ufii haluu hin bayinaa'a; «ka haluu baasu ana; gatii isaallee ka deebisuuf ana» jedha Gooftaan jedhamee waan barreeffameef.</verse>
				<verse number="20">«Diinni kee yoo beelaye nyaachisi; yoo dheebote obaasi; kana godhuu keetiin barbadaa ibiddaa mataa isaa irratti waan tuultuuf»</verse>
				<verse number="21">Hamaa mishumma'aan mooyadhu malee, haamtu'uun hin mooyatamin.</verse>
			</chapter>
			<chapter number="13">
				<verse number="1">Namni maruu worra bulchaniif haa ajajamanii; Rabbiin irraa yoo ta'e malee, baalliin waan hin jirreef. Worri jiran ka baallii qabanillee Rabbiin muudaman.</verse>
				<verse number="2">Kanaafuu worra baallii qabuun ka mormu, seera Rabbii morma; Worri seera Rabbii mormu murtee ufitti fida.</verse>
				<verse number="3">Bulchoonni worra hamaa hojatan malee, worra waan mishaa hojjatan waan hin sodaachifneef, worra baallii qaban akka hin sodaanne barbaaddaa? Waan mishaa hojjadhu; galata isarraa argattaa.</verse>
				<verse number="4">Worri baallii qaban tajaajiltoota Rabbii ka waan mishaa sii godhan waan ta'aniif, akkanumaan waan guraadee hin hidhanneef, yoo waan hamaa hojjate sodaadhu; inni tajaajilaa Rabbii ka worra hamaa hojjatan irratti dheekkamsa fiduun haluu baasu waan ta'eef.</verse>
				<verse number="5">Kanaafuu waan dheekkamsaa calla'aa miti. Haata'uu ammoo akkasuma yaada sammu'uutiif bitamuunillee giddi'i.</verse>
				<verse number="6">Kanaafuu akkasuma gibirallee waan gabbartaniif worri waan kanaan jabaatan tajaajiltoota Rabbii waan ta'aniif.</verse>
				<verse number="7">Maraafuu waan isaaniif barbaachisu isaanii kenna, ka gibirri maleef gibira, ka qarandhi maleef qaraxa, ka sodaatamuu barbaachisu sodaa'a, ka ulfinni maleef ulfinna kennaa'a.</verse>
				<verse number="8">Gatiin isin wol irraa qabdan, wol jaalachuu haata'uu; namni nama kaan jaalatu seera raawwateera.</verse>
				<verse number="9">«Hin seebarin, hin ajjeesin, hin hatin, sobaan ragaa hin bayin, hin hawwin» jedhu ajaja biraa maraa woliin, «Goshoo kee akka uf jaalattutti jaaladhu» dubbii jedhuun wolitti qabameera.</verse>
				<verse number="10">Jaalalti goshoo ufiititti waan hamaa hin godhu. Kanaaf jaalalti raawwii seeraati.</verse>
				<verse number="11">Hennaan hirribaa kaatan amma akka gaye bara beekaa'a, hennaa amanne caalaa fayyuun keenna adha gara keenna waan dhiyaateef.</verse>
				<verse number="12">Halkan lufeera, guyyaanillee dhiyaatera, eegasuu hujii dukkanaa mulqannee, wontee ifa woraanaa haa uffannuu.</verse>
				<verse number="13">Akka nama ifa guyya'aa keessa jiraatuutitti seeraan haa jiraannuu malee, sirbaa fi machi'iin hin ta'in; seebaru'uu fi wol qirqissuun hin ta'in.</verse>
				<verse number="14">Haata'uu ammoo Gooftaa keenna Yesuus Kiristoosiin uffadhaa'a; akka fedha ufii hin raawwanne, fooniif hin yaadinaa'a.</verse>
			</chapter>
			<chapter number="14">
				<verse number="1">Nama amanta'aan dadhabellee ufitti qabaa'a; yaada isa irratti hin murteessinaa'a.</verse>
				<verse number="2">Waan maraa nyaachuun akka eeyyamameef ka amanu hin jira.</verse>
				<verse number="3">Dadhabaan ammoo ashaakiltii nyaata; Ka nyaatu ka hin nyaanne hin tuffatin; ka hin nyaannellee ka nyaatu irratti hin murteessin; Rabbi waan isa ufitti qabeeruuf.</verse>
				<verse number="4">Ati garbicha biraa irratti ka murteessitu eennu? Inni yoo dhaabate yookiin yoo kufeellee ka itti murteessu Gooftaa isaa ti. Haata'uu ammoo Rabbi waan isa dhaabuu danda'uuf hin dhaabata.</verse>
				<verse number="5">Namni Kun guyyaan tokko guyyaa biraa irra woyyaa akka ta'e hin yaada. Kuun ammoo guyyaan maruu tokko akka ta'e yaada; maruu qalbii ufiitiin jabeessee haa hubatuu.</verse>
				<verse number="6">Ka Guyyaa kabajju Goofta'aaf jedhee kabajja; ka nyaatullee waan Rabbiin galatoonfatuuf, Goofta'aaf jedhee nyaata; ka hin nyaannellee, Goofta'aaf jedhee hin nyaatu. Rabbiinillee hin galatoonfata.</verse>
				<verse number="7">Nu keessaa tokkollee ufiif jedhee ka jiraatu waan hin jirreef ka ufiif du'ullee hin jiru.</verse>
				<verse number="8">Yoo jiraanne Goofta'aaf jiraanna. Yoo duunnellee Goofta'aaf duuna. Eegasuu yoo jiraanne yookiin yoo duune nu ka Goofta'aa ti.</verse>
				<verse number="9">Sababa kanaaf Kiristoos Gooftaa worra du'aniitii fi worra jiraatanii ta'u'uuf du'ee deebi'ee ka'e.</verse>
				<verse number="10">Atillee obboleessa kee irratti maali'iif murteessitaa? Yookiin akkasuma obboleessa kee maaf tuffatta? Nu maruu teessoo murtii Kiristoosii afoo waan dhaabannuuf.</verse>
				<verse number="11">«Ani jiraata'a! jedha Gooftaan; Jilbi maruu anaaf jilbiinfata; arrabni maruu Rabbiin galateeffata» jedhamee waan barreeffameeruuf.</verse>
				<verse number="12">Eeganaa nu maruu waan keennaaf Rabbii deebii kennina.</verse>
				<verse number="13">Eeganaa adha irraa jalaqabee nu maruu akka wol irratti hin murteessine caala'aatti ammoo eennullee obboleessa ufiititti guufuu yookiin sakaallaa akka hin taane kana murteeffadhaa'a.</verse>
				<verse number="14">Wonti battii ta'e akka hin jirre, ani Gooftaa Yesuusiin keessa ta'ee beekeera, hubadheeralle'e. Haata'uu ammoo wonti kamuu battii akka ta'e ka laakkayuuf isaa battima.</verse>
				<verse number="15">Sababaa nyaataatiif jettee Obbolleessaa kee yoo ka gaddisiiftu taate, eegasuu jaalalaan hin jiraanne. Nama Kiristoos du'eef nyaataaf jettee hin balleessiiniin.</verse>
				<verse number="16">Eegasuu wonti mishaan isin keessa jiru hin arrabamin.</verse>
				<verse number="17">Jeennanni Rabbii qajeellumma'aa fi nagaya gammachuu Ayyaana Woyyu'uuti malee, nyaataa fi dhuddoo waan hin taaneef.</verse>
				<verse number="18">Akka kanaan ka Kiristoositti bulu Rabbiin waan gammachiisuuf; nama birattillee inni ka galataati.</verse>
				<verse number="19">Eegasuu karaa nagaya nuu argamsiisuuf waan nu jajjabeessu maraa haa goonuu.</verse>
				<verse number="20">Sababaa nyaataatiif, hujii Rabbii hin diigin; maruu qulqullu'u, mama'aa yoo nyaatan ammoo, nama saniif bada'a.</verse>
				<verse number="21">Waan obboleessa kee gufachiisu foon nyaatuu yookaan daadhii woyini'ii dhuguu dhiisuu, waan biraallee yoo ta'e dhiisuun misha'a.</verse>
				<verse number="22">Eeganaa amantiin kee kun siif Rabbii kee wadhakka'atti haata'uu. Namni waan itti amane hennaa godhu sammuun isaa isa hin qorre ka galataati.</verse>
				<verse number="23">Namni mama'aa nyaate ammoo waan godhe san amanee waan hin gooneef itti murteeffama. Wonti amanta'aan hin goone maruu cubbu'u.</verse>
			</chapter>
			<chapter number="15">
				<verse number="1">Nu worri amanta'aan jajjabaa taane, dadhabbii worra dadhabanii baadhachuu nu barbaachisa malee, uf gammachiisuu nu hin barbaachisu.</verse>
				<verse number="2">Marti keennaa akka inni jajjabaatu faayidaa isaatiif goshoo keenna haa gammachiifnuu.</verse>
				<verse number="3">Kiristoos waan uf hin gammachifneef. «Tuffiin si tuffatan narra gayeera» jedhamee akkuma barreeffame isa irratti ta'e.</verse>
				<verse number="4">Jabaachu'uuf abdiin jajjabeennaa ka Kitaabni kenneen wonti dura barreeffame maruu barumsa keennaaf waan nuuf barraayeeruuf.</verse>
				<verse number="5">Yaada tokko taatanii afaan tokkoon Rabbiin, Innillee Abbaa Gooftaa Yesuus Kiristoosii akka kabajjitan Waandhi obsaatii fi jajjabeennaa akka fedha Yesuus Kiristoosiititti yaada tokko isinii haa keennu.</verse>
				<verse number="6"></verse>
				<verse number="7">Kanaafuu Kiristoosiin ulfinna Rabbiitiif akka amantan, akkasuma isin wol simadhaa'a.</verse>
				<verse number="8">Dubbii abdi'ii ka abboota keenna ittiin jabeessu'uuf kenne, akkasuma «Kanaaf worra Yihuudi hin taane jiddu'utti si galateeffadha. Maqaa keetiifillee hin faarfadha» jedhamee akkuma barreeffame, worri Yihuudi hin taane waan araara isaatiif Rabbiin akka kabajjan, Kiristoos waan dhugaa Rabbiitiif tajaajilaa gadoomu'uu ta'e jedha.</verse>
				<verse number="9"></verse>
				<verse number="10">Akkasuma ammoo, «Worri Yihuudii hin taane, banii isaa woliin gammadaa'a» jedha.</verse>
				<verse number="11">Akkasuma, «Worri Yihuudota hin taane maruu, Gooftaa galateeffadhaa'a; Baniin maruu haa jajaniinii!» jedha.</verse>
				<verse number="12">Akkasuma Isaayyaasillee, «Ka fiixaa Isseyii keessaa dhalatu hin dhufa; inni worra Yihuudii hin taane bulchu'uuf hin ka'a, worri Yihuudii hin taane abdii godhatan» jedha.</verse>
				<verse number="13">Waandhi abdii hunna Ayyaana Woyyu'uutiin abdiin akka guddatu amanuu keessaniin gammachu'uu fi nagaya maraa isinii haa kennu.</verse>
				<verse number="14">Ani akkasuma obboleewwan tiyya! Isin mishumma'aan akkuma guuttamtan, beekkomsa maraa akkuma argattan isin akkasuma akka wol gorsuu dandeettan waan keessan hubadheera.</verse>
				<verse number="15">Haata'uu ammo worri Yihuudii hin taane, Ayyaana Woyyu'uun woyyomanii ciincaa jaalatamaa akka ta'an, Oduu Nagayaa ka Rabbiitiif akka gadichaatitti tajaajilaa, worra Yihuudii hin taaneef tajaajilaa Yesuus Kiristoosii akka ta'u, sababa badhaadhummaa Rabbiin biraa naa keennameen deebi'ee isin hubachisu'uuf jedhee, bakka tokko tokkotti uggiiti'iin isinii barreesse.</verse>
				<verse number="16"></verse>
				<verse number="17">Eegasuu waan Rabbiin biraa ta'uun Yesuus Kiristoosiin boona qaba.</verse>
				<verse number="18">Worri Yihuudii hin taane akka ajajaman Kiristoos, dubbii, hujii, malkata, hunnaa fi maalalee gudda'aan hunna Ayyaana Woyyu'uutiin, na keessa ta'ee waan hojjateen alatti woomaa dubbatuu hin uggu.</verse>
				<verse number="19">Kanaafuu Yerusaalemii jalaqabee haga Iliwaarqoon naannayee Oduu Nagayaa ka Kiristoosii guutumaan guutu'utti lallabeera.</verse>
				<verse number="20">Akkasuma karaa namni biraa bu'uura buuse irratti akka hin hunye, maqaan Kiristoosii bakka itti waamametti uduu hin taane, Oduu Nagayaa lallabu'uuf tattaafadhe.</verse>
				<verse number="21">Haata'uu ammoo, «Waan isaa worri itti hin himamne hin argan; worri hin dhageennellee hin hubatan» jedhamee akkuma barreeffame.</verse>
				<verse number="22">Kanaafuu akkasuma gara keessan akka hin dhufne hennaa hedduu dhooggame.</verse>
				<verse number="23">Amma ammoo biyya tanatti uf afo'oof hulee waan hin qabneef woggaa heddu irraa jalaqabee gara keessan dhufu'uuf haawwi waan qabuuf.</verse>
				<verse number="24">Hennaa gara Ispaaniya'aa lufu firrisee isin argu'uuf hennaa diqqoo haga yaada isin bayeen maayii isinillee imala kiyyaaf akka na gargaartan abdii godha.</verse>
				<verse number="25">Amma ammoo woyyoota tajaajilu'uuf gara Yerusaalemii deema.</verse>
				<verse number="26">Maqidooniya'aa fi Akkayaan, Yerusaalemitti hiyyeeyyota woyyoota jidduu jiran gargaaruu waan murteeffataniif.</verse>
				<verse number="27">Waan jaalataniif worri sun isaaniif ba'aa isaaniiti. Worri Yihuudii hin taane eebba Ayyaana Yihuudotaa isaan irraa eega qoodaman, isaanillee eebba lafa irraa argatan, Yihuudotaa qooduun isaanii giddi'i.</verse>
				<verse number="28">Eeganaa kana raawwadhee, gargaarsa wolitti qabame kana, eega isinitti kenneen maayii, Karaa keessaniin lufee, gara Ispaaniya'aa deema.</verse>
				<verse number="29">Gara keessanillee hennaa dhufu eebba Kiristoosii guutu'uun akka dhufu hin beeka.</verse>
				<verse number="30">Obboleewwan tiyya! Anaaf Rabbiin kadhata'aati, na woliin akka xaartan, Gooftaa Yesuus Kiristoosii fi jaalala Ayyaanaatiin isin kadhadha.</verse>
				<verse number="31">Fedha Rabbiitiin gammachu'uun gara keessan dhufee isin biratti akka harabaafadhu, worra Yihuudaa jiran keessaa ka hin ajajamne jalaa akka bayu, tajaajila Yerusaalemitti qabuun woyyoota ka gammachiisu akka ta'u Rabbiin naa faateffadhaa'a.</verse>
				<verse number="32"></verse>
				<verse number="33">Waandhi nagayaa isin maraa woliin haata'u! Amiin!</verse>
			</chapter>
			<chapter number="16">
				<verse number="1">Obboleettii teenna Feebeen tajaajiltuu woldaa Keenkiroos keessa jirtu yaboo isiniin jedheera.</verse>
				<verse number="2">Simannaa Goofta'aa ka qulqulloota maraa barbaachisuun simadha'aanii. Isiin namoota hedduuf akkasuma anaafillee gargaartuu waan turteef, waan isiin isin irraa barbaaddu maraanuu gargaara'aanii.</verse>
				<verse number="3">Worra hujii Kiristoos Yesuusii na woliin hojjatan Phirisqilaa fi Aqila'aati nagaya naa himaa'a.</verse>
				<verse number="4">Isaanillee lubbuu tiyyaaf jedhanii lubbuu isaanii dabarsanii du'aaf dhiyeessan. Woldaan worra Yihuudota hin taanee martinuu isaan galateeffatan malee, na calla'aa miti.</verse>
				<verse number="5">Woldaa mana isaanii keessa jirtuuf nagaya kiyya itti naa himaa'a. Isiyaa irraallee Kiristoosiif ka hangafa ta'e, Axeenexoonii jaaladhuuf nagaya kiyya naa himaa'a.</verse>
				<verse number="6">Ta waan keessaniif guddiftee dadhabde Maariyaamitti nagaya naa himaa'a.</verse>
				<verse number="7">Worri ergamoota jiddu'utti maqaa mishaa qabaniif akkasuma worri Kiristoositti amanu'uun na dursan fira kiyya ka na woliin hidhaman Andiraaniqoonii fi Yuliiyanitti nagaya naa himaa'a.</verse>
				<verse number="8">Jaalalloo kiyya jaalatamaa Goofta'aan jaaladhu Philiyaaxoniitti nagaya naa himaa'a.</verse>
				<verse number="9">Urbaanoonni hujii Kiristoosii na woliin hojjatuuf, Siinxaakisii jaaladhutti nagaya naa himaa'a.</verse>
				<verse number="10">Exeleenii ka Kiristoosii ta'u'uun qoratamee galatoonfameetti nagaya naa himaa'a; worra maatii Ariisxabaluu ta'anitti nagaya naa himaa'a.</verse>
				<verse number="11">Fira kiyya Heeroduuna'atti nagaya naa himaa'a; worra maatii mana Niirqaasu'uu keessaa worra Goofta'aan jiranitti nagaya naa himaa'a.</verse>
				<verse number="12">Porofiimoona'aa fi Xiroofimoosa'atti worra hujii Goofta'aa huju'uuf dadhabanitti nagaya naa himaa'a. Xarsiidaa jaalatamtuu Goofta'aaf jettee ta gudiiftee dadhabdetti nagaya naa himaa'a.</verse>
				<verse number="13">Ruufoonii tajaajilu'uun gudisee beekamee fi ta naa fi isaallee haadha taate haadha isaatitti nagaya naa himaa'a.</verse>
				<verse number="14">Asqariixoo, Afaliisophee, Heroomeenii, Pheexiroobamii, Heermaanii fi obboleewwan worra isaan woliin jiran marattuu nagaya naa himaa'a.</verse>
				<verse number="15">Felegoonii, Yuuliyaa, Neerii fi obboleettii isi'ii Alixoonii woliin woyyoota jiran marattuu nagaya naa himaa'a.</verse>
				<verse number="16">Dhungoo obbolumma'aa woyyitti'iin nagaya wol gaafadhaa'a; tokkummaan woldaa Kiristanaa ta Kiristoosii martinuu nagaya isinii dhaamaniiran.</verse>
				<verse number="17">Haata'uu ammoo Obboleewwan tiyya! worra barumsa isin barattan mormanii fi gar gar baayiinsa uumanii, namootatti gufuu ta'an, addaan baaftanii akka laaltaniif irraallee akka fagaattan isin kadhadha.</verse>
				<verse number="18">Worri akkana jiran kunniin garaa isaaniitiif malee, Gooftaa keenna Yesuus Kiristoosiif waan hin bitamneef. Waan misha'aaf dubbii sheele'eetiin qalbii namoota dhara hin qabnee soban.</verse>
				<verse number="19">Ajajamuun keessan nama maraa biratti waan dhagayameeruuf, eegasuu isinitti hin gammada, haata'uu ammoo waan misha'aaf ogeeyii ta'aa'a; wonti hamaan ammoo akka isin hin qabne barbaada.</verse>
				<verse number="20">Waandhi nagayaa seexana luka keessan jalatti gadi dhaya. Badhaanni Gooftaa keena Yesuus Kiristoosii isin woliin haata'u.</verse>
				<verse number="21">Ximootiwoosii na woliin hojjatuu fi akkasuma firri kiyyallee, Luuqiyoos, Iyyaasoonii fi Susiipheexiroosillee nagaya isinii dhaamaniiran.</verse>
				<verse number="22">Eergaa kana ka barreesse ani Xeerxiyoos maqaa Goofta'aatiin nagaya isinii dhaama.</verse>
				<verse number="23">Kanaaf Woldaa Kirstaanaa mara keessummeessu, Gayiyoos nagaya isinii dhaameera. Namichi birriin bira teettu ka qachaa Ersiisxoosii obboleessii keenna Qu'aasxiiroosillee nagaya isinii dhaamaniiran.</verse>
				<verse number="24">Badhaanni Gooftaa keennaa ka Yesuus Kiristoosii isin maraa woliin haata'u! Amiin.</verse>
				<verse number="25">Eegasuu Oduu Nagayaa waan Gooftaa Yesuus Kiristoosii himame, ka woggaa bara dheeraa dhokate. Amma ammoo ka mudhate ka kitaaba Raattotaatiinillee himame; Rabbi baraa haga bara baraa ajaje amantaa ajajamu'uun akka ta'u haga dhossaan worra Yihuudota hin taane marrati beekkame; haga isinitti mudhate ka isin jajjabeessuu danda'u,</verse>
				<verse number="26"></verse>
				<verse number="27">Rabbii ufumatti ogummaa qabuu maqaa Yesuus Kiristoosiitiin baraa haga bara baraa ulfinni haata'u! Amiin.</verse>
			</chapter>
		</book>
		<book number="46">
			<chapter number="1">
				<verse number="1">Fedha Rabbiitiin ergamaa Yesuus Kiristoosii ta'u'uuf ka waamame Phaawuloosii fi obboleessa keenna Soosteensiin irraa:</verse>
				<verse number="2">Woldaa Rabbii ta Qorontoosiin keessa jirtuuf, worra Kiristoos Yesuusiin woyyoomanii fi ka nu'uu fi isaaniillee Gooftaa ta'e maqaa Gooftaa keenna Yesuus Kiristoosiitiin hulee marattuu worra woyyoota ta'u'uuf wamaman maraaf.</verse>
				<verse number="3">Rabbi Abbaa keennaa fi Gooftaa keenna Yesuus Kirstoosiin irraa badhaaninii fi nageenni isiniif haata'u.</verse>
				<verse number="4">Kiristoos Yesuusitti waan amantaniif sababa badhaadha isinii kennameetiif hennaa maraa waan keessaniif Rabbiin galateeffadha.</verse>
				<verse number="5">Kiristoosiif raguun kiyya isin birratti akka jabaate, waan maraan waan dubbattanii fi beekkomsa maraan isaan dureeyyii taatan.</verse>
				<verse number="6"></verse>
				<verse number="7">Akkanatti yoo mudhata Gooftaa keenna Yesuus Kiristoosii eeggattan, kennaan badhaadhummaa woyyu'uu tokkollee isin jalaa hin hanqatu.</verse>
				<verse number="8">Innillee akkasuma guyyaa Gooftaa keenna Yesuus Kiristoosii mudaa malee akka jiraattan haga dhumaa isin dhaaba.</verse>
				<verse number="9">Gara ilma ufii, gara Gooftaa keennaa gara tokkummaa Yesuus Kirstoosii Rabbiin isin waame amanamaa'a.</verse>
				<verse number="10">Haata'uu ammoo obboleeyyan tiyya! Isin maruu dubbii tokko akka dubbattan garaa tokko fi yaada tokkoon worra wol ta'u akka taataniif malee, addaan wol fooyuun isin jiddu'utti akka hin taane, Maqaa Gooftaa keenna Yesuus Kiristoosiitiin isin kadhadha.</verse>
				<verse number="11">Obboleeyyan tiyya! Isin jidduu wol mormiin akka jiru waan keessan maatiin Qalo'ee natti himaniiran.</verse>
				<verse number="12">Kana jedha, gari gariin keessan, «Ani ka Phaawuloosiiti»; «Ani ka Aphiloosiiti»; «Ani ammoo, ka Keefa'aati»; ka biraa, «Anillee ka Kiristoosiiti» jettan.</verse>
				<verse number="13">Kiristoos Qoodameeraa? Phaawuloos waan keessaniif fannifamee? Mo'o maqaa Phaawuloosiitiin cuuphamitanii?</verse>
				<verse number="14">Eennullee maqaa kiyyaan cuuphameera akka hin jinne. Qarphoosii fi Gaayiyoosii achi, isin keessaa tokkollee waan hin cuuphneef Rabbiin galateefadha.</verse>
				<verse number="15"></verse>
				<verse number="16">Maatii Isxifaanosillee akkasuma cuupheera. Yoo ka biraa eda'ee cuuphee jiraadhe hin beeku.</verse>
				<verse number="17">Kiristoos Oduu Nagayaa haa himu'uuf na erge malee, haa cuuphu'uuf na hin ergine. Fannoon Kiristoosii akka hunna hin dhabne dubbii Rabbii ka lallaba'aaruun ogummaa namaatiinii miti.</verse>
				<verse number="18">Dubbiin fanno'oo worra badaniif gowwumma'a; nu worra fayyinuuf ammoo hunna Rabbii waan ta'eef.</verse>
				<verse number="19">Barreeffama Woyyicha keessatti, «Ogummaa ogeeyyi'ii hin balleessa, hubannaa worra hubatanii hin gata» jedha.</verse>
				<verse number="20">Ogeessi meeti? Barreessan meeti? Qorataan adunyaa tanaa hoo meeti? Rabbi ogummaa adunyaa tanaa gowwummaa akka ta'u hin taasifnee?</verse>
				<verse number="21">Sababaa ogummaa Rabbiitiin adunyaan Rabbiin ogummaa ufiitiin waan hin beenneef lallaba gowwuma'aatitti worra amanan fayyisu'uuf fedhii Rabbii ta'eera.</verse>
				<verse number="22">Hennaa kamiinuu Yihuudonni, malkata arguu fedhan; worri Giriikotaallee ogummaa barbaadan.</verse>
				<verse number="23">Nu ammoo Kiristoosii fannifame lallabna. Kunillee Yihuudotaa gufu'u, worra Yihuudii hin taanee gowwumma'a.</verse>
				<verse number="24">Worra waamamaniif ammoo Yihuudii ta'e, namoota Giriikii, hunna Rabbiitiif ka ogummaa Rabbii ta'e Kiristoos.</verse>
				<verse number="25">Wonti gowwummaa Rabbii fakkaatu qarummaa namaa caala; wonti dadhabbii Rabbii fakkaatu hunna namaa caala.</verse>
				<verse number="26">Obboleeyyan tiyya! Waamamuu keessan laalaa'a, worri akka ogummaa namaa ogeessota ta'an hedduun, worri gurguddoota ta'an hedduu fi worri dureeyyii ta'an hin waamamne.</verse>
				<verse number="27">Haata'uu ammoo Rabbii ogeeyyii saalfachiisu'uuf gowwaa adunyaa tanaa filate. Cimaa saalfachiisu'uuf, Rabbi dadhabaa adunyaa tanaa filate.</verse>
				<verse number="28">Rabbillee waan jiru akka waan hin jirree godhu'uuf womaa woma adunya'aa waan tuffatamaa ta'e filate.</verse>
				<verse number="29">Ka foon uffate maruu Rabbiin afo'otti akka uf hin janye.</verse>
				<verse number="30">Haata'uu ammoo, «Ka uf jaju Rabbiin uf haa jajuu» jedhamee akkuma barreeffame,</verse>
				<verse number="31">Akka ta'uuf Rabbiin biraa ogummaa, qajeellummaa, woyyummaanillee ka nu fureen ka Kiristoos Yesuusii taatan.</verse>
			</chapter>
			<chapter number="2">
				<verse number="1">Ani obboleeyyan tiyya! Hennaa gara keessan dhufe, namoota biraa caalaa dubbachu'uun yookiin ogumma'aan ragaa waan Rabbii isinitti hima'aa hin dhufne.</verse>
				<verse number="2">Isin jidduu hennaa jiru, waan Yesuus Kiristoosii malee, innillee akka inni fannifame malee waan biraa akka hin beenne waan kutadhee tureef.</verse>
				<verse number="3">Anillee dadhabi'ii fi soda'aan holluu gudda'aan isin bira ture.</verse>
				<verse number="4">Amantaan keessanillee hunna Rabbiitiin malee, akka ogummaa namaatiin hin taane, dubbiin kiyyallee Ayyaanaa fi hunna ibsu'uun malee, dubbii ogumma'aa ta sheele'eetiinii miti.</verse>
				<verse number="5"></verse>
				<verse number="6">Worra bilchaatan wodhakka'atti ammoo ogummaa dubbanna, haata'uu ammoo, Ogummaa worra adunyaa tanaa ti miti. Ogummaa adunyaa tanaa ta diiggamtu ta akka ogummaa bulchoota saniitii miti.</verse>
				<verse number="7">Haata'uu ammoo Rabbi firrisa barootaan duratti ulfinna keennaaf waan murteesse, ka dhokatee ture dhossaa ogummaa Rabbii dubbanna.</verse>
				<verse number="8">Bulchoota biyya kanaa keessaa tokkollee ogummaa kana hin beenne. Uduu beekanii, Gooftaa ulfinnaa silaa hin fannisan.</verse>
				<verse number="9">Haata'uu ammoo, «Ka ijji hin argine, ka gurri hin dhagenne; waan qalbii namaatitti hin yaadamne, waan Rabbi worra isa jaalataniif qopheesse» jedhamee akkuma barreeffame akkasuma dubbanna.</verse>
				<verse number="10">Rabbi Ayyaana ufiitiin wonti gadi fago'oollee uduu hin hafin maraa waan qoruuf, nutti Rabbi karaa Ayyaana ufiitiin uf ibse.</verse>
				<verse number="11">Waan nama tokko keessa jiru, Ayyaana isa keessa jiru san malee, ka biraa ka beeku eennu? Akkasuma ammoo Ayyaana Rabbii malee, ka Rabbiin beeku eennullee hin jiru.</verse>
				<verse number="12">Nu ammoo waan Rabbiin irraa akkanumaan nuu kenname akka beenuuf, Ayyaana Rabbiin irraa ta'e fudhanne malee, Ayyaana adunyaa tanaa hin fudhanne.</verse>
				<verse number="13">Waan Ayyaanaa wol bira qabnee waan dubbii Ayyaanni nu barsiisuun akkasuma dubbanna malee, dubbii ogummaan namaa nu barsiisuunii miti.</verse>
				<verse number="14">Nama akka umameen jiruu, wonti Ayyaana Rabbii waan gowwummaa ta'eef hin fudhatu; dubbiin Ayyaanaa waan Ayyaana Rabbiitiin qoramuuf namni foonii beeku hin danda'u.</verse>
				<verse number="15">Namni Ayyaana Rabbii qabu ammoo, maraa qora; inni ammoo eennuunuu hin qoramu.</verse>
				<verse number="16">Barreeffamni Woyyuun, «Yaada Goofta'aa ka beeku eennu? ka gorsa isaa kennu eennu» Nu ammoo qalbii Kiristoosii qabna.</verse>
			</chapter>
			<chapter number="3">
				<verse number="1">Obboleeyyan tiyya! Ani waan isin nama fooniin yaadu taataniif waan isin Kiristoositti amanu'utti daa'ima taataniif malee, akka waan isin nama Ayyaanaa taataniititti isinitti dubbachuu hin dandeenne.</verse>
				<verse number="2">Haga ammaa nyaata cimaa nyaachuu waan hin dandenneef, Aanaan isin woga'e.</verse>
				<verse number="3">Worra yaada foonii qabu waan taataniif, haga ammaa nyaata jabaa nyaachuu hin dandeettan. Hinaaffa'aaf mormiin waan isin keessa jiruuf worra fooniin yaadu ta'u keessanii mitii? Akka Aadaa namaatitti deddeebitanii?</verse>
				<verse number="4">Tokko, «Ani ka Phaawuloosiiti» kuun, «Ani ka Aphiloosiiti» yoo jedhe, isin akka nama yaada foonii callaa yaadu ta'uu keessanii mii?</verse>
				<verse number="5">Eeganaa Aphiloos eennu? Phaawuloosillee eennu? Isaan tajaajiltoota isin harka isaaniititti amantan. Isaan maruu akka Gooftaan isaanii kennetti haa tajaajilaanii.</verse>
				<verse number="6">Ani hin dhaabe, Aphiloos bisaan obaase, Rabbi ammo hin guddise.</verse>
				<verse number="7">Eeganaa ka guddisu Rabbi malee, ka dhaabu yookiin ka obaasullee womaa miti.</verse>
				<verse number="8">Ka dhaabuu fi ka obaasu tokkoma. Haata'uu ammoo, martinuu akka dadhabbii ufiititti mindaa ufii fudhata. Isin maasaa Rabbiiti.</verse>
				<verse number="9">Isin gamoo Rabbiiti isa woliin waan hojjannuuf.</verse>
				<verse number="10">Akka badhaadha Rabbii ka naa kennameetitti akka nama qaroo mana ijaaruu tokkotti hundee hundeesse; ka biraallee isa irratti ijaara. Gariin ammoo isa irratti attamitti akka ijaaru uf haa eeguu.</verse>
				<verse number="11">Ka qara hundaaye malee, eennullee bu'uura biraa bu'uursuu waan hin dandenneef, innillee Yesuus Kiristoos.</verse>
				<verse number="12">Eennullee ammoo hundee kana irratti worqi'iin yoo ta'e birri'iin, dhagaa gatii gudda'aatiin, mukaan, margaa fi maqa'aan yoo ijaare, hujiin maruu attam akka ta'e ifa baya.</verse>
				<verse number="13">Ibiddaan waan ifa bayyuuf guyyaan sun hin mudhisa. Hujiin nama maraatuu maal akka ta'e ibiddi sun hin qora.</verse>
				<verse number="14">Eennullee hujii isaa irratti ijaaree yoo dhaabateef gatii ufii argata.</verse>
				<verse number="15">Eennullee hujiin isaa yoo jalaa gubate hin miidhama. Badhaasa ufii hin argatu. Inni ammoo hin fayya. Ta'ullee akka nama ibidda keessaa bayeetitti hafa.</verse>
				<verse number="16">Isin mana Rabbii akka taatan Ayyaanni Rabbiillee akka isin keessa jiraatu hin beettanii?</verse>
				<verse number="17">Eennullee mana woyyuu Rabbii yoo diige, Rabbi isa diiga. Manni Rabbii woyyuu waan ta'eef, inni sunillee isin.</verse>
				<verse number="18">18 Eennullee uf hin sobin. Isin keessaa eennullee adunyaa tanatti waan ogeessa ta'e yoo isatti fakkaate, ogeessa ta'u'uuf gowwaa haata'u.</verse>
				<verse number="19">Ogummaan adunyaa tanaa Rabbiin afo'otti gowwummaa waan taateef, «Inni Ogeessoota dhara isaaniitiin waan qabuuf» akkasuma, «Gooftaan yaada ogeeyyi'ii duwwaa akka ta'e hin beeka» jedhamee waan barreeffameeruuf.</verse>
				<verse number="20"></verse>
				<verse number="21">Wonti maruu keessan waan ta'eef, Kanaafuu eennullee namaan uf hin jajin.</verse>
				<verse number="22">Phaawuloos, Aphiloos, Keefaa, adunyaa tana, jireenna, du'a, ka qabuu fi ka dhufullee yoo ta'e, maruu keessan.</verse>
				<verse number="23">Isin ka Kiristoosiiti; Kiristoosillee ka Rabbiiti.</verse>
			</chapter>
			<chapter number="4">
				<verse number="1">Akkasuma namni nu akka hojjataa Kiristoosiitii fi worra dhossaa Rabbii ibsu'uuf amaanaan itti keenameetitti nu haa laakkayuu.</verse>
				<verse number="2">Akkanallee yoo ta'e worra amaanaan itti kenname biratti amanamaa ta'ee argamu'utu barbaachisa.</verse>
				<verse number="3">Haata'uu ammoo isin birratti yookiin nama biraa birratti yoo natti murtaaye, anaaf womaa miti; ani ufittuu hin murteessu.</verse>
				<verse number="4">Ufi irratti womaa waan hin beenneef, Haata'uu ammo, kanaan qajeellummaa hin argatu. Ka natti murteessu ammoo Goofta'a.</verse>
				<verse number="5">Kanaafuu ka dukkana keessatti dhokate akkasuma gara ifaa ka baasu ka gorsa onne'eellee ibsu Gooftaan haga dhufuutti hennaan uduu hin geenne waan tokkollee hin murteessinaa'a. Hennaa san isaan maraafuu galanni Rabbiin biraa ta'a.</verse>
				<verse number="6">Obboleeyyan tiyya! Amma isiniif jedhee kana maraa ufii kiyyaan Aphiloosiinillee akka fakkeennaatitti dubbadheera; waan barreeffamni woyyuun jedhe bira hin darbinaa'a jedhamee akka isin jiddu'utti beekamu nurratti akka laaltaniif namni tokkollee kaan jajee, nama biraa hin tuffatin.</verse>
				<verse number="7">Ati akka worra kaan caaltu eentu si taasise? wonti ati hin arganne maali'i? Eega isa irraa fudhatte amma maali'iif akka waan kan kee ta'eetitti uf jajja ree?</verse>
				<verse number="8">Amma quuftaniirtan, amma durreeyyii taataniirtan, nuun allatti mootii taataniirtan; nullee akkasuma isin woliin akka moonuuf uduu mootanii mishaa ta'a.</verse>
				<verse number="9">Adunyaa, Maleekkotaa fi namoota birrattillee worra taphaa taaneerra. Rabbi nu ergamoota akka namoota duuti itti murtayee waan maraa caalaa duuba akka taanu waan nu taasisan naffakkaata.</verse>
				<verse number="10">Nu Kiristoosiif jennee gowwoota, isin ammoo Kiristoosiin worra qalbii qabu, nu dadhaboota, isin ammoo jajjaboota, isin worra kabajjame, nu ammoo worra salphate.</verse>
				<verse number="11">Haga sa'aatii kanaa hin beelofna, hin dheebonna, hin daarra, gad qabamna, hin xaarra</verse>
				<verse number="12">Harka keennaan hujja'aa dadhabna, yoo nu arrabsan hin eebbifna, yoo nu ari'an hin obsina,</verse>
				<verse number="13">Hamaa yoo nutti dubbatan Rabbiin isaanii kadhana. Haga ammaa fishaa adunya'aatiif xurii lafa tanaa taaneerra.</verse>
				<verse number="14">Akka ijoollee jaaladhuutitti isin gorsu'uuf malee, isin saalfachiisu'uuf kana isinii hin barreessu.</verse>
				<verse number="15">Isin Kiristoosiin irraan haga guddiftoota kuma hedduullee yoo qabaattan, abboota heddu qabdan. Ani Kiristoos Yesuusiin irraan Oduu Nagayaa kanaan isin uumadheera.</verse>
				<verse number="16">Eegasuu worra na fakkaatu ta'aa jedhee, isin kadhadha.</verse>
				<verse number="17">Kanaafuu ka jaaladhuuf amanamaa ka ta'e ka Goofta'aan ilma kiyya ta'e Ximootiwoosiin isinii ergeera. Akkuma ani hulee marattuu woldaa Kiristaanaa barsiisu, karaa kiyya ka Kiristoos Yesuusiin ta'u innillee isin qaabsisa.</verse>
				<verse number="18">Gariin ammoo akka waan ani gara keessan hin dhufnee isaanitti fakkaatee, worri uf jajan hin jiran.</verse>
				<verse number="19">Haata'uu ammoo, Gooftaan yoo jedhe dafee gara keessan dhufa. Hunna uf jajootaa hin beeka dubbii isaanii calla'aa miti.</verse>
				<verse number="20">Jeennanni Rabbii hunnaan malee, dubbii calla'aan waan hin taaneef.</verse>
				<verse number="21">Isin kam feetan? Ulee fudhee isinii dhufa moo jaalalaa fi Ayyaana gara laafuma'aatiin isinitti dhufuu woyya?</verse>
			</chapter>
			<chapter number="5">
				<verse number="1">Dubbii gababa'aan isin jidduu seebaruun akka jiru hin odeeffama; seebaruun akkanaa kun worra hin amanne worra Yihuudii hin taane keessattuu waan hin argamne waan namni haadha manaa abbaa ufii fuudhe jiruuf.</verse>
				<verse number="2">Isinillee uf jajjaniirtan, guddiftanii gadduu isin hin barbaachisuu? ka hujii kana hojjate uf keessaa baasaa'a.</verse>
				<verse number="3">Ani yoma fooniin isin woliin hin taanellee; ayyaanaan isin woliin jira; Isin woliin akkuma waan jiruu ta'ee, nama waan kana hojjate irratti maqaa Gooftaa keenna Yesuus Kiristoosiitiin amma itti murteesseera.</verse>
				<verse number="4"></verse>
				<verse number="5">Ayyaana isaatiin guyyaa gaafa Gooftaan Yesuus dhufu akka fayyitu, balleessaa foonii ka akkanaa kana seexanaaf kennuun murtii kiyya.</verse>
				<verse number="6">Uf jajuun keessan misha'aa miti, raacitiin diqqoon bukoo maraa akka bukeessu hin beettanii?</verse>
				<verse number="7">Eeganaa raacitii malee akka jirtan, bukoo haarawa akka taatan, raacitii moofaa uf keessaa balleessaa'a. Faasikaan keenna Kiristoos waan qalameeruuf.</verse>
				<verse number="8">Kanaaf qajeellumma'aa fi dhuga'aan Ayyaana xorosho'oo haa goonnuu malee, raacitii moofaa dharaaf dhiibba'aatiinii miti.</verse>
				<verse number="9">Seebartoota woliin akka wol hin taane dhaamsa kiyya isinii barreesseera.</verse>
				<verse number="10">Wolumaagalatti, seebartoota adunyaa tanaa yookiin worra horii dharra'an, samtoota yookiin worra waaqa tolfamaa kaddaaman woliin wolii hin galinaa'a hin jenne; kana jecho'oo miti. Uduu akkana ta'ee, sirima adunyaa kana keessaa bayu'utu isin barbaachisa.</verse>
				<verse number="11">Haata'uu ammoo obboloota worra jedhaman keessaa tokko, seebaraa yookiin ka horii dharra'u yookiin ka waaqa tolfamaa kaddaamu yookiin ka nama arrabsu yookiin machaayaa yookiin saamaa yoo ta'e, isa woliin akka wolii hin galle isinii barreessa. Nama akkanaa kanniin woliin nyaatumallee hin nyaatinaa'a.</verse>
				<verse number="12">Namoota diida jiran irratti murteessuu eentu na dhoogge? Namoota keessa jiran irratti isin hin murteessitanii?</verse>
				<verse number="13">Worra ala jiranitti ka murteessu Rabbi. «Dhara jidduu keessanii baasaa'a.»</verse>
			</chapter>
			<chapter number="6">
				<verse number="1">Isin keessaa tokko goshoo ufii woliin mormii yoo qabaate, woyyoota afo'otti wolitti murteessuu irra, hammeyyii afo'otti wolitti murtessuu uggaa?</verse>
				<verse number="2">Woyyoonni adunyaa irratti akka murteessan hin bettanii? Adunyaa irratti uduu murteessitanii waa maraa caalaa diqqoo waan ta'uutti murteessuu hin dandeettanii?</verse>
				<verse number="3">Waan fuudhaa fi herrumaa dhiisa'aatii, Maleekkootattuu akka murteessinu hin beettanii?</verse>
				<verse number="4">Eeganaa waan fuudhaa fi heerumaa manni murti'ii yoo isin barbaachise, worra woldaa Kiristaanaa keessatti tuffataman worra murte'ee gootanii keettanii?</verse>
				<verse number="5">Isin saalffachiisu'uuf kana jedha. Akkanumaa? Obboloota jiddu'uu manguddoo ta'uu ka danda'u namni hayyuun tokko isin birratti hin argamuu?</verse>
				<verse number="6">Haata'uu ammoo, obboleessi obboleessa himata; kanallee worra hin amanne afo'otti godhaa?</verse>
				<verse number="7">Eegasuu sirimaa wol mormiin isin keessa jiru hanqinna keessaniin. Uduu ufii yakkamtanii isinii hin woyuu? Yoo sobamtan isinii hin woyyuu?</verse>
				<verse number="8">Haata'uu ammoo, isinuu hin yakkitan hin sobdanille'e sanuu obboleeyyan keessan.</verse>
				<verse number="9">Moo hammeeyyiin jeennata Rabbii akka hin dhaalle hin beettanii? Hin dogoggorinaa'a. Seebartoota yoo ta'an yookiin worra waaqa tolfamaa kaddaaman yookiin worra seebaran yookiin dhiira dhiira bira geettu,</verse>
				<verse number="10">Yookiin hattoonni yookiin worri horii dharra'an yookiin worri machaayan yookiin worri nama arrabsan yookiin saamtoonni jeennata Rabbii hin galan.</verse>
				<verse number="11">Isin keessallee gariin akka kanniinii turtan. Haata'uu ammoo Maqaa Gooftaa Yesuus Kiristoosiitiin Ayyaana Rabbii keennaatiin dhiqattaniirtu woyyoomtaniirtan qajeellota taataniirtan.</verse>
				<verse number="12">«Maruu naa eeyyamameera» maruu ammoo hin fayyadu. Maruu naa eeyyamameera; tokkollee narratti hin mooyu. «Nyaanni gara'aaf, garaanillee nyaataaf»</verse>
				<verse number="13">Rabbi ammo kanallee sanillee hin balleessa. Nafti keenna Gooftaa tajaajilu'uuf Gooftaanillee nafa kunuunsu'uuf malee, ittiin seebaruu hin barbaachisu.</verse>
				<verse number="14">Rabbiin Gooftaa kaase nullee hunna ufiitiin nu kaasa.</verse>
				<verse number="15">Nafti keessan qaama Kiristoosii akka ta'e hin beettanii? eegasuu qaama Kiristoosii fuudhee qaama seebartootaa godhuu barbaachisaa? hin ta'u.</verse>
				<verse number="16">Moo ka seebartootaan wol ta'u foon tokko akka ta'u hin beettanii? «Lachuu foon tokko ta'an» waan jedhameeruuf.</verse>
				<verse number="17">Ka Goofta'aan wol ta'u Ayyaana Goofta'aatiin tokko.</verse>
				<verse number="18">Seebaruu irraa dheessaa'a. Namni cubbuu hojjatu maruu fooniin ala. Ka seebaru ammoo foon ufii irratti cubbuu hojjata.</verse>
				<verse number="19">Moo nafa keessan ka Rabbiin irraa fudhattan ka isin irra jiru mana woyyuu Ayyaana Woyyu'uu akka ta'e hin beettanii? Gati'iin waan bitamtaniirtaniif isin ufiifii miti. Kanaafuu nafa keessaniin Rabbiin kabajjaa'a.</verse>
				<verse number="20"></verse>
			</chapter>
			<chapter number="7">
				<verse number="1">Waan wonta naa barreessitanii san namaaf dubartii bira gayuu diduun misha'a.</verse>
				<verse number="2">Haata'uu ammoo, sababaa rakkoo seebaraatiif dhiirtii martinuu haadha manaa ufii haa qabaatuu. Akkasuma dubartiin martinuu abbaa manaa ufii haa qabaattuu.</verse>
				<verse number="3">Abbaan manaa haadha manaa ufiitiif waan isi'iif ta'u haa godhuufii, akkasuma ammoo haati manaa abbaa manaa ufiitii.</verse>
				<verse number="4">Haati manaa qaama ufii irratti baallii hin qabdu; baalliin ka abbaa manaa isi'iiti. Akkasuma ammoo abbaan manaa qaama ufii irratti baallii hin qabu; baalliin ka haadha manaa isaati.</verse>
				<verse number="5">Faate'een jabaatu'uuf jettanii, woliigaltanii haga henna'aatiif yoo ta'e malee, wol hin dhoggatinaa'a. Uf qabuu dadhabdanii seexxani akka isin hin qorre woliin jiraadhaa'a.</verse>
				<verse number="6">Haata'uu ammoo ani isin gorsu'uuf malee, isin ajaju'uufii miti.</verse>
				<verse number="7">Namni maruu akka kiyya uduu ta'ee, hin jaaladha. Haata'uu ammoo, namni maruu kennaa badhaadha Rabbi isaaf kenne qaba. Isa tokkoo kennaa kana; isa kaaniif kennaa biraa kenne.</verse>
				<verse number="8">Amma worra hin fuunnee fi hin heerumnee akkasuma haadha hiyyeessaa akka kiyya fuudhaa fi heeruma malee uduu taa'anii misha'a.</verse>
				<verse number="9">Haata'uu ammoo dharra'aan gubachuu irra fuudhu'uu fi heerumuu woyya. Uf qabuu yoo dadhaban haa heerumaanii yookiin haa fuudhanii.</verse>
				<verse number="10">Haati manaallee abbaa manaa ufii irraa hin fooyamin. Yoo fooyamte ammoo heeruma malee haa teettuu yookiin abbaa manaa ufiitiin haa araaramtuu; abbaan manaallee haadha manaa ufii hin dhiisin jedhee worra wol fuudhe ajaja. Ajanyi kunillee ka Goofta'aa ti malee kiyyaa miti.</verse>
				<verse number="11"></verse>
				<verse number="12">Ani kaawwaniinillee akkana jedha, Goofta'aa miti, worra dhiiraa keessaa ka haadha manaa hin amanne qabu yoo jiraate, isiinillee isa woliin jiraatuu yoo jaalatte, akka hin dhiifneen.</verse>
				<verse number="13">Ta abbaa manaa hin amanne qabduu yoo jiraatte inni sun isii woliin taa'uu yoo fedhe akka hin dhiifneen.</verse>
				<verse number="14">Abbaan manaa hin amaniin haadha manaatiin woyyoomeera, haati manaa hin amannellee abbaa manaa ufiitiin woyyoomteerti akkas ta'uu baannaan ijoolleen isaanii battoota; amma ammoo woyyoota.</verse>
				<verse number="15">Ka hin amanne ammoo yoo fooyame haa fooyamuu; dhiirti yookiin intalti waan kana keessatti hin hidhamin. Rabbi ammoo nagayaaf nu waameera.</verse>
				<verse number="16">Ati dubartii nana abbaa manaa kee uduu ka fayyiftu taatee beettaa? Yookiin ati namana haadha manaa tee uduu ka fayyiftuut beettaa?</verse>
				<verse number="17">Isin maruu akkuma kennaa Gooftaan isinii kenneetiif akkuma hennaa Rabbi isin waamee jiraattaniititti jiraadhaa'a. Ajanyi ani tokkummaa woldaa Kiristaanaatii kennu kanuma.</verse>
				<verse number="18">Namni haga gadoomeen maayii yoo Rabbiin waamame akka nama gadoomee hin ta'in. Yoo uduu hin gadoomne Rabbiin waamamee jiraate, gadoomuun isa hin barbaachisu.</verse>
				<verse number="19">Gadoomu'uuf gadoomuu dhabuun duwwa. Ajaja Rabbii eegu'u malee.</verse>
				<verse number="20">Namni martinuu akkuma itti waamame sanitti haa jiraatuu.</verse>
				<verse number="21">Garbicha taatee uduu jirtu yoo waamamte, womaa miti. Wolaba bayuun yoo sii danda'ame ammoo wolabummaa fudhadhu.</verse>
				<verse number="22">Garbicha ta'ee Goofta'aan ka waamame, Goofta'aan bilisa; akkasuma bilisa ta'ee ka waamame garbicha Kirstoosiiti.</verse>
				<verse number="23">Gati'iin bitamtaniirtan; garbicha namaa hin ta'inaa'a.</verse>
				<verse number="24">Obboleeyyan tiyya! Martinuu akkuma itti waamametti akkasuma ta'ee Rabbiin woliin haa jiraatuu.</verse>
				<verse number="25">Waan qerro'otiif qeerritti'ii Gooftaan ajaja nati hin kennine. Ani ammoo akka nama araara Goofta'aa argatee abdatameetitti gorsa kana isin gorsa.</verse>
				<verse number="26">Eeganaa rakkoo ammaatiif kun mishaa natti fakkaata. Namni akkana ta'e yoo jiraate misha'a</verse>
				<verse number="27">Haadha manaa fuutee yoo jiraatte, hiikuu hin hawwin; haadha manaa yoo hin fuune fuudhuu hin hawwin.</verse>
				<verse number="28">Qeerrichi yoo fuudhe cubbuu hin hojjatu. Qeerrittiinillee yoo heerumte cubbuu hin hojjattu. Haata'uu ammo adunyaa tana irratti worri fuudhanii fi heeruman, jireenna isaanii keessatti rakkoo heddu qaban. Ani ammoo rakkinna kana jalaa akka baataniif jedhee isin gorsa.</verse>
				<verse number="29">Haata'uu ammoo obboleeyyan tiyya, wonti ani isiniin jedhu kana. Barri gabaabaa ta'eeraa, ammaa achi worri haadha manaa qaban akka waan hin qabnee haa ta'anii.</verse>
				<verse number="30">Worri booyanillee akka waan hin boonnee, ka gammadanillee akka waan hin gammannee, worri bitanillee akka waan womaa hin qabnee haata'anii.</verse>
				<verse number="31">Worri adunyaa tanattillee fayyadaman maruu akka waan hin fayyadamne haata'an. Biftii adunyaa tanaa waan luftuuf.</verse>
				<verse number="32">Haata'uu ammoo yaada malee akka jiraattan jaaladha. Ka hin fuune, Gooftaa attamitti akka gammachiisu waan Goofta'aa yaada.</verse>
				<verse number="33">Ka fuudhe ammoo haadha manaa ufii attamitti akka gammachiisu waan adunyaa tanaa yaada. Yaanni isaallee qoodameera.</verse>
				<verse number="34">Dubartiin hin heerumne yookiin durbii duudaan fooniinillee Ayyaanaan akka woyyoomaniif waan Goofta'aa yaadan. Ta heerumte ammoo abbaa manaa ufii attamitti akka gammachiiftu waan adunyaa tanaa yaaddi.</verse>
				<verse number="35">Kanallee bu'aa mataa keessaniitiif jedha; akka ta'utti akka jiraattan uduu hin saattoofne Goofta'aan akka dhaabattaniif malee isinitti jabeesu'uuf jedheetii miti.</verse>
				<verse number="36">Haata'uu ammoo namni tokko qaadhima isaa irratti waan mishaa akka hin goone yoo yaade; ta inni qaadhimate sun umuriin isi'ii heerumaaf yoo gaye; fuudhu'uuf yoo murteesse; waan jaalate haa godhuu; cubbuu waan hin taaneef wol haa fuudhanii.</verse>
				<verse number="37">Uduu hin raafamne yoo kutaate ammoo waan isa giddisiisu hin qabu; waan jaalate akka godhu eeyyamameeraaf, ta qaadhimate san fuudhuu dhiisu'uuf yoo murteeffate mishaa godhe.</verse>
				<verse number="38">Akkasuma durba duudaa ka fuudhe waan mishaa godhe; ka hin fuunellee ka caalu godhe.</verse>
				<verse number="39">Dubartiin hennaa abbaa manaa ufii woliin jirtu isaan wolitti hidhamteerti; yoo abbaan manaa isi'ii du'e ammoo, Gooftaa haa qabaatuu malee, ka jaalattetti heerumu'uuf wolaba.</verse>
				<verse number="40">Akka gorsa kiyyaatitti ammoo akkuma jirtutti uduu teettee gammachuu qabdi, anillee waan Ayyaana Rabbii uf keessaa qabu seeya.</verse>
			</chapter>
			<chapter number="8">
				<verse number="1">Waan foon waaqa tolffama'aa kennamee nu martinuu beekkomsa akka qabnu hin beenna. Beekkomsi akka uf maman taasisa. Jaalalti ammoo keessa namaatii nagaya keenna.</verse>
				<verse number="2">Eennullee waan waa beeku yoo isatti fakkaate, haga beekuun isa irra jiru hin beenne.</verse>
				<verse number="3">Eennullee ammoo Rabbiin yoo jaalate, inni isa biratti ka beekame.</verse>
				<verse number="4">Eeganaa waan foon waaqa tolfama'aa kenname nyaachuun, waandhi tolfamaan maruu adunyaa kanarratti duwwaa akka ta'eef, Waaqa tokkicha malee, Waandhi biraa akka hin jirre hin beenna.</verse>
				<verse number="5">Yoomillee kaddaamamtoonni hedduunii fi gooftonni heddutu jira. Haata'uu ammoo samii irra ta'ee lafarratti hagamillee kaddaamamtoota worri jedhaman yoo jiraatan,</verse>
				<verse number="6">Nuuf wonti martinuu isa irraa nuu ta'e, nullee ka isaa ka taane Waaqa kaddaamamaa Aabbaa tokkicha qabna. Wonti maruu karaa isaatiin ta'e, nullee worri ka isaa taane Gooftaa tokkicha Yesuus Kiristoosiin qabna.</verse>
				<verse number="7">Haata'uu ammoo, beekkomsi kun namoota maraa biratti hin argamu, gariin ammoo waaqa tolffamaa haga ammaa waan barataniif ka waaqa tolffama'aaf woreegame jedhan waan nyaataniif sammuun isaanii dadhabaa waan ta'eef hin xuraaya.</verse>
				<verse number="8">Nyaanni ammoo gara Rabbii nu hin dhiyeessu. Yoo hin nyaannellee womaa nu hin miidhu, yoo nyaannellee womaa bu'aa nu hin qabu.</verse>
				<verse number="9">Haata'uu ammoo, mirgii keessan dadhabdootatti gufuu akka hin taane uf eegaa'a.</verse>
				<verse number="10">Ati ka beekkomsa qabdu, nyaata mana waaqa tolfama'aa bira uduu teettu, namni tokko uduu si argee, namni sun uduu dadhabaa ta'ee, ka waaqa tolfama'aaf dhiyaatu san nyaatu'uuf hin kajeeluu?</verse>
				<verse number="11">Beekkomsa keetiin dadhaba'aan ka bada'a jettu; inni kun obboleessa Kiristoos du'eef.</verse>
				<verse number="12">Eegasuu obboleeyyan yakka'aa; sammuu isaanii dadhabaa madeessa'aa, Kiristoosiin yakkitan.</verse>
				<verse number="13">Kanaafuu nyaanni yoo obbooleessa kiyya ka gufachiisu ta'e, obboleessa kiyya akka hin gufachiifne sirimaa baraa haga bara baraatiiti foon hin nyaadhu.</verse>
			</chapter>
			<chapter number="9">
				<verse number="1">Ani wolabaa mii? Ergama'aa mitii? Gooftaa keenna Yesuus Kiristoosiin hin arginee? Isinillee Goofta'aan hujii kiyyaa mitii?</verse>
				<verse number="2">Chaappaan ergamummaa kiyyaa Gooftaan isin taataniif kaawwaniifillee yoo ergamaa hin taane, isiniif garuu waan fedhellee yoo ta'e ani ergama'a. Worra na qoraniifillee deebiin kiyya kana.</verse>
				<verse number="3">Nyaachu'uu fi dhuguu mirga hin qabnuu?</verse>
				<verse number="4"></verse>
				<verse number="5">Akka ergamtoota kaawwanii akka obboleeyyan Goofta'aatiif akka Keefa'aa, haadha manaa teenna ta amante qabannee deemuu mirga hin qabnuu?</verse>
				<verse number="6">Moo namni waa argachu'uuf xaaru anumaa fi Barnaabaasiin calla'aa?</verse>
				<verse number="7">Sirima namni birrii ufiitiin loltuu ta'ee tajaajilu eennu? Yookiin woyinii dhaabee, ka daraaraa hin nyaanne eennu? Yookiin horii tissa'aa ka aannan hori'ii hin dhunne eennu?</verse>
				<verse number="8">Kana baallii namaa calla'aan jedhaa?</verse>
				<verse number="9">Seerrillee akkana hin dubbatuu? «Sangaa dheedu afaan hin hidhin», jedhamee Seera Muuse'ee keessatti barreeffameera. Rabbiin wonti sangootaa garaa hin nyaatuu?</verse>
				<verse number="10">ka Kana jedha'aaru sirima waan keennaafii mitii? ka qotu abdi'iin akka qotu, sangaan qotullee ka qote irraa akka nyaatu kun maruu qooda midhaanii akka argatu abdata'aa haa hojjatuu.</verse>
				<verse number="11">Nu waan jireenna Ayyaanaa yoo isinii facaafne, waan jireenna fooniitiif ta'u isin irraa yoo arganne waan gudda'aa?</verse>
				<verse number="12">Yoo worri biraa isin irraa mirga gargaarsaa ka qoodaman ta'e, nu mirga kana caalu attamitti hin qabaannee ree? Waa maraa hin obsina malee, mirga kanatti hin fayyadamne.</verse>
				<verse number="13">Worri mana woyyuu keessa tajaajilan hurbaataa ufii mana woyyuu irraa akka argatan worri mi'a kenna'aatitti kennaa dhiyeessan akka qooda kenna'aa argatan hin beettanii?</verse>
				<verse number="14">Akkasuma ammoo Oduu Nagayaa worri himan waan ittiin jiraatan hujii kana irraa akka argatan Gooftaan seera kaayeera.</verse>
				<verse number="15">Ani ammo kanniin maraa irraa womaa hin fayyadamne. Akkana akka naaf ta'uuf kana hin barreessu. Eennullee waan ani ittiin boonu duwwaa kana jalaa godhee mannaa du'a naa woyya.</verse>
				<verse number="16">Yoo Oduu Nagayaa lallabe waan ittiin ufi jaju hin qabu. Kana wonti godhuuf waan giddii kiyya ta'eef, Oduu Nagayaa yoo hin lallabne naa aanne'e!</verse>
				<verse number="17">Kana yoo fedha kiyyaan godhe ammoo mindaa waan qabuf. Fedha malee yoo godhe ammo, hujiin sooru'uu kun yaboo cima'atu natti kennameera.</verse>
				<verse number="18">Eeganaa mindaan kiyya maali'i? Oduu Nagayaa lallaba'aati mirga Oduu Nagayaa irraa qabu maraa akka hin fayyadamne Oduu Nagayaa gatii malee dubbadha.</verse>
				<verse number="19">Ani nama maraa irra ka wolaba baye yoo ta'u, heddu fayyadu'uuf maraayyuu akka garbichaa ta'a.</verse>
				<verse number="20">Worra Yihuudotallee fayyadu'uuf Yihuudii woliin akka worra Yihuudi'ii ta'e, worra seera jala jiran fayyadu'uuf, ani mataan kiyya seera jala uduu hin taane, worra seera jala jiraniif akka nama seeraa gadi jiruu ta'e.</verse>
				<verse number="21">Worra seera hin qabne fayyadu'uuf, seera Rabbiitiin uduu hin jiraanne, haata'uu ammoo seera Kiristoosii jala uduu jiru, worra seera hin qabneef akka waan seera hin qabnee ta'e.</verse>
				<verse number="22">Worra dadhaban fayyadu'uuf akka worra dadhaba'aa ta'e. Karaa maraanuu gari garii fayyisu'uuf maraa woliin waan maraanuu akka isaanii ta'e.</verse>
				<verse number="23">Oduu Nagayaa keessatti hirmaataa ta'u'uuf, waan Oduu Nagayaatiif maraa godha.</verse>
				<verse number="24">Hulee wol morkii fiigichaatitti namni maruu hin fiiga. Haata'uu ammoo ka badhaafamu tokkicha akka ta'e hin beettanii? Isinillee akkasuma akka badhaasa argattan fiigaa'a.</verse>
				<verse number="25">Ka wandhansa bayu maruu, waan maraanuu nafa ufii hin eeggata. Kunniin kennaa badu argachu'uuf, nu ammoo ka hin banne argachu'uuf.</verse>
				<verse number="26">Kanaaf ani akka worra kaayyoo malee fiiguutitti hin fiigu, akka nama qilleensa qabuu, maraafuu akkanumaan hin dadhabu.</verse>
				<verse number="27">Haata'uu ammoo kaawwanitti haga himeen maayii ufii nama gattame akka hin taane foon kiyya adaba'aa akka ajajamu godha.</verse>
			</chapter>
			<chapter number="10">
				<verse number="1">Obboleeyyan tiyya! Kana akka beettan barbaada, Abboonni keenna maruu duumessa jala turan; maaruu galaana wodhakaa ceeyan.</verse>
				<verse number="2">Maruu Muuse'een wol fakkaachu'uuf duumeessaaf galaanaan cuuphaman.</verse>
				<verse number="3">Maruu nyaata Ayyaanaa san nyaatan; maruu dhuddoo Ayyaanaa san dhugan.</verse>
				<verse number="4">Marti isaaniituu untoo Ayyaana bifa tokkoo dhugan; untoon irraa dhuganillee dhagaa siida'aa ka faanaa deema'aa turan san; dhagaan sunillee Kiristoos.</verse>
				<verse number="5">Rabbi ammoo worra baayi'innaan isaan taru sanniinitti hin gammanne; waan lafa gammooji'iititti kufaniif.</verse>
				<verse number="6">Isaan kunninillee waan hamaa akkuma dharra'an, nullee akkasuma akka hin dharraane, Kun fakkeenna nuu ta'e.</verse>
				<verse number="7">«Baniin nyaachu'uu fi dhugu'uuf taa'anii; sirbu'uuf ka'an» jedhamee akkuma barreeffame isaan keessaa gari gariinillee akkasuma godhe, isinillee worra waaqa tolfamaa kaddaamu hin ta'inaa'a.</verse>
				<verse number="8">Isaan keessallee gari gariin akkuma seebaran guyyaa tokkotti kumni dhibba sadihii fi kumaatamaa olii akkuma kufan, nullee akka hin seebarre.</verse>
				<verse number="9">Akkuma isaan keessaa gari gariin Gooftaa qoranii bofaan dhuman, nullee akka Gooftaa hin qorre.</verse>
				<verse number="10">Isaan keessaa gari gariin akkuma gururi'anii waan ballessuun akka badan hin gururi'inaa'a.</verse>
				<verse number="11">Kun maruu fakkeenna akka nuu ta'uuf isaan irraa nu bira gaye; nu worra bara dhumaa kana keessa jirruuf akka uf eeggannuuf nuu barreeffame.</verse>
				<verse number="12">Kanaaf ka waan dhaabate itti fakkaate akka hin kufne ufi haa eeguu.</verse>
				<verse number="13">Qormaata nama maraa irratti ta'uun ala qormaanni woyiituu isin irra hin geenne; haata'uu ammoo haga dandeettan caalaa akka qoramtan Rabbiin hin eeyyamne amanama'aa. Obsuu akka dandeettan qorumsa woliin karaa baataniinillee isinii qopheessa.</verse>
				<verse number="14">Kanaaf obboleeyyan tiyya! waaqa tolfamaa kaddaamuu irraa fagaadhaa'a.</verse>
				<verse number="15">Waan qalbii qabdaniif kana jedha, waan ani jedhutti isinuu murteessaa'a.</verse>
				<verse number="16">Untoon eebbifnu ka eebbaa dhiiga Kiristoosii woliin ka tokkummaa qabuu mii? Xoroshoon cabsannu foon Kiristoosii woliin ka tokkummaa qabuu mii?</verse>
				<verse number="17">Xoroshoon tokko waan ta'eef, nullee xoroshoo tokko san irraa worra qoodamu waan taaneef, hagamillee heddu yoo taane nu nafa tokkocha.</verse>
				<verse number="18">Waan Israa'el namumma'aan godhe laalaa'a. Worri ciincaa nyaatan sunniin worra hulee ciinca'aa irraa qoodamuu mii?</verse>
				<verse number="19">Eeganaa maal jedha; ciincaa waaqa tolfama'aa waan bu'aa hin qabneef jedhaa? mo'o waaqa tolfamaa waan bu'aa hin qabne akka ta'u jedhaa? Miti.</verse>
				<verse number="20">Haata'uu ammoo worri Yihuudii hin taane ka ciinceessan jinni'ii akka ta'uuf malee, Rabbii akka hin woreenne jedha; jinnii woliin tokko akka taatan hin jaaladhu.</verse>
				<verse number="21">Untoo Goofta'aatii fi ka jinni'ii qixa dhuguu hin dandeettan; nyaata Goofta'aatii fi nyaata jinni'ii qixa qoodamuu hin dandeettan.</verse>
				<verse number="22">Moo Gooftaa haa hinaafsifnuu? Nu isa caalaa jabaannaa?</verse>
				<verse number="23">Maruu naa eeyyamameera; maruu ammoo hin fayyadu. Maruu naa eeyyamameera; Haata'uu ammoo ka keessa namaa qulqulleessuu miti.</verse>
				<verse number="24">Namni martinuu bu'a gosho'ootiif malee, tokkollee waan ufii hin barbaadin.</verse>
				<verse number="25">Waan gabayaa fooniititti gurguramu maraa uduu hin shakkine nyaadhaa'a.</verse>
				<verse number="26">«Ka lafaa fi lafarra guute maruu ka Goofta'aa waan ta'eef.»</verse>
				<verse number="27">Worra hin amanne keessaa tokkollee yoo isin waame dhaquu yoo barbaaddan yaada keessaniin uduu hin shakkine waan isinii dhiyeessan maraa nyaadhaa'a.</verse>
				<verse number="28">Namni tokkollee kun ciincaa waaqa tolfama'aaf dhiyaate yoo isiniin jedhe; sababa namichi waan san isinitti himeef sababii shakkii qalbii teessaniitiif hin nyaatinaa'a.</verse>
				<verse number="29">Yaada hiriyyaa keetiitiif malee yaada mataa keetiitiif hin dubbadhu. Wolabummaa kiyya irratti yaada nama biraatiin narratti murteeffamaa?</verse>
				<verse number="30">Anillee badhaadha Rabbiitiin yoo nyaadhe, waan itti galateeffadhuuf maali'iif arrabamaa?</verse>
				<verse number="31">Eegasuu waan dhuddanii fi waan nyaattan yoo ta'e yookiin waan kamiinillee yoo gootan, waa maraa ulfinna Rabbiitiif godhaa'a.</verse>
				<verse number="32">Ani ammoo hedduun isaanii akka fayyaniif bu'aa isaaniitiif malee, bu'aa kiyya uduu hin barbaanne waa maraanuu nama maraa akka gammachiisu Yihuudii, namoota Giriikiitii fi woldaa Kiristaanaa ta Rabbiitittillee gufuu hin ta'inaa'a.</verse>
				<verse number="33"></verse>
			</chapter>
			<chapter number="11">
				<verse number="1">Akka ani Kiristoosiin fakkaadhu isinillee na fakkaadhaa'a.</verse>
				<verse number="2">Obboleeyyan tiyya! Waa maranuu waan qaabattan, waan ani isin barsiise waan qaabattaniif isin galateeffadha.</verse>
				<verse number="3">Haata'uu ammoo, mataan dhiiraa Kiristoos, mataan dubarti'ii dhiira, mataan Kiristoosii Rabbiin ta'uu isaa akka beettan fedha.</verse>
				<verse number="4">Dhiirri haguuggatee faateffatu yookiin raaga dubbatu maruu uf salphisa.</verse>
				<verse number="5">Akkasuma dubartiin uduu hin haguugganne faateffattu yookiin raaga dubbattu maruu uf saliphiifti. Kun akka waan mataa ufii haadatteetitti laakkayama.</verse>
				<verse number="6">Dubartiinillee mataa ufii uduu hin haguugganne rifeensa ufii yoo hin dhoffane ammoo haa cirattuu, dubarti'iif ammoo rifeensa murachuun yookiin haadachuun ka saalfachiisu yoo ta'e rifeensa ufii haa itti haguuggattuu.</verse>
				<verse number="7">Dhiirri fakkeennaa fi ulfinna Rabbii worra mudhisan waan ta'aniif, mataa ufiititti hin haguuggatin, dubartiin ammoo ulfinna dhiiraati.</verse>
				<verse number="8">Dubarti'itu dhiira irraa argame malee, dhiirti dubartii irraa hin argamne.</verse>
				<verse number="9">Akkasuma dubartiin dhiiraaf uumamte malee, dhiirti dubarti'iif hin uumamne.</verse>
				<verse number="10">Dubartiin takka sababa kanaaf Maleekkaa Rabbii afo'otti baallii jala jiraachuu isi'ii mudhisu'uuf, haguugguu mataa irraa qabaachu'utu ta'aaf.</verse>
				<verse number="11">Haata'uu ammoo Gooftaa biratti dubartiin dhiira malee, dhiirtillee dubartii malee hin jiraatan.</verse>
				<verse number="12">Akkuma dubartiin dhiira irraa argamte; akkasuma dhiirtillee dubartii irraa dhalate; maruu Rabbiin irraa argaman.</verse>
				<verse number="13">Isinummaan uf jiddu'utti murtessaa'a. Dubartiin rifeensa ufii uduu itti hin haguugganne Rabbiin faateffachuun hin ta'aa?</verse>
				<verse number="14">Dhiirri rifeensa uduu dheeressee akkuma salphinnaa ta'e, dubartiin ammoo rifeensa yoo guddifatte ulfinna akka isi'ii ta'u uumamninuu isin hin barsiisuu? Rifeensi ulfinna akka isi'ii ta'u waan kennameeruuf.</verse>
				<verse number="15"></verse>
				<verse number="16">Haata'uu ammoo eennullee mormuu yoo fedhe nuu yookiin woldaan Kiristaanaa ta Rabbii aadaa akkana'aa kana hin qabnu.</verse>
				<verse number="17">Haata'uu ammoo hennaa wolgeettan waan bada'aaf malee, waan misha'aaf waan hin taaneef ajaja kana yoo isinii kennu isin hin galateeffadhu.</verse>
				<verse number="18">Dura hennaa gara Woldaa Kiristaanaa dhuftan, isin jiddu'utti wol qoqqooduun akka jiru waan dhagaya'aaruuf karaa tokkoon hin amana.</verse>
				<verse number="19">Isin biratti worri qoraman akka saaxilaman isin jiddu'utti akkasuma ta'uun giddi'i.</verse>
				<verse number="20">Eeganaa hennaa wolgeettan wonti nyaattan hurbaata Goofta'aatii miti.</verse>
				<verse number="21">Hennaa nyaataa, maruu hurbata ufii waan nyaatuu, tokko hin beelaya, tokko ammoo hin machaaya.</verse>
				<verse number="22">Manniin itti nyaattaniif itti dhuddan hin qabdanii? Mo'o Woldaa Rabbii tuffattanii? worra waa hin qabne hin saalfachiiftanii? Ani maal isiniin haa jedhu? Waan kanatti isin haa galateeffadhuu ree? Isin hin galateeffadhu.</verse>
				<verse number="23">Waan Isinitti dabarsee keenne ani Gooftaa irraa fudhadheera. Galgala gaafa Gooftaan Yesuus dabarfamee kenname xoroshoo kaasee galateeffatee cabsee,</verse>
				<verse number="24">Hoo'aa nyaadhaa'a, «Kun foon kiyya, ka isinii ta'u; kana ittiin na qaabadhaa'a» jedhe.</verse>
				<verse number="25">Akkasuma hurbaataan maayii, untoo ol fuudhee, «Untoon tun waadaa dhiiga kiyyaan ta'u ka waadaa haarawaati; hennaa dhuddan maraa kana yaadannoo kiyyaaf godhaa'a» jedhe.</verse>
				<verse number="26">Hennaa xoroshoo kana nyaattanii fi untoo kana dhuddan maraa; Gooftaan haga deebi'ee dhufutti waan du'a isaa labsitan.</verse>
				<verse number="27">Kanaafuu uduu isaaf hin malle ka xoroshoo kana nyaate, yookiin ka untoo Goofta'aa dhuge maruu, gatiin foonii fi dhiiga Goofta'aa isa irra jira.</verse>
				<verse number="28">Namni uf qoree xoroshoo san haa nyaatuu; untoollee haa dhuguu.</verse>
				<verse number="29">Ka uduu isaa hin malle nyaatee dhuge, foon Goofta'aa waan gargar hin baafneef ufirratti murteessee nyaata'aa dhuga.</verse>
				<verse number="30">Kanaaf isin birratti worri dadhabaniif worri dhibaman namoonni hedduu hin jiran. Namoonni hedduunillee du'aniiran.</verse>
				<verse number="31">Dura uduu uf qorree silaa nutti hin murteeffamu.</verse>
				<verse number="32">Haata'uu ammoo hennaa nutti murteeffamu, adunyaa woliin akka nutti hin murteeffamne, Gooftaan nu gorsa.</verse>
				<verse number="33">Kanaaf obboleeyyan tiyya! Hennaa nyaataaf wolgeettan wol eegaa'a.</verse>
				<verse number="34">Eennullee yoo beelayee jiraate, hennaa wolgeettan akka murtii isinitti hin taane, mana ufiititti haa nyaatuu, waan hafellee hennaa dhufe isinitti hima.</verse>
			</chapter>
			<chapter number="12">
				<verse number="1">Obboleeyyan tiyya! Waan Ayyaana Woyyu'uu akka beettan fedha.</verse>
				<verse number="2">Akkuma hennaa worra Yihuudota hin taane turtan, gara waaqa tolfamaa laagaa hin qabnee masakkama'aa turuu keessan hin beettan.</verse>
				<verse number="3">Kanaafuu eennullee Ayyaana Rabbiitiin yoo dubbatu, Yesuus ka abaarame ka jedhu tokkollee akka hin jirre; Ayyaana Woyyu'uun yoo ta'e malee, «Yesuus Goofta'a» jechuu tokkollee akka hin dandenne isin beessisa.</verse>
				<verse number="4">Kennaan badhaadhaa adda adda, Ayyaanni ammoo tokko.</verse>
				<verse number="5">Tajaajillillee adda adda, Gooftaan tokko.</verse>
				<verse number="6">Akkaataan hujii isaallee adda adda, Rabbiin maraa godhu ammoo tokko.</verse>
				<verse number="7">Haata'uu ammoo kennaan Ayyaanaa ka nama maraa keessatti mudhatu bu'aa nama maraatiif kennama.</verse>
				<verse number="8">Tokkoo ogummaa dubbachuu Ayyaanaan kennamaaf; tokkoollee Ayyaanuma saniin beekkomsaan dubbachuun kennamaaf.</verse>
				<verse number="9">Tokkoo Ayyaanuma saniin amantaa, tokkoollee Ayyaanuma tokko saniin kennaa fayyisu'uu,</verse>
				<verse number="10">Tokkoo maalalee godhuu'u, tokkoollee raaga dubbachuu, tokkoo ayyaana hamaa adda baasuu, tokkoollee laagaa adda addaa dubbachuu, tokkoo ka laagaa addaatiin dubbatame hiikuun kennamaaf.</verse>
				<verse number="11">Kana maraa ammoo Ayyaanni tokko sun akka fedha ufiititti qooda'aa hojjata.</verse>
				<verse number="12">Akkuma nafti tokko qaama heddu qabu, qaamoon nafaa martinuu uduu heddu ta'aniiran, qaama tokko akka ta'an; Kiristoosillee akkasuma.</verse>
				<verse number="13">Yihuudii yoo taane, namoota Giriikii yoo taane, garboota yoo taane, wolabootallee yoo taane, nu martinuu Ayyaana tokkoon qaama tokko akka taanu waan cuuphamneerruuf, nu martinuu Ayyaana tokko keessaa dhunneerra.</verse>
				<verse number="14">Nafti qaama heddu malee, qaama tokko waan hin taaneef.</verse>
				<verse number="15">Lutti harkaan, «Ani harka miti, qaama nafaatiillee miti» yoo jettee; akkas jette'eef kutaa nafaa ta'uun isi'ii hin hafaa?</verse>
				<verse number="16">Gurrillee ani ija waan hin taaneef, qaama nafaatii miti uduu jedhee, kana jedhe'eef kutaa nafaa ta'uun isaa hin hafaa?</verse>
				<verse number="17">Nafti maruu uduu ija ta'ee, silaa dhagayuun eessa jira? Maruu uduu gurra ta'ee, silaa maali'iin ulanna?</verse>
				<verse number="18">Amma ammoo Rabbi akka fedha ufiititti qaamoolee san adduma addaan nafa irra godheera.</verse>
				<verse number="19">Maruu uduu qaama tokko ta'ee, nafti silaa eessaa argamaa?</verse>
				<verse number="20">Haata'uu ammoo amma qaamooleen hedduu, nafti ammoo tokko.</verse>
				<verse number="21">Ijji harkaan na hin barbaachiftu jechuu hin dandeettu yookiin mataan akkasuma lukaan na hin barbaachiftan jechuu hin danda'u.</verse>
				<verse number="22">Haata'uu ammoo qaamni namaa ka dadhabaa fakkaatan nafa caalaa barbaachisan.</verse>
				<verse number="23">Qaamoolee nafaa worra hin kabajjamne ka nutti fakkaatan, ulfinna caalu isaanitti uwwifna. Qaama keenna ka ittiin saalfannu ammoo ulfinnatu isaanii eda'ama.</verse>
				<verse number="24">Qaamooleen keenna ka ulfinna qaban ammoo, isaan hin barbaachisu. Haata'uu ammoo qaamooleen ufii sirri'itti akka wolii yaadaniif malee, nafaan akka gargar hin baaneef qaama kanniinii waan hanqate ulfinna caalu kenna'aati Rabbi akkanaan nafa wolitti qamashe.</verse>
				<verse number="25"></verse>
				<verse number="26">Qaamni tokkollee uduu rakkatee qaamni maruu isa woliin rakkatan, qaamni tokko yoo ulfinna argate qaamni maruu isa woliin gammada.</verse>
				<verse number="27">Isinillee nafa Kiristoosiiti, marti keessanuu qaama isaa ti.</verse>
				<verse number="28">Rabbillee woldaa Kiristaanaatitti dursee ergamoota, lammaffaa raattota, sadaffaa Barsiisota, maalalee godhuu, kennaa fayyisu'u, gargaarsa, bulchiinsaa fi laagaa adda addaa kenneera.</verse>
				<verse number="29">Maruu ergamootaa? Maruu raattotaa? Maruu barsiisotaa? Maruu maalalee hujanii?</verse>
				<verse number="30">Maruu keennaa fayyisu'u qabanii? Martinuu laagaa addaatiin dubbatanii? Maruu hin hiikanii?</verse>
				<verse number="31">Haata'uu ammoo kennaa badhaadhumma'aa ka maraa caalu jabaadha'aa barbaadaa'a. Akkasuma karaa waa maraa caalu isinitti mudhisa.</verse>
			</chapter>
			<chapter number="13">
				<verse number="1">Laagaa addaa ka namootaatii fi ka maleekkotaatiiniillee yoo dubbadhe, jaalala ammoo yoo hin qabaanne, akka sibiila shakashaka jedhuuti.</verse>
				<verse number="2">Raaga dubbachuu yoo qabaadhe, dhossaa maraaf beekkomsa maraa yoo beeke, haga gaarran hule'ee kaasuutti amantaa maraa yoo qabaadhe, jaalala ammoo yoo hin qabaanne duwwa'a.</verse>
				<verse number="3">Hiyyeeyyii nyaachiisu'uuf, waan qabu maraa yoo qoode, foon kiyyallee yoo ibiddaaf kenne, jaalala ammoo yoo hin qabaanne, womaa hin fayyadu.</verse>
				<verse number="4">Jaalaltti hin obsiti, hin arjoomti, jaalaltti hin hinaaftu, jaalaltti uf hin jajju,</verse>
				<verse number="5">Waan hin taane hin hojjattu, waan ufii hin barbaadduu, hin biibboftu, hin aartu, gadoo hin laakkayattu.</verse>
				<verse number="6">Dhuga'atti gammaddi malee, waan dharaa irratti hin gammaddu.</verse>
				<verse number="7">Maraa obsiti, maraa amanti, maraa abdii godhatti, waa maraa hin ciniinnatti.</verse>
				<verse number="8">Jaalalti hennaa maraa hin kuftu, raaguun ammoo hin hafa, laagaa harawwaniin dubbachuun hin hafa, beekkomsallee yoo ta'e hin bada.</verse>
				<verse number="9">Wonti nu beennu hago'o, raaga keessaallee hagoo waan dubbannuuf.</verse>
				<verse number="10">Inni guutuun yoo dhufe, hagoon sun hin hafa.</verse>
				<verse number="11">Hennaa ijoolle'ee, akka ijoolle'ee dubbadha, akka ijoolle'ee yaada, akka ijoolle'eetitti laakkaya, haga ka'imoome ammoo amala kiyya ka ijoollumma'aa dhiiseera.</verse>
				<verse number="12">Adha akka waan ufargaa dimimmisaa keessa laaluuti; hennaa san ammoo addaata'atti wol argina. Wonti amma beeku hago'o. Hennaa san ammoo anillee akkasuma akka beekkame hin beeka.</verse>
				<verse number="13">Yoo akkana ta'e amantiin, abdiiniif jaalalti kunniin sadiin jabaatanii jiraatan, kanniin maraa ka caalu jaalala.</verse>
			</chapter>
			<chapter number="14">
				<verse number="1">Jaalala faanaa deemaa'a; kennaa Ayyaanaa keessattuu raaga dubbachuu jabaadha'aa barbaadaa'a.</verse>
				<verse number="2">Ka afaan haarawa dubbatu Rabbiif malee namaaf hin dubbatu, ka hubatu hin jiru, Ayyaanaan ammoo dhossaa dubbata.</verse>
				<verse number="3">Ka raaga dubbatu ammoo ijaaru'uuf, gorsu'uuf, jajjabeesu'uuf namatti dubbata.</verse>
				<verse number="4">Ka afaan haarawa dubbatu uf ijaara. Ka raaga dubbatu ammoo woldaa Kiristaanaa ijaara.</verse>
				<verse number="5">Isin maruu akka afaan haarawaan dubbattan fedha; Kana caalaa raaga uduu dubbattanii fedha; akka woldaan Kiristaanaa ijaaramutti dubbii yoo hin hiinne afaan haarawaan ka dubbate irra ka raaga dubbatutu caala.</verse>
				<verse number="6">Amma ammoo obboleeyyan tiyya! Gara keessan dhufee uduu afaan haarawa dubbadhee, mudhata yookiin beekkomsa yookiin raaga yookiin barumsa yoo isinitti hin himne maal isin fayyada.</verse>
				<verse number="7">Wonti lubbuun keessa hin jirre boobaa, kiraarii, laagaa dhageessisee garaagarummaa laaga'aa yoo hin ibsine ka boobaa yookiin kiraarii dhayuu faaruun attamitti beekkama?</verse>
				<verse number="8">Akkasuma xurumbaan laagaan isaa addaan bayee yoo hin beekamne eentu lolaaf qophaaya ree?</verse>
				<verse number="9">Akkasuma isin ammoo dubbii hubatamaa afaaniin yoo hin dubbanne namoonni waan isin dubbata'aartan attam godhanii hubatan? Nama qilleensatti dubbate waan taataniif.</verse>
				<verse number="10">Adunyaa irra maal laataa afaan lakkoofsaa oliititu jira. Afaan hiikkaa hin qabne hin jiru.</verse>
				<verse number="11">Eeganaa yoo ani hiikkaa afaan sanii hin beenne, namicha itti dubbata'aarutti keessummaa ta'a. Anaa dubbadhuullee keessumaa'a.</verse>
				<verse number="12">Akkasuma ammoo isin kennaa Ayyaana woyyu'uu jabeessitanii worra barbaaddan yoo taatan, woldaa Kiristaanaa jabeessu'uuf akka isinii badhatu barbaadaa'a.</verse>
				<verse number="13">Kanaaf ka afaan haarawa dubbatu, akka hiiku Rabbiin haa kadhatuu.</verse>
				<verse number="14">Ani afaan haarawaan yoo faateffadhu Ayyaana kiyyatu faateffateffata; sammuun kiyya ammoo womaa hin qabu.</verse>
				<verse number="15">Eeganaa maal godhuu? Ayyaanaan faateffadha; Akkasuma sammu'uunillee hin faateffadha; Ayyaanaan hin faarfadha; akkasuma sammu'uunillee hin faarfadha.</verse>
				<verse number="16">Akkana yoo hin taane, yoo ati Ayyaanaan eebbiftu, namni hin baranne taa'ee waan ati jedha'aartu yoo hin beenne, «Attam godhee, galata keetii Amiin» jedhaa?</verse>
				<verse number="17">Ati akka misha'aatti galateeffatta; ka biraa ammoo ittiin hin jabaatu.</verse>
				<verse number="18">Ani isin maraa caalaa afaan haarawaan waan dubbadhuuf Rabbii kiyya hin galateeffadha.</verse>
				<verse number="19">Haata'uu ammoo, kaawwan akkasuma barsiisu'uuf woldaa Kiristaanaa keessatti dubbii hagaa olii afaan haarawaan dubbachu'uu mannaa, dubbii shanii sammuu kiyyaan dubbachuu jaaladha.</verse>
				<verse number="20">Obboleeyyan tiyya! Sammu'uun daa'iman hin ta'inaa'a. Waan dharaatiif daa'imman ta'aa'a; worra sammu'uun bilchaattan ta'aa'a.</verse>
				<verse number="21">Akkana jedhamee seera keessatti barreeffameera. «‹Afaan haarawa namoota dubbataniif, afaan biraatiin banii kanatti hin dubbadha; akkanallee ta'ee naa hin dhagayan› jedhe Gooftaan.»</verse>
				<verse number="22">Eeganaa afaan haarawaan dubbachuun worra hin amanneef malkata malee, worra amananiifii miti. Raaga dubbachuun ammoo worra amanneef malee ka hin amanneefii miti.</verse>
				<verse number="23">Eeganaa woldeenni Kiristaanaa maruu wolgayanii, yoo afaan haarawaan dubbatan, namoonni hin baranne yookiin hin amanne uduu seenanii, «Maraataniiran» hin jedhanii?</verse>
				<verse number="24">Uduu maruu raaga dubbatanii ammoo, ka hin amanne yookiin namni hin baranne uduu seenee martinuu cubbuu isaa hubatee gaabba; waan maraa hin qorata.</verse>
				<verse number="25">Waan garaa isaatitti dhokkatellee hin ibsa, akkasuma, «Dhugamaan Rabbi isaan jidduu jira» jedhee dubbata'aati afo'otti kufee Rabbii sagada.</verse>
				<verse number="26">Eeganaa obboleeyyan tiyya! maali'i? Hennaa wolgeettan maraafuu faaruu, barumsa, mudhata, afaan harawaan dubbatu'uu fi ka hiikullee maruu ijaaru'uuf haata'u.</verse>
				<verse number="27">Ka afaan haarawa dubbatu yoo jiraate, lama yookiin yoo guddate sadi ta'ee kore koree haa dubbatanii, tokko ammoo haa hiikuu.</verse>
				<verse number="28">Yoo ka hiiku hin jiraanne ammo woldaa Kiristaanaa wodhaka'atti cadhisee, ufii Rabbiin woliin haa dubbatuu.</verse>
				<verse number="29">Raattonni lama yookiin sadi ta'anii haa dubbatanii, kuuwwan ammoo adda isaanii haa baasanii.</verse>
				<verse number="30">Worra achi taa'an ka biraatitti wonti tokko yoo isaa ifeef ka duraa haa cadhisuu.</verse>
				<verse number="31">Maruu akka baratuuf maruu akka gorfamuuf raaga dubbachuu hin dandeettan.</verse>
				<verse number="32">Ayyaanni raattotaa, raattotaaf ajajama;</verse>
				<verse number="33">Rabbii Waaqa nagayaati malee, Waaqa wocaa waan hin taaneef. Woldaa Woyyuu Kiristaanaa marattuu akkanuma.</verse>
				<verse number="34">Dubartoonni woldaa Kiristaanaa keessatti haa cadhisanii. Seerri akkasuma akka jedhu akka ajajamtaniif malee, akka dubbatan waan isaanii hin eeyyamamneef.</verse>
				<verse number="35">Dubarti'iif woldaa Kiristaanaa wodhaka'atti dubbachuun fokkuu waan ta'eef, woma kamuu baratuu yoo fedhan, mana ufiititti abbaa manaa ufii haa gaafatanii.</verse>
				<verse number="36">Maali'i? Dubbiin Rabbii isin biraa dhufee? Yookiin gara keessan callaa gayee?</verse>
				<verse number="37">Eennullee raaga yookiin nama Ayyaanaa waan ta'e yoo itti fakkaate ka isinii barreesse kun ajaja Goofta'aa akka ta'e haa beeku.</verse>
				<verse number="38">Eennullee namni kana hin beenne yoo jiraate, inninuu hin beekin.</verse>
				<verse number="39">Kanaaf obboleeyyan tiyya! Raaga dubbachu'uuf jabeessa'aa barbaadaa'a; afaan haarawaan dubbachuu hin dhoogginaa'a.</verse>
				<verse number="40">Haata'uu ammoo, maruu haalaa fi seeraan haata'u.</verse>
			</chapter>
			<chapter number="15">
				<verse number="1">Obboleeyyan tiyya! Ka ani isinitti lallabe ka isinillee fudhattanii ittiin dhaabattan, akkasuma dubbii Rabbii ka fayyitaniin isin yaadachiisa.</verse>
				<verse number="2">Yoo duwwaa amantan malee dubbii attamiitiin akka isinitti lallabe isin qaabsisa.</verse>
				<verse number="3">Ani waan fudhadhe waan maraa dura dabarsee isinii kenne, akkuma kitaabni jedhu; Kiristoos waan cubbuu keennaatiif du'ee awwaalame;</verse>
				<verse number="4">akka kitaabni jedhe guyyaa sadaffa'aatitti ka'ee,</verse>
				<verse number="5">Keefa'atti mudhate; achiin maayii kudha lamaanittu mudhate.</verse>
				<verse number="6">Achiin maayiillee obboleeyyan dhibba shanii caalanitti hennaa tokkoon isaanitti mudhate. Isaan keessaallee garri caalu haga ammaa hin jiran. Gari gariin ammoo du'aniiran.</verse>
				<verse number="7">Achiin maayii Yaaqoobii fi ergamoota marattuu mudhate.</verse>
				<verse number="8">Maraayyuu maayessa ammoo, ana ka akka nama hennaa malee dhalateetitti laakkawamutti mudhate.</verse>
				<verse number="9">Ani ergamoota maraayyuu gadi waan ta'eef, Woldaa Kiristaanaa ta Rabbii waan ari'eef, ergamaa jedhamee waamamuun naaf hin ta'u.</verse>
				<verse number="10">Haata'uu ammoo, ani ka badhaadha Rabbiitiin ergame. Badhaadhummaan naa kennamellee duwwaa hin turre; isaan maraa caalaa ammoo natu dadhabe; Haata'uu ammoo badhaadhummaa Rabbii ka na woliin jiru malee, anaa miti.</verse>
				<verse number="11">Eegasuu anii fi isaanillee sanuma lallabna; isinillee ka amantan sanuman.</verse>
				<verse number="12">Kiristoos du'aa akka ka'e yoo ka himamu ta'e, isin keessaa gari gariin du'aa ka'uun hin jiru attamitti jedhan?</verse>
				<verse number="13">Du'aa ka'uun worra du'ee yoo hin jiraanne Kiristoosillee du'aa hin kaane kaa?</verse>
				<verse number="14">Kiristoosillee du'aa yoo hin kaanee, eeganaa lallabni keenna duwwa'a. Akkasuma amantaan keessanillee duwwa'a. Akkasuma maruu Kiristoosiin jiraattota waan ta'aniif.</verse>
				<verse number="15">Akkasuma Kiristoosiin du'aa kaaseera jennee, Rabbii waan ranneef, sobdoota ragaa Rabbii taanee argamneerra. Worri du'an du'aa yoo ka hin kaane ta'e, isa hin kaafneen.</verse>
				<verse number="16">Worri du'an yoo ka hin kaane ta'e, Kiristoos hin kaane kaa?</verse>
				<verse number="17">Kiristoosillee yoo hin kaanee amantaan keessan duwwa'a. Isinillee haga ammaa cubbu'uun jiraattan.</verse>
				<verse number="18">Eegasuu worri Kiristoositti amanee du'e badeera jechu'u.</verse>
				<verse number="19">Jireennuma tana calla'aan yoo Kiristoosiin abdii godhanneerra ta'e, namoota maraa caalaa nu nama womaa hin beenne ka gaddaniif.</verse>
				<verse number="20">Amma ammoo Kiristoos worra du'anii hangafa ta'ee du'aa ka'eera.</verse>
				<verse number="21">Duuti karaa namaatiin waan dhufteef du'aa ka'iinsi worra du'ee karaa nama tokkootiin dhufte.</verse>
				<verse number="22">Akkuma namni maruu karaa Aadamiitiin du'an, akkasuma maruu Kiristoosiin jiraattota waan ta'aniif.</verse>
				<verse number="23">Haata'uu ammoo gari gariin kore kore'een ta'a. Kiristoos du'aa ka'u'uun akka hangafaati. Kanaan maayessa ammoo hennaa inni deebi'ee dhufutti, worri du'aa ka'an ka Kiristoosiiti.</verse>
				<verse number="24">Henna'aan maayii jeennata isaa Rabbi Abbaa isaatii dabarsee hennaa kenne, bulchu'uuf baallii maraa haga diigeen maayessa dhuma baraa ta'a.</verse>
				<verse number="25">Haga dintoota isaa maraa luka isaa jala godhuufiif jeennanni ta isaati.</verse>
				<verse number="26">Diinni maayii diiggamu du'a.</verse>
				<verse number="27">«Maraa waan luka isaa jala godheeruuf» Haata'uu ammoo, «Godheera yoo jedhu; Rabbii waan maraa luka isaa jala godhe san akka hin eda'anne kun addaata'a.</verse>
				<verse number="28">Wonti maruu haga baallii Kiristoosii jala ta'een maayii, Ilmillee Rabbii waa maraa isa jala godhe san jala uf taasisa. Rabbillee waa maraa guutumati bulcha.</verse>
				<verse number="29">Kana yoo ta'uu dhabaate, waan worra du'eetiif jedhanii worri cuuphaman bu'aan isaanii maali'i? Worri du'ellee sirima yoo ka hin kaane ta'e, bikka isaaniitiif worri cuuphaman maali'iif?</verse>
				<verse number="30">Nullee hennaa maraa maaf jireenna nama sodaachisu keessa jiraanna ree?</verse>
				<verse number="31">Boona Gooftaa kenna Yesuus Kiristoosiif isiniin qabuun kakata'aa, obboleeyyan tiyya ani guyyaa guyyaan du'a.</verse>
				<verse number="32">Akka namaatitti Eefesoonitti bineensa woliin yoo wondhaansa baye, yoo ka worri du'e hin kaane; maal na fayyada? «Boru waan duunuuf haa nyaannee dhunnuu.»</verse>
				<verse number="33">Hin wollaalinaa'a! «Goshoon badaan amala mishaa namaa baleessa»</verse>
				<verse number="34">Qajeellumma'aan damaqaa'a. Cubbuullee hin hujinaa'a; worri Rabbiin hin beenne waan jiraaniif, isin saalfachiisu'uuf kana jedha.</verse>
				<verse number="35">Haata'uu ammoo, «Worri du'e attamitti ka'an, nafa attamiitiin dhufan?» Ka jedhu hin jiraata ta'a.</verse>
				<verse number="36">Ati gowwaa, sanyiin ati facaaftu uduu hin duune jiraataa hin ta'u.</verse>
				<verse number="37">Qamadii facaafta yoo ta'e, ka bifa biraa irraa tokko yoo ta'e, ka facaaftu diqqo'o malee, ka facaaftu ka nafa ta'uu miti.</verse>
				<verse number="38">Rabbi ammoo akkuma jaalate nafa kennaa maraa isaan ittisuu akkuma gosa isaaniititti sanyii nafa ufii isaanii kenna.</verse>
				<verse number="39">Foon maruu tokkoo miti. Foon namaa ammoo tokko, foon hori'ii ka biraati, foon simbiraa ka birati, foon qurxummi'iillee ka biraati.</verse>
				<verse number="40">Akkasuma nafti sami'iillee jira, nafti lafaa jira; haata'uu ammoo ulfinni nafa sami'ii adda, ulfinni nafa biyya lafaallee adda.</verse>
				<verse number="41">Ulfinni adu'uu tokko, ulfinni ji'aa ka biraati, ulfinni urjootaa ka biraati, ulfinni urjii tokkoo urjii biraa irraa adda.</verse>
				<verse number="42">Du'aa ka'uun worra du'aniillee akkanuma, shamnanaan facaafama. Qaama hin shamneen ka'a. Salphinnaan facaafama; ulfinnaan ka'a.</verse>
				<verse number="43">Dadhabbi'iin facaafama; jabeennaan ka'a.</verse>
				<verse number="44">Nafa uumamaatiin facaafama, nafa ayyaanaatiin ka'a. Nafti uumamaa yoo jiraate; nafti ayyaanallee akkasuma hin jira.</verse>
				<verse number="45">Akkasuma ammoo, «Namni duraa Aadam lubbu'uun jiraataa ta'e» jedhamee barreeffameera, Aadamiin maayessa ammoo Ayyaana jireenna kennu ta'e.</verse>
				<verse number="46">Haata'uu ammoo, firrisee ka uumamaa, itti aannee ka Ayyaanaati malee, dura ka Ayyaanaatii miti.</verse>
				<verse number="47">Namni dura lafa irraa waan uumameef ka lafaati, namni lammaffaan ammoo samii irraa dhufe.</verse>
				<verse number="48">Worri lafa irraa akkuma nama biyya lafaa san; worri samii irraa dhufan akkasuma nama samii irraa dhufe san.</verse>
				<verse number="49">Akkuma bifa nama lafa irraa uumamee san uffanne; akkasuma nafa nama sami'iillee hin uffanna.</verse>
				<verse number="50">Haata'uu ammoo, obboleeyyan tiyya! Akkana jedha; foonii fi dhiinni jeennata Rabbii dhaaluu hin danda'an. Ka shamullee ka hin shamne hin dhaalu.</verse>
				<verse number="51">Mee dhossaa tokko isinitti hima. Nu martuu hin duunu; haata'uu ammoo xurumbaan maayessaa yoo afuufame nu maruu akkuma tasaa haga limsuu ijaatitti hin jijjiiramna, xurmbaan waan afuufamuuf worri du'ellee ka hin shamne ta'anii ka'an, nullee hin jijjiiramna.</verse>
				<verse number="52"></verse>
				<verse number="53">Kun ka shamu, ka hin shamne uffachu'uuf, ka du'u kunillee ka hin duune uffata.</verse>
				<verse number="54">Haata'uu ammoo, ka shamu kun ka hin shamne yoo uffatu, ka du'u kunillee ka hin duune yoo uffatu hennaa san, «Duuti mooyaatamu'uun liqimfame» jedhamee dubbiin barreeffame hin raawwatama.</verse>
				<verse number="55">Akkasuma, «Du'a! woraanni kee meeti? Du'a! Mooyachuun kee meeti?» jedhamee dubbiin barreeffame hin raawwatama.</verse>
				<verse number="56">Woraanni cubbu'uu du'a; hunni cubbu'uu seera.</verse>
				<verse number="57">Haata'uu ammoo karaa Gooftaa kenna Yesuus Kiristoosiitiin mooyannaa ka nuu keennu Rabbii galanni haata'u!</verse>
				<verse number="58">Kanaaf obboleeyyan tiyya! Jaalatamtoota dadhabbiin keessan, Goofta'aan duwwaa akka hin taane, waan beettaniirtaniif, worra midhaaffatan ka hin sochoone worra hujiin Goofta'aa hennaa maraa isinii baay'ate ta'aa'a.</verse>
			</chapter>
			<chapter number="16">
				<verse number="1">Woyyoota Rabbiitii birrii wolitti fuudhuu akkuma Woldaa Kiristaanaa ka Galaatiya'aatii seera baase, isinillee akkasuma godhaa'a.</verse>
				<verse number="2">Birrii wolitti guruun hennaa ani dhufe akka hin taane, isin keessaa gari gariin keessan jalqaba torbaanii akkuma ta'etti ka qabu irraa hanbisa'aa mana ufii haa kaayuu.</verse>
				<verse number="3">Eennuunillee yoo ta'e, worra amanaman namoota isinitti fakkaatan, waan isin arjoomtan san gara Yerusaaleemii akka geessan xalayaa itti kennee isaan erga.</verse>
				<verse number="4">Akkasuma ani yoo ka deemuu na woliin deeman.</verse>
				<verse number="5">Hennaa deemu Maqedooniyaa keessa waan lufuuf, gara keessan dhufa.</verse>
				<verse number="6">Isinillee hulee ani dhaqu maraa, deemsa kiyyaaf akka na gargaartan, maallaataa isin bira tura yookiin hin bubula ta'a.</verse>
				<verse number="7">Amma ammoo karaa saniin hennaa lufu isinitti goruu waan hin barbaanneef, yoo Gooftaan jedhe bara ta'e isin bira turu'uuf abdii godha.</verse>
				<verse number="8">Efesoonitti ammoo haga Ayyaana shantamaffa'aa tura.</verse>
				<verse number="9">Balbali guddaan huji'ii naa banameera, worri na morman ammoo heddu.</verse>
				<verse number="10">Ximootiwoos isin bira yoo dhufe, inni sodaa malee isin woliin akka taa'u godhaa'a. Akkuma kiyya akkasuma hujii Goofta'aa waan hojjatuuf, kanaafuu eennullee akka isa hin tuffanne.</verse>
				<verse number="11">Haata'uu ammoo obboleeyyan isaa woliin waan isa eeguuf, nagayaan gara kiyya akka dhufu, waan imala isaatii ta'uun gargaara'aan.</verse>
				<verse number="12">Waan obboleessa keenna Aphiloosii ammoo obboleeyyan isaa woliin gara keessan akka deemuuf guddisee kadheen ture, Inni ammoo amma dhufuu hin barbaadu, yoo toleef ammoo hin dhufa.</verse>
				<verse number="13">Dammaqaa'a; amanta'aan jabaadha'aa dhaabadhaa'a, guddadhaa'a.</verse>
				<verse number="14">Isin biratti wonti maruu jaalalaan haata'u.</verse>
				<verse number="15">Obboleeyyan tiyya! Maatiin Isxifaanosii hangafa Akaayiyya'aa akka ta'an woyyootallee tajaajilu'uuf akka ufi kennan hin beettan.</verse>
				<verse number="16">Worra akka isaanii jiraniif isa woliin hojjatu, worra dadhaban maraaf isinillee akka ajajamtaniif isin kadhadha.</verse>
				<verse number="17">Isxifaanosi, Fardonaxisii fi Akaayiqosi garana dhufuun isaanii na gammachisa. Waan hennaa isin na woliin hin jirre na jalaa dhidhate naa guutaniiraniif.</verse>
				<verse number="18">Garaa kiyyaa fi garaa keessan gab waan godhaniif, eegasuu namoota akkana jiran kanniin beeka'aan.</verse>
				<verse number="19">Woldeenni Kiristaanaa ta Isiya'aa nagaya isinii dhaamaniiran. Aqilaa, Pherisqilla'aa fi woldeenni Kiristaanaa ta mana isaanii jirtu woliin maqaa Goofta'aatiin nagaya guddaa isinii dhaamaniiran.</verse>
				<verse number="20">Obboleeyyan maruu nagaya isinii dhaamaniiran. Dhungoo woyyu'uun nagaya wol gaafadhaa'a.</verse>
				<verse number="21">Ani Phaawuloos nagaya kana harkuma kiyyaan barreesseera.</verse>
				<verse number="22">Gooftaa Yesuus Kiristoosiin ka hin jaalanne yoo jiraate, ka abaarame haata'u. Gooftaa keenna koottu.</verse>
				<verse number="23">Badhaani Gooftaa keenna Yesuus Kiristoosii isin maraa woliin haata'u.</verse>
				<verse number="24">Jaalalli kiyya karaa Yesuus Kiristoosiitiin isin maraa woliin haa ta'u! Amiin!</verse>
			</chapter>
		</book>
		<book number="47">
			<chapter number="1">
				<verse number="1">Ka fedha Rabbiitiin ergamaa Yesuus Kiristoosii ta'e Phaawuloos obboleessi isaallee Ximootiwoos Woyyoota biyya Akaayiyyaa keessa jiraatan maraa woliin woldaa Kiristaanaa Rabbii ta Qorontoos jirtu maraaf.</verse>
				<verse number="2">Rabbii Abbaa keenna, Gooftaa keenna Yesuus Kiristoosiin irraa badhaadhumma'aa fi nageenni isiniif haata'u.</verse>
				<verse number="3">Abbaan gara laafumma'aa fi Waandhi jajjabeenna maraa ta'e Rabbi Abbaan Gooftaa keenna Yesuus Kiristoosii haa eebbifamu.</verse>
				<verse number="4">Inni rakkinna keenna maraa keessatti nu jajjabeessa. Kanaafuu jajjabeenni nu Rabbiin jajjabaannu, worra rakkinna keessa jiran maraa jajjabeessuu hin dandeenna.</verse>
				<verse number="5">Rakkinni Kiristoosii nu irratti akka guddate akkasuma jajjabaachuun karaa Kiristoosiitiin waan nu baayi'atuuf.</verse>
				<verse number="6">Haata'uu ammo rakkinni yoo nurra gaye, waan jajjabaachuu keessaniitiif, waan fayyuu keessaniitiif, yoo jajjabaannellee nu akkasuma rakkinni rakkannu waan isin dhaabattanii fi jajjabaattaniif.</verse>
				<verse number="7">Abdiin keenna ka nu waan keessaniif qabnu ka hin sochoone. Rakkinna keenna akkuma qoodamtan akkasuma jajjabaachuu keenna ammoo akka qoodamtan waan beennuuf.</verse>
				<verse number="8">Rakkinna keenna ka Isiya'atti nu irraa gaye obboleeyyan teenna, akka beettan feena. Waan jireenna keennaatuu haga abdii kutannutti hunna keennaa ol haga ta'utti nutti ulfaate.</verse>
				<verse number="9">Ee, Rabbii worra du'an du'aa kaasu malee, ufitti akka hin amananne nu'u murtee du'aa akka waan nutti muraniititti nutti dhagayame.</verse>
				<verse number="10">Innillee du'a hagana gawu keessaa nu hambise. Nu hambisalle'e; isinillee ammoo akkasuma waan keenna Rabbiin kadhata'aa nu woliin taatanii yoo nu gargartan karaa namoota hedduutiin kennaa badhaadhumma'aa ka nuu kennameef hedduun isaanii waan keennaaf akka galateeffatan duranallee akkasuma akka nu fayyisuuf isa abdii godhanneerra.</verse>
				<verse number="11"></verse>
				<verse number="12">Eeganaa wonti nu ittiin uf janyu kana waan ta'eef, ogummaa fooniitiinii miti. Badhaadhummaa Rabbiitiin malee. Woyyummaa Rabbiitii fi qajeellummaa adunyaa tanaa caalla'atti isin bira akka jiraanne sammuun keenna raga'a.</verse>
				<verse number="13">Waan dubbiftaniif waan qaabattaniin ala waan biraa waan isinii hin barreessineef, guyyaa gaafa Gooftaa keenna Yesuus Kiristoosii, isinillee akkasuma worra boonu akka taatan, akkasuma isinillee nuun worra boontan akka taanu, waan mishaa waan keenna akka hubattan, guutumatti akka hubattan abdii godha.</verse>
				<verse number="14"></verse>
				<verse number="15">Kanatti abdadhee, lammaffaa badhaadha akka argattan, firrisee gara keessan akka dhufu karoorfadheera.</verse>
				<verse number="16">Isin keessaa bayee gara Maqedooniya'aa akka deemu, akkasumaa Maqedooniya'aa gara keessan dhufee gara Yihuuda'aa hennaa deemu waan imala kiyyaatiif akka na gargaartan yaade.</verse>
				<verse number="17">Eeganaa hennaa kana yaadee karoorfadhu, akka waan salpha'aatitti karoorfadhee? yookaan nama yaada lamaa isaanitti fakkaadhaa? Yookiin akka aadaa namoota adunyaa kanaatiin «Ee» yookiin «Wa'a» jedha'aa waan godhe seetanii?</verse>
				<verse number="18">Rabbi ammoo amanama'a, dubbiin isinitti dubbadhu Ee, wa'a fi hin ta'u'u.</verse>
				<verse number="19">Nu'u dubbiian naa fi Silwaanosiin ka Ximootewoosiinillee isin wodhakka'atti lallabame Ilmi Rabbii Yesuus Kiristoos, Eeyi'ii fi wa'aa hin ture. Haata'uu ammoo isaan eyiin ta'eera.</verse>
				<verse number="20">Abdiin dubbii ka Rabbi kenne maruu, «Ee» dubbi'iin isaan waan ta'eef, Kanaaf Rabbiif ulfinna isaatiif ka nu keessan dubbatu akkasuma «Amiiniin» isaan.</verse>
				<verse number="21">Nuuf isin Kiristoosiin woliin akka dhaabannu ka nu dibe Rabbi.</verse>
				<verse number="22">Akkasuma ka nu chaappeesse wobii Ayyaana ittiin qabannu ka garaa kennaa keessa kaaye isa.</verse>
				<verse number="23">Ani ammoo garaa isinii laafu'uuf jedhee, deebi'ee gara Qorontoosii akka hin dhufne lubbuu kiyya irratti Rabbiin ragaa waama.</verse>
				<verse number="24">Nu gammachuu keessaniif isin woliin worra hojjatu malee, amantaa keessan irratti akka isin ajanyuufii miti. Amantaa keessaniin waan dhaabattaniirtaniif.</verse>
			</chapter>
			<chapter number="2">
				<verse number="1">Haata'uu ammoo ani gaddaan gara keessan akka hin dhufne kutadheera.</verse>
				<verse number="2">Anillee yoo isin gaddisiise eegasuu ka sababaa kiyyaaf gaddu malee, ka na gammachiisu eennu?</verse>
				<verse number="3">Wonti akkasitti isinii barreesseef gara keessan hennaa dhufe worri na gammachiisuun isaan barbaachisu akka na hin gaddisiifneef jedhee, gammachuun kiyya gammachuu isin maraati jedhee isin maraa waan hedadheef.</verse>
				<verse number="4">Rakkinna gudda'aa fi dhiphachuu yaadaatiin, imimmaan gudda'aan isinii barreessee waan tureef, kunillee guddisee jaalala isin jaaladhu akka beettaniif malee, isin gaddisiisu'uufii miti.</verse>
				<verse number="5">Haata'uu ammoo, eennullee gaddee yoo jiraate, akka isinitti hin ulfaanne gama tokkoon nu maraa malee, ana callaa hin gaddisiifne.</verse>
				<verse number="6">Nama akkana jiru, ka isin hedduun keessan adabbiin isin adabdan kun hin gayaani.</verse>
				<verse number="7">Namni akkana jiru gadda gudda'aan akka hin liqimfamne isa irraa deebitanii dhiifamsa isaa godha'aatii jajjabeessaa'a.</verse>
				<verse number="8">Kanaaf isaan isa woliin jaalala akka jabeessitan isin kadhadha.</verse>
				<verse number="9">Kanaaf akkasuma waan barreessee tureef, waa maraanuu worra ajajamu akka taatan qoree beeku'uuf isinii barreesse.</verse>
				<verse number="10">Ka isin dhiifamsa gootaniif, anille akkasuma dhiifamsa godhaaf, anillee dhiifamsa yoo godheef; dhiifamsa ka godheef waan keessaniif afoo Kiristoosiititti dhiifamsa godheeraaf.</verse>
				<verse number="11">Seexanaan akka hin sobamne, nu yaada isaa waan hin dogoggorreef.</verse>
				<verse number="12">Hennaa waan Oduu Nagayaa Kiristoosiitiif gara Xiro'aada'aa dhufe, hujii Rabbiitiif hagamillee balbalti yoo naa baname,</verse>
				<verse number="13">Tiitoo obboleessa kiyya waan hin arganneef, yaanni kiyya hara hin baafanne, kanaafuu isaanitti nagaya dhaamadhee gara Maqedooniya'aa ol baye.</verse>
				<verse number="14">Haata'uu ammoo karaa Kiristoosiitiin hennaa maraa mooyanna'aan ka asii fi achi nu naanessu ka nuun hulee marattuu urgaa beekkomsaa ibsuu, Waaqaa galanni haata'u.</verse>
				<verse number="15">Worra fayyanii fi worra badan biratti nu Rabbiif urgaa Kiristoosii waan taaneef.</verse>
				<verse number="16">Isaan kanniiniif urgaa du'aaf ta'u, isaan sanniiniif ammoo nu jireenna urga'aa ka jireennaaf ta'u; waan kanaaf gayaan eennu?</verse>
				<verse number="17">Nu akka worra hedduu ka dubbii Rabbii wolitti mammaka'aa gurguratuutii miti. Qajeellummaa san waan hin taaneef; ammoo Rabbiin biraa akka ergamne Kiristoosiin keessa taanee Rabbiin afo'otti dubbanna.</verse>
			</chapter>
			<chapter number="3">
				<verse number="1">Deebinee ufumaa mataa keenna galateeffachuu jalqabnaa? Mo'o akka kaawwanii dhaamsa galatooma'aa gara keessanii yookiin isin biraa nu barbaachisa ta'aa?</verse>
				<verse number="2">Isin worra namoonni maruu beekaniif dubbisan dhaamsi garaa keenna keessatti barreeffame isin.</verse>
				<verse number="3">Ergaan kun qalamaan uduu hin ta'in, Ayyaana Rabbii jiraata'aatiin dhagaa baxxicha ka dubbiin Rabbii irratti barreeffameen uduu hin ta'in garaa namaa keessatti barreeffameera.</verse>
				<verse number="4">Karaa Kiristoosiitiin Rabbiin irratti amantii akkanaa kana qabna.</verse>
				<verse number="5">Gawumsi keenna Rabbiin irraa malee akka waan harka keennaan ta'ee waan tokkollee yaadu'uuf nu gaya'aa miti.</verse>
				<verse number="6">Innillee akkasumaa Ayyaanaan malee, qube'een waan hin taaneef tajaajiltoota waadaa haarawaa akka tanu nu taasise; qubeen hin ajjeessa; Ayyaanni ammoo jireenna kenna.</verse>
				<verse number="7">Seerri Rabbii ka dhagaa baxxicha irratti qube'een qirqidamee kenname ka ulfinnaan mudhate sun ka bada'aa deemu ta'ullee; namoonni Isiraa'elii fuula Muuse'ee ol jedhanii ija isaa keessa laalu haga dadhabanitti tajaajilli du'aa ka qube'ee sun yoo ulfinnaan ta'e;</verse>
				<verse number="8">Tajaajilli Ayyaana Woyyu'uun argamu kun ulfinna kana caaluun attamitti hin taane ree?</verse>
				<verse number="9">Eeganaa tajaajilli murtii namaatiin dhufu yoo ulfinna qabaate, Tajaajili qajeellummaa fidu ammoo isa caalaa ulfinna fida.</verse>
				<verse number="10">Wonti duraan ulfinnaa sun ka ulfinaan isa caaluu biratti yoo laallame; ulfinna waan dhabeef.</verse>
				<verse number="11">Sun ka diiggamu'uuf ture ulfinnaan yoo ta'e, ka bara baraan jiraatu ammoo ulfinna guddisee caaluun waan ta'eeruuf.</verse>
				<verse number="12">Eeganaa abdii akkanaa kana yoo qabaanne, guddifne ibsinee dubbanna.</verse>
				<verse number="13">San ka diiggama'aa ture; dhumatti akka ijoolleen Isiraa'elii xiinxallanii hin laalee akka golgaa Muuseen afoo isaaniititti golgee miti. Haata'uu ammoo yaanni isaanii jal jedhe.</verse>
				<verse number="14">Hennaa waadaan duraa dubbifamu golgi sun haga adhaa isaan keessa jiraata. Golgi sun ka diiggamuun Kiristoosiin calla'aan.</verse>
				<verse number="15">Haata'uu ammoo haga adhaa kitaabbileen Muuse'ee hennaa dubbifaman maraa golgaan sun garaa isaanii keessa hin jiraata, hennaa gara Goofta'aa garagale ammo golgi maruu hin ka'a.</verse>
				<verse number="16">Gooftaan Ayyaana.</verse>
				<verse number="17">Hulee Ayyaanni Goofta'aa jiru, wolabumma'atu jira.</verse>
				<verse number="18">Kanaafuu nu martii keenna ulfinna Goofta'aa ka golga'aan hin golgamne afoo Goofta'aatitti akka uf arga'aa calalaqu'uun Gooftaa Ayyaana ta'e fakkaanna. Bifa ulfinna Goofta'aatiin ta'u'uu san fakkaannee ulfinnaa gara ulfinnaa jijjiiramna.</verse>
			</chapter>
			<chapter number="4">
				<verse number="1">Sababaa kanaaf haga araara nuu keennameetitti tajaajila kana waan qabnuuf hin dadhabnu.</verse>
				<verse number="2">Haata'uu ammo nu waan dhossa'aatii fi waan nama saalfachiisu ganneerra; dharaan hin deddeebinu. Dubbii Rabbii sobaan wolitti hin hin mannu. Dhugaa ibsu'uun waan sammuu nama maraatiif tolu Rabbiin afo'otti goona.</verse>
				<verse number="3">Oduun Nagayaa ka nu lallabne kun maal laataa yoo dhokate, worra badan jalaa dhokate.</verse>
				<verse number="4">Isaaniifillee ka fakkeenna Rabbii ta'e, ifni ulfinna Oduu Nagayaa ka Kiristoosii akka isaanii hin ifine, waaqa adunyaa tanaa ka ta'e seexannii qalbii worra hin amannee jaamse.</verse>
				<verse number="5">Kiristoos Yesuusiin Gooftaa akka ta'e malee, waan ufii waan hin himneef. Waan Yesuusiitiif jennee tajaajilaa keessan taaneerra.</verse>
				<verse number="6">Kiristoosiin afo'otti ulfinni beekkomsa Rabbii ifa akka kennu; garaa keenna keessatti ifni ifuun; dukkana keessatti ka ifiti haa ifu jedhe Rabbiin waan ta'eef.</verse>
				<verse number="7">Haata'uu ammoo guddinna hunna Rabbii irraa malee, nu irraa akka hin taane akka beekkamu waan kabajjamaa akka mi'a faaraa taanee galmee kana uf keessatti qabanneerra.</verse>
				<verse number="8">Karaa maraanuu hin dhiibamna malee, hin dhiphannuu, hin mamna malee, abdii hin kutannu.</verse>
				<verse number="9">Hin ari'atamna malee, hin gatamnu, hin kufina malee, hin bannu.</verse>
				<verse number="10">Jireenni Yesuusiillee akkasuma foon keenna irratti akka mudhatuuf hennaa maraa du'u Yesuusii nafa keenna irratti baadhannee deddeemna.</verse>
				<verse number="11">Jireenni Yesuusii ammoo nafa keenna ka du'u irratti akka mudhatuuf, nu worri jiraatoota taane, sababaa Yesuusiitiin hennaa maraa du'aaf dabarfamnee waan kennamneef.</verse>
				<verse number="12">Kanaafuu duuti isaa nu irratti, jireenni isaa ammoo isin keessatti hojjata.</verse>
				<verse number="13">Haata'uu ammoo ani amanee dubbadhe jedhamee akkuma barreeffame, Ayyaana amanta'aa sanuma waan qabnuuf; nullee akkasuma hin amanna. Kanaaf dubbanna.</verse>
				<verse number="14">Ka Gooftaa Yesuusiin du'aa kaase nullee akkasuma Yesuusiin woliin akka du'aa nu kaasu isin woliinillee akka nu dhiyeessu hin beenna.</verse>
				<verse number="15">Karaa namoota hedduutiin badhaadha irraa hafaa; ulfinna Rabbiitiif galata akka guddisu maruu waan keessaniif.</verse>
				<verse number="16">Kanaafuu hin dadhabnu; haata'uu ammoo nafti keenna ka gubba'aa yoo badellee nafti keenna ka keessaa guyyama guyya'aan haarawooma.</verse>
				<verse number="17">Waan hin mudhanne malee waan mudhatu yoo laaluu baanne rakkoon keenna salpha'a; hennaa heddu ulfinna bara baraa maraa caalaa waan nuu godhamuuf. Wonti mudhatu haguma henna'aati. Wonti hin mudhanne ammoo ka bara baraati.</verse>
				<verse number="18"></verse>
			</chapter>
			<chapter number="5">
				<verse number="1">Manni keenna ka ardii tanaa ka akka dukkaana'aatitti keessa jiraannu yoo diiggamellee mana harka namaatiin hin ijaaramne ka Rabbii sami'iitiin ijaarame akka qabnu waan beennuuf.</verse>
				<verse number="2">Waan kana keessatti dhugamaan wixxifanna mana keenna ka sami'ii san uffachuu dharraana. Uffannee qullaa hin taanu.</verse>
				<verse number="3">Dhugamaan yoo ka hin duune uffanne qullaa taanee hin argamnu.</verse>
				<verse number="4">Haga dukkaanaa kana keessa jiru nutti ulfaatee wixxifanna. Sababaanillee ka du'aa ta'ee jireennaan akka liqimfamuuf nafa jireenna sami'iillee akka uffannuuf malee, akka qullaa taanuufii miti.</verse>
				<verse number="5">Ka kanaaf nu uume Rabbi. Innillee waan nuuf kennamu maraaf akka qabdii ta'uuf Ayyaana ufii nuu keenne.</verse>
				<verse number="6">Kanaafuu hennaa maraa amanamnee amanti'iin jiraanna malee, laalu'uun hin jiraannu.</verse>
				<verse number="7">Hennaa nafa fooniitiin jiraannu Gooftaa irraa fooyamnee baqa keessa akka jirru yoo ka beennu ta'e, amanamneerra.</verse>
				<verse number="8">Keessattuu nafa akka mana keennaa ta'e kana irraa adda baanee baqa keessa jiraata'aa Gooftaa woliin jiraachu'utu nu gammachiisa.</verse>
				<verse number="9">Kanaafuu akkasuma nafaan jiraannee, yookiin jiraachuu yoo baannellee, worra isa gammachiifnu ta'uu hawwina.</verse>
				<verse number="10">Namni martinuu nafa ufii irratti waan mishaa ta'e, waan hamaa hojjatee, akkuma hujii ufiitiin waan gatii argatuuf nu maruu teessoo murtii Kiristoosii afoo dhaabanna.</verse>
				<verse number="11">Eeganaa sodaa Goofta'aa beenneeti namoota hubachiifna. Nullee maal akka taane Rabbi hin beeka. Sammuu keessaniinillee akkasuma akka ifa taane abdii godha.</verse>
				<verse number="12">Worra keessa isaaniitiin uduu hin ta'in waan diidaa mudhatuun uf jajaniif deebii isaanii deebiftan akka qabaattan akka nuun boontan, sababaa isinitti himna malee, uf isinii galatoonfatu'uufii miti.</verse>
				<verse number="13">Yoo maraannellee Rabbiif jenneeti. Worra qalbii qabu yoo taane isiniif jenneeti.</verse>
				<verse number="14">Kana waan murteeffanneef jaalalli Kiristoosii nu giddisiisa. Tokkochi maraafuu du'e. Eegasuu namni maruu du'aniiran.</verse>
				<verse number="15">Worri lubbu'uun jiraanillee ka isaaniif du'ee du'aa ka'eef malee, duranaa akka ufiif hin jiraanne maraafuu du'e.</verse>
				<verse number="16">Kanaafuu ammaa achi eennuttillee fuula laala'aa hin murteessinu; Akki Kiristoosiin itti laalle ija laalcha fooniitiinillee yoo ta'e, ammaa achi haala kanaan hin laallu.</verse>
				<verse number="17">Kanaafuu eennullee Kiristoosiin keessa yoo ta'e, uumama haarawa. Wonti moofaan lufeera. Kunoo maruu haarawa ta'eera.</verse>
				<verse number="18">Wonti ta'e maruu Rabbii karaa Kiristoosiitiin ufiin wolitti nu araarsee fi tajaajila araarsu'uullee nuu kenneen;</verse>
				<verse number="19">Waan Rabbi Kiristoosiin keessaan adunyaa ufiin wolitti araarsa'aa tureef. Cubbuu isaaniillee isaanitti hin laakkawu, nu keessallee dubbii araaraa kaaye.</verse>
				<verse number="20">Eeganaa Rabbi karaa keennaan namoota waan waamuuf nu ergamtoota Kiristoosiiti. Nu kanaaf Rabbiin araaramaa jennee maqaa Kiristoosiitiin isin kadhanna.</verse>
				<verse number="21">Nu isa keessa taaneeti Rabbiif qajeelaa akka taanu; Kiristoosii cubbuu hin qabne akka cubbuu keenna maraa baatu cubbamaa taasiseen.</verse>
			</chapter>
			<chapter number="6">
				<verse number="1">Nu isa woliin hojjata'aa, badhaadhummaa Rabbii akkanumaan akka hin fudhanne akkasuma hin kadhanna.</verse>
				<verse number="2">Rabbi, «Hennaa malutti ani si dhagayeera; guyyaa fayyinnaallee, ani si gargaareera» waan jedhuuf; Kunoo hennaan malu amma; guyyaan fayyinnaallee amma.</verse>
				<verse number="3">Akka tajaajilli keenna hin shakkamne waan tokkottillee guufuu hin taanu.</verse>
				<verse number="4">Haata'uu ammoo, waa maraanuu akka tajaajiltoota Rabbiititti uf dhiyeessina. Jabaannee dhaabachu'uun, rakkinnaan midhamu'uun, dhiphachu'uun,</verse>
				<verse number="5">Tumamu'uun, hidhamu'uun, raafamu'uun, dadhabbi'iin, hirriba dhabu'uun, soomu'uun,</verse>
				<verse number="6">Qulqullinnaan, beekkomsaan, obsaan, arjumma'aan, Ayyaana woyyu'uun, jaalala fakkeessaa hin qabneen,</verse>
				<verse number="7">Dubbii dhuga'aatiin, hunna Rabbiitiin, meeshaa woraana qajeellumma'aa harka mirgaatii fi harka bita'aatitti qabachu'uun,</verse>
				<verse number="8">Ulfinnaa fi salphinnaan, maqaa badu'uu fi maqaa tolu'uun jiraanneerra. Nu worra dhuga'aa taanee uduu jiru dogoggorsitoota jedhamne.</verse>
				<verse number="9">Worra hin beekkamne uduu jedhamnu nu ammoo worra beekkame. Waan duunu uduu fakkaannu nu ammoo jiraattota; hin adabamna malee hin ajjeefamnu.</verse>
				<verse number="10">Worra gaddu uduu taanu hennaa maraa hin gammanna. Hiyyeeyyii taanee, namoota hedduu dureeyyii goona, worra womaa hin qabne fakkaannullee, wonti maruu keenna.</verse>
				<verse number="11">Isin namoota Qorontoosii afaan keenna isiniif banameera, garaan keennallee isiniif badhateera.</verse>
				<verse number="12">Isintuu garaa nu dhoffate malee, nu garaa isinitti hin dhoffanne.</verse>
				<verse number="13">Isin ijoollee tiyya waan taataniif akkana isiniin jedha. Akkuma nu garaa keenna isinii banne, isinillee garaa keessan nuu banaa'a.</verse>
				<verse number="14">Worra hin amanne woliin deemsa hin tolleen wolitti hin hidhaminaa'a. Qajeellummaan dhara woliin firooma maal qaba? Ifnillee dukkana woliin tokkummaa maal qaba?</verse>
				<verse number="15">Kiristoos daabiloosiin woliin wolii galtee maal qaba? Yookiin ka amanu ka hin amanne woliin tokkummaa maal qaba?</verse>
				<verse number="16">Manni Rabbii woyyuun, waaqa tolfamaa woliin firooma maal qaba? «Nu mana woyyuu Rabbii jiraata'aa waan taaneef, akkasuma Rabbi akkana jedhee dubbate; Ani isaan keessa jiraadha, isaan wodhakkaa deddeebi'a; Waaqallee isaanii ta'a. isaanillee banii kiyya ta'an»</verse>
				<verse number="17">Kanaafuu Gooftaan, «Isaan keessaa bayaa'a gargar fooyamaa'a. waan battii hin tuqinaa'a. anillee isin simadha; abbaallee isinii ta'a. Isinillee ijoollee dhiiraatii fi ijoollee intalaa naa taattan jedha Gooftaan maraa bulchu.»</verse>
				<verse number="18"></verse>
			</chapter>
			<chapter number="7">
				<verse number="1">Eeganaa jaalatamtoota kiyya dubbii abdi'ii kana yoo qabaanne, sodaa Rabbiitiin woyyummaa guutuu godhu'uun waan nafa kennaaf ayyaana keenna batteessu maraa irraa uf haa qulqulleessinuu. Isin garaa keessan nuu badhisaa'a.</verse>
				<verse number="2">Isin garaa keessan nuu badhisaa'a, nu eennuunillee hin yakkine. Eennuunillee hin miine eennuunillee hin sobne.</verse>
				<verse number="3">Kana murti'iif hin jedhu, tokkumma'aan du'u'uuf tokkumma'aan jiraachu'uuf, garaa keenna keessa akka jirtan firrisee jedheera.</verse>
				<verse number="4">Waan keessaniif amantaan kiyya gudda'a, sababaa keessaniif guddisee boona; guddisee jajjabaadheera; rakkoo keenna maraa keessatti ani hin gammada.</verse>
				<verse number="5">Hennaa gara Maqedooniya'aa dhufne waa maraanuu rakko'otu nu irra gaye malee, hara hin baafanne. Diida lolatu jira; keessa ammoo soda'atu jira.</verse>
				<verse number="6">Haata'uu ammoo Waandhi worra gaddan jajjabeessu dhufa Tiito'ootiin nu jajjabeesse.</verse>
				<verse number="7">Dhufuu isaa calla'aanii miti. Haata'uu ammoo, nuu yaaduu keessaniif booyicha keessan waan kiyyafillee hinaafuu keessan hennaa inni nutti himu, jajjabeenna nu isiniin jajjabaanneen akkasuma ka duraa caalaa gammanneerra.</verse>
				<verse number="8">Dhaamsi kiyya yoo isin gaddisiisee jiraate hin gaabbu, yoo gaabbellee dhaamsi sun hennaa diqqo'oof qofa akka isin gaddisiisee waan arga'aaruuf.</verse>
				<verse number="9">Amma ammo gammadeera, wonti gammadeef waan isin gaddisiiseef uduu hin taane, sababaa gadda keessaniitiif aagii galtanii waan jijjiiramtaniif.</verse>
				<verse number="10">Gaddi akka fedha Rabbii ta'e, ka gaabbiin keessa hin jirre, waan aagii gara fayyinnaa nama geessu ta'eef. Gaddi adunyaa tanaa ammoo du'a fida.</verse>
				<verse number="11">Gaddi akka fedha Rabbii ta'e kun jabaachuu attamii, deebii attamii, lola attamii, sodaa attamii, yaaduu attamii, hinaaffaa attamiitii fi gadoo bayuu attamii isin jiddu'utti godhe. Waan kanaan woyyoota akka taatan waan maraanuu hubachiiftaniirtan.</verse>
				<verse number="12">Eeganaa waan isinii barreessellee yoo ta'e, jabeenni waan keennaaf qabdan; isin biraa Rabbiin afo'otti akka mudhatuuf malee, waan ka yakkeetii fi yookiin waan ka yakkamee hin barreessine.</verse>
				<verse number="13">Kanaaf jajjabaanneerra. Waan jajjabaachuu keennaatii fi waan gammachuu Tiito'ootiif guddifnee gammanne. Qalbiin isaa isinitti waan harabaafateef.</verse>
				<verse number="14">Isaaf waan keessaniif yoo dhaadadhe waan hin saalfanneef, haata'uu ammoo waa maraa isinitti dhuga'aan akka dubbanne akkasuma ammoo boonuun keenna afoo Tiito'ootitti dhugaa ta'e.</verse>
				<verse number="15">Kanaaf soddachu'uu fi hollachu'uun attamitti akka isa simattan ajajamuu keessan maraa yaada'aa jaalalti inni isiniif qabu kana caalaa eda'ameera.</verse>
				<verse number="16">Waan maraanuu waan isin abdadheef guddisee gammadeera.</verse>
			</chapter>
			<chapter number="8">
				<verse number="1">Obboleeyyan tiyya, badhaadha Rabbi woldoota Kiristaana Maqedooniya'aatiif kenne isin beessifna.</verse>
				<verse number="2">Rakkinna gudda'aan qoramanii uduu jiran, guddinni gammachuu isaaniitiif hiyyummaa isaanii guddisee baayi'atullee, kennaa isaaniitiin duroomaniiran.</verse>
				<verse number="3">Haga hunna isaaniitiin waan hunna isaanii caalu fedhaan akka kennan waan isaanii isinii raga.</verse>
				<verse number="4">Tajaajila woyyootaa ta'uun akka hirmaattan, arjummaa kana kadhaa gudda'aan nu kadhata'aa turan.</verse>
				<verse number="5">Dura dursanii fedha Rabbiitiif, nuufillee uf kennan malee akka nu yaannee miti.</verse>
				<verse number="6">Kanaaf Tiitoon akkuma firrisa jalqabeen akkasuma hujii arjumma'aa kana isin birratti akka raawwatuuf isa kadhanne.</verse>
				<verse number="7">Haata'uu ammoo waa maraanuu amanta'aaf dubbi'iin, beekkomsaan, ciminna maraan nuufillee jaalala keessaniin bu'aa akkuma qabdan hujii arjumma'aa kanaanillee akkasuma bu'aa qabaadhaa'a.</verse>
				<verse number="8">Akka nama ajaja kennuu kana hin jedhu, haata'uu ammoo karaa ciminna worra biraatiin dhugaa jaalala keessanillee akkasuma qoru'uuf kana jedha.</verse>
				<verse number="9">Kennaa arjummaa Gooftaa keenna Yesuus Kiristoosii waan beetaniirtaniif, dureessa uduu ta'u, isin hiyyummaa isaatiin akka dureeyyii taatan waan keessaniif hiyyeessa ta'e.</verse>
				<verse number="10">Waan kana irratti gorsa isinii kenna: Bara dheengaddaatii jalqabdanii hujuu callaa uduu hin taane, akkasuma yaadu'uufillee ka firriftanii jalqabdan kun waan isin fayyaduuf.</verse>
				<verse number="11">Kanaaf, yaanni fedhi'iin kennuu keessanii hujii irra oolee akka raawwatamu haguma dandeettaniin waan yaaddan san ammuma raawwadhaa'a.</verse>
				<verse number="12">Fedhiin mishaan yoo jiraate haguma qabuun ka jaalatame ta'a malee, haga hin qabineenii miti.</verse>
				<verse number="13">Kaawwaniif harabaafannaa, isiniif rakkinna akka ta'uufii miti. Sirrii akka ta'uuf malee.</verse>
				<verse number="14">Bu'aan isaanii akkasuma hanqinna keessan akka guutu, hennaa tana bu'aan keessan dhidhinna isaanii haa guutuu; sirri'itti akka ta'u akkuma akkana jedhamee barreeffame.</verse>
				<verse number="15">«Ka guddaa kuufate, bu'aa hin buufanne. Ka diqqoo kuufatellee womaa jalaa hin dhidhanne.»</verse>
				<verse number="16">Waandhi onnee Tiito'oo keessa waan keessaniif jabeenna kaaye haa galatoomu.</verse>
				<verse number="17">Inni gorsa keenna waan fudhateeruuf ciminni ammoo waan itti baay'ateef fedhii ufiitiin ka'ee gara keessan dhufa.</verse>
				<verse number="18">Waan Oduu Nagayaa lallabu'uutiif obboleessa keenna jaalatamaa woliin gara woldaa Kiristaanaa maraa hin ergina.</verse>
				<verse number="19">Kana calla'aa miti. Haata'uu ammoo ulfinnuma Goofta'aatiif kama jaalala fedha keenna mudhisu'uuf hujii arjumma'aa ka tajaajilu'uu kana nu woliin akka qoodamu woldaa tokkumma Kiristanaatittillee filameera.</verse>
				<verse number="20">Kennaa akkanumaan tajaajillu kanaaf eennullee akka nu hin tuffanne uf eegganna.</verse>
				<verse number="21">Afoo Gooftaa calla'atti uduu hin ta'in; akkasuma afoo namaatittillee waan mishaa waan yaannuuf.</verse>
				<verse number="22">Hennaa heddu waan hedduun qoree, akka inni cimaa ta'e waan argineef; ammallee guddisee waan isin hedatuuf; obboleessa keenna Tiitoo fa'a woliin hin ergina; inni ta duraa caalaa guddisee jaba'a.</verse>
				<verse number="23">Waan Tiito'oo ka isin gaafatu yoo jiraate, inni goshoo kiyya ka na woliin hojjatu; waan obboleeyyan teennaallee ka gaafatu yoo jiraate, isaan ergamtoota woldaa Kiristaanaatiif ulfinna Kiristoosiiti.</verse>
				<verse number="24">Eeganaa waan jaalala keessaniitiif waan boona nu isiniin boonnuu, tokkummaa woldaa Kiristaanaa afo'otti isaaniitti ibsaa'a.</verse>
			</chapter>
			<chapter number="9">
				<verse number="1">Waan tajaajila woyyootaatiif ta'u isinii barreessuu na hin barbaachisu.</verse>
				<verse number="2">Fedha keessan mishaa waan beekuuf, jajjabeenni keessanillee kaawwan kakkaase, «Waan Worri Akaayiyya'aa bara dheengaddaa irraa jalqabee godheef» worra Maqedooniya'aa biratti isiniin boona.</verse>
				<verse number="3">Haata'uu ammoo akkuma isaaniin jedhe worra qophooftan akka taatan waan kanaanillee boonni ani isiniin boonu duwwaa akka hin taane, obbooloota erga.</verse>
				<verse number="4">Maal laataa namoonni Maqedooniya'aa na woliin dhufan uduu isin hin qophoofne yoo isin argan isin qofa uduu hin ta'in; nu worri isin abdannellee hin saalfanna.</verse>
				<verse number="5">Obboleewwan naan dura gara keessan dhufanii, gargaarsa arjoomu'uuf waadaa galtan dura keessan akka qopheessitan akka isin qaabsiisaniif isaan gara keessan erguun barbaachisaa akka ta'e yaadeera.</verse>
				<verse number="6">Kanallee akkana jedha, «Ka diqqoo facaasu diqqoma haamata. Ka guddisee facaasu akkasuma guddisee haamata»</verse>
				<verse number="7">Rabbi ka gammachu'uun kennu waan jaalatuuf, marti isaaniitu akkuma garaa ufiititti yaadeen haa keennu; gaddaan yookiin giddi'iin akka hin taane.</verse>
				<verse number="8">Bitinneesse, hiyyeeyyi'ii kenne, qajeellummaan isaa baraa haga bara baraa jiraata jedhamee akkuma barreeffame Rabbi hennaa maraa waan maraanuu dandeettii maraa argattanii hujii misha'aan akka baayi'attan badhaadhummaa maraan isin guddisuu danda'a.</verse>
				<verse number="9"></verse>
				<verse number="10">Ka facaasuu sanyii, ka nyaatuufillee xoroshoo guddisee ka kennu sanyii facaaftan isinii kenna. Isinii barakachiisalle'e; daraaraa qajeellumma'aa keessanillee isinii guddisa.</verse>
				<verse number="11">Karaa keennaan nu'u kennaa galata Rabbiitiif sababa ta'u mara akka mudhiftaniif waa maraanuu dureeyyii akka taataniif.</verse>
				<verse number="12">Tajaajilli gargaarsaa kun woyyoota jalaa waan hanqatu marumaa ka guutu callaa uduu hin taane, Rabbiifillee galata guddaa akka dhiyeessan godha.</verse>
				<verse number="13">Tajaajila kanaan waan qoramtaniif Oduu Nagayaa Kiristoosii amantanii ajajamuu keessaniin isaanii fi worra biraallee gargaarsa arjumma'aa kanaan Rabbiin kabajjan.</verse>
				<verse number="14">Isaan hennaa isinii Rabbiin kadhatan badhaadhummaa waa maraa caalu saniif isin yaadan.</verse>
				<verse number="15">Kennaa isaa ka hagana hin jedhamneef, Rabbiin galanni haa gawu.</verse>
			</chapter>
			<chapter number="10">
				<verse number="1">Anuu Phaawuloosi hennaa isin bira jiru, nama kaso'o jedhame; hennaa isin biraa fagaadhu ammoo nama ija jabaatu jedhame; garalaafumma'aa fi fayyalummaa Kiristoosiitiin isin gorsa.</verse>
				<verse number="2">Akka waan aadaa biyya lafaatitti jiraannuu worra nu laakkawanitti amannee ija jabeennaan worra gari'itti dubbachuu yaaleera. Amantii kanaan ammoo isin birattillee akka waan ugguutitti akka na hin laakkoofne isin kadhadha.</verse>
				<verse number="3">Yoo ka akka adaa namaatitti jiraannu ta'ellee akka adaa namaatitti hin lolu.</verse>
				<verse number="4">Meeshaan keenna ka lolaa ka foonii waan hin taaneef kushee nama dhossuu diigu'uuf ammoo Rabbiin afo'otti cima'a.</verse>
				<verse number="5">Yaada namaallee ka beekkomsa Rabbii irratti kakka'u waan ol ka'e maraa hin diinna. Kiristoosiif ajajamu'uun sammuu maraa boojina.</verse>
				<verse number="6">Hennaa ajajamtan, ajajamuu diduu mara haluu bayu'uuf qophoofneerra.</verse>
				<verse number="7">Ka afoo keessan jiru laalaa'a. Eennullee ka Kiristoosii ta'uu ufii yoo hubate, nullee ka isaa ta'uu keenna haa hubatuu. Akkuma inni ka Kiristoosii ta'e, nullee akkasuma ka isaati.</verse>
				<verse number="8">Kanaafuu baallii Gooftaan nuu keenneef yoo guddaa uf jajellee itti hin saalfadhu. Baalliin kun isin ijaaru'uuf malee, isin diigu'uufii miti.</verse>
				<verse number="9">Eergaa kiyyaan waan isin naasisu isinitti hin fakkaatin.</verse>
				<verse number="10">«Eergaan suniinillee ulfaata'aa fi jaba'a, nafti isaa ammoo yoo laalan dadhaba'a. Dubbiin isaallee tuffatama'a» waan jedhaaniif.</verse>
				<verse number="11">Hennaa fagoo jirru, karaa dhaamsa keennaatiin dubbi'iinillee akkuma dubbanne akkasuma hennaa afoo jirru huji'iinillee akkasuma akka taane haa hubatanii.</verse>
				<verse number="12">Worra uf galatoomfatan gari garii woliin uf laakkayuu yookiin isaaniin wol bira uf qabuu waan hin uggineef, haata'uu ammoo isaan uf woliin yoo uf madaalan ufumaa wol bira qabanii uf waan laalaniif hin hubbatan.</verse>
				<verse number="13">Nu ammoo akka Rabbi nuu murteesse haga isin bira geennuufillee hulee tajaajila Rabbi nu kenneetitti uf ijaarra malee, hagaa olitti hin boonnu.</verse>
				<verse number="14">Nu hennaa gara keessan dhufne hulee nuu kenname waan hin lufneef, Oduu Nagayaa ka Kiristoosii lallaba'aa isin bira geenne.</verse>
				<verse number="15">Dadhabbii namoota biraatiin hagaa olitti hin boonu. Haata'uu ammoo amantaan keessan yoo guddate biyya isinii achii jirutti haga lallabnutti hujiin keenna eda'a'aa gara keennaan isin birratti akka kabajjamnu abdii goona. Waan garee biraatiin hojjatameen hin boonuu.</verse>
				<verse number="16"></verse>
				<verse number="17">«Ka boonu ammoo, Goofta'aan haa boonuu» ka Rabbi galateefatuun malee, Ka ufi galateeffatu ammoo inni ka qoramee bayu waan hin taaneef.</verse>
				<verse number="18"></verse>
			</chapter>
			<chapter number="11">
				<verse number="1">Gowwummaa tiyya diqqo'otti uduu naa obsitanii mishaa ta'a; ta'ullee dhugamaan naa obsaa'a.</verse>
				<verse number="2">Hinaaffaa Rabbiitiin isinii hinaafa'aa akka durba qulqullittii duuda'aatitti Kiristoosiif isin dhiyeessu'uuf dhiira tokkoof isin qaadhimeera.</verse>
				<verse number="3">Haata'u ammoo akkuma bofin dharaan Hawwaa dogoggorse, yaanni keessan badee maal laataa qajeellumma'aa fi qulqullinni Kiristoosiif ta'u akka hin jijjiiramne sodaadha.</verse>
				<verse number="4">Ka dhufullee ka nu isinitti hin himne Yesuusii biraa yoo isinitti hime yookiin Ayyaana hin arganne ka addaa yookiin Oduu Nagayaa hin fudhanne ka addaa yoo argitan akka misha'atti obsitan.</verse>
				<verse number="5">Ergamoota ijoo sanniin keessaa waan tokkoonillee akka waan isaan hanqadheetitti uf hin laakkawu.</verse>
				<verse number="6">Dubbii kiyyaan nama baratellee yoo hin fakkaanne, beekkomsan ammoo akkanaa miti. Haata'uu ammoo nama maraa wodhakka'aatti waan maraanu isinitti mudhanneerra.</verse>
				<verse number="7">Mo'o Oduu Nagayaa Rabbii mindaa malee waan isinitti himneef; akka isin ulfaattaniif mataa kiyya waan gadi qabeef cubbuu hojjadhee laata?</verse>
				<verse number="8">Isin tajaajilu'uuf mindaa fudhata'aa tokkummaa Woldaa Kiristaanaa saamee!</verse>
				<verse number="9">Isin woliin uduu jiru hennaa na jalaa hanqate eennuttillee hin ulfaanne; obboleewwan Maqedooniyaa irraa dhufan waan na jalaa hanqate maraa na kennaniiran. Woma maraanuu akka isinitti hin ulfaanne uf eege, uf eegalle'e.</verse>
				<verse number="10">Dhugaan Kiristoosii akka na keessa jiraatu boonuun kun ana biratti biyya Akkayiya'aatitti hin dhooggamu.</verse>
				<verse number="11">Ani waan isin hin jaalanneef kana jedhaa? kana Rabbi hin beeka.</verse>
				<verse number="12">Haata'uu ammoo waan uf jajan saniin akka keenna ta'anii argamu'uuf worra sababa soqan, sababaa isaan irraa hambisu'uuf waan amma godha'aaru ammaa achillee akkasuma godha.</verse>
				<verse number="13">Namoonni akkanaa kunniin ergamtoota Kiristoosii fakkaatu'uuf uf jijjira'aa worra kijibdootaa fi ergamtoota dhara hojjatan.</verse>
				<verse number="14">Kunillee waan nama maalalchiisuu miti. Seexanni mataan isaa Maleekkaa ifaa fakkaatu'uuf waan uf jijjiiruuf</verse>
				<verse number="15">Eeganaa tajajiltoonni isaallee tajaajiltoota qajeellota fakkaachu'uuf yoo uf jijjiiran waan gudda'aa miti. Dhumti isaanii akkuma hujii isaanii ta'a.</verse>
				<verse number="16">Ammallee akkana jedha; nama kamiifillee gowwaa waan ta'e isatti hin fakkaatin. Yoo gowwaallee isinitti fakkaadhe, diqqoo akka boonu akka gowwa'aatitti na laakkayaa'a.</verse>
				<verse number="17">Akkana amanamee yoo boonu ka dubbadhu gowwumma'aan malee akka Gooftaan na ajajetti hin dubbadhu.</verse>
				<verse number="18">Hedduun waan biyya lafaatiin waan uf jajaniif anillee akkasuma uf jaja.</verse>
				<verse number="19">Isin qaroo waan taataniif gammachu'uun worra gowwootallee waan obsitaniif.</verse>
				<verse number="20">Eennullee yoo garbicha isin godhate, eennullee yoo isin nyaate, eennullee yoo isin saame, eennullee yoo isinitti uf jaje, eennullee boqoo keessan dhabanaasa'aan yoo isin dhaye hin obsitan.</verse>
				<verse number="21">Akka nu waan akkasii irratti dadhaboota fakkaannee turre ani saalfata'aa dubbadha. Haata'uu ammoo ani gowwumma'aan akkana jedha. Ugga eennullee ugguun anillee akkasuma hin ugga.</verse>
				<verse number="22">Isaan Ibrootaa? Anillee akkasuma; Isaan gosa Isiraa'eliitii? Anillee akkasuma. Isaan fiixaa Abrahaamiitii? Anillee akkasuma.</verse>
				<verse number="23">Isaan tajaajiltoota Kiristoosiitii? Akka nama maraatee dubbadhaa, natu caala, dadhabbii gudda'aan, guddisee tumamu'uun; hidhamu'uun bu'aa argadhee hennaa hedduu du'uu gaye.</verse>
				<verse number="24">Yihudonni afurtama ta'uu tokko hanqoo hennaa shanii shabbeenaan na tuman.</verse>
				<verse number="25">Hennaa sadihii ule'een dhayame; hennaa tokko dhaga'aan na dhayan; dooniin kiyya harka sadihii cabee, guyya'aa fi halkan galaana irra oolee bule.</verse>
				<verse number="26">Hennaa hedduu karaa deeme, sodaa lagaa, sodaa saamtu'uutiin, sodaa gosa kiyyaa, sodaa worra Yihuudii hin taanee, sodaa qachaa keessaa, sodaa lafa gammoojji'ii, sodaa galaanaa, sodaa kijiba obbolootaa fa'aan sodaata'aa ture.</verse>
				<verse number="27">Dadhabbi'ii fi xaariin hennaa hedduu hirriba dhabu'uun, beelaa fi dheebu'uun hennaa hedduu soomu'uun qorra keessa qullaa ture.</verse>
				<verse number="28">Waan hafe uduu hin laakkayin guyya guyya'aan wonti natti ulfaatu yaada tokkummaa woldaa Kiristaanaa ti.</verse>
				<verse number="29">Ka hin dadhabne eennu? ani hin dadhabuu? Ka cubbuu keessa hin seenne eennu? yoo san ani hin aaruu?</verse>
				<verse number="30">Boonuun yoo ka barbaachisu ta'e waan dadhabbii kiyya keessatti ta'uun boona.</verse>
				<verse number="31">Ka baraa haga bara baraa eebbifamaa ta'e Waandhi Abbaan Gooftaa keenna Yesuus Kiristoosii akka ani hin kijibne na beeka.</verse>
				<verse number="32">Hennaa ani Damasqoo ture, namichi Mooticha Arixoyoos jedhamu jalatti ummata bulchu na qabu'uuf balbala qacha'aa eessisa'aa ture.</verse>
				<verse number="33">Haata'uu ammo qaalawa dallawaatiin keeshee keessa na buusanii jalaa baye.</verse>
			</chapter>
			<chapter number="12">
				<verse number="1">Uf jajuun hin barbaachisa. Haata'uu ammoo womaa hin fayyadu, yoo uf jajuu barbaadee manaaba Rabbi naa kenneen uf jaja.</verse>
				<verse number="2">Ani nama Kiristoositti amane tokko beeka; namni kun woggaa kudha afuriin dura haga samii saddaffa'aatitti ol fudhatame; akki inni ol fudhatamellee fooniin ta'ee yookiin hafuuran ta'ee hin beeku; Rabbii ammoo hin beeka.</verse>
				<verse number="3">Ufii ammoo namni kun gara hulee jeennataa akka ol fudhatame hin beeka; Haata'uu ammoo, fooniin ta'uu yookiin ta'uu dhabuu hin beeku. Rabbi hin beeka.</verse>
				<verse number="4">Inni waan dubbii namaatiin himamuuf dubbii namni dubbatuu hin dandeenne dhagaye.</verse>
				<verse number="5">Ani nama akkana jiruun boona. Waan kiyya ammoo, dadhabbii kiyya malee waan boonuun hin qabu.</verse>
				<verse number="6">Ani dhugaa waan dubbata'aaruuf, boonuu uduu barbaadee gowwaa hin ta'u; Haata'uu ammoo, eennullee waan na irratti argee fi waan na irraa dhagaye caalchisee akka na hin laakkoofneef, boonuu dhiiseera.</verse>
				<verse number="7">Kanaaf guddinna manaabaatiin akka hin boonne, ergamaa seexanaa ka foon kiyya qucutu naa kenname. Kunillee akka ani uf hin janyeef.</verse>
				<verse number="8">Kanaaf wonti kun akka na irraa ka'uuf hennaa sadihii Gooftaa kadhadhe.</verse>
				<verse number="9">Innillee, «Kennaan kiyya si gaya; hunni kiyyallee dadhabbii kee keessatti raawwatama naan jedhe; eeganaa hunni Kiristoosii akka na keessa buluuf gammachuu gudda'aan dadhabbii kiyyaan boonuu jaaladha.</verse>
				<verse number="10">Kanaaf waan Kiristoosiitiif dadhabbiin, xaaruun, rakkoon, ari'amu'uuf, dhiphachu'uun hin gammada. Yoo dadhabe waan hennaa san jabaadhuuf.</verse>
				<verse number="11">Waan booneef gowwaa ta'eera. Isin na giddisiiftan; isin silaa worra na galatoonfatu. Ani yoo womaa hin taanellee, ergamoota ijoo womanuu hin hanqadhu.</verse>
				<verse number="12">Dhuga'aan malkanni ergamoota isin jiddu'utti malkataa fi waan maalale'eetiin ajaa'ibni marti obsaan ta'e.</verse>
				<verse number="13">Ani ufii yoo isinitti ulfaachuu dhabadhe, kanaa achi woldaa biraa wonti hanqattaniin maali'iin ree? yakka kiyya kana naa dhiisaa'a.</verse>
				<verse number="14">Gara keessan dhufu'uuf qophayuun kiyya kun kunoo hennaa sadaffa'aati. Isinittillee hin ulfaadhu, isin malee waan isin qabdan waan hin barbaanneef abbootatu ijoolle'ee birrii kaaya malee, Ijoolleen abbootaaf birrii kuusuun hin ta'u.</verse>
				<verse number="15">Ani ammoo waan lubbuu keessaniitiif gammachuu gudda'aan birrii kiyya kaffala. Ufillee yoo ta'e, hin kaffalla; hagaa olitti yoo isin jaaladhe, waan kanaaf jaalalli keessan hin hanqataa?</verse>
				<verse number="16">Haata'uu ammoo ani isinitti hin ulfaadhu. Malaa fi sobaan waan harkatti isin galfadhe seetanii?</verse>
				<verse number="17">Karaa namoota gara keessan ergeetiin isin sobee?</verse>
				<verse number="18">Tiitoo gorseera. Isa woliin obboleessa isaa erge, Tiitoon isin sobee? Ayyaana tokkoon hin jiraannee? fedhii tokkoon hin jiraannee?</verse>
				<verse number="19">Waan keessaniif hennaa maraa waan uf qusannu isinitti fakkataa? Afoo Rabbiititti Kiristoosiin keessa taanee; dubbanna. Haata'uu ammoo jaalatamtoota, nu isin ijaaru'uuf maraa dubbanna.</verse>
				<verse number="20">Hennaa ani gara keessan dhufu akka ani barbaadu taatanii isin arguu dhabuu danda'a. Anillee akka isin jaalattan san uduu hin ta'in, na argitan jedhee sodaadha. Maallaataa mormiin, hinaaffaan, lolli, diiggaan, hamiin, hasaassiin, boonuun, raafamnillee hin ta'a.</verse>
				<verse number="21">Deebi'ee yoo dhufu isin birratti Waandhi kiyya akka na hin salphifne worra dura cubbuu hojjatanii fi waan battii godhaniif seebarrii, waan worra aagii hin galinii waan namoota hedduu maallaataa hin gadda jedhee sodaadha.</verse>
			</chapter>
			<chapter number="13">
				<verse number="1">Gara keessan dhufuun kiyya kun hennaa sadaffa'aati. «Wonti maruu ragaa lamaa fi sadihiin mirkanaaya»</verse>
				<verse number="2">Akkuma hennaa lamaffa'aa isin bira ture dubbadhe, akkasuma fagoollee yoo ta'e, Kiristoos na keessa bulee akka dubbatu ragaa yoo barbaadan, deebi'ee yoo dhufe akka garaa isinii hin laafne; firrisa worra cubbuu hujaniin kaawwan maraafuu firrisee jedha. Firrisee Kiristoosillee waan keessaniif hin dadhabu. Haata'uu ammoo isin keessatti jaba'a.</verse>
				<verse number="3"></verse>
				<verse number="4">Dadhabbi'iin fannifameera. Haata'uu ammoo, hunna Rabbiitiin jireennaan jiraata. Nullee akkasumaa isa woliin waan dadhabneef. Haata'uu ammoo waan isinii ta'een hunna Rabbiitiin isa woliin jireennaan jiraanna.</verse>
				<verse number="5">Isin amanta'aan jiraatu'uuf, jiraatuu dhabuu keessan uf qora'aa uf laalaa'a; maal laataa yoo ka gayumsa hin qabne waan isinitti fakkaate, Yesuus Kiristoos isin keessa akka jiru hin beettanii?</verse>
				<verse number="6">Nu ammoo worra gaye akka hin taane akka beettan abdii godha.</verse>
				<verse number="7">Waan hamaa akka hin goone, Rabbiin isinii kadhanna; Nu worra gayumsa qabu taanee mudhatu'uufii miti. Haata'uu ammoo nu hagamillee yoo worra gayumsa hin qabne taane, isin hennaa maraa waan mishaa akka gootaniif.</verse>
				<verse number="8">Nu dhuga'aaf hojjanna malee, dhugaa irratti mormii hin qabnu.</verse>
				<verse number="9">Nu dadhabnee, isin jabaa hennaa taatan waan gammanneef. Isin guutuu akka taatan, kanaafillee akkasuma hin faateffanna.</verse>
				<verse number="10">Ani hennaa gara keessan dhufu wonti Gooftaan baallii naa kenneef, isin diigu'uuf oduu hin taane, baallii naa kennameetti fayyadamee isin ijaaru'uuf, akka isin hin miineef fagoo taa'ee, waan kana isinii barreesseera.</verse>
				<verse number="11">Waan hafeen obboloota tiyya nagayaan taa'aa'a. Guutuu ta'aa'a; gorsa kiyya dhagayaa'a; yaada tokko ta'aa'a; nagayaan jiraadhaa'a; Waandhi jaalalaatii fi nagayaa isin woliin ta'a.</verse>
				<verse number="12">Dhungoo woyyu'uun nagaya wol gaafadhaa'a.</verse>
				<verse number="13">Woyyoonni maruu nagaya isinii dhamaniiran.</verse>
				<verse number="14">Ayyaanni Gooftaa keenna Yesuus Kiristoosii, jaalalti Rabbiitii fi tokkummaan Ayyaana Woyyu'uu isin maraa woliin haa ta'u. Amiin!</verse>
			</chapter>
		</book>
		<book number="48">
			<chapter number="1">
				<verse number="1">Ani Phaawuloos ka namootaan uduu hin taane Rabbii Abbaa Gooftaa keenna Yesuus Kiristoosiin du'oota keessaa kaaseen ka ergamee fi obboleeyyan na woliin jiran maraa irraa woldaa Kiristaanaa ta galaatiya'aatiif,</verse>
				<verse number="2"></verse>
				<verse number="3">Rabbii Abbaa keennaa fi Gooftaa keenna Yesuus Kiristoosiin irraa badhaaninii fi nageennillee isinii haa ta'u!</verse>
				<verse number="4">Akka fedha Rabbii abbaa keennaatitti bara hamaa kana keessa nu fayyisu'uuf jedhee, Kiristoos waan cubbuu keennaatiif dabarsee uf kenne.</verse>
				<verse number="5">Baraa haga bara baraatitti Aabba'aaf ulfinni haata'u! Amiin.</verse>
				<verse number="6">Ka badhaadha Kiristoosiitiin isin waame irraa gara galtanii gara Oduu Nagayaa ka biraatitti ariifatannii deebi'uun keessan na maalalchiisa.</verse>
				<verse number="7">Akkana jechuun Oduun Nagayaa ka biraa hin jira jechu'uu miti. Ta'ullee worri Oduu Nagayaa Kiristoosii irraa isin raasu'uu fi isin dabsuu barbaadan namoonni tokko tokko hin jiran.</verse>
				<verse number="8">Haata'uu ammoo nullee yoo ta'e yookiin maleekkaan sami'ii Oduu Nagayaa nu isinitti lallabne irraa ka adda ta'e, yoo isinitti hime ka abaarame haata'u!</verse>
				<verse number="9">Dursinee akkuma dubbanne akkasuma ammallee irra deebi'ee dubbadha; ka fudhattan irra waan adda ta'e eennullee yoo isinitti hime, inni ka abaarame haata'u!</verse>
				<verse number="10">Ani amma nama biratti fudhatama argachuu barbaada mo'o? Rabbiin biratti? Amma yoo nama gammachiisa ta'e, ani garbicha Kiristoosiitii miti.</verse>
				<verse number="11">Obboleeyyan tiyya! Oduun Nagayaa ka anaan himame kun, ka namni uf keessaa burqisiise akka hin taane, akka beettan barbaada.</verse>
				<verse number="12">Yesuus Kiristoositu naaf ibse malee, ani nama irraa hin fudhanne, hin barannelle'e.</verse>
				<verse number="13">Hennaa duri amantaa Yihuudotaa hordofa'aa ture, Attamitti akka jiraata'aa ture dhageettaniirtan. Woldaa Kiristaanaa ta Rabbii akkamalee ari'a'aa, balleessa'aa ture.</verse>
				<verse number="14">Aadaa abbootaatiifillee akkamalee hinaafa'aa, firoota bara kiyya jiran keessaa akka sirna amantii Yihuudotaatiin guddisee isaan caala.</verse>
				<verse number="15">Haata'uu ammoo, ka uduu ani gadaamessa haadha tiyya keessa jiru na filate, badhaadha isaatiinillee Rabbiin na waame, worra Yihuudii hin taane jiddu'utti, Oduu Nagayaa isaa akka himuuf, Ilma ufii akka kiyyatti ibsu'uuf hennaa barbaade, yoosuu ani nama tokkoonillee hin mari'anne.</verse>
				<verse number="16"></verse>
				<verse number="17">Gara worra anaan dura ergamoota turanii gara Yerusaalemii hin dhandhe. Haata'uu ammoo gara biyya Aarabaa deeme, deebi'ee gara Damaasqo'oo dhufe.</verse>
				<verse number="18">Woggaa sadihiin maayessa Keffaa gaafachu'uuf gara Yerusaalemii bayee, isa woliin guyyaa kudha shan ture.</verse>
				<verse number="19">Haata'uu ammoo obboleessa Goofta'aa Yaaqoobiin malee, ergamtoota keessaa ka biraa tokkollee hin argine.</verse>
				<verse number="20">Wonti ani isinii barreessu kun dhara akka hin taane, Rabbi hin beeka.</verse>
				<verse number="21">Achiin maayessa gara Sooriya'aatii fi gara biyya Kiliqiya'aa dhaqe.</verse>
				<verse number="22">Worri Kiristoositti amanan woldoonni Yihuuda'aa na hin beekan.</verse>
				<verse number="23">Haata'uu ammoo, inni duran nu ari'a'aa ture sun, amantaa duran balleessu'uuf barbaadu san lallaba jedhamee hennaa dubbatamu dhagaya'aa turan.</verse>
				<verse number="24">Waan kiyyafillee Rabbiin galateeffatan.</verse>
			</chapter>
			<chapter number="2">
				<verse number="1">Ana Phaawuloosii fi obboleewwan na woliin jiran maraa irraa, worra Woldaa Kiristaanaa Galaatiya'aatiif, Rabbii Abbaa Gooftaa keenna Yesuus Kiristoosiin worra du'an keessaa kaaseen malee, namootaan yookaan naman hin ergamne.</verse>
				<verse number="2">Akkuma Rabbi mudhata naa kenneen bayee, maal laataa duwwama akka hin fiinne, yookiin duwwamallee fiigee akka hin jiraanne worra Yihuudii hin taane jiddu'utti Oduu Nagayaa ka himuu isaanitti beessise. Worra Ijoo fakkaatanii mudhataniif hojjatti isanitti hime.</verse>
				<verse number="3">Haata'uu ammoo, ka ana woliin ture Tiitoonuu nama Giriikii ta'eetuu akka gadoomu isa hin giddisiifne.</verse>
				<verse number="4">Haata'uu ammoo, garboota nu godhatu'uuf wolabummaa karaa Kiristoosiitiin arganne san gaadu'uuf obboloonni sobduun dhossa'aan hulluuqanii nu keessa seenan.</verse>
				<verse number="5">Dhugaan Oduu Nagayaa isin biratti jabaatee akka jiraatuuf jennee, hennaa diqqo'oofillee gad dhiifnee isaan jalatti hin bulle.</verse>
				<verse number="6">Worri bulchoota fakkaatan ammoo eennummaan isaanii ka duraa womaa natti hin fakkaatu. Rabbi fuula namaa laalee wol hin dabarfatu. Isaan Oduu Nagayaa ani himu irratti womaa hin edaane.</verse>
				<verse number="7">Akkuma Rabbi Pheexroosiin worra gadoomaniif Oduu Nagayaa haa himu'uuf yaboo itti kenne, anillee worra hin gadoominiif Oduu Nagayaa akka himu yaboon akka natti kenname beekaniiran.</verse>
				<verse number="8">Waandhi Pheexroos worra hin gadoomneef ergamaa ta'ee akka hojjatu godhe sun, anillee ergamaa worra Yihuudii hin taanee ta'ee akka hojjadhu na taasiseera.</verse>
				<verse number="9">Worri bulchoota ijoo fakkaatanii mudhatan, Yaaqoob, Keefa'aa fi Yohaannisillee Rabbi akka kennaa badhaadhummaa naa kenne hubbatanii nu gara worra Yihuudii hin taanee, isaan ammoo gara worra Yihuodotaa akka dhaqan, anaa fi Barnaabaasiin woliin wolii galan.</verse>
				<verse number="10">Isaan hiyyeeyyii calla'aaf akka yaannu nu kadhatan; kunillee ammoo waanuma ani jabaadhee godha'aa ture.</verse>
				<verse number="11">Haata'uu ammoo Keefaan gara Antsokiya'aa hennaa dhufe, waan dogoggora isaatiif ani addaataa isa morme. Wonti inni hojjate waan isatti murteessuuf.</verse>
				<verse number="12">Namoonni gariin Yaaqoobiin bira uduu hin dhufiniin dura, inni worra Yihuudota hin taane woliin nyaata'aa waan tureef, hennaa dhufan ammoo gosa gadooman san sodaatee uf duubatti sissiiqa'aa isaan biraa fooyame.</verse>
				<verse number="13">Yihuudonni hafan eega Barnaabaasuu fakkeessaa isaaniitiin duubatti harkifame, isa woliin uf tuultoota ta'an.</verse>
				<verse number="14">Haata'uu ammoo, akka dhugaa Oduu Nagayaatitti akka isaan qajeellumma'aan hin deemne hennaa arge, maraa afo'otti Keefa'aan, «Ati nama Yihuudi'ii taatee, akka nama Yihuudii hin taaneetitti eega jiraatte, attamiin worra Yihuudii hin taane akka Yihuudotaatitti akka jiraataniif isaan giddisiiftaa? jedheen.»</verse>
				<verse number="15">Nu dhalootaan Yihuudota, worra cubbamoota Yihuudii hin taane sanii miti.</verse>
				<verse number="16">Haata'uu ammoo, namni Yesuus Kiristoositti amanu'uun akka qajeeluuf malee, hujii seeraatiin akka hin taane beennee, ka foon uffate maruu hujii seeraatiin waan qajeelaa hin taaneef, nu mataan keennaa hujii seeraatiin uduu hin ta'in, Yesuus Kiristoositti amanu'uun qajeellummaa arganneerra.</verse>
				<verse number="17">Haata'uu ammoo yoo ka Kiristoosiin qajeellota ta'uu ka barbaannu ta'e, nu mataan keenna cubbamoota taane yoo argamne, eegasuu Kiristoos tajaajilaa cubbu'uuti jechu'uu ree? Miti.</verse>
				<verse number="18">Ka diige kana deebisee ka ijaaru yoo ta'e, anuu ka seera irra darbu akka ta'u hin hubachiisa.</verse>
				<verse number="19">Ani Rabbiif jiraataa ta'ee akka jiraadhu, karaa seeraatiin seeraaf du'eera.</verse>
				<verse number="20">Kiristoosiin woliin fannifameera; ammaa achi Kiristoositu na keessa jiraata malee, ani ufii hin jiraadhu. Jiruun ani amma fooniin jiraadhu ka na jaalateef ka uf dabarsee naa kenne amantaa Ilma Rabbii irraa qabuun.</verse>
				<verse number="21">Badhadha Rabbii hin gatadhu. Qajeellummaan karaa seeraatiin yoo ta'e, eegasuu Kiristoos akkanumaan du'e!</verse>
			</chapter>
			<chapter number="3">
				<verse number="1">Isin namoota Galaatiya'aa worra qalbii hin qabne, ija teessan afo'otti Yesuus Kiristoos akka waan faki'iititti fannifame akka dhuga'aaf hin ajajamne eentu muuseessaa isinitti buuse?</verse>
				<verse number="2">Ani waan tokko caallaa beekuu barbaada. Isin seera eegu'uun mo'o dubbii Rabbii dhageettanii itti amantaniin Ayyaana Woyyuu fudhatan?</verse>
				<verse number="3">Isin hagasuma mara gowwa'aa? Ayyaana Rabbiitiin jalqabdan; amma ammoo yaada fooniitiin fixuu barbaadanii?</verse>
				<verse number="4">Kun dhugamaan waan hin fayyanne yoo ta'e, isin waan duwwaa kanaaf rakkoon isin irra gayee?</verse>
				<verse number="5">Eegasuu Rabbiin Ayyaana ufii isinii keennu ka isin birattillee maalalee godhu, hujii seeraa tiin mo'o amantaa dhageetti'iin ta'een?</verse>
				<verse number="6">Akkasuma, «Abrahaam Rabbitti amane; amantaan isaallee qajeellumma'aatti laakkawameef»</verse>
				<verse number="7">Eegasuu worri amanan martinuu ijoollee Abrahaamii akka ta'an beekaa'a.</verse>
				<verse number="8">Kitaabnillee Rabbiin worra Yihuudii hin taane amanta'aan qajeelchu dursee argee, «Baniin maruu siin eebbifama» jedhamee Oduun Nagayaa Abrahaamiif dursee himameera.</verse>
				<verse number="9">Kanaaf worri amanan maruu, Abrahaamii amane woliin eebbifaman.</verse>
				<verse number="10">Ka hujii seeraatiin ta'e maruu abaarsa jala waan jiraniif, «Kitaaba seeraa mara keessatti ka barreffaman ka jabaatee ittiin hin jiraanne maruu ka hujii irra hin olchine maruu ka abaarame!» jedhamee waan bareeffameeruuf.</verse>
				<verse number="11">«Qajeelaan amanta'aan jiraata» waan jedhameeruuf, eennullee Rabbiin afo'otti seeraan akka qajeelaa hin taane ifa.</verse>
				<verse number="12">Seerrillee amanta'aanii miti. Haata'uu ammoo, «Namni seera raawwatu seera keessa jiraata» jedhameera.</verse>
				<verse number="13">Ka muka irratti fannifamu maruu ka abaarame jedhamee waan barreeffameeruuf, Kiristoos waan keennaaf abaaramaa ta'ee, seera abaarsaa jalaa nu booji'e.</verse>
				<verse number="14">Abdii Ayyaanaa amanta'aan akka fudhannu eebbi Abrahaamii gara worra Yihuudii hin taanee karaa Yesuus Kiristoosii irraan isaan akka dhaqqabuuf.</verse>
				<verse number="15">Obboleeyyan tiyya! Akka Aadaa namaatitti kana jedha. Namallee yoo ta'e, abdii mirkanaaye eennullee hin tuffatu yookiin itti hin eda'u.</verse>
				<verse number="16">Abrahaamiif fiixaa isaatiillee dubbii abdi'iititu himame. Barreeffamni Woyyuun, akka namoota hedduuf dubbatuuf, «Fiixaa» isaaniitiin hin jedhu, akka nama tokkotti dubbateetitti ammoo, «Fiixaa» keetiif jedha; innillee Kiristoos.</verse>
				<verse number="17">Kanallee akkana jedha, woggaa dhibba afurii fi soddomaan maayii seerri duraan keenname abdii dubbii Rabbiitiin mirkanaaye haga diiguuf dubbii abdi'ii balleessuu hin danda'u.</verse>
				<verse number="18">Dhaala argachuun karaa seeraatiin uduu ta'ee, ammaa achi dhaalli karaa Waada'aatiin hin argamu ture. Jecha abdi'iitiin ammoo, Rabbi Abrahaamii kenneera.</verse>
				<verse number="19">Eegasuu seerri maali'iif kenname? Haga fiixaan abdiin keennameef sun dhufuuf, seera diiguun maal akka ta'e mudhisu seerri eda'amee kenname.</verse>
				<verse number="20">Jiddu galeessi tokko calla'aafii miti. Rabbi ammoo tokko.</verse>
				<verse number="21">Eegasuu seerri dubbii abdii Rabbii ka mormu ta'aa? Miti. Seerri akka jiruu kennu uduu kennamee jiraatee, silaa dhugamaan seera eeguun qajeellummaa fida.</verse>
				<verse number="22">Haata'uu ammoo dubbiin abdi'ii Yesuus Kiristoositti worra amananiif akka kennamuuf akkuma kitaabni woyyuun jedhu adunyaan maruu cubbuu jalatti hidhamaniiran.</verse>
				<verse number="23">Amantaan uduu hin dhufne amantaa mudhatu'uuf ta'u nutti cufamee seeraa gaditti bula'aa turre.</verse>
				<verse number="24">Akkanatti amanta'aan akka qajeelaa taanuuf seerri guddiftuu gara Kiristoosii nu fidu ta'eera.</verse>
				<verse number="25">Amantaan ammoo waan dhufeef, ammaa achi guddiftu jalaa miti.</verse>
				<verse number="26">Karaa amanta'aatiin marti keessanuu Yesuus Kiristoosiin keessatti ijoollee Rabbii waan taataniif,</verse>
				<verse number="27">Kiristoosiin woliin tokko ta'u'uuf worri cuuphamtan maruu Kiristoosiin uffattaniirtan.</verse>
				<verse number="28">Yihuudii yookiin namni Giriikii hin jiru. Garbichi yookiin wolabaan hin jiru, dhiira yookiin intala jechuun hin jiru; marti keessanuu Yesuus Kiristoosiin keessatti nama tokko waan taataniif.</verse>
				<verse number="29">Isinillee ka Kiristoosii eega taatan, akkasuma fiixaa Abrahaamii worra dubbii abdi'ii dhaalu.</verse>
			</chapter>
			<chapter number="4">
				<verse number="1">Haata'uu ammoo, ani akkana jedha. Ilmi qabeenna abbaa ufii dhaalu tokko, qabeenna abbaa ufii maraa irratti abbaa yoo ta'e, haga ijoollumma'aan jiru garbichaan garaagarummaa hin qabu.</verse>
				<verse number="2">Haata'uu ammoo, haga guyyaa gaafa haganaa abbaan qabeetitti harka worra isaa guddisuu fi worra isa bulchu jala jiraata.</verse>
				<verse number="3">Akkasuma nullee Ayyaanaan uduu hin guddatiniin duratti, seera biyya lafaatiif garboota turre.</verse>
				<verse number="4">Haata'uu ammoo, barri murtayee sun hennaa gaye, Rabbi ilma ufii ka dubartii irraa dhalate, ka Seeraa gad ta'e erge.</verse>
				<verse number="5">Innillee worra Seera jala jiran booji'ee, ilmaan Rabbii nu taasisu'uuf kana godhe.</verse>
				<verse number="6">Ilmaan isaa waan taaneef, Rabbi Ayyaana, «Abbaa, Abbaa» jedhee waamu gara keenna erge.</verse>
				<verse number="7">Ammaa achi ati ilma malee garbichaa miti. Kanaafuu eega ilma taate, akkasuma karaa Kiristoosiitiin ka jeennata Rabbii dhaalu taateerta.</verse>
				<verse number="8">Haata'uu ammoo, hennaa san Rabbiin uduu hin beekin, amala keessaniin ka waaqa tolfama'aaf garboota taatan.</verse>
				<verse number="9">Amma ammoo haga Rabbiin beettan, keessattuu haga Rabbiin beekkamtaniin maayessa, attamitti deebitanii gara dadhabi'ii, gara waan tuffatamee fi gara barumsa duraa ka faayidaa hin qabnee garagaltanii, garbicha taatanii isaanii bitamuu feetanii?</verse>
				<verse number="10">Guyyaa, ji'a, bonaa-gannaa fi woggaa addaan baaftanii kabajjitan.</verse>
				<verse number="11">Maal laataa, «Tasa isiniif xaare» jedhee isin sodaadha.</verse>
				<verse number="12">Obboleeyyan tiyya! Anillee akkasuma ammoo deebi'ee akka keessan waan ta'eeruuf, akka kiyya ta'aa jedhee isin kadhadha. Isin womaa na hin yakkine.</verse>
				<verse number="13">Duraan hennaa Oduu Nagayaa isinitti himu, sababa dhibee kiyyaatiin akka ta'e hin beettan.</verse>
				<verse number="14">Waan foon kiyyaatiif yoo ataabee isinitti ta'ellee, isin ammoo na hin tuffanne, na hin jibbinelle'e. Haata'uu ammoo akka maleekkaa Rabbiititti, Ee akka Yesuus Kiristoosititti na simattan.</verse>
				<verse number="15">Eegasuu gammachiisuun keessan sun eessa dhaqe ree? Uduu isiniif danda'amee ija keessan uf keessaa baaftanii naa kennuun fedhii keessan akka ta'e anuu ragaa isinii hin baya.</verse>
				<verse number="16">Eegasuu dhugaa waan isinitti himeef ani diina isinitti ta'ee?</verse>
				<verse number="17">Jabeessanii isin soqan, haata'uu ammoo waan misha'aafii miti; wonti jabeessanii isin soqaniif, isin yaada keessan isaan irra akka kaayattaniif, nu irraa adda isin fooyuu barbaadan.</verse>
				<verse number="18">Haata'uu ammoo, hennaa ani isin bira jiru callaa uduu hin ta'in, hennaa maraa waan misha'aaf worra barbaadaman uduu taatanii misha'a.</verse>
				<verse number="19">Ijoollee tiyya! Haga bifti Kiristoosii isin keessatti mudhatutti, ammallee waan keessaniif akka dubartii deettuutitti ciniinsifadha.</verse>
				<verse number="20">Waan keessan waan mamuuf, amma isin bira taa'ee uduu isin woliin qaaqee natti tola.</verse>
				<verse number="21">Isin worri seera jala jiraachuu barbaaddan, waan seerri jedhu hin dhageettanii? Mee natti himaa'a!</verse>
				<verse number="22">Abrahaam ilmaan lamaan uumate keessaa, tokko garbitii irraa, kaan ammoo bantittii irraa akka uumate barreeffameera.</verse>
				<verse number="23">Haata'uu ammoo, ilmi garbitti'iillee akka fedha fooniititti dhalateera; ka bantitti'ii ammoo dubbii abdi'iitiin dhalateera.</verse>
				<verse number="24">Wonti kun akka fakkeennaatitti fudhatama; dubartoonni lamaan tunniin akka waadaa lamaaniititti laallaman. Dabra Siinaa keessaa takkattiin garbumma'aaf ijoollee deetti; Isiinillee Aggaari.</verse>
				<verse number="25">Aggaariin tun ta Dabra Siinaa lafa Arabaa keessa jirtu fakkaati. Ammallee Yerusaalemii amma jirtu tana fakkaatti. Ijoollee isi'ii woliin garbummaa keessa waan jirtuuf.</verse>
				<verse number="26">Yerusaalemiin ol gubba'aa ammoo ta bilisuma'aan jiraata'aartu, isiinillee haadha teenna.</verse>
				<verse number="27">Barreeffama Woyyuu keessatti, «Ijoolleen dubartii abbaa manaa qabduu caalaa, ijoolleen dubartii abbaa manaa hin qabnee waan heddummatteef ati dhabduu deettee hin beenne gammadi, atillee ta ciniinsifattee hin beenne iyyii ililfadhu!» jedhamee barreeffameera.</verse>
				<verse number="28">Obboleeyyan tiyya! Nullee akkuma Yisihaaqii ijoollee abdiin kennameeruuf.</verse>
				<verse number="29">Haata'uu ammoo, akka fedha fooniititti ka dhalate ka akka fedha Ayyaanaatitti dhalate, hennaa san akkuma ari'e, adhalee akkasuma.</verse>
				<verse number="30">Haata'uu ammoo, Kitaabni maal jedha? «Ilmi garbitti'ii, ilma bantitti'ii woliin waan hin dhaalleef, garbittii mucaa isi'ii woliin ari'i!» jedha.</verse>
				<verse number="31">Kanaafuu obboleeyyan tiyya, nu ijoollee bantitti'iiti malee, ta garbitti'iitii miti.</verse>
			</chapter>
			<chapter number="5">
				<verse number="1">Wolabumma'aan akka jiraannuuf Kiristoos wolaba nu baase. Eegasuu jabaadha'aa dhaabadhaa'a! Deebitanii qanbaraa garbumma'aatiin hin qabaminaa'a!</verse>
				<verse number="2">Eeganaa ani Phaawuloos akkana isiniin jedha, yoo gadoomtan Kiristoos womaa isin hin fayyadu.</verse>
				<verse number="3">Seera maraa akka raawwatu dirqamni irra jira jedhee, worra gadooman maraa tokko tokko isaaniitittillee akkasuma ragaa baya.</verse>
				<verse number="4">Seeraan qajeellota ta'uu worri barbaaddan, Kiristoosiin irraa fooyamtanii, badhaadha Rabbii irraa kuftaniirtan.</verse>
				<verse number="5">Nu Ayyaana amanta'aatiin abdii wolabumma'a waan eeggannuuf.</verse>
				<verse number="6">Jaalala amantaa Yesuus Kiristoosiin ta'e hujuu malee, gadoomuun yookiin gadoomuu dhabuun waan hin fayyanneef.</verse>
				<verse number="7">Isin akka mishaa fiiga'aa turtan. Ammoo dhuga'aaf akka hin ajajamne eentu isin dhoogge?</verse>
				<verse number="8">Sosobbiin akkanaa kun ka isin waame irraa miti.</verse>
				<verse number="9">Raacitiin diqqoon duukkuussii maraa hin buukeessa.</verse>
				<verse number="10">Waan adda ta'e horoma akka hin yaanne, ani Gooftaa waan keessaniif hedadheera eennullee ka isin raasu yoo jiraate murtee ufii argata.</verse>
				<verse number="11">Haata'uu ammoo, obboleeyyan tiyya haga ammaa ani uduu waan gadoomu'uu himee, silaa haga ammaa maali'iif na ari'an? Eeganaa gufuun fannoo Kiristoosiitiin kara'aa dhooggameera.</verse>
				<verse number="12">Worri isin jaanjursan sunniin gadoomuu callaa uduu hin ta'in, uf irraallee haa muranii.</verse>
				<verse number="13">Obboleeyyan tiyya! Isin wolabumma'aaf waamamtaniirtan; ammoo wolabumnaan keessan foonii sababaa akka hin kennine. Haata'uu ammoo, isin wolii akka garbootaa ta'aa'a.</verse>
				<verse number="14">Seeri maruu dubbii tokkon waan raawwatamuuf, innillee, «Goshoo kee akka uf jaalattutti jaaladhu! ka jedhu.</verse>
				<verse number="15">Haata'uu ammoo isin uduu wol ciniintanii fi wol nyaattan akka wol hin balleessine uf eegaa'a!</verse>
				<verse number="16">Haata'uu ammoo akkana jedha; Ayyaana Woyyu'uun jiraadhaa'a; hawwii foonii sirima hin raawwatinaa'a.</verse>
				<verse number="17">Foon Ayyaana irratti, Ayyaanillee foon irratti waan hawwuuf; kunniin lamaan waan wol mormaniif, kanaafuu waan jaalattan godhuu hin dandeettan.</verse>
				<verse number="18">Yoo Ayyaana Woyyu'uun yoo masakkamtan ammoo, Seeraa gad jirtan.</verse>
				<verse number="19">Hujiin foonii addaata'a. Innillee seebaruu, batta'ummaa,</verse>
				<verse number="20">Wol qirqirsuu, waaqa tolfamaa kaddaamuu, moruu, diinummaa, wol mormii, hinaaffaa, mufii, uf jaalachuu, wol dhabuu,</verse>
				<verse number="21">Nama wol caalchisuu, barumsa sobaa, dhiibbifatuu, ajjeesuu, machii, sirbaa fi ka kanniin fakkaatu; akkuma kanaan dura isinitti hime, worri waan kana godhan horoma jeennata hin galan.</verse>
				<verse number="22">Daraaraan Ayyaanaa ammoo, jaalala, gammachuu, Nagaya, obsa, arjummaa, mishooma.</verse>
				<verse number="23">Amantaa gara-laafumma'aa fi uf qabuu seerri waan akkanaa kanniin dhooggu hin jiru.</verse>
				<verse number="24">Worri ka Yesuus Kiristoosii ta'an, hawwii hamaa foon isaanii woliin fannisaniiran.</verse>
				<verse number="25">Ayyaana Woyyuu keessa yoo jiraanne, Ayyaanuma kanaan haa jiraannuu.</verse>
				<verse number="26">Ufii wolitti kakka'aa, hinaaffaa duwwa'aan akka uf hin janye.</verse>
			</chapter>
			<chapter number="6">
				<verse number="1">Obboleeyyan tiyya! Namni balleessaa kamiinuu hojjatee yoo argame, isin worri ka Ayyaanaa taatan isin nama akkanaa kana Ayyaana gara laafumma'aatiin qajeelchaa'a. Atillee akkasuma akka hin qoratamne uf eegi.</verse>
				<verse number="2">Isin keessaa gari gariin ba'aa nama kaanii haa baadhatuu, akkasuma seera Kiristoosii raawwadhaa'a.</verse>
				<verse number="3">Namni tokko uduu womaa hin taane, yoo waan waa ta'e itti fakkaate uf soba.</verse>
				<verse number="4">Haata'uu ammoo, namni maruu hujii ufii haa qoratuu. Achiin maayessa ka nama biraa wol bira qabee uduu uf hin laalin ufumaa waan ittiin uf jaju argata.</verse>
				<verse number="5">Namni maruu ba'aa mataa ufii waan baadhatuuf.</verse>
				<verse number="6">Haata'uu ammoo, namni dubbii Rabbii baratu, ka barsiisu woliin waan mishaa maraa qoodama. Hin dogoggorinaa'a! Rabbi ka itti baldanii miti.</verse>
				<verse number="7">Namni waanuma faacaafate san maraa haamata.</verse>
				<verse number="8">Namni fedha fooniitiin faacaafatu fooniin badii haamata. Namni fedha Ayyaanaatiin facaafatu ammoo Ayyaanaan jireenna bara baraa haamata.</verse>
				<verse number="9">Waan mishaa hojjachuu akka hin dadhabne yoo abdii kutuu baanne, hennaa haamaan gaye hin haamanna.</verse>
				<verse number="10">Eeganaa hennaa yoo arganne, nama maraafuu, keessattuu worra amantootaatii waan mishaa haa goonuu.</verse>
				<verse number="11">Attamitti akka qubee gugurda'aan harka kiyyaan isinii barreesse laalaa'a.</verse>
				<verse number="12">Worri fooniin mishaa ta'anii mudhachuu fedhan maruu, akka isin gadoomtan isin giddisiisan; Haata'uu ammoo, waan fannoo Kiristoosiitiif akka miidhaan isin irra hin geenne calla'aaf.</verse>
				<verse number="13">Gadoomuu keessaniin uf jajuu barbaadan malee, isaan worri gadoomanuu seera hin eenne.</verse>
				<verse number="14">Fannoo Gooftaa keennaa Yesuus Kiristoosii akka adunyaan ittiin naa fannifamte, ka anillee ittiin adunya'aaf fannifame saniif malee, waan biraatiin uf jajuun narraa haa fagaatu.</verse>
				<verse number="15">Yesuus Kiristoosiin dhaloota haarawa ta'u'utu fayyada malee, gadoomuu ta'ee yookiin gadoomuu dhabuun womaa waan hin fayyanneef.</verse>
				<verse number="16">Worra Seera kanaan jiraatan maraa fi Isiraa'elii worra Rabbii ta'an irratti, nagayaa fi dhiifamsi haa ta'u.</verse>
				<verse number="17">Ani gadaannisa Yesuusii nafa kiyya irraa waan qabuuf, ammaa achi wonti tokkollee na hin dadhabsiisu.</verse>
				<verse number="18">Obboleeyyan tiyya! Badhaani Gooftaa keennaa Yesuus Kiristoosii hafuura keessan woliin haata'u. Amiin.</verse>
			</chapter>
		</book>
		<book number="49">
			<chapter number="1">
				<verse number="1">Ka fedha Rabbiitiin ergamaa Yesuus Kiristoosii ta'e Phaawuloosiin, worra Kiristoos Yesuusitti amantanii, Rabbiif woyyoota taatan ka Efesooniin keessa jirtaniif.</verse>
				<verse number="2">Rabbi Abbaa keennaa fi Gooftaa Yesuus Kiristoosiin irraa badhaadhaa fi nageenni isiniif haata'u.</verse>
				<verse number="3">Kiristoosiin keessaan samii irratti eebba sami'ii maraan ka nu eebbise, Rabbi Abbaan Gooftaa keenna Yesuus Kiristoosii haa eebbifamu.</verse>
				<verse number="4">Uduu adunyaan hin uumamne, afoo isaatitti woyyootaaf worra mudaa hin qabneef jaalalaan akka jiraannuuf karaa Kiristoosiitiin nu filate.</verse>
				<verse number="5">Akkuma fedha isaa misha'aan nu jaalate, hujii Kiristoos Yesuusiitiin ijoollee isaa akka taanu firrisee murteese.</verse>
				<verse number="6">Wonti ilma ufii jaalatamaa akkanumaan nuu kenneef akka ulfinni badhadhummaa isaa galateeffamuuf kana godhe.</verse>
				<verse number="7">Akkuma durummaa Ayyaana Rabbiititti, dhiiga Kiristoosiitiin furamuu, araara cubbuu keennaa arganne.</verse>
				<verse number="8">Badhaadhaa fi ogummaa sammuu kenna maraa keessatti nuu dhangalaase.</verse>
				<verse number="9">Akkuma karaa Kiristoosiitiin hojjachuu jaalatetti akka yaada dhossaa fedha isaa wonti nutti beessiseef,</verse>
				<verse number="10">Bara dhumaa keessa waan godhu'uuf karoorfate, waan ardi'ii fi samii irra jiru maraa, karaa Kiristoosiitiin wolitti qabu'uuf.</verse>
				<verse number="11">Rabbi waa maraa akka fedha ufiitii fi gorsa ufiititti hojjatu, akkuma duraan murteesse ammallee isaa akka taanuuf karaa Kiristoosiitiin nu filate.</verse>
				<verse number="12">Kunillee karaa Kiristoosiitiin firrifnee nu worri abdii goone, ulfinna galata isaa akka taanuuf.</verse>
				<verse number="13">Isinillee akkasuma dubbii dhuga'aa, innillee Oduu Nagayaa keenna ka isin fayyise dhageettanii akkasuma Kiristoositti amantanii Ayyaana abdi'iitiin Ayyaana Woyyu'uun chaappeffamtaniirtan.</verse>
				<verse number="14">Ayyaanni waan Rabbi banii ufiitiif waadaa gale fudhachuu keenna hin mirkaneessa. Ulfinna Rabbiitiif galata haa galchinuu.</verse>
				<verse number="15">Kanaafuu anillee akkasuma isin biratti waan ta'uuf waan Gooftaa Yesuus Kiristoositti amanu'uutiif jaalala isin woyyoota maraaf qabdan dhagayee,</verse>
				<verse number="16">waan keessaniif Rabbiin galateeffata'aa hennaa faateffadhullee, waan keessan qaabachuu hin dhiisu</verse>
				<verse number="17">Abbaan ulfinnaa Rabbiin Abbaa keenna Yesuus Kirstoosii akka isin isa beettan, Ayyaana Ogumma'aatii fi mudhata akka isinii kennu Rabbiin kadhadha.</verse>
				<verse number="18">Kunillee ijji qalbii keessanii yoo ifu, abdiin waamicha isaa maal akka ta'u ka woyyoota bira jiru, ulfinna risti'iitiif durummaan maal akka ta'e, nu worra amannuuf hunnaan ka maraa caalu maal akka ta'e akka beettaniif.</verse>
				<verse number="19"></verse>
				<verse number="20">Kiristoosiinillee du'oota keessa yoo kaasu hangafumma'aa fi baalliillee, hunnaaf gooftummaa maraa oliif adunyaa kana callaa irratti uduu hin taane, haata'uu ammoo, adunyaa dhufuufillee, akkasuma ammoo maqaa waamamu maraa maqaa caalu sami'itti mirga ufii hennaa isa kaayu, hujii Kiristoosiin hojjattan jabeenni hunna isaa hin mudhata.</verse>
				<verse number="21"></verse>
				<verse number="22">Waa maraa luka isaa jala galchee maraa olitti mataa godhee Woldaa Kiristaanaatiif kenne.</verse>
				<verse number="23">Isiinillee ta karaa maraan guutummaa isaa guuttu.</verse>
			</chapter>
			<chapter number="2">
				<verse number="1">Isin yakkaa fi cubbuu keessaniin worra du'e turtan. Hennaa san isinillee akkanatti hammeenna adunyaa tanaa duukaa deemtanii, ka ayyaana amma qilleensa keessa jiru bulchuu fi ka ammallee ijoollee Rabbii hin ajajamne irratti hojjatuuf, ajajama'aa jiraata'aa turtan.</verse>
				<verse number="2"></verse>
				<verse number="3">Ijoollee tanniin jiddu'utti, nu marti keenna akkasuma fedha foonii ka qalbii keennaa hojjata'aa, asiin dura dharraa foon keennaatiin jiraata'aa turre. Akkasuma akkuma kaawwanii, uumamuma keennaan ijoollee dheekkamsaa turre.</verse>
				<verse number="4">Haata'uu ammoo, Rabbi araara ufiitiin dureessa waan ta'eef.</verse>
				<verse number="5">Sababaa jaalala guddaa nuuf qabuun hennaa hammeenna balleessaa keennaan worra du'e taanee turre, Kiristoosiin woliin jireenna nuu kenne. Isin badhaadha Rabbiitiin fayyitaniirtan.</verse>
				<verse number="6">Baroota dhufanillee karaa Kiristoosiitiin arjummaa nuu qabu ka maraa caaluun durummaa badhaadha isaa mudhisu'uuf isa woliin nu kaase, Yesuus Kiristoosiin keessaan hulee sami'ii isa woliin nu teessise.</verse>
				<verse number="7"></verse>
				<verse number="8">Badhaani isaa amanta'aan isin fayyiseera. Kunillee kennaa Rabbiiti malee, hujii keessaniinii miti.</verse>
				<verse number="9">Eennullee akka uf hin janye kun huji'iinii miti.</verse>
				<verse number="10">Nu uumama isaa waan taaneef, Rabbi firrisee hujii mishaa inni qopheesse akka hojjannuuf karaa Yesuus Kiristoosiitiin uumamne.</verse>
				<verse number="11">Kanaan dura isin worri dhalootaan Yihuudii hin taane, worra harka namaatiin gadoome ka hin gadoomne jedhamtan kana yaadaa'a.</verse>
				<verse number="12">Bara san mootummaa Isiraa'elii irraa fagaattanii dubbii waadaa abdi'iitiif keessummoota taatanii, adunyaa kanatti abdii dhabdanii Rabbiin irraa fooyamtanii Kiristoosiin ala turtan.</verse>
				<verse number="13">Amma ammoo isin worri dura Rabbiin irraa fagaattanii turtan, ka Yesuus Kiristoosii ta'u'uun, dhiiga Kiristoosiitiin gara isaa dhiyattaniirtan. Inni nagaya keenna.</verse>
				<verse number="14">Lamaanuu ka tokko godhee seera labsi'iin himame diigee, dallawa lolaa foon ufiitiin diige. Kunillee lamaan isaanii irraa nama haarawa tokko ufummaa uumee, nagaya buusu'uuf.</verse>
				<verse number="15"></verse>
				<verse number="16">Jibba fannoo isaa irratti ajjeesee isaan lamaanuu qaama tokkoon Rabbiin wolitti araarsu'uuf.</verse>
				<verse number="17">Dhufeeti isin worra Rabbiin irraa fagaattanii turtaniif nagaya, worra gara Rabbii dhiyattanii jirtaniifillee nagaya gammachuu jedhee lallabe.</verse>
				<verse number="18">Hujii isaatiin nu maruu Ayyaana tokkoon gara Aabbaa galuu hin dandeenna.</verse>
				<verse number="19">Eeganaa ammaa achi isin woyyoota woliin biyya tokkoof, maatii Rabbiiti malee galtu'uuf keessumma'aa miti.</verse>
				<verse number="20">Hundee ergamtootaatii fi raattotaa irratti ijaaramtaniirtan. Utubaan dhaga'aallee Yesuus Kiristoos.</verse>
				<verse number="21">Isumman gamoon maruu wolqabatee Goofta'aan mana woyyuu ta'u'uuf guddata.</verse>
				<verse number="22">Isinillee akkasuma Rabbiif hulee jireennaa ta'u'uuf Ayyaanaan isa woliin ijaaramtan.</verse>
			</chapter>
			<chapter number="3">
				<verse number="1">Kanaaf isin waan worra Yihuudii hin taane taataniif ani Phaawuloos ka waan Yesuus Kiristoosiitiif hidhamaa ta'e, waan keessaniif Rabbiin afo'otti jilbiiffadha.</verse>
				<verse number="2">Isin dhugamaan waan hujii Ayyaana Rabbii ka isiniif natti kenname san dhageettaniirtan.</verse>
				<verse number="3">Akkuma armaan dura gabaabsee isin barreesse dhossaa kana akka ibsu na beessise.</verse>
				<verse number="4">Kanallee yoo dubbiftan dhossaa Kiristoosii attamitti akka hubadhu arguu hin dandeettan.</verse>
				<verse number="5">Kunillee worri Yihuudii hin taane, akka woliin jeennata galaniif qaama tokkonillee akka woliin taa'aniif, lallaba Oduu Nagayaa abdii dubbii Kiristoos Yesuusiitiin ta'e woliin akka qoodaman woyyoota, ergamootaa fi raattotatti akkuma amma Ayyaanaan mudhate, dhossaan kun tanaan dura dhaloota biraa biratti ilmaan namaatitti hin beekkamne.</verse>
				<verse number="6"></verse>
				<verse number="7">Akka hujii hunna isaatii fi akka Ayyaana Rabbii ka naa kennameetitti hojjataa isaa ka Oduu Nagayaa himu ta'eef.</verse>
				<verse number="8">Durummaa Kiristoosii ka haga hin qabne, worra Yihuudii hin taanetti lallabneef Rabbiin maraa uume dhossaa seera barootaa keessatti dhokate maraafuu maal akka ta'e akka ibsuuf badhaadhummaan kun ana ka woyyoota maraayuu gad ta'ee kenname.</verse>
				<verse number="9"></verse>
				<verse number="10">Ogummaan guddaan Rabbii ka adda addaa amma karaa woldaa amanta'aatiin, worra samii irra jiraniif bulchootaa fi worra baallii qabanitti akka beekkamuuf.</verse>
				<verse number="11">Kunillee yaada bara baraa ka Gooftaan keenna Yesuus Kiristoos raawwate.</verse>
				<verse number="12">Isa biratti karaa amantaa qabnuutiin amanachu'uun seenu'uuf uggineerra.</verse>
				<verse number="13">Kanaafuu waan keessaniif rakkinna na irra jiruuf akka hin dadhabne isin kadhadha. Kun ulfinna keessan waan ta'eef.</verse>
				<verse number="14">Sababaa kanaaf Rabbii Abbaa ardi'ii fi samii afo'otti waan keessaniif hin jilbiiffadha.</verse>
				<verse number="15"></verse>
				<verse number="16">Ayyaana isaatiin keessa qaama keessaniitiin guddiftanii akka jabaattan.</verse>
				<verse number="17">Kiristoosillee amanta'aan garaa keessan keessa akka jiraatu, akka durummaa Ayyaana isaatitti isinii haa keennu.</verse>
				<verse number="18">Hiddinii fi hundeen keessan akka jaalalaan dhaabatu jaalala Kiristoosii ka badhinni, dheerinni, ol fageenninii fi gadi fageenni hagam akka ta'eef hubannaa sammuu namaatii ol ta'ee, woyyoota maraa woliin beeku'uuf akka waan Rabbii maraan jabaattanii guuttamtaniif isinii kadhadha.</verse>
				<verse number="19"></verse>
				<verse number="20">Eeganaa haga hunna nu irratti hojjatuutitti waan kadhannu yookiin haga yaannu maraa caalaa guddisee caalchisee Rabbii godhuu danda'uuf,</verse>
				<verse number="21">Karaa woldaa Kiristaanaatii fi karaa Kiristoos Yesuusiitiin baraa haga bara baraa ulfinni Rabbiif haata'u! Amiin.</verse>
			</chapter>
			<chapter number="4">
				<verse number="1">Eeganaa, ani ka waan Goofta'aatiif jedhee hidhamaa ta'e, waamsa itti waamamtaniif akka ta'utti akka jiraattan isin kadhadha.</verse>
				<verse number="2">Kasoo Ta'u'uun gara laafumma'aan, Obsa maraan, jaalalaan wolii obsaa'a.</verse>
				<verse number="3">Karaa nagayaatiin tokkummaa hafuuraa eegu'uuf jabaadhaa'a.</verse>
				<verse number="4">Waamamuu keessaniif akkuma hennaa waamatan abdii tokkoon waamamtan mara, qaama tokkoo fi Ayyaana tokko qabdan.</verse>
				<verse number="5">Gooftaan tokko, amantaan tokko, cuuphaan tokko</verse>
				<verse number="6">Ka waa maraa ol ta'e, ka maraa keessatti hojjatu, ka maraa keessa jiraatu, Gooftaan abbaa namoota maraa ta'e, Waaqa tokkochatu jira.</verse>
				<verse number="7">Haata'uu ammoo akka kennaa Kiristoosiitiin nu maraafuu badhaani kenname.</verse>
				<verse number="8">Kanaaf, «Hennaa ol baye, boojuu hedduu booji'ee, namootaaf kennaa kenne» jedha.</verse>
				<verse number="9">Kanaafuu, «Ka ol baye» jechuun ka gara lafa gadi fago'ootitti gadi bu'e jechu'u malee, maal jechu'uu?</verse>
				<verse number="10">Ka bu'e kun maraa guutu'uuf ka gara samii samii gubba'aatitti ol bayellee isuma.</verse>
				<verse number="11">Innillee gari garii ergamoota, kuuwwan raattota, kuuwwan worra Oduu Nagayaa lallabuu, kuuwwanillee tisse'ae fi barsiisoota akka ta'an kennaa kenne.</verse>
				<verse number="12">Nu marti keenna gara tokkummaa Ilma Rabbii amanu'uu fi beeku'uun argamuutiif gara nama guutuu ta'u'uu haga waan Kiristoosiitiin guuttamuu geennuuf tajaajila woyyootaa hojjatu'uuf qaama Kiristoosii ijaaru'uuf guutuu akka ta'an.</verse>
				<verse number="13"></verse>
				<verse number="14">Akka dogoggora soba fakkeessuu, sababaa soba namootaatiin qilleensa barumsa sobaa maraan asii fi achi daddarbama'aa asii fi achi rarra'a'aa ammaa achi daa'imman ta'uun nuuf hin ta'u.</verse>
				<verse number="15">Haata'uu ammoo dhugaa jaalalaan qaba'aa, waan maraanuu gara Kiristoosii mataa ta'ee, haa guddanuu.</verse>
				<verse number="16">Sababaa kanaaf qaamni maruu akka hojjatu ribuun maruu akka hujii isaaniititti woliin wol qabatee jaalalaan uf ijaaruun qaama guddisa.</verse>
				<verse number="17">Eeganaa worri Yihuudota hin taane akkanumaan sammuu duwwa'an akka jiraata'aa turan sanitti ammaa achi akka hin jiraanne jedha'aa Gooftaa keessa ta'ee raga.</verse>
				<verse number="18">Isaan rakkinna wollaala isaaniitiin garaa jabaachuu isaaniitiin yaanni isaanii dukkanaayee, Rabbiin irraallee fagaatan.</verse>
				<verse number="19">Waan qalbiin isaanii dhama'eef battumma'aa fi dhara maraa hojjachu'uun seebaru'uuf dabarsanii uf kennan.</verse>
				<verse number="20">Isin ammoo, Kiristoosiin irraa akkana hin baranne.</verse>
				<verse number="21">Dhugamaan dhageettaniirtan. Dhugaanillee akka Kiristoosiin keessa jirtu isa irraa barattaniirtan.</verse>
				<verse number="22">Jireenna keessan ka durii yaada'aa dharraa namummaa moofaa nama sobuuf nama balleessuu uf keessaa balleessaa'a.</verse>
				<verse number="23">Ayyaana qalbii teessaniitiin haarawoomaa'a.</verse>
				<verse number="24">Qajeellumma'aa fi woyyummaa dhuga'aan ta'uun namummaa haarawa akka fakkeenna Rabbiitiin uumame uffadhaa'a.</verse>
				<verse number="25">Kanaafuu soba uf keessaa balleessaa nu qaama tokko waan taaneerruuf. Isin martinuu goshoo keessan woliin dhugaa qaaqaa'a.</verse>
				<verse number="26">Lolaa'a, garuu cubbuu hin hojjatinaa'a.</verse>
				<verse number="27">Lola keessan irratti aduun akka hin dhiine daabiloosii hiree hin kenninaa'a.</verse>
				<verse number="28">Ka hate ammaa achi hin hatin; haata'uu ammoo bikka ka qara hatee, worra jalaa hanqateef waan kennuuf akka argatu harkuma ufiitiin waan mishaa hojjatu'uuf haa dadhabuu.</verse>
				<verse number="29">Worra isa dhagayaniif badhaadha akka kennuuf akka ka dadhabe jajjabeessitan, dubbii mishaa dubadhaa malee hamaan afaan keessanii sirimaa hin bayin.</verse>
				<verse number="30">Ayyaana Woyyuu Rabbii ka guyyaa fayyinnaa saniif ittiin chaappeeffamtan hin gaddisiisinaa'a.</verse>
				<verse number="31">Biibbayuu, aaruu, loluu, wocuu, nama arrabsu'uu fi hammeenni maruu isin keessaa haa badu.</verse>
				<verse number="32">Arja'aa fi garalaafeyyii wolii ta'aa'a. Akkumma Rabbi Kiristoosiin irraan isinii araarame, isinillee wolii araaramaa'a.</verse>
			</chapter>
			<chapter number="5">
				<verse number="1">Eeganaa akka ijoollee jaalatamaniititti Rabbiin faanaa deemaa'a.</verse>
				<verse number="2">Akkuma Kiristoos isin jaalate, kenna'aa fi ciincaa urgaayaa uf godhee Rabbiif uf kenne, isinillee jaalalaan jiraadhaa'a.</verse>
				<verse number="3">Wonti woyyootaa hin taane, seebaruun, battumma'aa fi dharra'uun isin biratti sirimaa hin dhagayamin.</verse>
				<verse number="4">Wonti nama saalfachiisu amshaagguunii fi haasofni ceem'aaniif shaqqaaddiin fa'a waan hin barbaachifne waan ta'eef, isin biratti hin argamin. San caalaa ammoo worra galataa ta'aa'a.</verse>
				<verse number="5">Waan kana beekaa'a, seebara yoo ta'e yookiin battii yookiin ka dharra'u, ka waaqa tolfamaa kaddaamullee, Kiristoosiif jeennata Rabbiititti ristii hin qabu.</verse>
				<verse number="6">Sababaa kanaaf ijoollee hin ajajamne irratti lolli Rabbii waan dhufuuf, eennullee dubii duwwa'aan isin hin sobin.</verse>
				<verse number="7">Eeganaa namoota akkanaa woliin tokko hin ta'inaa'a.</verse>
				<verse number="8">Dura dukkana keessa turtan; amma ammoo Goofta'aan worra ifaati.</verse>
				<verse number="9">Daraaraan ifaa mishummaa, qajeellumma'aa fi dhugaa mara uf keessaa waan qabuuf. Kanaafuu waan Gooftaa gammachiisu qora'atii, akka ijoollee ifaatitti jiraadhaa'a.</verse>
				<verse number="10"></verse>
				<verse number="11">Hujii dukkanaa ka daraaraa hin qabne woliin wol hin ta'inaa'a, caala'atti ammoo isaan ifatti baasaa malee,</verse>
				<verse number="12">Waan isaan dhossa'atti godhan dubbachuunuu nama saalfachiisa.</verse>
				<verse number="13">Maruu ammoo ifatti hennaa baye addaataa mudhata.</verse>
				<verse number="14">Ka mudhatu maruu ifa waan ta'eef, «Ati ka raftu, dammaqi! worra du'an keessaa ka'i; Kiristoosi si'iif ibsa» jedhame.</verse>
				<verse number="15">Eeganaa akka Ogeeyyi'iititti malee, akka worra ogummaa hin qabneetitti hin jraatinaa'a, attamitti akka jiraattan uf eegaa'a.</verse>
				<verse number="16">Guyyoonni hammeeyyii waan ta'aniif, carraa qabdan maratti fayadamaa'a</verse>
				<verse number="17">Kanaaf fedhiin Rabbii maal akka ta'e hubadhaa malee, gowwoota hin ta'inaa'a.</verse>
				<verse number="18">Ayyaana Woyyu'uun guuttamaa malee, daadhii woyini'iitiin hin machaayinaa'a, kun xaarii waan ta'eef.</verse>
				<verse number="19">Faaruu faarfachu'uun weedduu Ayyaanaatiin woliin qaaqaa'a. Goofta'aaf garaa keessan keessatti weeddisa'aa faarfadhaa'a.</verse>
				<verse number="20">Hennaa maraa waan maraafuu maqaa Gooftaa keenna Yesuus Kiristoosiitiin Waaqa Abbaa keenna waa maraafuu galateeffadhaa'a.</verse>
				<verse number="21">Isin martinuu ulfinna Kiristoosiitiif jedha'aatii, wolii ajajamaa'a.</verse>
				<verse number="22">Haawwota manaa! Akkuma Goofta'aa ajajamtan abbaa manaa keessanii ajajamaa'a.</verse>
				<verse number="23">Akkuma Kiristoos woldaa Kiristaanaatii mataa ta'e, nafa ufii woldaa Kiristaanaa akkuma fayyise, abbaan manaa mataa haadha manaati.</verse>
				<verse number="24">Akkuma woldaan Kiristaanaa Kiristoosii ajajamtu, akkasuma haatii manaa ammoo waa maraanuu abbaa manaa ufiitii haa ajajamanii.</verse>
				<verse number="25">Isinillee abboonni manaa! Akkuma Kiristoos woldaa Kiristaanaa jaalate, haadha manaa teessan jaaladhaa'a. Inni Woldaa Kiristaanaa dubbii ufiitiin bisaaniin dhiqee qulqulleessee Rabbii Woyyoomsu'uuf kana godhe.</verse>
				<verse number="26"></verse>
				<verse number="27">Xurii yookiin fula qonshooruu yookiin waan akkana jiru uduu isii irratti hin taane, woyyitti'iif ta mudaa hin qabne akka taatu, woldaa Kiristaanaa kabajjamtuu ta ufii godhatuu barbaade.</verse>
				<verse number="28">Akkasuma abbaan manaa akka nafa ufiitiiti haadha manaa isaanii jaalachuun isaan barbaachisa. Ka haadha manaa ufii jaalatu uf jaalata.</verse>
				<verse number="29">Eennullee ka nafa ufii jibbu waan hin jirreef, akkasuma ammoo qaama nafa isaa waan taaneef, akkuma Kiristoos woldaa Kiristaanaatiif godhe, hin nyaachisa, hin eega.</verse>
				<verse number="30"></verse>
				<verse number="31">Kanaafuu namni haadhaa fi abbaa ufii hin dhiisa, haadha manaa ufiititti maxxana. Isaan lamaanuu foon tokko ta'an.</verse>
				<verse number="32">Kun dhossaa gudda'aa, ani ammoo kana waan Kiristoosiitiif waan woldaa Kiristaanaatiif jedha.</verse>
				<verse number="33">Ta'ullee isin keessaa akkasuma ammoo marti keessanuu akkuma uf jaalattanitti haadha manaa teessan jaaladhaa'a; haati manaallee abbaa manaa ufii haa kabajjituu.</verse>
			</chapter>
			<chapter number="6">
				<verse number="1">Ijoolle! Goofta'aaf jedha'aatii haadhaa fi abbaa keessanii ajajamaa'a. Kun qajeelaa waan ta'eef.</verse>
				<verse number="2">Akka wonti mishaan sii ta'u, «Lafa irratillee akka umuriin kee sii dheeratu», «Abba'aa fi haadha kee kabajji; isiinillee ajaja duraa ta dubbii abdi'ii qabdu.</verse>
				<verse number="3"></verse>
				<verse number="4">Isinillee abbootiin! Ijoollee teessan gorsa Goofta'aatiin isaan guddisaa malee, hin rifachiisinaa'a.</verse>
				<verse number="5">Isin Garboonni akkuma Kiristoosii ajajamtan, kabajja'aa fi soda'aan yaada qajeela'aan worra fooniin gooftaa isinii ta'anii ajajamaa'a.</verse>
				<verse number="6">Akka worra fedhii Rabbii raawwatuu akka garboota Kiristoosiititti malee, akka waan nama gammachiiftaniititti mudhachu'uuf hin ajajaminaa'a.</verse>
				<verse number="7">Namaaf uduu hin taane, Goofta'aaf akka ajajamtan jabaachu'uun fedhii misha'aan ajajamaa'a.</verse>
				<verse number="8">Garbichaa ta'ee yookiin wolabaan martinuu waan godhu waan mishaa maraa Gooftaa irraa gatii akka argatu waan beettaniif.</verse>
				<verse number="9">Isinillee gooftonni dhaaduu dhiisa'aatii akkanuma isaanii godhaa'a; isaanii fi isin irrattillee Gooftaan samii bulchu akka jiru fuula namaallee laalee, ka nama wol hin caalchifne akka jiru waan beettaniif.</verse>
				<verse number="10">Waan hafeen worra dandeetti'iif jabeenna Goofta'aatiin jabaadhaa'a.</verse>
				<verse number="11">Akka soba daabiloosii mormuu dandeettan mi'a woraanaa ka Rabbii maraa uffadhaa'a.</verse>
				<verse number="12">Wondhaansi keenna dhiigaa fi foon woliin waan hin taaneef, bulchoota, worra baallii qaban, bulchoota abbaa dukkanaa ka adunyaa tanaa, worra samii keessa jiran loltoota ayyaana hammeeyyi'ii woliin.</verse>
				<verse number="13">Kanaaf gaafa hamaa dhaabachuu akka dandeettan, mi'a Rabbii ka lolaa maraa hidhadhaa'a.</verse>
				<verse number="14">Eeganaa mudhii keessan dhuga'aan hidhadha'atii, qajeellummaa akka qomoo sibiilaatitti uffadha'aa dhaabadhaa'a; Oduu nagayaallee akka kophe'ee lukatti godhadha'aatii qophaaya'aa dhaabadhaa'a.</verse>
				<verse number="15"></verse>
				<verse number="16">Maraa irratti edaatanii darbata bobaya hammeennaa mara akka dhaamsuu dandeettan woontee amanta'aa ol fuudha'aa qabadhaa'a.</verse>
				<verse number="17">Fayyinna akka gulloo sibiilaatitti mata'atti godhaa'a; guraadee Ayyaanaa qabadhaa'a; innillee dubbii Rabbiiti.</verse>
				<verse number="18">Faatee fi kadhanna'aan hennaa maraa Ayyaana keessa ta'a'aa faateffadhaa'a. Yaaduma kanaan waan woyyoota maraa kadhata'aa, jabaadha'aa dhaabadhaa'a.</verse>
				<verse number="19">Anillee akkasuma dhossaa Oduu Nagayaa addaata'atti akka beessisuuf akka afaan kiyya banadhu dubbii akka naa kennu waan kiyyaafillee Rabbiin naa kadhadhaa'a.</verse>
				<verse number="20">Oduun Nagayaa kunillee isuma ani haada sibiilaatiin hidhamee ergamaa ta'eef, akka dubbachuun na irraa eeggamutti waan isaa addaataa akka dubbadhu Rabbiin naa kadhadhaa'a.</verse>
				<verse number="21">Isinnillee akkasuma attamitti akka jirru, jireenna kiyya akka beettaniif obboleessi jaalatamaaniif Goofta'aan hojjataan amanamaan Tikiqoos waa maraa isinitti hima.</verse>
				<verse number="22">Wonti gara keessan erguuf, waan nu keessa jiru akka isinitti himuuf akka isin jajjabeessuuf.</verse>
				<verse number="23">Nageenni Rabbii ka Gooftaa Yesuus Kiristoosii jaalallinii fi amantaan obboleeyyaniif haa ta'u.</verse>
				<verse number="24">Gooftaa keenna Yesuus Kiristoosiin biraa jaalalli hin banne worra isa jaalatan maraa woliin baadhani haa ta'u. Amiin!</verse>
			</chapter>
		</book>
		<book number="50">
			<chapter number="1">
				<verse number="1">Garboota Yesuus Kiristoosii Phaawuloosii Fi Ximootiwosiin irraa, worra qachaa Filiphisiyuusii keessa jiraatan, ka karaa Kiristoos Yesuusiitiin qajeelaa ta'an maraaf, akkasuma tooyattootaa fi gargaartoota woldaa Kiristaanaatiif:</verse>
				<verse number="2">Rabbi Abbaa keennaa fi Gooftaa Yesuus Kiristoosiin irraallee badhaadhaa fi nageenni isiniif haata'u.</verse>
				<verse number="3">Hennaa maraa kadhaa kiyyaan waan keessan maraa gammachu'uun Rabbiin kadhata'aa guyyaa duraatii jalqabee haga ammaa Oduu Nagayaa lallabu'uun na woliin waan hojjattaniif henna isin yaadu maraa Rabbi kiyya hin galateeffadha.</verse>
				<verse number="4"></verse>
				<verse number="5"></verse>
				<verse number="6">Ka isiniin hujii mishaa jalqabe, haga guyyaa Yesuus Kiristoos deebi'ee dhufutti akka raawwatu kana waan hubadheeruuf.</verse>
				<verse number="7">Isin waan garaa kiyya keessa jirtaniif, ani waan keessan maraaf akkana yaaduun kiyya dhuga'a. Hidhama kiyya keessattillee falmachuu kiyyaaf akka Oduun Nagayaa cimee dhaabatu godhuu kiyya keessatti, martii keessan Ayyaana naa kenname keessaa qoodamtaniirtan.</verse>
				<verse number="8">Jaalala Kiristoos Yesuusiitiin isin maraa attam akka yaade Rabbi naa raga'a.</verse>
				<verse number="9">Ulfinnaa fi galanni Rabbiif, daraaraan qajeellumma'aa ka Yesuus Kiristoosiin irraa argamu isin keessa guutee, guyyaa gaafa Kiristoos dhufuutitti qophooftanii, qajeellootaa fi mudaa malee akka taataniif waan mishaa qorattanii akka jaalattan, jaalalti teessan beekkomsaa fi hubannaa maraan ka duraa caalaa guddatee akka badhatu ani kana isinii kadhadha.</verse>
				<verse number="10"></verse>
				<verse number="11"></verse>
				<verse number="12">Obboleeyyan tiyya! kun wonti narra gayeef, dhugamaan Oduu Nagayaa badhisu'uuf akka ta'e akka beettan barbaada.</verse>
				<verse number="13">Kanaafuu hidhamuun kiyya waan Kiristoosiitiif akka ta'e Waardiyoota mana mootitti'iitii fi kaawwan maraa birattillee ifa ta'eera.</verse>
				<verse number="14">Obboleeyyan Goofta'aan jiran, irra caalaan isaanii waan hidhaa kiyyaatiif amanamanii ka duraa caalaa dubbii Rabbii sodaa malee himuu uggan.</verse>
				<verse number="15">Gari gariin hinaaffa'aa fi qoxxe'een falmu'uun kuuwwan ammoo fedhii mishaa waan qabaniif waan Kiristoosii himan.</verse>
				<verse number="16">Kunniin akka ani waan Oduu Nagayaatiif ittisaa ta'ee muudame beekanii jaalalaan himan.</verse>
				<verse number="17">Sunniin ammoo hidhama kiyya irratti rakkoo waan narratti fidan isaanitti fakkaatee, waan worra isaaniitiif fayyadu barbaadanii yaada qajeela'aan uduu hin taane, akanumaan waan Kiristoosii qaaqan.</verse>
				<verse number="18">Womaa miti! Sobaan ta'ee yookiin qajeellumma'aan ta'ee, Kiristoos hin himama kanaaf gammadeera. Ammaa achillee akkasuma gammada.</verse>
				<verse number="19">Kun kadhaa keessanii fi kennaa Ayyaana Yesuus Kiristoosiitiin naaf fayyinna akka ta'u, waan beekuuf gammada.</verse>
				<verse number="20">Kun Hawwii kiyyaa fi abdii kiyya waan ta'eef, Waan tokkottillee hin saalfadhu. Haata'uu ammoo lubbu'uun yoo jiraadhe yookiin yoo du'e, Kiristoos jireenna kiyya irratti akka ulfaatu jabeenna guutuu qaba.</verse>
				<verse number="21">Naaf jiruun Kirstoos, duutillee bu'aa kiyya.</verse>
				<verse number="22">Haata'uu ammoo fooniin jiraachuun naaf daraaraa huji'ii waan ta'eef, maal akka filadhu hin beeku.</verse>
				<verse number="23">Waan lamaan kanaan dhiphata'aa deemee Kiristoosiin woliin jiraachu'uuf dharra'a. Inni maraa irra mishaa waan ta'eef.</verse>
				<verse number="24">Haata'uu ammoo fooniin jiraachuun kiyya isiniif guddisee barbaachisa'a.</verse>
				<verse number="25">Kanniin hubadheeti isin biratti deebi'ee jiraachuun kiyya, isin anaan dhaadachuun keessan, Yesuus Kiristoosiin keessatti akka guddatu.</verse>
				<verse number="26">Amanta'aan guddata'aa akka gammaddan, isin maraa woliin akka turu hin beeka.</verse>
				<verse number="27">Haata'uu ammoo dhufee uduu isin laalee yookiin uduu fagaadhee qalbii tokkoon waan amantaa Oduu Nagayaatiif falmata'aa Ayyaana tokkoon akka dhaabattan, waan jireenna keessanii akka dhagayuuf, Oduu Nagayaa ka Kiristoosiitiif akka ta'utti jiraadhaa'a.</verse>
				<verse number="28">Woma tokkoonuu worra isin mormu hin sodaatinaa'a. Kun isaaniif badi'i; isiniif ammoo malkata fayyinnaati. Kun waan Rabbiin irraa ta'e.</verse>
				<verse number="29">Kun waan Kiristoosiitiif, isinii waan kennameeruuf. Waan isaatiif akkasuma isatti amanuu callaa uduu hin taane, waan isaatiif akkasuma rakkinnillee isin irra gaya.</verse>
				<verse number="30">Rakkinnuma narratti dhageettanii fi argitan santu isin irrallee gayeera.</verse>
			</chapter>
			<chapter number="2">
				<verse number="1">Karaa Kiristoosiitiin gorsa, jaalalaan jabaachu'uun, Ayyaana Woyyu'uun tokkummaa wolii qabaachu'uun, gara-laafinnaa fi araaraan gammachuu kiyya fiixaan naa baasaa'a.</verse>
				<verse number="2">Yaada tokkoon wolii galaa'a; jaalala tokko, qalbii tokkoo fi yaada tokko qabaadhaa'a.</verse>
				<verse number="3">Bu'aa worra kiyyaatiif jechu'uun yookiin sababaa duwwaa uf jaju'uutiin waan tokkollee hin godhinaa'a. Haata'uu ammoo isin martinuu hiriyyaa ufii akka waan isa irra caaluutitti gara-laafumma'aan haa laalu.</verse>
				<verse number="4">Namni martinuu waan isa fayyadu hin laalin, waan hiriyyaa isaatii ta'u malee.</verse>
				<verse number="5">Yaanni Kiristoosiin keessa ture sun isin keessallee akkasuma haata'u.</verse>
				<verse number="6">Inni adaba Rabbiitiin jiraata'aa uduu jiru, Ulfinna Rabbummaa Rabbii woliin isa qixxeessu akka waan gadi dhiisu'uutitti hin laakkofne.</verse>
				<verse number="7">Haata'uu ammoo, Inni akka garbichaa ta'ee, duwwaa uf godhee; gadi uf deebisee; nama fakkaatee mudhate.</verse>
				<verse number="8">Fakkeennaan akka namaa ta'ee, uf salphisee, haga fannifamee, du'uutittillee hin ajajame.</verse>
				<verse number="9">Sababa kanaaf Rabbi hagaa ol, ol ol isa aanse; maqaa maqaa maraa caalu kenneef.</verse>
				<verse number="10">Kunillee worra ardi'ii fi samii, worri ardii jala jiran maruu, maqaa Yesuusiitiif akka jilbiinfatan.</verse>
				<verse number="11">Arrabni maruu, ulfinna Rabbii Abba'aatiif, Yesuus Kiristoos Gooftaa akka ta'e, ragu'uuf.</verse>
				<verse number="12">Kanaafuu jaalatamtoota tiyya! Hennaa ani isin bira jiru callaa uduu hin taane, hennaa maraa worra ajajamu, kabajja'aa fi soda'aan fayyinna keessan raawwadhaa'a.</verse>
				<verse number="13">Waan fedha isaa mishaa soqu'uu fi raawwachuullee ka isin keessa kaayu Rabbiin waan ta'eef.</verse>
				<verse number="14">Dhaloota daba'aa fi hamaa wodhakka'atti mudaa malee gara-laaffeeyyii ijoollee Rabbii akka taatan uduu hin gungumne, hamaa uduu hin yaanne maraa godhaa'a.</verse>
				<verse number="15">Edduu isaaniititti dubbii jireennaa dhiyeessa'aa adunyaa tana keessatti akka ifaatitti mudhatan.</verse>
				<verse number="16">Kanaafuu duwwa'aaf akka hin dadhabneef ani duwwaa akka hin fiinne, guyyaa Kiristoos dhufu waan ittiin dhaadadhu naa ta'a.</verse>
				<verse number="17">Haata'uu ammoo ciincaa amantii keessaniitiif tajaajila keessanitti eda'amee, uduu lubbuun tiyyallee baatee hin gammada. Isin woliinillee gammadeera.</verse>
				<verse number="18">Isinillee akkasuma gammadaa'a. Na woliinillee gammadaa'a.</verse>
				<verse number="19">Haata'uu ammoo anillee akkasuma waan jireenna keessanii beekee akka gammadu, daddafee Ximotewosiin isinii ergu'uuf Gooftaa Yesuusitti abdii godha.</verse>
				<verse number="20">Nama waan jiruu keessanii qajeellumma'aan yaadee dhiphatu, ani isa malee nama biraa eennunillee waan hin qabneef.</verse>
				<verse number="21">Martinuu ka Gooftaa Yesuus Kiristoosii uduu hin ta'in, woma ufii waan soqaniif.</verse>
				<verse number="22">Haata'uu ammoo ana woliin akka abba'aa fi ilmaa taanee, Oduu Nagayaa na woliin akka tajaajilee fi akka qoramellee isinuu hin beettan.</verse>
				<verse number="23">Eegasuu dubbiin tiyya maal akka ta'u hennaa beeke, dafee isa akka ergu abdii godha.</verse>
				<verse number="24">Anillee ammoo ariifadhee akka dhufu Gooftaa hedadheera.</verse>
				<verse number="25">Akkasuma Obboleessa kiyya ka na woliin hojjata'aa fi loltuu ta'e, isiniif ammoo ka ergamaa ta'eef, ka waan na barbaachisuun na tajaajilu Afirodiixiin isinii erguun giddi'i.</verse>
				<verse number="26">Inni isin maraa arguu waan yaadeeruuf akka dhibame waan dhageettaniirtaniif gaddeera.</verse>
				<verse number="27">Inni dhugamaan dhibamee du'uu gaye. Haata'uu ammoo Rabbi hin fayyiseen. Gadda irratti gadda akka natti hin edaane, gaddii sunillee anaaf malee isa calla'aafii miti.</verse>
				<verse number="28">Eegasuu ammallee yoo isa argitaniin, akka gammaddan, anaafille gaddi akka naa salphatu guddisee ariifadhee ergaan.</verse>
				<verse number="29">Eegasuu maqaa Goofta'aatiin gammachuu guutu'uun simadhaa'a; worra akka isaalle'e kabajjaa'a.</verse>
				<verse number="30">Tajaajila isin naaf kennuu hin dandeenne guutu'uuf jedhee, hujii Kiristoosiitiif jedhee jiruu ufii uduu hin filatin du'uu gaye.</verse>
			</chapter>
			<chapter number="3">
				<verse number="1">Obboleeyyan tiyya! Waan hafeen, Goofta'aan gammadaa'a waan tokko deebisee isinii barreessuun na hin dhibu. Isiniif ammoo nagaya.</verse>
				<verse number="2">Worra akka sare'ee foon namaa nyaatanii fi hojjattoota hammeeyii irraa uf eegaa'a. Worra seera fooniitiin waan hin taaneen dhugamaan gadoomneerra jedhaa'a soban irraa uf eegaa'a.</verse>
				<verse number="3">Nu worri Ayyaanaan Rabbiin kaddaamnu, ka Kiristoos Yesuusiin dhaadannu nu worra waan foonii hin hedanne worra gadoomne waan taaneef.</verse>
				<verse number="4">Ani ammoo fooniin waan hedadhu qaba. Namni biraa eennunillee yoo ta'e, ka fooniin amanatuu waan qabu yoo itti fakkaate natu taraan.</verse>
				<verse number="5">Ani ka guyyaa saddeetaffa'aatitti gadoome dhaloota Israa'elii keessaa gosa Biiniyaamii ka ta'e, Ibiroota keessaallee Ibiricha. Waan seeraa yoo na gaafattan ani nama gosa Faarisii ture.</verse>
				<verse number="6">Waan hinaaffa'aa yoo gaafattan, woldaa Kiristaanaa balleessu'uuf ari'a'aa ture. Waan qajeellummaa seeraan argamu yoo na gaafattan mudaa malee ture.</verse>
				<verse number="7">Haata'uu ammoo waan bu'aa naaf qabaa maraa Kiristoosiif jedhee, akka waan bu'aa hin qabneetitti laakkayeera.</verse>
				<verse number="8">Gooftaa kiyya Yesuus Kiristoosiin beekuun waa mara waan caaluuf ani waa maraa akka waan bu'aa hin qabneetitti laakkayee isaaf jedhee, waa maraan miidhame.</verse>
				<verse number="9">Akka kannaan ani ka Kiristoosii ta'ee argame. Maarre qajeellummaan tiyya ta seera eegu'uun argame uduu hin taane, Kiristoositti amanu'uun ta argamte, qajeellummaan tun Rabbiin irraa dhufti; amantii irratti hundoofti.</verse>
				<verse number="10">Isaa fi hunna du'aa ka'iinsa isaa akka beeku, rakkoo isaallee akka qoodamuuf.</verse>
				<verse number="11">Gara worra du'aa ka'anii gayu'uuf uduu naa ta'ee, du'aanillee isa fakkaachuu hawwa.</verse>
				<verse number="12">Kana maraa argeera yookiin guutuu ta'eera jechu'uu miti. Haata'uu ammoo waan Kiristoos ka ufii ittiin na taasiifate san, anillee kiyya godhachu'uuf fiiga.</verse>
				<verse number="13">Obboleeyyan tiyya! Haga ammaallee akka waan harkaan gayadheetitti hin laakkayu. Haata'uu ammoo waan tokko hin godha. Waan na duubatti hafe irraanfata'aa ka afoo kiyya jiru qabachu'uuf hiixaadha.</verse>
				<verse number="14">Gatii Rabbi karaa Kiristoos Yesuusiitiin ol na waame san argatu'uuf, gara galma sanii ariifadha.</verse>
				<verse number="15">Eegasuu nu worri guutuu taane martinuu, kana haa yaannuu; waan tokko keessatti yaada addaa yoo qabaattan; Rabbi akkasuma waan akkasii isinii ibsa.</verse>
				<verse number="16">Ta'ullee woma duraan baranne callaa jabeessinee haa qabannuu.</verse>
				<verse number="17">Obboleeyyan tiyya! Worra na fakkaattan ta'aa'a. Akkuma nullee fakkeenna isinii taanu, akkasumma worra fakkeenna keennaan deddeebi'u laalaa'a.</verse>
				<verse number="18">Hedduun isaanii fannoo Kiristoosiitiif diina ta'anii waan jiraataniif, waan isaanii akkana isiniin jedhee, ammumaa booya'aa isinitti hima.</verse>
				<verse number="19">Dhumti isaanii badi'i. Waandhi isaanii garaa isaaniiti, ulfinni isaanii shiingaa isaaniiti; yaanni isaanillee woma lafaatti.</verse>
				<verse number="20">Nu biyyi teenna samii waan ta'eef, achiillee ammoo qorichi deebi'ee dhufa jennee eeggannu Gooftaa Yesuus Kiristoos.</verse>
				<verse number="21">Innillee nafa keenna salphataa nafa isaa ka ulfinna qabu san akka fakkaatuuf hin jijjiira.</verse>
			</chapter>
			<chapter number="4">
				<verse number="1">Kanaafuu worri ani yaaduu fi jaaladhu badhaasaa fi gammachu'uuf kallacha kiyya worri taatan, obboleeyyan tiyya! Akkasuma Goofta'aan dhaabadhaa'a.</verse>
				<verse number="2">Jaalatamtoota tiyya, yaada tokkoon Goofta'aan akka wolii galaniif, Eewodiyaanii fi Sinxiikee hin gorsa.</verse>
				<verse number="3">Atillee akkasuma hujii kiyyaaf ka na woliin dhuga'aan qabamte! Akka isaan gargaartu si kadhadha; maqaan isaanii kitaaba jireennaa keessatti worra barreeffaman Qaleminxoosii fi akkasuma na woliin worra hojjatan, kuuwwanillee waan Oduu Nagayaatiif na woliin dadhabaniiran.</verse>
				<verse number="4">Hennaa maraa Goofta'aan gammadaa'a. Ammallee deebi'ee jedhaa gammadaa'a!</verse>
				<verse number="5">Gara-laafinni keessan nama maraa biratti haa beekkamuu. Gooftaan dhiyo'o.</verse>
				<verse number="6">Waa maraanuu Rabbiin kadhatu'uu fi waan kaawwaniitiifillee galata woliin, Rabbiin biratti kadhata keessan beessifadhaa'a malee, waan tokkoofillee hin dhiphatinaa'a.</verse>
				<verse number="7">Nageenni Rabbii ka hubannaa sammuu nama maraatii ol ta'e, yaadaa fi onnee keessan Karaa Yesuus Kiristoosiitiin hin eega.</verse>
				<verse number="8">Waan hafeen obboleeyyan tiyya, waan dhugaa ta'e maraa, waan ulfinna qabu maraa, waan qajeellummaa ta'e maraa, waan qulqulluu ta'u maraa, waan jaalala uf keessaa qabu maraa, ka oduu mishaa uf keessaa qabu maraa, waan mishaa ta'e ka galata qabu kanniin mara yaadaa'a.</verse>
				<verse number="9">Waan narraa barattanii fi waan narraa fudhattan waan dhageettanii fi argitan kanniin maraa raawwadhaa'a. Waandhi nagayaa isin woliin ta'aa.</verse>
				<verse number="10">Haata'uu ammoo hennaa kanaan maayessa waan kiyya deebitanii yaaduu waan jalqabdaniif, Goofta'aan guddisee gammada. Hennaa dhabdan malee yaaduullee hin yaaddan.</verse>
				<verse number="11">Kana yoo jedhu waan hanqinnaa jechuu kiyyaa miti. «Wonti qabu na gaya» jechuu waan baradheeruuf.</verse>
				<verse number="12">Salphinnallee hin beeka. Baayi'achuullee hin beeka; waan kamiifillee hennaa kamillee waan maraanuu guddisee beelayu'uu fi quufu'uun, qabaachu'uu fi dhabuullee baradheera.</verse>
				<verse number="13">Hunna Kiristoos naa kennuun maraa danda'a.</verse>
				<verse number="14">Ta'ullee hennaa rakkoo kiyyaa na woliin waan qoodamtaniif mishaa gootaniirtan.</verse>
				<verse number="15">Isin namoota Filiphisiyuusii, jalqaba Oduun Nagayaa hennaa himamu, Maqedooniya'aa hennaa baye, isin malee woldaa biraatitti herrega kennu'uu fi fudhachuu na woliin akka hin qoodamne isinuu hin beettan.</verse>
				<verse number="16">Hennaa ani Tasolonqee jiru, harka tokkoo fi lama waan na barbaachisu naa ergitanii turtan.</verse>
				<verse number="17">Kunillee akka eebbi baayi'atee isinii kuufamuuf malee, ani kennaa keessan barbaadeetii miti.</verse>
				<verse number="18">Haata'uu ammoo maraa hin qaba, naa baayi'atalle'e; kennaa keessan ciincaa urgaaya'aa fi jaalatamaa ka Rabbiin gammachiisu Afirodiixiin irraa fudhadhee, gammachu'uun guuttameera.</verse>
				<verse number="19">Waandhi kiyyallee akkuma durummaa ulfinna Kiristoosiitiin waan isin barbaachisu maraa isinii guuta.</verse>
				<verse number="20">Waaqa keennaa fi Abbaa keennaallee baraa haga baraa ulfinni haata'u! Amiin.</verse>
				<verse number="21">Woyyoota maraafuu maqaa Yesuus Kiristoosiitiin nagaya isaanitti naa himaa'a. Obboleeyyan na woliin jiran nagaya isinii dhaamaniiran.</verse>
				<verse number="22">Woyyoonni maruu, keessattuu ka gara worra mana mootii worra Rooma'aa ta'an, nagaya isinii dhaamaniiran.</verse>
				<verse number="23">Badhaani Gooftaa keenna Yesuus Kiristoosii ayyaana keessan woliin haata'u. Amiin!</verse>
			</chapter>
		</book>
		<book number="51">
			<chapter number="1">
				<verse number="1">Phaawuloosii fedha Rabbiitiin ergamaa Yesuus Kiristoosii ta'ee fi obboleessa isaa Ximootiwoosiin irraa,</verse>
				<verse number="2">Woyyoota Qolaasiyaasiin keessa jiranii fi obboleeyyan Kiristoosiin hedatan, Rabbii Abbaa keennaa fi Gooftaa keenna Yesuus Kiristoosiin irraallee badhaaninii fi nageenni isinii haata'u.</verse>
				<verse number="3">Waan keessaniif Rabbiin yoo kadhannu sababaa abdii sami'itti isinii qophaayee, amantaa isin Yesuus Kiristoositti qabdan, jaalala woyyoota maraaf qabdan dhageenneeti, Rabbii Abbaa Gooftaa keenna Yesuus Kiristoosii hennaa maraa hin galateeffanna. Waan abdii kanaa dhugaa dubbii Oduu Nagayaatiin firriftanii dhageettaniirtan.</verse>
				<verse number="4"></verse>
				<verse number="5"></verse>
				<verse number="6">Kunillee akkuma adunyaa maraa gaye, gara keessanillee gayeera. Ayyaana Rabbiillee dhuga'aan guyyaa dhageettanii fi beettan irraa jalqabee, akkasuma akkuma isin keessallee jiru, akkasuma adunyaa irratti daraaraa daraara'aa hin guddata.</verse>
				<verse number="7">Ephafiraa jaalatama'aa fi garbicha Rabbii ka nu woliin hojjatu irraa akkanatti barattan; innillee waan keessaniif tajaajilaa amanamaa Kiristoositti.</verse>
				<verse number="8">Akkasuma waan jaalala keessanii ka Ayyaana Rabbiitiin ta'u nutti himeera.</verse>
				<verse number="9">Kanaaf nullee akkasuma guyyaa kana dhagenne irraa jalqabnee, fedha beekkomsa isaa ogummaa Ayyaanaa hubbannaa sammuu keessan maraa akka isinitti guutuuf waan keessaniif Rabbiin kadhachuu hin dhiifne.</verse>
				<verse number="10">Hujii mishaa maraan daraaraa daraara'aa, beekkomsa Rabbiitiinillee guddata'aa,</verse>
				<verse number="11"></verse>
				<verse number="12">gammachuu woliin waan maraanuu dhaabattanii obsu'uuf akka haga hunna ulfinna isaatitti jabeenna maraan jabaata'aa ristii woyyoota woliin akka qoodamnuun nu gaye, Aabbaan galateeffata'aa, waa maraanuu isa gammachiisu'uun akka Goofta'aa ta'utti akka jiraattan isin kadhanna.</verse>
				<verse number="13">Inni baallii dukkanaa jalaa nu fayyise nu biteeti, isallee gara jeennata jaalala Ilma isaa ka dhiifamsa cubbu'uu ittiin arganneetitti nu geesse.</verse>
				<verse number="14"></verse>
				<verse number="15">Innillee fakkeenna Waaqa hin mudhanneti. Teessoon mudhatanii fi hin mudhanne, gooftummaan, bulchuun, baalliin, ardi'ii fi samii irra worra jiranillee yoo ta'an, martinuu waan isaan uumamaaniif, uumama maraayyuu hangafa, martinuu isaan isaaf uumameera.</verse>
				<verse number="16"></verse>
				<verse number="17">Innillee maraa dura, martuu isaan wol qabateera.</verse>
				<verse number="18">Innillee qaama isaa jechuun, mataa Woldaa Kiristaanaati. Innillee maraa afoo ta'u'uuf, worra du'an keessaa du'aa ka'u'uun hangafa.</verse>
				<verse number="19">Rabbi guutumaan guutu'utti isa keessa akka jiraatuuf, karaa isaatiin dhiiga fannoo irratti jigeen nagaya buuseeti waan ardi'ii fi samii irra jiru maraa ufiin wolitti araarsu'uuf waan fedheef.</verse>
				<verse number="20"></verse>
				<verse number="21">Isinillee worra shinga'aa fi mudaa hin qabne woyyoota isin taasisee, isa afoo isin dhiyeessu'uuf, hujii dharaa ka dura irraa fooyamtanii raawwatu'uun yaada keessaniin diintota turtan, amma fannifamu'uu fi du'uu ufiitiin isin araarse.</verse>
				<verse number="22"></verse>
				<verse number="23">Kunillee hundeeffamtanii, midhaaffattanii, abdii Oduu Nagayaa ka dhageettan irraa uduu hin raafamne, amanta'aan dhaabattanii, yoo jiraattan isinii ta'a. Oduun Nagayaa sunillee uumama sami'ii gadi jiran maratti ka himame. Anillee Phaawuloos tajaajilaa isaa ta'e.</verse>
				<verse number="24">Ani Amma waan keessaniif jedhee rakkachuu kiyyaan hin gammada. Waan nafa isaa jechuun waan woldaa Kiristaanaatiif foon kiyyaan rakkachuu Kiristoosiitiin waan hanqate anillee hin guuta.</verse>
				<verse number="25">Waan keessaniif akkuma naaf kenname akka bulchaa mana Rabbiititti dubbii Rabbii raawwadhee akka himu, ani tajaajilaa woldaa Kiristaanaa ta'e.</verse>
				<verse number="26">Dubbiin kunillee jalqaba dhalootaatii jalqabee dhossaa dhokatee ture amma ammoo woyyootatti mudhateera.</verse>
				<verse number="27">Rabbi dhossaa ufii ka ulfinna guutuu qabu kana, worra Yihuudota hin taane jiddu'utti namoota ufiititti mudhisuu barbaade. Dhossaan kunillee Kiristoosii isin keessa jiru. Kiristoos abdii ulfinnaa ti.</verse>
				<verse number="28">Nullee karaa Kiristoosiitiin nama guutuu ta'u maraa dhiyeessu'uuf, nama maraa gorsa'aa, namoota maraa ogummaa maraan barsiisa'aa ka lallabnu kana.</verse>
				<verse number="29">Waan kanaafillee akkasuma na irratti hunnaan akkuma ka hojjatu hujii isaatitti wondhassa bayu'uun dadhaba.</verse>
			</chapter>
			<chapter number="2">
				<verse number="1">Waan keessaniif worra Lodoqiyaa jiran fuula kiyyallee worri hin argine martinuu dadhabbii guddaa attamii akka qabu akka beettan fedha.</verse>
				<verse number="2">Onneen isaanii akka jajjabaatu jaalalaanillee wol ta'anii gara qalbifannaa hubanna'aan argamuutitti, gara durummaa mara akka gayan, dhossaa Rabbii isallee Kiristoosiin akka beekaniif wondhanssa isaaniif baya.</verse>
				<verse number="3">Galmee dhokate ka ogumma'aatii fi ka beekkomsaa maruu isaan waan ta'eef.</verse>
				<verse number="4">Eennullee dubbii sossobu'uutiin akka isin hin dogoggorsine kana jedha.</verse>
				<verse number="5">Fooniin hagamillee yoo fagaadhe, ayyaanaan isin woliin waan jiruuf, seera keessaniif jabeenna amantii keessanii ka Kiristoosiin qabdan arga'aa gammada.</verse>
				<verse number="6">Eeganaa akkuma Gooftaa Yesuusiin amantanitti isaan jiraadhaa'a.</verse>
				<verse number="7">Hidda gad fageeffadha'aa isa irratti ijaarama'aa, akkuma barattanitti, amanta'aan dhaabadha'aa, worra guddisee galateeffatu ta'aa'a.</verse>
				<verse number="8">Akka barumsa Kiristoosiititti uduu hin taane, akka aadaa namaatiif akka nama adunyaa tanaa akka barumsa duraa waa uumu'uun soba'aa eennullee akka isin hin boojine uf eegaa'a.</verse>
				<verse number="9">Guutummaan Rabbummaa isaa maruu nafa Kiristoosii irratti mudhatee waan jiruuf,</verse>
				<verse number="10">Isinillee ka bulchiinsaa fi baallii maraa irratti mataa ta'e keessa taatanii guttamtaniirtan.</verse>
				<verse number="11">Namummaa foonii mulqatu'uun Kiristoosiin keessatti gadoomu'uun gadooma harkaatiin uduu hin taane isa keessa taatanii gadoomtaniirtan.</verse>
				<verse number="12">Cuupha'aanillee isa woliin awwaalamtan, ka cuupha'aan akkasuma worra du'an keessaa, hujii Rabbiitiin du'oota keessaa isa kaaseetitti waan amantaniif isa woliin kaataniirtan.</verse>
				<verse number="13">Isinillee yakka keessaniif foon keessan waan hin gadoomneef, hennaa duutan isa woliin jireenna isinii kenne, cubbuu keessan maraa isinii dhiise.</verse>
				<verse number="14">Ka nu irra ture ka nu mormu, ka ajajaan barreeffame barreeffama gati'ii jissee, fannoo irratti dhayee, kara'aa isa kaaseera.</verse>
				<verse number="15">Baalli'iif hunnoota maraa fannoo irratti injifatee hidhata isaanii hiissisee, booji'amtoota ta'anii akka mudhatan isaan taasise.</verse>
				<verse number="16">Eeganaa nyaataan, dhuddo'oon, waan ayyaanaatiin, waan jalqaba ji'aatiif waan Sambata kabajju'uutiin eennullee akka isinitti hin murteessine.</verse>
				<verse number="17">Isaan kunniin waan dhufu'uuf ta'u sanniiniif gaaddisa waan ta'aniif, nafti ammoo Kiristoos.</verse>
				<verse number="18">Namni kasoo ta'ee gad uf qabu'uu fi Maleekkaa kaddaamuu jaalata'aa; waan hin argine fedha malee keessa seena'aa sammuu fooniitiin waan duwwa'aan uf jaja'aa eennullee isin irratti hin murteessin.</verse>
				<verse number="19">Namni akkanaa kun gara Kiristoosii mataa ta'etti hin dhiyaatu, isaan nafti maruu ribu'uu fi hiddaan nyaata fudhata'aa wolitti ijaarama'aa guddinna Rabbi isaa kennuun guddata.</verse>
				<verse number="20">Barumsa duraa ka adunya'aa irraa fagaattanii Kiristoosiin woliin yoo duutan.</verse>
				<verse number="21"></verse>
				<verse number="22">Akka seeraa fi barumsa namaatiin ajaja worra «Hin qabin, hin dhandhamin, hin tuqin, jedha'aa Adunya'aaf jiraataniititti maaf bitamtan? Kunniin maruu uduma hojjataman badu'uuf murteeffameera.</verse>
				<verse number="23">Kun akka fedha keetii kaddaamuu, kasoomu'uu fi foon cunqursu'uun waan ogummaa qabu fakkaata. Haata'uu ammo, garaan hagaa olitti akka hin quufne dhoogguun womaa hin fayyadu.</verse>
			</chapter>
			<chapter number="3">
				<verse number="1">Eeganaa eega Kiristoosiin woliin kaatan, Kiristoosii mirga Rabbii taa'eeru isa ol jiru barbaadaa'a!</verse>
				<verse number="2">Waan lafa irra jiran hin yaadinaa'a.</verse>
				<verse number="3">Isin duutaniirtan, jireenni keessanillee Rabbiin Kiristoosiin keessatti dhokateera.</verse>
				<verse number="4">Kiristoosiin jireenna keessan keessa jiru hennaa mudhatu, isinillee akkasuma isa woliin ulfinnaan mudhattan.</verse>
				<verse number="5">Eeganaa dharraa foonii ta lafa tanaa ka isin keessa jiru ajjeesaa'a, isaanillee seebaruu, battummaa, wol qirqissuu, waaqa tolfamaa kaddaamu'uu fi hawwii hamaa fa'a.</verse>
				<verse number="6">Miidhaa kunniin fiduun dheekkamsii Rabbii ijoollee hin ajajamne irratti hin dhufa.</verse>
				<verse number="7">Isinillee akkasuma hennaa armaan duraa isa keessa jiraata'aa turtan, dur akka kanatti jiraattan.</verse>
				<verse number="8">Amma ammoo isin lola, aaruu, dhara, nama arrabsu'uu fi dubbii nama saalfachiisu kanniin maraa uf keessaa balleessaa'a.</verse>
				<verse number="9">Soba hin dubbatinaa'a namummaa moofaa keessan hujii isaa woliin waan mulqattaniirtaniif.</verse>
				<verse number="10">Fakkeenna ka isa uumee akka fakkaatu, beekkomsa argachu'uun ka haarawoomfame, namummaa haarawaa uffattaniirtan.</verse>
				<verse number="11">Achitti namni Giriikii, ka Yihuudi'ii, ka gadoomeef ka hin gadoomne, worra gowwaa ta'ee fi worra beekaa, worra wolaba ta'ee fi garbicha jidduu garaagarummaan hin jiru. Haata'uu ammoo Kiristoos maraaf maraa keessa jira.</verse>
				<verse number="12">Eeganaa akka filatamtoota Rabbii woyyootaa fi worra jaalatamanillee taatanii, araara, gara-laafummaa, arjummaa, lash jechuu, fayyaalumma'aa fi obsa uffadhaa'a.</verse>
				<verse number="13">Obsa woliif qabaadhaa'a. Eennullee hiriyyaa ufii irratti komii yoo qabaate, dhiifamsa wolii godhaa'a. Akkuma Kiristoos isinii dhiise, isinillee akkasuma wolii dhiisaa'a.</verse>
				<verse number="14">Kanniin maraa irratti jaalala waa maraa wolitti qabu uffadhaa'a.</verse>
				<verse number="15">Kutaa qaama tokkoo taatanii wonti waamamtaniif nagaya kanaaf waan ta'eef nageenni Kiristoosii onnee keessatti haa mooyu; worra galateeffattan ta'aa'a.</verse>
				<verse number="16">Dubbiin Rabbii guutumatti isin keessa haa jiraatu. Ogummaa maraan wol barsiisaa'a, wol gorsaa'a, Ayyaanaan faaruu faarfachu'uun badhaadhummaa isaatiin onnee keessan keessatti Rabbiin faarfadhaa'a.</verse>
				<verse number="17">Rabbii Aabbaa karaa Yesuus Kiristoosiitiin galateeffata'aa, dubbi'iin yookiin huji'iin waan gootan maraa maqaa Gooftaa Yesuus Kiristoosiitiin godhaa'a.</verse>
				<verse number="18">Haawwota manaa, akka Goofta'aaf ta'utti abbaa manaa keessanii ajajamaa'a.</verse>
				<verse number="19">Abboota manaa! haadha manaa teessan jaaladhaa'a, garaa isaanitti hin jabaatinaa'a.</verse>
				<verse number="20">Ijoolle! Kun waan Gooftaa gammachisu waan ta'eef, waa maraanuu worra keessanii ajajamaa'a.</verse>
				<verse number="21">Abboota! Isinillee akka onneen isaanii abdii hin kutanne ijoollee teessan hin rifachiisinaa'a.</verse>
				<verse number="22">Garboota! Onnee qajeeltu'uun Gooftaa sodaata'aati malee, nama gammachiiftanii mudhatu'uuf worra ajajamtan uduu hin ta'in, fooniin worra gooftoota keessan ta'anii waa maraanuu ajajama'aafii.</verse>
				<verse number="23">Namaaf uduu hin taane, akkuma Goofta'aa gootanitti, waan gootan maraa jabaadha'aa godhaa'a.</verse>
				<verse number="24">Gooftaa biraa gatii risti'ii akka argattan waan beettaniif, Gooftaan isin tajaajiltan Kiristoosiin waan ta'eef.</verse>
				<verse number="25">Ka yakke waan yakka ufiitiif adabbii argata, nama wol caalchiisuun Rabbiin bira waan hin jirreef.</verse>
			</chapter>
			<chapter number="4">
				<verse number="1">Isinillee gooftoota! Samii irraa Gooftaa akka qabdan waan beettaniif garboota keessanii qajeellumma'aa fi fayyaalumma'aan isaan gargaaraa'a.</verse>
				<verse number="2">Galata woliin faate'een dammaqa'aa jabaadha'aa Rabbiin kadhadhaa'a.</verse>
				<verse number="3">Hennaa sanillee waan dhossaa Kiristoos ka ani hidhameef akka himnu, Rabbi ergaa ufiitiif balbala akka nuu banu waan keennaafillee nuu kadhadhaa'a.</verse>
				<verse number="4">Akka dubbachuun na irraa eeggamutti akka ibsee dubbachuu danda'u naa faateffadhaa'a.</verse>
				<verse number="5">Bara keessan keessatti carraa qabdan marumatti fayyadamu'uun worra hin amanne biratti ogumma'aan jiraadhaa'a.</verse>
				<verse number="6">Nama maraafuu attamitti deebii deebisuu akka beettan, dubbiin keessan hennaa maraa badhaadhaan ka guuttame, gurra namaatitti ka toluuf akka sooqiddaa mi'aayaa haata'u.</verse>
				<verse number="7">Obboleessi jaalatamaaniif tajaajilaan amanamaan na woliin Goofta'aaf garbicha ta'e, Tikiqoos jiruu kiyya maraa isinitti beessisa.</verse>
				<verse number="8">Waan nu itti jiru akka bettaniif, akka isin jajjabeessuuf amanama'aa fi jaalatamaa obboleessa keenna Anasimoosiin woliin wonti gara keessan erginuuf waan kanaaf, isaan waan hulee kanaa maraa isinitti himan.</verse>
				<verse number="9"></verse>
				<verse number="10">Worra gadooman keessaa ka na woliin hidhame, Arisixirookos ilmi obboleessa Barnaabaasii Maarqos ka Iyosxosi jedhamuu fi Iyyaasuun nagaya isiniin jedhaniiran. «Maarqosi gara keessan yoo dhufe simadha'aanii» ajaja jedhu fudhattaniirtu. Worri jeennata Rabbii keessatti na woliin hojjatan kanniin calla'a; isaanillee na jajjabeessaniiran.</verse>
				<verse number="11"></verse>
				<verse number="12">Garbichi Kiristoosii Ephafiraan keessan nagaya isiniin jedheera. Fedha Rabbii maraa hubattanii, guutuu taatanii, akka dhaabattan, hennaa maraa waan keessaniif jabaatee Rabbiin kadhata.</verse>
				<verse number="13">Waan keessanii fi waan worra Lodoqiyaa Qachaa Iyyaaraa jiraniif guddisee akka hinaafu isinii raga.</verse>
				<verse number="14">Jaalatamaan Ogeessi fayya'aa Luuqaasii fi Deemaasillee nagaya isinii dhaamaniiran.</verse>
				<verse number="15">Obboleeyyan Lodoqiyaa keessa jiran Nimfuuniif woldaa Kiristaanaa ta mana isaa jirtuuf nagaya naa himaa'a</verse>
				<verse number="16">Dhaamsi tunillee isin biratti haga dubbifamteen maayessa tokkummaa namoota Lodoqiya'aattillee akkasuma akka dubbifamu godhaa'a. Dhaamsa Lodoqiyaa irraa ergame isinillee akkasuma dubbisaa'a.</verse>
				<verse number="17">Akiriphaanillee, «Tajaajila Gooftaa irraa fuute, akka raawwattu jabaadhu» jedha'aa naa himaa'a.</verse>
				<verse number="18">Nageenni ani Phaawuloos harka kiyyaan barreesse kana. Hidhamuu kiyya yaadaa'a! Badhaanni isin woliin haata'u.</verse>
			</chapter>
		</book>
		<book number="52">
			<chapter number="1">
				<verse number="1">1 Phaawuloos, Siliwaanosii fi Ximootewoosiin biraa: Woldaa Kiristaanaa, ta Rabbi Abba'aatii fi Gooftaa Yesuus Kiristoosii taate, worra Tasolonqee keessa jiraataniif, Rabbi Abbaa keennaa fi Gooftaa keenna Yesuus Kiristoosiin irraa badhaaninii fi nageenni isiiniif haata'u.</verse>
				<verse number="2">Hennaa faateffannu waan keessan yoo yaannu, hujii amantaa keessanii, dadhabbii jaalala keessanii, abdii Gooftaa keenna Yesuus Kiristoosiitiin waan jabaattaniif Abbaa keennaa fi Waaqa keenna afo'otti yaada'aati uduu addaan hin kunne hennaa maraa Rabbii keenna sababa keessan maraatiif hin galateeffanna.</verse>
				<verse number="3"></verse>
				<verse number="4">Obboleeyyan tiyya, akka Rabbiin jaalatamtanii fi filatamtan waan beenneef.</verse>
				<verse number="5">Oduun Nagayaa ka isinii lallabne hunnaa fi Ayyaana Woyyu'uun hubbannaa hedduun malee, dubbii calla'aan gara keessan waan hin dhufneef, isin biratti waan keessaniif attamitti akka jiraanne hin beettan.</verse>
				<verse number="6">Isinillee akkasuma dubbii Rabbii rakkoo hedduun gammachuu Ayyaana Woyyu'uu woliin fudhattanii worra nu'uuf Gooftaa fakkaatu taataniirtan.</verse>
				<verse number="7">Kanaafuu amantoota Maqedooniya'aa fi Akaayiyaa jiran maraafuu fakkeenna isaanii taataniirtan.</verse>
				<verse number="8">Dubbiin Rabbii isin biraa bayee Maqedooniya'aa fi Akaayiyaa calla'aati waan hin dhagayamneef, haata'uu ammoo haga womaa dubbachuu hin barbaachifnetti, amantaan isin Rabbiin irratti qabdan hulee marattuu odeeffameera.</verse>
				<verse number="9">Isaanuu gara keessan dhufnee attamitti akka jiraanne, waan keenna waan dubbataniif, Waaqa jiraata'aa fi ka dhuga'aa akka tajaajiltan, Ilma ufii ka du'a keessaa kaase, Yesuusii lola dhufu jalaa nu hambisu, samii irraa akka eeddan waaqota tolfamaa irraa gara Rabbiititti attamitti akka deebitan isaanuu hin ragan.</verse>
				<verse number="10"></verse>
			</chapter>
			<chapter number="2">
				<verse number="1">Obboleeyyan tiyya! Gara keessan dhufuun keenna duwwaa akka hin taane hin isinuu hin beettan.</verse>
				<verse number="2">Haata'uu ammoo akkuma beettan Filiphisiyuusitti dura rakkinna nu irra gayeen xaarii dadhabbii hedduun Oduu Nagayaa isinitti himuu Waaqa keennaan uggine.</verse>
				<verse number="3">Kadhaan keenna dogoggoraan yookiin battumma'aan yookiin hammeennaan waan hin turreef.</verse>
				<verse number="4">Haata'uu ammoo, akka Rabbi qoree nu laalee amanamtoota ta'uu keenna argee, Oduu Nagayaa yaboo nutti keennetti dubbanna. Kanallee yoo goonu, Rabbii keessa keenna qoru san gammachiisu'uuf malee, nama gammachiisu'uufii miti.</verse>
				<verse number="5">Akkuma isin beettan, akkuma Rabbillee nuu ragu dubbii sossobu'uutiin hin dubbanne. Kajeellaa dhoffachu'uuf jennee hin fakkeessine, hin hojjannelle'e.</verse>
				<verse number="6">Ergamaa Kiristoosii taanee isinitti ulffaachuu uduu dandeennu, isin irraa ta'ee yookiin kaawwaan irraa yookaan nama irraa, ulfinna hin barbaanne.</verse>
				<verse number="7">Haata'uu ammoo akkuma guddiftuun ijoollee ufii kunuunsitu, isin jiddu'utti gara-laafeyyii taane.</verse>
				<verse number="8">Akkasuma isin jaalata'aa Oduu Nagayaa ka Rabbii qooduu callaa uduu hin taane, lubbuu teennallee akkasuma isinii keennuun fedhaa fi jaalala keenna. Waan jaalatamtoota keenna taataniif.</verse>
				<verse number="9">Obboleeyyan tiyya! Dadhabbii keennaa fi xaarii keenna waan qaabattaniif, isin keessaa nama tokkottillee akka hin ulfaanne, halkanii guyyaa hojjata'aa, Oduu Nagayaa ka Rabbii isinitti lallabne.</verse>
				<verse number="10">Isin worra amantan jiddu'utti woyyummaa attamiitiif qajeellummaa mudaa hin qabneen akka deemne, isiniif Rabbillee raga'a.</verse>
				<verse number="11">Rabbii gara jeennataatii fi gara ulfinna ufii isin waame kanaa akka ta'utti akka jiraattan, isin gorsaa, isin jajjabeessa, isinii raga'aa, akkuma abbaan ijoollee ufiitii ta'u isin maraafuu waan taane hin beettan.</verse>
				<verse number="12"></verse>
				<verse number="13">Kanaafuu dubbii maleekkootaa, innillee dubbii Rabbii hennaa nurraa fudhattan, dhugaa isin keessa jiru isin worra amantan birattillee akkasuma akka hojjatu akka dubbii Rabbiititti malee, akka dubbii namaa gootanii waan hin fudhanneef, nullee hennaa maraa uduu addaan hin kunne Rabbiin galateeffanna.</verse>
				<verse number="14">Isin obboleeyyan tiyya, worra Yihuudaa jiraatan ka Kiristoos Yesuusitti amananii Woldaa Rabbii worra fakkaatan taataniirtan; worra Yihuudotaa irraa akkuma rakkinni isaan irra gaye; isinillee akkasuma rakkinni akkasii sun namoota biyya keessanii irraa isin irra gayeera.</verse>
				<verse number="15">Sunninillee akkasuma Gooftaa Yesuusiin ajjeesanii, raattotaa fi nullee hin ari'an, Rabbiinillee hin gammachiisan, namoota maraa hin morman.</verse>
				<verse number="16">Hennaa maraa cubbuu hojjatu'uun worri Yihuudiin hin taane akka fayyan akka isaanitti hin himne nu dhooggan. Haata'uu ammoo dheekkamsi Rabbii hagaa ol isaan irra gayeera.</verse>
				<verse number="17">Nu ammoo obboleeyyan tiyya, gara'aan uduu isin bira jirru, hennaa diqqo'oof ijaan wol arguu dhabnee gargar yoo baanellee, guddifnee waan isin yaanneef ijaan isin argu'uuf yaanneerra.</verse>
				<verse number="18">Gara keessan dhufuu barbaannee turre, keessattuu ani Phaawuloos hennaa tokkoo fi lama dhufuu yaaleeti seexanni ammoo nu tursiise.</verse>
				<verse number="19">Abdiin keenna, gammachuun keennaa fi Kallachi ulfinna keennaa eennu? gaafa Gooftaan keenna Yesuus dhufu, isa afoo dhaabanne worri ittiin boonnu isin malee eennu?</verse>
				<verse number="20">Isin ulfinna keenna, gammachuu keennalle'e.</verse>
			</chapter>
			<chapter number="3">
				<verse number="1">Kanaafuu obsuu dadhabnaan, ganda Ateena'aatitti hojjuma keenna hafu'uuf murteeffanne.</verse>
				<verse number="2">Waan amantaa keessaniitiif akka isin jajjabeessuu fi akka isin gorsu, obboleessa keenna tajaajilaa Rabbii ka nu woliin Oduu Nagayaa Kiristoosii hojjatu Ximotiwoosiin gara keessan ergineerra.</verse>
				<verse number="3">Sababaa rakkinna kanaatiin eennullee akka hin raaffamne, waan kanaaf akka filamne isinuu waan beettaniif.</verse>
				<verse number="4">Hennaa isin woliin jiru, rakkinni akka nu irra gayu duraanuu isinitti himneerra. Akkasuma akkuma isin beettan wonti sun dhugamaan ta'eera.</verse>
				<verse number="5">Waan kanaaf anillee akkasuma hennaa obsuu dadhabe, maal laataa seexanni nama ataabu isin ataabeera. Dadhabbiin keennallee duwwaa ta'eera jedhee waan sodaadheef, amantaa keessan beeku'uuf isa ergeera.</verse>
				<verse number="6">Amma ammoo Ximootiwoos isin biraa gara keenna dhufeeti, waan amantaa keessaniitii fi waan jaalala keessanii oduu nama gammachiisu hennaa nutti hime, nullee isin argu'uuf akkuma yaannu, akka nu argitan yaada'aa hennaa maraa isin waan keennaaf mishaa akka yaaddan nutti hime.</verse>
				<verse number="7">Kanaafuu obboleeyyan tiyya, karaa amantaa keessaniitiin rakkinnaa fi miidhamuu keenna maraa sababaa amantaa keessaniitiin jajjabaanneerra.</verse>
				<verse number="8">Yoo isin Goofta'aan jabaattanii dhaabattan, amma nullee jiru'uun jiraanna.</verse>
				<verse number="9">Fuula keessan argu'uuf, waan amantaa keessan keessaa hanqate isinii guutu'uuf halkanii fi guyyaa hagaa olitti Rabbiin kadhata'aa, waan keessaniif, Waaqa keenna afo'otti gammachuu gammannu maraa sababaa keessaniif Rabbii hagam galata galchuu dandeenaa?</verse>
				<verse number="10"></verse>
				<verse number="11">Waandhi kaddaamamaan Abbaan keennaa fi Gooftaan keenna Yesuus Kiristoosillee gara keessan karaa nuu haa qajeelchu.</verse>
				<verse number="12">Gooftaan keenna Yesuus Kiristoos woyyoota maraa woliin hennaa dhufu, afoo Waaqa Abbaa keennaa, woyyootaa fi worra mudaa hin qabne isin taasisee, onnee keessan akka dhaabu akkuma nullee isinii taane Goofta'aan waan wolii qabnu jaalala maraafuu ta'uun isinii haa guddisu, haa eda'ullee.</verse>
				<verse number="13"></verse>
			</chapter>
			<chapter number="4">
				<verse number="1">Eeganaa waan hafeen obboleeyyan tiyya, attamitti akka jiraattaniif, Rabbiinillee gammachiisuu attamitti akka dandeettan, nurraa akka barattan, isinillee akkasumatti akka jiraattan ka duraa caalaa akka baayi'attan maqaa Gooftaa Yesuus Kiristoosiitiin isin kadhanna, isin gorsinalle'e.</verse>
				<verse number="2">Maqaa Gooftaa Yesuusiitiin ajaja kamiin akka isinii kennine waan beettaniif</verse>
				<verse number="3">Fedhiin Rabbii akka woyyoomtaniif.</verse>
				<verse number="4">Seebaruu irraa akka fagaattan, akka worra Yihuudii hin taanee, ka Rabbiin hin beenne sanniin fedhaa fi dharraa foonii hamaa hin qabaatinaa'a. Isin keessaa namni maruu nafa ufii woyyumma'aa fi ulfinnaan haa eeggatuu.</verse>
				<verse number="5"></verse>
				<verse number="6">Ammallee akkuma duraan isiniin jennee fi akkuma isinii ranne, Gooftaan waan kana maraa waan haluu bayuuf eennullee waan kanaan akka hin yakkine obboleessa ufiillee akka hin sobne.</verse>
				<verse number="7">Rabbi Battumma'aaf uduu hin taane, woyyumma'aaf nu waameera.</verse>
				<verse number="8">Eeganaa namni gorsa kana jibbu, nama jibbuu isaatii miti. Rabbii Ayyaana woyyuu akka isin keessa jiraatuuf kenne san jibbe malee.</verse>
				<verse number="9">Waan wol jaalachuu obboleeyyanii isinii barreessuun hin barbaachisu. Wol jaalachuun akka isin barbaachisu isinuu Rabbiin irraa waan barattaniirtaniif.</verse>
				<verse number="10">Akkasumallee Obboleeyyan Maqedooniyaa keessa jiran maraaf waan gootaniif. Haata'uu ammoo Obboleeyyan tiyya, ka duraa caalaa akka baayi'attan cadheensaanillee akka jiraattan, akka hinaaftan, waan keessan irrattillee akka uf eeddan, akkuma nu isin ajanye, worra hin amanne jiddu'utti, haalaan akka jiraattan, waan isiniif barbaachisuufillee harka namaa irraa akka hin eegganne, harka keessaniin akka hojjattaniif isin kadhanna.</verse>
				<verse number="11"></verse>
				<verse number="12"></verse>
				<verse number="13">Haata'uu ammoo obboleeyyan tiyya! Akka worra abdii hin qabnee, akka worra kaawwanii akkasuma akka hin gaddine, waan worra du'anii akka beettan hin jaalanna.</verse>
				<verse number="14">Yesuus akka du'ee fi du'aa akka ka'e yoo amanne, akkasuma Yesuusitti amananii worra du'an, Rabbi gara ufii waan isaan fiduuf.</verse>
				<verse number="15">Wonti dubbii Goofta'aatiin isiniin jennu kana waan ta'eef, nu jiraattota taane, haga Gooftaan deebi'ee dhufuuf nu worri jirru, worra du'anillee hin firrifnu.</verse>
				<verse number="16">Gooftaan inninuu ajajaan laagaa bulchaa Maleekka'aatiin laagaa xurumbaa Rabbiitiinillee sami'ii waan bu'uuf, worri Kiristoosiin amananii du'an firrisanii ka'an.</verse>
				<verse number="17">Achiin maayii, nu worri jiraata'aarru, Gooftaa qilleensa irratti reebbachu'uuf isaan woliin duummeessaan ol fudhatamna. Achiin maayii hennaa maraa Gooftaa woliin jiraanna.</verse>
				<verse number="18">Kanaafuu isin dubbii kanaan wol jajjabeessaa'a.</verse>
			</chapter>
			<chapter number="5">
				<verse number="1">Obboleeyyan tiyya! Waan baraatii fi waan ji'ootaa womaa isinii barreessu isin hin barbaachisu.</verse>
				<verse number="2">Guyyaan Goofta'aa akka hatuun halkanniin dhuftu akkasuma akka dhufu isinuu sirri'itti beettaniirtan.</verse>
				<verse number="3">Nagayaa fi fayyinna uduu jedhan hennaa san akkuma dubartiin ulfaa ciniinsifattu, badiin tasuma isaanitti dhufti. Sirima jalaa hin bayan.</verse>
				<verse number="4">Isin ammoo obboleeyyan tiyya, guyyaan akka hattu'uu akka isinirra hin geenne, isin dukkana keessa hin jirtan.</verse>
				<verse number="5">Isin maruu ilmaan guyya'aatii fi ilmaan ifaati, nu worra halkanii yookiin dukkanaatii miti.</verse>
				<verse number="6">Eeganaa haa damandhuu; hagati haa jiraannuu malee, akka kaawwanii hin rafnu.</verse>
				<verse number="7">Worri rafu halkanniin rafa; worri machaayullee halkanniin machaayan.</verse>
				<verse number="8">Nu ammo worra ifaa waan taaneef, amanta'aa fi jaalala akka guloo sibiilaatitti uffannee hagati haa jiraanuu.</verse>
				<verse number="9">Rabbi dheekkamsaaf nu hin file. Fayyinna Gooftaa Yesuus Kiristoosii haa arganu'uuf malee.</verse>
				<verse number="10">Yoo jiraannellee yookiin yoo duunellee isa woliin lubbu'uun akka jiraannu nuuf jedhee du'e.</verse>
				<verse number="11">Kanaaf isinillee akkasuma akkuma amma gootan woliin mari'adhaa'a; kuun kaan haa jajjabeessuu.</verse>
				<verse number="12">Obboleeyyan tiyya! Worra isin wodhakka'atti hujii Goofta'aatiin dadhaban, worra isin bulchaanii fi isin gorsan waan hujii Goofta'aatii fi hagaa olitti akka isaan kabajjitan isin kadhanna. Isin wolii nagaya qabaadhaa'a.</verse>
				<verse number="13"></verse>
				<verse number="14">Obboleeyyan tiyya! Isin gorsinaa, worra seera malee deeman gorsaa'a, worra hin uggine jajjabeessaa'a, dadhabdootallee gargaaraa'a, namoota maraayyuu obsaa'a.</verse>
				<verse number="15">Eennullee eennuun irratti waan hamaa akka hin deebifne uf eegaa'a. Haata'uu ammo hennaa maraa martii keessanuu waan mishaa wolii godhu'uuf jabaadhaa'a.</verse>
				<verse number="16">Hennaa maraa gammadaa'a;</verse>
				<verse number="17">Uduu addaan hin kunne faateffadhaa'a; waan maraafuu galateeffadhaa'a. Wonti Rabbi karaa Kiristoos Yesuusiitiin isin irraa barbaadu kana.</verse>
				<verse number="18"></verse>
				<verse number="19">Ayyaana Woyyuu hin ukkaamsinaa'a.</verse>
				<verse number="20">Raaga hin tuffatinaa'a, maraa qora'aa, mishaa qabadhaa'a.</verse>
				<verse number="21"></verse>
				<verse number="22">Waan hamaa kamiin irraallee fagaadhaa'a.</verse>
				<verse number="23">Waandhi nagayaa qaama keessan hooma'aa haa woyyoomsu; ayyaanni keessan lubbuunii fi foon keessanillee hennaa Gooftaan keenna Yesuus Kiristoos dhufu mudaa malee haa eeggamanii.</verse>
				<verse number="24">Ka isin waame amanama'a; innillee akkasuma kana hin taasisa.</verse>
				<verse number="25">Obboleeyyan tiyya! Nuufillee faateffadhaa'a.</verse>
				<verse number="26">Dhungoo woyyu'uun obboleeyyan maraa nagaya gaafadhaa'a.</verse>
				<verse number="27">Eergaan kun obboleeyyan woyyoota maraafuu akka dubbifamu Goofta'aan isin woga.</verse>
				<verse number="28">Badhaani Gooftaa keenna Yesuus Kiristoosii isin woliin haata'u! Amiin!</verse>
			</chapter>
		</book>
		<book number="53">
			<chapter number="1">
				<verse number="1">Phaawuloos, Siliwaanosii fi Ximootewoosiin biraa woldaa Kiristaanaa ta Rabbii Abbaa keennaatii fi Gooftaa keenna Yesuus Kiristoosii ta Tasolonqee keessa jirtuuf.</verse>
				<verse number="2">Rabbii Abbaa keennaa fi Gooftaa keenna Yesuus Kiristoosiin irraallee badhaaninii fi nageenni isinii haa ta'u.</verse>
				<verse number="3">Obboleeyyan tiyya! Hennaa maraa waan keessaniif Rabbiin galateeffachuu nu barbaachisa; amantaan keessan guddisee guddata'aa, jaalalti isin wolii qabdanillee ittuma eda'a'aa waan deema'aaruuf, galateeffachuun keenna sirri'i.</verse>
				<verse number="4">Kanaafuu ari'amu'uu fi rakkoo isin irra gaye maraa keessatti waan obsitanii fi amanta'aanillee waan jabaattaniif, tokkummaa Woldaa Kiristaanaa keessatti nu isiniin boonna.</verse>
				<verse number="5">Waan isaatiifillee worra rakkinni isin irra gayuuf, jeennata Rabbiitiif worra gayaa taatanii akka laakkayamtaniif kun malkata murtii qajeelaa Rabbiiti.</verse>
				<verse number="6">Gooftaan Yesuus maleekkota baallii qaban woliin sami'ii arraba ibiddaatiin hennaa dhufu worra rakkinna isin irra geessaniif rakkinna, worra rakkinni nu woliin isin irra gaya'aaruu ammo harabaafachiisa; kun Rabbiin afo'otti dhugamaan qajeellummaa waan ta'eef.</verse>
				<verse number="7"></verse>
				<verse number="8">Worra Rabbiin hin beennee fi Oduu Nagayaa Gooftaa Yesuus Kiristoosiitiifillee worra hin ajajamne haluu isaan baya.</verse>
				<verse number="9">Gaafa san woyyootaan ulfaachu'uu fi ragaa keennallee waan amantaniirtaniif, worra amanan maraa biratti ajaa'ibsiifamu'uuf hennaa dhufu, worri afoo Goofta'aatii fi ulfinna hunna Rabbii irraa fagaatanii badii bara baraa keessatti adabaman.</verse>
				<verse number="10"></verse>
				<verse number="11">Kanaafuu akkuma Ayyaana Waaqa keennaa akkuma Gooftaa keenna Yesuus Kiristoosii maqaan Gooftaa keenna Yesuus Kiristoosii isin biratti ulfaachu'uuf, isinillee isa biratti ulfaachu'uuf, Waandhi Gooftaan keenna isaan waamamu'uun worra gayaa akka taatan godhee akka isin laakkayu, fedha mishummaa isaa maraaf, hujii amanta'aa jabeennaan akka raawwatu, waan keessaniif hennaa maraa faateeffanna.</verse>
				<verse number="12"></verse>
			</chapter>
			<chapter number="2">
				<verse number="1">Obboleeyyan tiyya! Waan dhufa Gooftaa keenna Yesuus Kiristoosiitiif waan isa biratti wolgawuu keennaa, Ayyaanaan yookiin dubbii nu biraa isinii ergameen, guyyaan Goofta'aa gayeera jettanii ariifattanii yaada keessaniin hin raafaminaa'a, hin nayinalle'e, jennee isin kadhanna.</verse>
				<verse number="2"></verse>
				<verse number="3">Eennullee karaa kamiin isin hin dogoggorsin, uduu ganuun firrisee hin dhufne namni mitaa, innillee ilmi badi'ii uduu hin mudhanne guyyaan sun hin dhufu.</verse>
				<verse number="4">«Ani Rabbi jedha'aa» labsi'iin hima'aa, haga mana woyyuu Rabbii keessatti, worra Waaqa jedhaman maraa caalaa, ka namoonni kaddaaman maraa ol ka uf qabuu fi morma'a.</verse>
				<verse number="5">Hennaa isin woliin jiru, akka kana isiniin jedhe hin qaabattanii?</verse>
				<verse number="6">Hennaa ufiititti akka mudhatuuf amma waan isa dhooggu isinuu hin beettan.</verse>
				<verse number="7">Dhossaan hunna hameennaa ammumaa hujii irra jira; ta'ullee haga karaa irraa ka'utti amma waan isa dhooggutu jira.</verse>
				<verse number="8">Hennaa san ka Gooftaan Yesuus Kiristoos hafuura afaan ufiitiin balleessuu, hennaa deebi'ee dhufu mudhachuu ufiitiin ka balleessu ilmi badi'ii hin mudhata.</verse>
				<verse number="9">Fayyu'uuf jaalala dhuga'aa worra hin fudhanneef, worra badaniif dhufti isaa maalalee maraa fi malkata sobdootaatiin, soba hamaa maraan, sobu'uun akka hujii seexanaatiin.</verse>
				<verse number="10"></verse>
				<verse number="11">Sababaa kanaaf dhuga'aan worri hin amanne, worri hama'atti gammada'aa turan maruu, akka murtii argataniif sobatti akka amanan, Rabbi hunna isaan wol wolaalchisu isaanitti erga.</verse>
				<verse number="12"></verse>
				<verse number="13">Nu ammoo worra Goofta'aan jaalatamtan hennaa maraa waan keessaniif Rabbiin galateeffachuu nu barbaachisa. Rabbi Ayyaanaan woyyoomuu dhugaallee amanu'uun fayyinnaaf akka hangafaatitti waan isin filateeruuf.</verse>
				<verse number="14">Waan kanaan ulfinna Gooftaa Yesuus Kiristoosii akka argattaniif, Oduu Nagayaa nu isinitti lallabneen isin waame.</verse>
				<verse number="15">Eeganaa obboleeyyan tiyya, jabaadha'aa dhaabadhaa'a; dubbii keennaanillee yoo ta'e yookiin erga'aaf barreeffamaan waan isin barsiifne jabaadha'aa eegaa'a.</verse>
				<verse number="16">Gooftaan keenna Yesuus Kiristoosii fi Rabbiin Abbaan keenna ka nu jaalate badhaadha, jajjabaachuu bara baraatiif, ka abdii mishaa nuu kenne, onnee keessan haa jajjabeessan. Hujii misha'aa fi dubbii maraan isin haa dhaaban.</verse>
				<verse number="17"></verse>
			</chapter>
			<chapter number="3">
				<verse number="1">Obboleeyyan tiyya! Waan hafeen dubbiin Goofta'aa akka ariiti'iin deemu, isin birattillee akka ta'uutti akka kabajjamu, namoonni hedduu waan hin amanneef, namoota hameeyyi'ii fi worra diiggaa hojjatan jalaa akka baanu nuu faateffadhaa'a.</verse>
				<verse number="2"></verse>
				<verse number="3">Haata'uu ammoo Gooftaan isin dhaabu ka hamaa irraa isin eegu amanama'a.</verse>
				<verse number="4">Waan isin ajanyu amma akka gootan, duranaallee akkasuma akka gootan, waan keessaniif Gooftaa hedanneerra.</verse>
				<verse number="5">Gooftaan garaa keenna gara jaalala Rabbii, gara obsa Kiristoosii haa qajeelchu.</verse>
				<verse number="6">Obboleeyyan tiyya! Worra worra huji'iif seera malee deemaniif worra akka aaloo nu isinii dabarsineetiin hin jiraanne maraa irraa akka fooyamtan maqaa Gooftaa keenna Yesuus Kiristoosiitiin isin ajanya.</verse>
				<verse number="7">Attamitti akka nu fakkaachuun isin barbaachisu isinuu waan beettaniif, nu isin biratti haala malee hin jiraanne.</verse>
				<verse number="8">Isin birratti waan tokkonilee akka isinitti hin ulfaanne, halkanii fi guyyaa dadhabbi'ii fi Xaari'iin hojjata'aa jiraata'aa turre malee, eennun irraallee buddeena akkanumaan hin nyaanne.</verse>
				<verse number="9">Kunillee isin akka nu fakkaattaniif uf akka fakkeennaatitti isinii keennu'uuf turre malee, nu waan baallii hin qabneefii miti.</verse>
				<verse number="10">Akkasuma isin woliin hennaa jirru, «Ka hujuu hin jaalanne hin nyaatin» jennee isin seerree waan turreef.</verse>
				<verse number="11">Sirima hujii uduu hin hojjanne waan namaa keessa gaala'aa seera malee isin keessa worra deemaniif waan namoota gari gari'ii dhageenneerra.</verse>
				<verse number="12">Worri akkanaa kunniin cadhisanii hojjata'aa buddeenuma isaanii akka nyaatan, maqaa Gooftaa keenna Yesuus Kiristoosiitiin isaan seerra, isaan gorsinalle'e.</verse>
				<verse number="13">Obboleeyyan tiyya! Isin ammoo hujii mishaa hojjachuu hin dadhabinaa'a.</verse>
				<verse number="14">Dubbii keenna ka dhaamsa kanaan ergameef ka hin ajajamne eennullee yoo jiraate kana laala'aa akka saalfatu isa woliin wol hin ta'inaa'a.</verse>
				<verse number="15">Haata'uu ammoo akka obboleessaatitti isa gorsaa malee, akka diinaatitti isa hin laalinaa'a.</verse>
				<verse number="16">Rabbiin nagayaa, hennaa maraa karaa maraan, inninuu nagaya isinii haa kennu. Gooftaan isin maraa woliin haata'u.</verse>
				<verse number="17">Dhaamsi kun ani Phaawuloos harkuma kiyyaan ka barreese. Ragaan dhaamsa kiyyaa marattuu akkanatti barreesseera.</verse>
				<verse number="18">Badhaani Gooftaa keenna Yesuus Kiristoosii isin maraa woliin haa ta'u.</verse>
			</chapter>
		</book>
		<book number="54">
			<chapter number="1">
				<verse number="1">Akkuma ajaja Rabbiin qorichi keennaa fi abdiin keenna Yesuus Kiristoos ajajeen, ka ergamaa Rabbii ta'e ana Phaawuloosiin irraa:</verse>
				<verse number="2">Ka amanta'aan dhuga'aan ilma kiyya ta'e Ximootiwosiif: Rabbii Abbaa keennaa fi Gooftaa Yesuus Kiristoosiin irraa badhaani, dhiifamsaa fi nagaya sii haa kennu.</verse>
				<verse number="3">Hennaa gara Meqidooniya'aa deeme gari gariin barumsa addaa akka hin barsifneef, gara mammaaka dhuma hin qabinee, gara seenaa dhalootaa akka hin caqafne, akka isaan ajaju Efesooniin keessa akka teettu sii kadhadhe. Wontoonni akkanaa kunniin wol mormii waan fidaniif.</verse>
				<verse number="4">Kunniin hujii Rabbii ka dhuga'aan hojjanuuf womaa hin fayyadu.</verse>
				<verse number="5">Raawwiin ajajaa ammoo, jaalala garaa qulqulluu keessaa, sammuu misha'aa fi amantaa uftuuluu hin qabne keessaa ka ol bayu.</verse>
				<verse number="6">Kanniin keessallee gari gariin dogoggoranii waan jedhan yookiin sirri'itti uduu hin hubatin, barsiisoota seeraa ta'u'uuf barbaada'aa gara dubbii duwwa'aa siiqaniiran.</verse>
				<verse number="7"></verse>
				<verse number="8">Haata'uu ammoo namni akka ta'utti uduu ittiin hojjatee, seerri mishaa akka ta'e hin beenna.</verse>
				<verse number="9">Kunillee worra yakkamtoota, worra hin ajajamne, worra hamaa hojjatan, cubbamtoota, worra woyyummaa hin qabne, battoota, worra abba'aa fi haadha ufii ajjeesan, worra nama ajjeesan, seebartoota, worra dhiira woliin ciisan, worra namoota bitee gurguru, worra kijibdootaa fi dharaan kakatuu fi worra faallaa barumsa dhuga'aa godhan maraaf, barumsi dhuga'aa ammo ka argamu, Oduu Nagayaa kabajjamaa ka waan Rabbii eebbaa ibsuuti. Oduu Nagayaa kanatu yaboo natti kenname.</verse>
				<verse number="10"></verse>
				<verse number="11"></verse>
				<verse number="12">Tajaajila ufiitiif na mudee amanamaa godhee waan na laakkayeef, Gooftaa keenna Yesuus Kiristoosii hunna naa kenne hin galateeffadha.</verse>
				<verse number="13">Ani duraan ka ari'u ka abaaruuf rakkisaa yoo ta'ellee inni kana naa godhe. Haata'uu ammoo uduu hin beekin waan uduu hin benne godheef araara argadhe.</verse>
				<verse number="14">Badhaani worra Gooftaa keenna Yesuus Kiristoosiin keessa jiraniin amanta'aa fi jaalalli guddisee isaanii guddate.</verse>
				<verse number="15">«Cubbamtoota fayyisu'uuf Yesuus Kiristoos gara biyya lafaa dhufe» dubbiin jedhu amanama'aa fi ka martinuu fudhatuu barbaachisu. Cubbamtoota keessaa ijoon ana.</verse>
				<verse number="16">Waan kanaaf ammoo jireenna bara baraa argachu'uf worra isatti amanuuf jireennaaf fakkeenna akka ta'u Yesuus Kiristoos ana ijoo ta'e irratti obsa ufii mara mudhisu'uuf ani araara argadhe.</verse>
				<verse number="17">Ka ufumatti Waaqa ta'e, ka hin bannee fi hin mudhanne, mootii bara baraatiif galanninii fi ulfinni baraa haga baraa haata'u! Amiin.</verse>
				<verse number="18">Mucaa kiyya Ximotowos! Duraan dursee waan kee akkuma raagaan himame Kiristoosiin keessaan lola mishaa akka loltuuf ajaja kana yaboo sitti kenna.</verse>
				<verse number="19">Amanta'aa fi sammuu mishaa qabaadhu. Namoonni gari gariin qalbii ufii gatanii akka markabni ka oofu malee baduu, waan amanta'aatiin waan badaniiraniif.</verse>
				<verse number="20">Isaan keessaallee akka Rabbiin hin arabsine akka barattan, seexanatti dabarsee ka isaan kenne, Hemenewoosii fi Iskindiroos fa'a.</verse>
			</chapter>
			<chapter number="2">
				<verse number="1">Eeganaa Rabbiin kaddaamuu, suutuma, cadhisu'uuf, gad uf qabuu maraan akka jiraannu, Rabbiin kadhachuu, faateffachuu, waan namoota biraatiif Rabbiin kadhachu'uu fi waan namootaa, waan moototaatii fi bulchoota maraaf waa maraa dura kunniin akka ta'u gorsa.</verse>
				<verse number="2"></verse>
				<verse number="3">Rabbi qorichi keenna namoonni maruu akka fayyaniif dhugaa maraa akka beekan jaalatu afo'otti wonti mishaanii fi ka nama gammachiisu kana.</verse>
				<verse number="4"></verse>
				<verse number="5">Rabbi tokkicha, ka jidduu ta'ee Rabbii fi nama wolitti araarsullee tokkicha; Innillee Yesuus Kiristoosii nama ta'e.</verse>
				<verse number="6">Ka namoota maraa cubbuu jalaa baasu'uuf dabarsee uf kenne.</verse>
				<verse number="7">Anillee waan kanaaf amanta'aa fi dhugaa lallabu'uuf, worra Yihuudii hin taane barsiisu'uuf akka muudame, dhugaa dubbadha malee hin sobu.</verse>
				<verse number="8">Eeganaa dhiirti hulee marattuu dheekkamsaa fi yaada hamaa malee, harka isaanii ka woyyoome ol kaasa'aa akka Rabbiin kadhatan barbaada.</verse>
				<verse number="9">Akkasuma ammoo intalti uffata ta'u uffachu'uun lash jedhanii qaama ufii haa qandhafanii.</verse>
				<verse number="10">Dubartoonni Rabbiin hin kaddaamna jedhan akka ta'utti, waan mishaa godhuu malee, shurubbaa dhayachu'uuf, worqi'iin yookiin faaya kabajjama'aa fi uffata gatii gudda'aatiin hin qandhafin.</verse>
				<verse number="11">Dubartiin ammoo waa maraanuu ajajama'aa suutaan haa barattuu.</verse>
				<verse number="12">Dubartiin lash jettee haa jiraattuu malee, barsiisuu yookiin dhiira irratti baallii akka qabaattu ani isaanitti hin dhiisu.</verse>
				<verse number="13">Sababnillee dura Aadamtu uumame, maayessa ammoo Heewwanitu uumame.</verse>
				<verse number="14">Ka sobamellee Aadamii miti, dubartitiin ammoo sobamtee Rabbiin yakku'uun kufte.</verse>
				<verse number="15">Haata'uu ammoo jaalalaa fi amanta'aan, woyyumma'aan mataa ufii gad qabatanii yoo jiraatan, dayaan hin fayyan.</verse>
			</chapter>
			<chapter number="3">
				<verse number="1">«Ennullee tooyata'aa fi bulchaa ta'uu yoo barbaade hujii mishaa hawwa» jechi jedhu amanama'a.</verse>
				<verse number="2">Eegasuu tooyataan, ka mudaa hin qabne, nama haadha manaa tokkotii qabu, ka uf qabuu fi ka hagatti jiraatu, ka akka barbaadamutti hojjatu, ka keessummaa simatu, ka barsiisuu danda'u,</verse>
				<verse number="3">ka hin machoofne, ka nama hin ujulle gara-laafeessa nama hin mormine, ka birrii hin jaalanne,</verse>
				<verse number="4">nama maatii ufii sirri'itti bulfatu, nama ijoollee ulfinnaan isaa ajajamtu qabu ta'uu barbaachisa.</verse>
				<verse number="5">Namni mana ufii attamitti akka horatu hin beenne, Woldaa Kiristaanaa ta Rabbii attamiin eega?</verse>
				<verse number="6">Uf jaju'uun bokokee, murtii daabiloosiin irratti murteeffametti akka hin kufne, Kiristaana haarawa hin ta'in.</verse>
				<verse number="7">Mudaa daabiloosiitii fi siiboo isa irratti akka hin kufne, namoota ala jiran biratti ragaa mishaa haa qabaatanii.</verse>
				<verse number="8">Akkasuma gargaartonni woldaa kiristaanaa [diyaaqonoonni] worra bilchaate, ka arraba lama hin dubbane, worra dhuddoo hin hawwine,</verse>
				<verse number="9">Worra waan shingaa ta'e irraa fagaatanii, sammuu mishaan dhossaa amantaa eegan haa ta'anii.</verse>
				<verse number="10">Kunniinillee akkasuma duraa haa qoratamanii, achiin maayessa worra mudaa hin qabne yoo ta'an, gargaartoota ta'anii haa tajaajilanii.</verse>
				<verse number="11">Akkasuma dubartoonnii worra bilchaatan, worra nama hin hamanne, worra hagatti jiraatanii fi waan maraanuu worra amanaman haa ta'anii.</verse>
				<verse number="12">Gargaartoonni ijoollee ufiitii fi maatii ufii akka misha'aan worra bulchan, martii isaaniituu worra haadha manaa tokkittii qaban haa ta'anii.</verse>
				<verse number="13">Hujii gargaaru'uutiin worra akka misha'aan tajaajilan ufiif baallii gudda'aa fi amantaa Yesuus Kiristoosiitiin ugga guddaa argatan.</verse>
				<verse number="14">Daddafee gara kee akka dhufu abdata'aa, kana sii barreessa.</verse>
				<verse number="15">Yoo ture ammoo, mana worra Rabbii keessatti namni amala attamiitiin akka jiraatu akka sirri'itti beettu sii barreessa, mannillee bu'uura utubaa dhuga'aa ta woldaa Kiristaanaa Rabbii jiraata'aati.</verse>
				<verse number="16">Dhossaan Rabbiin fakkachu'uu mamii malee gudda'a; «Ka Fooniin mudhate, Ka Ayyaanaan qajeelaa ta'e, Ka Ergamtootatti mudhate, ka banii Yihuudii hin taanee lallabame, Ka biyya lafaa keessatti amaname, Ka ulfinnaan ol baye.»</verse>
			</chapter>
			<chapter number="4">
				<verse number="1">Ayyaanni ammoo adima bara maayeesa keessa namoonni gari gariin barumsa ayyaana sobdoota uf tuultootaatii fi jinni'ii keennamu caqasa'aa, amantaa ganan jedha; yaanni akkanaa kun worra sammuu isaanii akka waan guba'aan gubameetitti hadoode irraa dhufa.</verse>
				<verse number="2"></verse>
				<verse number="3">Worri sobu kun akka namni wol hin fuune dhooggan, worri amananii dhugaa beekan galata woliin akka fudhatanii hin nyaanne, nyaata Rabbi isaanii uume irraa akka fagaatan godhan.</verse>
				<verse number="4">Wonti Rabbi uume martinuu mishaa waan ta'eef, galata woliin yoo fudhatan wonti gatamu hin jiru.</verse>
				<verse number="5">Ka dubbii Rabbiitii fi faate'een woyyoome waan ta'eef.</verse>
				<verse number="6">Kanaafuu obboleeyyan uduu yaadachiftee amanta'aa fi dubbii barumsa mishaa hordofteen yoo dubbii barsiifte, tajaajilaa mishaa Yesuus Kiristoosii taata.</verse>
				<verse number="7">Haata'uu ammoo tapha xuraayaa adunyaa tanaatii fi oduu dubartoota jaartee irraa fagaadhu; bikka san jireenna Rabbitti tolu jiraachu'uuf tattaaffadhu.</verse>
				<verse number="8">Nafa jabeessu'uuf uf leenjisuun bu'aa diqqoo qaba. Jiruu Rabbi fedhu jiraatu'uuf uf leenjisuun ammoo jiruu ammaatii fi ta dhuftuttillee abdii waan qabduuf gara maraanuu bu'aa qaba.</verse>
				<verse number="9">Dubbiin kun amanama'a, namni martuu fudhatuu barbaachisa.</verse>
				<verse number="10">Nu Waaqa jiraataa fayyisaa nama maraa ta'e; keessumatu ka worra amananiititti waan abdanuuf, hin dadhabna, hin arabamnalle'e.</verse>
				<verse number="11">Kanniin ajaji barsiisille'e dubbii jireennaan jaalalaa fi amanta'aan qulqulluma'aan, worra amanan maraafuu fakkeenna ta'i malee, ijoollummaa keetiif eennullee si hin tuffatin.</verse>
				<verse number="12"></verse>
				<verse number="13">Haga ani dhufuuf, dubbisuu, gorsuu, barsiisuu irratti jabaadhu.</verse>
				<verse number="14">Kennaa hennaa manguddoonni harka sirra keettee sii kadhattee sii kenname, raaga sii dubbatamee fi kennaa badhaadhaa ka si keessa jirutti lash hin jedhin.</verse>
				<verse number="15">Guddinni kee waan maraanuu akka mudhatu yaadi; waan kanniinitti hennaa maraa jabaadhu.</verse>
				<verse number="16">Waan keetiif barumsa kee midhaassii qabi; kanniin irrattillee jabaadhu kana yoo goote, ufiif worra si dhagayanillee hin fayyifta.</verse>
			</chapter>
			<chapter number="5">
				<verse number="1">Jaarsa hin rifachiisin, isa akka abba'aatitti, Ka'imman ammoo akka obboleeyyaniititti.</verse>
				<verse number="2">Dubartoota jaaran akka haadhaatitti, shamarran akka obboleetti'iititti yaada qulqullaaya'aan isaan laali.</verse>
				<verse number="3">Dubartoota abbaa manaa hin qabne kabajji.</verse>
				<verse number="4">Ta abbaa manaa hin qabne ammoo akkayoota yookiin ijoollee ijoollee ufii yoo qabaatte, isaan maatii ufii biratti Rabbiin kabajjuun akka isaanii beekkamuuf, jasaa maatii ufii deebisuu haa baratanii; kun Rabbiin biratti misha'aa fi ka jaalatame waan ta'eef.</verse>
				<verse number="5">Ta Abbaa manaa hin qabne ta hojja ufii jiraattu, halkanii fi guyyaa Rabbiin faateffata'aa abdi'iin jiraatti.</verse>
				<verse number="6">Ta abbaa manaa hin qabne ta waan adunyaa tanaa callaa jaalattu ammoo, isiin uduu lubbu'uun jirtuu ta duute.</verse>
				<verse number="7">Isaanillee mudaa malee akka jiraataniif ajaji.</verse>
				<verse number="8">Worra fira isaanii ta'aniif keessumattuu maatii ufiitii ka hin yaanne, eennullee yoo jiraate, inni ka amantaa ufii gane, nama hin amanne caalaa hama'a.</verse>
				<verse number="9">Ta abbaa manaa hin qabne galmee irratti yoo bareeffamtu, umuriin isi'ii woggaa jaahatamaa gadi akka hin taaneef, dubartii abbaa manaa tokko qabdu ta'uu barbaachisa.</verse>
				<verse number="10">Ijoollee guddisu'uun, keessummaa simachu'uun, luka woyyootaa dhiqu'uun, worra rakkattoota gargaaru'uun, hujii mishaa maraa hordofa'aa hujii mishaa akkanaa godhu'uun ta ragameef ta'uu barbaachisa.</verse>
				<verse number="11">Ta abbaa manaa hin qabne qacalee kaawwanitti hin makin.</verse>
				<verse number="12">Fedhii foon ufiitiin mooyatamanii, jaalalli Kiristoosii qaban hennaa jalaa dhidhate heerumuu waan barbaadaniif, amantaa ufii ka duraa san waan tuffataniif, isaanitti murteeffama.</verse>
				<verse number="13">Hujii hin hujan; mana tokkoo gara mana tokkoo deema'aatti waan hin taane dubbata'aa odeessitootaa fi worra hujii hiikan callaa uduu hin ta'in, worra waan namaa keessa galan ta'an malee, worra hujii hiiku calla'aallee miti.</verse>
				<verse number="14">Eegasuu durboonni qacaleen akka heeruman, ijoollee akka dayanii fi mana ufiillee akka bulchan, Worri nu mormu maqaa akka nu hin balleessine isaan kana gorsa.</verse>
				<verse number="15">Kanaan dura isaan keessaa gari gariin seexana hordofu'uun amantaa waan gad dhiisaniif.</verse>
				<verse number="16">Dubartiin amante takkaaf dhiirrii amane tokko, dubartii abbaa manaa hin qabne maatii ufii keessaa yoo qaabatan woldaa Kiristaanaatitti ba'aa akka hin taane, isaan haa gargaaraniinii.</verse>
				<verse number="17">Manguddoonni woldaa seeraan bulchan, keessatuu lallabaa fi barsiisu'uun, worra dadhabanii ulfinna gudda'atu isaan barbaachisa.</verse>
				<verse number="18">Kitaabni sangaa qotu afaan hin hidhin akkasuma ammoo hojjata'aafillee mindaan hin barbaachisa waan jedhuuf.</verse>
				<verse number="19">Namni lamaa yookiin sadi yoo itti rageesse malee, himannaa manguddoo irratti dhiyaate hin fudhatin.</verse>
				<verse number="20">Worri biraallee akka sodaatan, worra cubbuu hujan nama maraa afo'otti gorfadhu.</verse>
				<verse number="21">Tokkochallee uduu wol hin caalchifne gara tokkoo uduu hin dabne akka eedu Rabbii Gooftaa Yesuus Kiristoosii fi Maleekkota filataman afo'otti si gorsa.</verse>
				<verse number="22">Eennuun irrallee daddaftee harka kee hin kaayini; cubbuu nama biraatitti hin makamin qulqullinnaan uf eegi.</verse>
				<verse number="23">Waan garaa keetiitiif waan dhibee sitti baayi'atuutiif daadhii woyini'ii diqqoo dhugi malee, ammaa achi bisaan callaa hin dhugini.</verse>
				<verse number="24">Cubbuun namoota gari gari'ii addaata'a; murtii waan mudhisuuf; kaawwan ammo faanaa deema.</verse>
				<verse number="25">Akkasuma hujiin mishaan addaata'a, yoo ifa hin taanellee ammo dhokachuu hin danda'u.</verse>
			</chapter>
			<chapter number="6">
				<verse number="1">Maqaan Rabbiitiif barumsi isaa akka hin arabfamne, worri ba'aa garbumma'aa jala jiran maruu worra isaan bulchanii fi akka ulfinni isaanii barbaachisu haa laalani.</verse>
				<verse number="2">Garboonni bulchoota amanan qaban obboleeyyan isaanii waan ta'aniif, isaan hin tuffatin. Hujii mishaa isaaniitiin waan fayyadamaniif worra amananiif jaalatamtoota waan ta'aniif, ka duraa caalaa haa tajaajilanii kanniin barsiisii gorsi.</verse>
				<verse number="3">Eennullee barumsa Gooftaa keenna Yesuus Kiristoosii ta'een ala, ka barumsa addaa barsiisuuf dubbii nagaayaa, barumsa Rabbiin sodachu'uu kana ka hin fudhanne yoo jiraate, inni nama womaa hin beenne ka,</verse>
				<verse number="4">Uf jajjuun bokkoke. Rabbiin qoruun, dubbi'iin wol woraanuu lola hammaa uf keessaa qaba. Kanniin keessaa hinaaffaa, mormuu, nama arrabsuu, yaada bada'aa fi Aaruu fa'a. Worra qalbii hin qabne, worra dhugaan irraa fudhatamte, worra Rabbiin sodachuun isaan keessa hin jirretu isaan keessatti argama. Namoota akkanaa kanniin irraa fagaadhu.</verse>
				<verse number="5"></verse>
				<verse number="6">Nama jiruun kiyya na gaya jedhuuf ammoo Rabbiin fakkaachuun bu'aa gudda'a.</verse>
				<verse number="7">Nu gara lafa tanaa womaa waan hin finneef womaa fudhachuu hin dandeennu.</verse>
				<verse number="8">Waan nyaannuu fi waan uffannu yoo qabaanne ammoo, inni nu gaya.</verse>
				<verse number="9">Haata'uu ammoo worri dureeyyii ta'uu barbaadan badi'ii fi diiggamaan waan namoota liqimsuun, ceemsiisuun, waan nama miidhuuf, hawwii gudda'aa fi soba ataabe'ee irratti kufan.</verse>
				<verse number="10">Birrii jaalachuun hidda badii maraa waan ta'eef, namni gariin uduu kana hawwan amantaa ufii irraa dogoggoranii karaa hedduun uf miidhaniiran.</verse>
				<verse number="11">Ati ammoo namni Rabbii kana irraa dheessi, qajeellumma'aan, Rabbiin sodaachu'uun, amantaa, jaalala, jajabaachu'uu fi gara laafummaallee hordofi.</verse>
				<verse number="12">Lola amanta'aa mishaa loli jireenna bara baraa mishaa waamamteef ka raattota hedduu biratti amanamteef qabadhu.</verse>
				<verse number="13">Rabbi waan maraa lubbu'uun jiraachisu'uuf, Yesuus Kiristoosii Philaaxoosii Pheenxenicha afo'otti amanamummaa mishaa rage afo'otti si ajaja.</verse>
				<verse number="14">Gooftaan keenna Yesuus Kiristoos haga mudhatuuf, xuri'ii fi mudaa tokko malee jiraachu'uun ajaja eegi.</verse>
				<verse number="15">Mudhata ufii san hennaa ufiititti woyyu'uu fi ka hojja ufiititti bulchaa ta'e, mootii moototaatii fi Gooftaan gooftotaa hin mudhisa.</verse>
				<verse number="16">Ka hin duune isa calla'a. Ifa ennullee itti dhiyaatuu hin dandeenne keessa jiraata. Namni tokkollee isa hin argine. Isa arguullee hin danda'u. Ulfinninii fi hunni bara baraan isaaf haata'uu Amiin!</verse>
				<verse number="17">Bara adhaa worri dureeyyii ta'an, waan uf jaju'uu akka hin yaanne Rabbiin jiraata'aan akka gammannuu waa maraa caalchisee nuu keennuun malee, durummaa darbu akka abdii hin godhanne isaan gorsi.</verse>
				<verse number="18">Jireenna dhuga'aa akka argatan bara dhufuufillee galmee bu'uura mishaa isaanii ta'u irratti wolitti qabata'aa,</verse>
				<verse number="19">waan mishaa godha'aa hujii misha'aan dureeyyii akka ta'an, worra nama gargaaranii fi worra namaa qoodan ta'u'uuf akka qophaayan isaan gorsi.</verse>
				<verse number="20">Ximootewoosii kiyya! «Beekkomsa» soba jedhamu, ka duwwa'aa odeessu'uu fi mormii duwwaa adunyaa tanaa tolu irraa fagaata'aa yaboo sitti kenname eegi.</verse>
				<verse number="21">Namoonni gari gariin beekkomsa kana qabna jedha'aa, amantaa irraa dogoggoraniiran. Badhaani Rabbii isin woliin haata'u.</verse>
			</chapter>
		</book>
		<book number="55">
			<chapter number="1">
				<verse number="1">Ani Phaawuloos waadaa jireennaa ka Yesuus Kiristoosiin kenname akka himuuf fedha Rabbiitiin ergamaa Yesuus Kiristoosii ta'e irraa:</verse>
				<verse number="2">Ilma kiyya jaalatamaa Ximootewoosiif. Rabbii Aabbaa fi Gooftaa keenna Yesuus Kiristoosiin irraallee badhaadha, araaraa fi nagaya sii haa kennu.</verse>
				<verse number="3">Halkanii fi guyyaa uduu addaan hin kuttin, kadha'aan waan si yaadadhuuf akka abbootii tiyyatitti Rabbii sammuu qulqullu'uun kaddaamu hin galateeffadha.</verse>
				<verse number="4">Imimmaan kee yaada'aati gammachu'uun guuttamu'uu fi si arguu hawwa.</verse>
				<verse number="5">Amantaa uf jajuu hin qabne ta si keessa jirtu hin qaabadha. Amantaan kunillee dura akaakayyuu kee Loyiddiin haadha tee Ewunqee keessa ture. Akkasuma amantaan sun si keessallee akka jiru hubadheera.</verse>
				<verse number="6">Sababaa kanaan akka nama ibidda qabsiisuutitti kennaa Rabbii ka harka kiyya sirra kaayu'uun argatte san akka kakkaaftu si qaabsisa.</verse>
				<verse number="7">Rabbi Ayyaana hunnaatii fi ka jaalala, ka uf qabu'uu nuu kenne malee, Ayyaana soda'aa nuu hin kennine.</verse>
				<verse number="8">Eegasuu waan Goofta'aa ragu'uuf yookiin anaa waan Goofta'aatiif hidhamettillee hin saalfatin, haata'uu ammoo haga hunna Rabiitiin waan Oduu Nagayaatiif na woliin rakkadhu.</verse>
				<verse number="9">Ka nu fayyisee fi ka waamsa woyyu'uun nu waame Rabbiin waan ta'eef, kunillee akka yaada isaatiif haga badhaadha isaatiin malee, akka hujii keennaatiinii miti. Badhaani kun bara hedduun dura Yesuus Kiristoosiin irraan nuu kenname.</verse>
				<verse number="10">Amma ammoo dhufuu fayyisa'aa fi qorsa keenna karaa Yesuus Kiristoosiitiin mudhateera.</verse>
				<verse number="11">Inni du'a waan mooyateeruuf, ani lallabaa Oduu Nagayaa, ergama'aa fi barsiisaa worra Yihuudota hin taanee akka ta'u, Oduu Nagayaa itti muudame kanaan jireennaa fi bara baraan jiraachuu ifatti baaseera.</verse>
				<verse number="12">Sababaa kanaan rakkinni narra gayeera. Haata'uu ammoo rakkinna narra gaye kanaan hin saalfadhu; ka amane waan beekuuf, yaboo itti kenne haga gaafa guyyaa sanii akka eeguu danda'u hubadheera.</verse>
				<verse number="13">Amanta'aa fi jaalala Yesuus Kiristoosiitiin dubbii narraa dhageette, fakkeenna mishaa san jabeessii qabadhu.</verse>
				<verse number="14">Yaboo mishaa san Ayyaana Woyyuu nu keessa jiru san eegi.</verse>
				<verse number="15">Worri Esiyaa keessa jiran maruu, akka narraa fagaatan hin beeta; isaan keessaa Filoqoosii fi Herwaageenesiin fa'a.</verse>
				<verse number="16">Gooftaan maatii Henesifooru'uutiif haa araaramu, hennaa hedduu waan hara na baafachiisaniiraniif.</verse>
				<verse number="17">Inni hidhamuu kiyyattillee hin saalfanne. Hennaa Roomaa ture san soqee, soqee na arge.</verse>
				<verse number="18">Guyyaa dhumaa san Gooftaan isaa haa araaramu. Efesoonittillee attamitti akka na tajaajile atuu sirri'itti beetta.</verse>
			</chapter>
			<chapter number="2">
				<verse number="1">Eeganaa ilma kiyya! Ati badhaadha Yesuus Kiristoosiin argatteen jabaadhu.</verse>
				<verse number="2">Ka namni hedduu ragaa bayeef ka narraa dhagette kanallee akkasuma worra barsiisuu danda'aniif namoota amanamaa ta'aniitti yaboo kenni.</verse>
				<verse number="3">Loltuu mishaa Yesuus Kiristoosii ta'iitii, rakkinna na Woliin qoodami.</verse>
				<verse number="4">Namni duulu maruu ka lolaaf erge gammachisu'uuf jedhee, fuudhaa fi daldalaan uf hin hidhu.</verse>
				<verse number="5">Akkasuma namni fiigichaan wol morku tokko, yoo akka seera morkii saniititti hin morkine, injifatee badhaasa hin argatu.</verse>
				<verse number="6">Qotte bulaan xaaru, worra daraaraa nyaatu keessaa ka duraa ta'uu barbaachisa dubbii jedhu laali.</verse>
				<verse number="7">Gooftaan waan maraanuu qaabii sii haa kennu.</verse>
				<verse number="8">Akkuma Oduu Nagayaatiin himame Yesuus Kiristoos fiixaa Daawitii ka worra du'e keessaa ka'e yaadi.</verse>
				<verse number="9">Ani waan Kana lallabe'eef akka waan badaa hojjadheetitti haga hidhamu'uutitti rakkata'aara; dubbiin Rabbii ammoo hin dhaamu.</verse>
				<verse number="10">Kanaafuu isinillee fayyinna karaa Yesuus Kiristoosiitiin argamu ulfinna bara baraa woliin akka argattan waan worra filatameetiif waan maraanuu hin jabaadha.</verse>
				<verse number="11">Dubbiin akkana jedhu amanama'a. «Isa woliin yoo duune, akkasuma isa woliin lubbu'uun jiraanna.</verse>
				<verse number="12">Yoo obsinee jabaanee dhaabanne, akkasuma isa woliin moona. Yoo isa waakkanne, akkasuma, innillee nu waakkata.</verse>
				<verse number="13">Yoo amanuu baannellee, inni amanamee jiraata. Inni waan uf hin waakkanneef.»</verse>
				<verse number="14">Waan kana isaan qaabsis, dubbi'iin akka wol hin dhabne, Rabbiin afo'otti gorsi. Kun waan faayidaa hin qabne, worra dhagayullee waan diiguuf.</verse>
				<verse number="15">Nama dubbii dhuga'aa qajeellumma'aan dubbatu, hojjataa hin saalfachiifne taate, eennummaa kee ka qoratame Rabbiin afo'otti dhiyeessu'uuf jabaadhu.</verse>
				<verse number="16">Haata'uu ammoo dubbii adunyaa tanaa hamtuu ta Rabbi hin jaalanne irraa fagaadhu, cubbuu hojjachuu ka duraa caalaa waan edaataniif.</verse>
				<verse number="17">Dubbiin isaanii akka madaa nafa namaa nyaata'aa badhata'aa deemuuti; isaan keessaallee Hemenewoosii fi Filixoosiin fa'a.</verse>
				<verse number="18">Isaan kuniinillee du'aa ka'iinsi kanaan dura ta'eera jedha'aa, dhugaa irraa dogoggoranii amantaa namoota gari gari'ii balleessaniiran.</verse>
				<verse number="19">«Gooftaan worra ka isaa hin beeka» Akkasuma, «Worri maqaa Goofta'aa waamu maruu hammeena irraa haa fagaatuu» ka jedhu bu'uurri Rabbii ka hin sochoone ka chaappaa qabu jabaatee dhaabata.</verse>
				<verse number="20">Mana guddaa keessa meeshaa mukaatii fi meeshaa faaraatitu jira malee, meeshaa meeti'iitii fi worqi'ii calla'aa miti. Gariin ulfinnaaf, gariin salphinnaaf oola.</verse>
				<verse number="21">Eeganaa ennullee waan kanniin irraa yoo uf qulqulleesse, woyyuu ulfinnaaf ta'u, ka Gooftaa isaatiifillee fayyadu, meeshaa hujii mishaa maraaf qophaye ta'a.</verse>
				<verse number="22">Hawwii ka'imuumma'aa hamaa irraa dheessi; worra garaa qulqullu'uun Gooftaa waamatan woliin qajeellummaa, amantii, jaalalaa fi nagaya jabeessi hordofi.</verse>
				<verse number="23">Haata'uu ammoo wol dhabbii akka fidu beekiitii worra ceem'aaniif qora worra hin barannee irraa fagaadhu.</verse>
				<verse number="24">Garbichi Gooftaa nama maraa biratti gara-laafeessa, ka barsiisuu danda'uuf nama obsaan jabaatee haa dhaabatuu malee, ka namaan wol hin lolle haa ta'uu.</verse>
				<verse number="25">Akkasuma maallaataa Rabbi akka dhugaa beekanii fi akka aagii galan isaan taasisa, fedha daabiloosii raawwatu'uuf siiboo isaa jalaa bayanii gara qalbii isaanii hin deebi'an jedha'aa worra isa morman gara laafumma'aan isaan haa adabu.</verse>
				<verse number="26"></verse>
			</chapter>
			<chapter number="3">
				<verse number="1">Haata'uu ammoo bara dhumaa guyyaan nama dhiphisu akka dhufu beeki.</verse>
				<verse number="2">Namoonni worra uf jaalatu, worra horii jaalatu, worra uf saadu, worra uf jajan, worra nama arrabsan, worra maatii ufiitiif hin ajajamne,</verse>
				<verse number="3">Worra hin galateeffanne, worra woyyummaa hin qabne, worra jaalala hin qabne, worra araaramuu hin jaalanne, hamattoota, gar-jabeeyyii, worra uf hin qabne,</verse>
				<verse number="4">Worra waan mishaa hin jaalanne, gantoota, jarjartoota worra uf jaju'uun bokokan, Worra Rabbiin gammachiisuu irra, uf gammachiisuu jaalatan ta'an.</verse>
				<verse number="5">Bifa Waaqa kaddaamu'uu hin qaban, hunna isaa ammoo gananiiran. Worra akkasii irraa fagaadhu.</verse>
				<verse number="6">Worri akkanaa kunniin dhokata'aa gara mana namootaa seena'aa, hinaaffaa, worra cubbuun isaan irratti tuulame, worra dharraa adda addaatiin fudhataman sirima dubartoota gowwaa dhugaa beekuu bira gayuu hin dandenne, worri boojii'an worra akkanaa kanniin.</verse>
				<verse number="7"></verse>
				<verse number="8">Akkuma Iyyaanse'ee fi Iyyaaberes Muusee morman, akkasuma kunniinillee worra sammu'uuf qalbiin isaanii jalaa bade, worra amantaa irraa badan ta'anii dhugaa morman.</verse>
				<verse number="9">Haata'uu ammoo gowwummaan isaanii akkasuma ifa ta'ee, marattuu waan mudhatuuf ka duraa caalaa isaanii hin qajeelu.</verse>
				<verse number="10">Ati ammoo barumsa kiyya, jireenna kiyya,</verse>
				<verse number="11">Yaada, amantaa, obsa, jaalala, jabaachuu, baqachuu, rakkinna kiyya faanaallee deemteerta. Antsookiyaa, Iqiniyoonii fi Lisxiira'atti waan narra gayee obseef waan baqa kiyyallee hin beetta. Gooftaan waa mara jalaa na hambise.</verse>
				<verse number="12">Dhuga'aan worri Yesuus Kiristoosiin keessatti Rabbiin fakkaata'aa jiraatuu jaalatan martinuu hin reebaman.</verse>
				<verse number="13">Haata'uu ammoo namoonni hammeeyyiinii fi sobduun worri dogoggoranii dogoggorsan, waan hammeennaatitti jabaata'aa deeman.</verse>
				<verse number="14">Ati ammoo dubbii barattee fi hubatteen jabaadhuu jiraadhu. Eennuun irraa akka baratte waan beettuuf.</verse>
				<verse number="15">Daa'imummaa kee irraa jalqabdee kitaabbillee woyyuu Yesuus Kiristoositti amanu'uun ogumma'aa fi fayyinna sii kennuu danda'an beetteerta.</verse>
				<verse number="16">Namni Rabbii qajeela'aa fi hujii mishaa maraaf ka qophaaye akka ta'u,</verse>
				<verse number="17">Kitaabni Ayyaanni Rabbii keessa jiru martinuu, barumsaaf, gorsa, onnee namaa qajeelchu'uuf gorsa karaa qajeellumma'aa maraafuu hin fayyada.</verse>
			</chapter>
			<chapter number="4">
				<verse number="1">Rabbiin afo'otti Yesuus Kiristoosiin worra jiraniif worra du'an maratti murteessu'uuf deebi'ee dhufuuf jeennata isaa yaada'aa jabeesse si gorsa.</verse>
				<verse number="2">Dubbii Rabbii lallabi hennaa sii tolee fi hennaa si hin tollellee, jabaadhu; obsa gudda'aan barsiisa'aa sirreessi, gorsille'e.</verse>
				<verse number="3">Hennaan namoonni, barumsaa sirrii ta'e dhagayuu jibban waan dhufuuf, worra gurrii isaanii dhugaa dhagayuu dhiise, dhara dhagayu'uuf isa hoossisu, akka fedha ufiititti barsiisota ufii qopheeffatan.</verse>
				<verse number="4">Gurrii isaanii dhugaa dhagayuu dhiisee, gara oduu faayidaa hin qabnee siiqan.</verse>
				<verse number="5">Ati ammoo waa maraa uf eega'aa raawwadhu, rakkinna obsi, hujii kee lallaba Oduu Nagayaa godhadhu. Hujii kee raawwadhu.</verse>
				<verse number="6">Lubbuun tiyya amma akka dhibaayu'uutitti jigu'uuf taati; hennaan deemullee gayeera.</verse>
				<verse number="7">Wondhaansoo mishaa bayeera; fiigicha kiyya fixeera. Amantaa kiyya eeggadheera, uf afo'otti badhaasaaf qajeellummaan naaf qophaayeera.</verse>
				<verse number="8">Kanallee Gooftaan kiyya ka murtii qajeellumma'aa murteessu akkasuma ana calla'aaf uduu hin taane worra dhufa isaa hawwan maraafuu hin kenna.</verse>
				<verse number="9">Daddaftee akka gara kiyya dhuftu jabaadhu. Deemaas biyya lafaa tana waan jaalateef, na dhiisee,</verse>
				<verse number="10">Gara Tasoloonqe'ee deemeera. Qerqiisi gara Galaatiyaa, Tiitoonillee gara Dilimaxiya'aa deemaniiran.</verse>
				<verse number="11">Luuqaasiin calla'atu na woliin jira. Maarqosi tajaajilaaf waan na gargaaruuf qabadhuu naa koottuun.</verse>
				<verse number="12">Tiikiqoosiin ammoo gara Efesoonii erge.</verse>
				<verse number="13">Hennaa dhuftu waaro'oo fi kitaaba barreeffamaa, keessatuu ka gogaa irratti barreeffame ka Akiriphaa biratti dhiise, fudhii naa koottuun.</verse>
				<verse number="14">Tumtuun sibiilaa Iskinidiroos guddisee na miidhe; Gooftaan akka hujii isaatitti isaa deebisa.</verse>
				<verse number="15">Waan nu dubbannu guddisee waan mormuuf, atillee isa irraa uf eegi.</verse>
				<verse number="16">Hennaa ani waan ittiin himatame san dhiyeeffadhe, martinuu narraa dheessan malee, eennullee na hin gargaarre. Rabbi kana isaanitti hin laakkayin.</verse>
				<verse number="17">Haata'uu ammoo hujiin lallaba Oduu Nagayaa ka anaan raawwatamuuf, akka worri Yihuudotaa hin taane martinuu dhagayaniif Gooftaan na bira dhaabatee na jabeesse. Afaan leencaa jalaallee na hambise.</verse>
				<verse number="18">Gooftaan hamaa maraa jalaa na hambisa. Jeennata sami'iititti nagayaan na galcha, isaaf bara haga bara baraa ulfinni haata'u! Amiin.</verse>
				<verse number="19">Maatii Phirsqiila'aa, Aqiila'aatii fi Henesfooruutitti nagaya naa himi.</verse>
				<verse number="20">Erisxos Qorontoositti hafe; Xiirofimoosi ammoo dhibamnaan Milixiinitti dhiise.</verse>
				<verse number="21">Uduu ganni hin seenini akka dhuftu jabaadhu. Ewugiloosi, Pheedees, Liinos, Qilawuudiyaanii fi obboleeyyan maruu nagaya sii dhaamaniiran.</verse>
				<verse number="22">Gooftaan Yesuus Kiristoos hafuura kee woliin haa jiraatu. Badhaani isin woliin haata'u. Amiin!</verse>
			</chapter>
		</book>
		<book number="56">
			<chapter number="1">
				<verse number="1">Phaawuloos garbicha Rabbiitii fi ergamaan Yesuus Kiristoosii, worra Rabbiin filatamaniif akka amantaa isaanii ta'u, abdii bara baraatii fi akka kaddaamuu dhuga'aa beekaniif ka ergame; waan jireenna kanaatiif Rabbiin hin sobne baroota hedduun duratti abdii kenne.</verse>
				<verse number="2"></verse>
				<verse number="3">Hennaa barri gaye akkuma qorichi keenna Rabbi ajajee yaboon naa kenname dubbii lallaba Oduu Nagayaa naa kennameen dubbii ufii ibse.</verse>
				<verse number="4">Tokkummaa amanta'aatiin Tiitoo ilma kiyya ka dhuga'aatiif: Rabbi Abbaan, qoricha keennaa fi Gooftaa Yesuus Kiristoosiin irraa badhaani, araaraa fi nageenni sii haata'u.</verse>
				<verse number="5">Sababaa kanaaf waan hafe akka karaa qabsiiftu, qachoota maraa keessatti akkuma ani si ajaje woldaa Kiristaanaa keessattillee manguddoota akka muuddu Qarxeesitti si dhiise.</verse>
				<verse number="6">Manguddoonni Woldaa Kiristaanaa ka mudaa hin qabne, haadha manaa tokkotti'ii fi ka ijoollee amanan qabu, waan adaba dhabu'uutii fi ajajamu diidu'un ka hin himatamne yoo jiraate, muudi.</verse>
				<verse number="7">Bulchaan woldaa Kiristaanaa mana Rabbii ka mudaa hin qabne, ka hin koorre, ka hin lolle, ka hin machoofne, ka hin morminee fi waan shinga'aa ka hin jaalanne,</verse>
				<verse number="8">Ka keessummaa simatu, ka waan mishaa ta'e jaalatu, ka uf eegu, qajeelaa, woyyu'uu fi ka uf qabu haa ta'uu.</verse>
				<verse number="9">Akkasuma barumsa jireenni keessatti argamuun gorsu'uu fi worra morman dogoggora isaanii itti hime deebisuu akka danda'uuf, akkuma barate dubbii amaname saniin haa jabaatuu.</verse>
				<verse number="10">Worra hin ajajamne, ka waan duwwaa qaaqanii fi soban, keessattu gosa worra gaadoomanii keessaa heddu.</verse>
				<verse number="11">Kunniinillee waan shinga'aatii fi waan ta'uu hin barbaachifne barsiisa'aa, maatii maraa waan dogoggorsaniif afaan isaanii cufuu barbaachisa.</verse>
				<verse number="12">Isaanuma keessaa raanni tokko, «Namoonni Qarxeesii hennaa maraa kijibdoota, busaayaa hama'a, nyaattootaa fi worra hujii hin qabne» jedheera.</verse>
				<verse number="13">Ragaan kun dhuga'a; Sababa kanaaf mammaaka Yihuudotaatii fi ajaja worra dhugaa irraa fagaatanii akka hin caqafne worra amanta'aan fayye akka ta'an jabeessii isaan gorsi.</verse>
				<verse number="14"></verse>
				<verse number="15">Worra qulqullu'uu fi wonti martuu qulqullu'u. Worra battaayanii fi hin amannee ammoo, wonti qulqulluu ta'e womaa hin jiru. Haata'uu ammoo qalbi'ii fi yaanni isaanii battaayeera.</verse>
				<verse number="16">Isaan Rabbiin beenna jedha'aa ifa dubbatan. Haata'uu ammoo worra nama jibbisiisuu fi worra hujii mishaa hojjachuu hin dandeenne waan ta'aniif, hujii ufiitiin isa ganan.</verse>
			</chapter>
			<chapter number="2">
				<verse number="1">Ati ammoo barumsa jireenna argamsiisuuf akka ta'utti dubbadhu.</verse>
				<verse number="2">Manguddoonni ka adaba qaban, ka kabajjaa qaban. Ka uf qaban, jaalalaa fi amanta'aan jabaatanii sirrii akka ta'an gorsi.</verse>
				<verse number="3">Akkasuma haawwotiin jaaran haalli jireenna isaanii tajaajila woyyu'uuf gayaa ta'uu barbaachisa, worra hin hamanne, worra dhuddoo daadhii woyyini'ii baayi'eetiin hin sobamnee fi worra waan mishaa barsiisu haa ta'anii.</verse>
				<verse number="4">Dubartoonni maqaan Rabbii akka hin arabamne, worra abbaa manaa ufii jaalatan, worra ijoollee ufii jaalatan, worra uf qaban, woyyoota, worra mana ufiititti hojjatan,</verse>
				<verse number="5">Worra mishaa, abbaa manaa ufiitii ajajaman akka ta'an isaan haa gorsanii.</verse>
				<verse number="6">Ka'imtoonnillee akkasuma akka uf qaban gorsi.</verse>
				<verse number="7">Namni nu mormu waan keenna waan badaa dubbatu yoo dhabe, akka saalfatu woma maraanuu waan mishaa godha'aa fakkeenna isaanii ta'i.</verse>
				<verse number="8">Barumsa fayyinnaa kee keessatti amanama'aa fi nama kabajjamaa dubbii keetiinillee nama hin tuffatamne ta'i.</verse>
				<verse number="9">Garboonni waan barumsa qoricha kennaa Rabbiin waa maraanuu akka galateeffataniif bulchoota isaaniitifillee akka ajajaman woma maraanuu akka isaan gammachiisan.</verse>
				<verse number="10">Uduu hin mormineef hin hanne amanamummaa mishaa mara akka argisiisan isaan gorsi.</verse>
				<verse number="11">Badhaani Rabbii ka namoota maraa fayyisu mudhateera.</verse>
				<verse number="12">Badhaani kunillee cubbu'uun jiraachu'uu fi hawwii biyya lafaa waakkanne.</verse>
				<verse number="13">Abdii eebbifamaa keennaa, innillee mudhata kabajjamaa Rabbiin keenna gudda'aa fi qoricha keennaa Yesuus Kiristoosiin eega'aa uf qaba'aa bara kana qajeellumma'aan Waaqa fakkaata'aa bara kana akka jiraannu nu barsiisa.</verse>
				<verse number="14">Qorichi keenna hammeenna maraa jalaa akka nu furu waan misha'aa fi qajeelaa godhu'uuf banii isaaf ta'u ufiif qulqulleessu'uuf lubbuu ufii nuu kenneera.</verse>
				<verse number="15">Kana maraa baali'iin dubbadhu, gorsi, uf eeggachiisi. Eennullee si hin tuffatin.</verse>
			</chapter>
			<chapter number="3">
				<verse number="1">Namoota bulchootaa fi worra baallii qaban jalatti bulu'uuf ajajaman hujii mishaa maraaf worra qophayan,</verse>
				<verse number="2">Ka eennuunillee hin arrabsine, worra hin mormine, gara-laafeeyyii, worra nama marattuu fayyaalummaa mudhisan akka ta'an isaan qaabsis.</verse>
				<verse number="3">Nullee akkasuma duraan worra waa hin hubanne, ka hin ajajamne, worra dogoggoru, haawwi'ii fi gammachuu foonii ka adda addaatiif garbicha taanee, hammeennaa fi hinaaffa'aan worra jiraatu, worra wol-loluu fi worra wol jibbu turre.</verse>
				<verse number="4">Haata'uu ammoo Rabbi qorichi keenna, arjumma'aaf, nama jaalachu'uun, hennaa dhufe haga araara ufiitiin karaa dhiqata lammaffaa dhalatu'uutiif,</verse>
				<verse number="5">Haarawoomsuu Ayyaana Woyyu'uutiin nu fayyise malee, hujii qajeellumma'aa ka nu gooneenii miti.</verse>
				<verse number="6">Ayyaana saniif qajeellee badhaadha isaatiin woyyoomnee abdii jireenna bara baraa dhaaltoota akka taanu, qorichi keenna Yesuus Kiristoosi guddisee nutti jisse; dubbiin isaa amanama'a.</verse>
				<verse number="7"></verse>
				<verse number="8">Worri Rabbiin amanan hujii misha'aan uf eegganna'aan akka jabaatan, kanniin cimstee akka dubbattu si hoffolcha. Kun misha'aa fi waan namoota fayyadu.</verse>
				<verse number="9">Atillee qorachuu gowwummaa seenaa dhalootaatiif mormii waan seeraa irratti wol loluu irraa fagaadhu; duwwa'aa fi waan hin fayyanne.</verse>
				<verse number="10">Nama gargar bayiinsaaf kakkaasu, namni akkasii nama dabaa cubbuu hojjatee yakka ufitti muree akka ta'e beettee, hennaa tokkoo fi lama haga gorsiteen maayessa nama akkasii irraa fagaadhu.</verse>
				<verse number="11"></verse>
				<verse number="12">Arximooniin yookiin Tikiiqoosiin gara kee yoo sii erge gara Niqophiiliyooniiti gara kiyya akka dhuftu jabaadhu, ani achi turu'uuf waan muradheeruuf.</verse>
				<verse number="13">Beekaa Seeraa Zeemaasii fi Aphiloosiin womaa akka isaan jalaa hin hanqanne waan imala isaaniitiif waan barbaachisu maraa godhiif.</verse>
				<verse number="14">Worra gosa keenna keessattillee akkasuma jireenna bu'aa hin qabne akka hin jiraanne waan barbaachisu maraan hujii misha'aa fi uf kennuu haa baratanii.</verse>
				<verse number="15">Worri na woliin jiran maruu nagaya sii dhaamaniiran. Worra amanta'aan nu jaalatan maraafuu nagaya nuu himi. Badhaani isin maraa woliin haa jiraatu; Amiin!</verse>
			</chapter>
		</book>
		<book number="57">
			<chapter number="1">
				<verse number="1">Phaawuloosii waan Yesuus Kiristoosiitiif hidhameef obboleessa keenna Ximootewoosiin irraa obboleessa keenna jaalatamaa nu woliin hojjatu Filmoona'aa fi</verse>
				<verse number="2">Obboleetti teenna Afibiyaa, Arkipha nu woliin loltuu ta'eef, woldaa Kiristaanaa ta mana isaa keessa jirtuuf,</verse>
				<verse number="3">Rabbii Abbaa keennaa fi Gooftaa Yesuus Kiristoosiin irraa badhaadhaa fi nageenni isiniif haa ta'u.</verse>
				<verse number="4">Gooftaa Yesuusiin biratti, woyyoota maraa biratti waan jaalalaa fi amantaa keetii dhagayee,</verse>
				<verse number="5">Kadhaa kiyya keessatti si yaadata'aa hennaa maraa Rabbii kiyya hin galateeffadha.</verse>
				<verse number="6">Tokkummaa amantaa keetii ka nu biraa qabdu waan mishaa maraa beeku'uun waan Yesuus Kiristoosiitiin akka daraaraa godhattu Rabbiin sii kadhadha.</verse>
				<verse number="7">Qalbiin woyyootaa hujii keetiin waan harabaafateef, Obboleessa kiyya jaalala keetiin gammachuu gudda'aa fi jabeenna argadheera.</verse>
				<verse number="8">Kanaafuu waan godhuu si barbaachisu akka gootu si ajaju'uuf karaa Yesuus Kiristoosiitiin hagamillee yoo ugga qabaadhellee,</verse>
				<verse number="9">Ani jaarsi Phaawuloos ammallee akkasuma Yesuus Kiristoosiif jedhee hidhame, jaalalaa fi jedhee si kadhadha.</verse>
				<verse number="10">Waan ilma kiyyaa Onismoosii ka ani hennaa mana hidha'aa jiru akka inni Kiristoositti amanuuf Oduu Nagayaa itti himee Kiristoositti amane saniif si kadhadha. Inni dura nama si hin fayyanne ture, amma ammoo anaa fi sillee hin fayyada.</verse>
				<verse number="11"></verse>
				<verse number="12">Ani isa erga, inni nama yaada garaa kiyyaa guutu waan ta'eef simadha'aan.</verse>
				<verse number="13">Hennaa ani mana hidha'aa jiru bikka kee akka na gargaaruuf uf biratti isa hambifachuu barbaade.</verse>
				<verse number="14">Garuu uduu siin hin mari'anne waan tokkollee godhuu hin barbaanne.</verse>
				<verse number="15">Kanaafuu maal laataa, Inni haga hennaa diqqo'oo sirraa fooyamee waan tureef amma ufitti fudhadhuu qabiin maal laataa ammaa achi akka garbichaa hin ta'u.</verse>
				<verse number="16">Ati ammaa achi akka garbichaatti uduu hin taanee akka obboleessa jaalatamaa garbicha caaluutitti simadhu. Inni keessattu eega naaf jaalatama ta'e sii ammoo foonii fi karaa Goofta'aatiinillee san caalaa jaalatama'a.</verse>
				<verse number="17">Eegasuu akka hiriyya'aatitti yoo na laakkofte akka na simattutti isallee simadhu.</verse>
				<verse number="18">Waan tokkoonillee yoo si yakkee jiraate yoo liqaan isa irra jiraate,</verse>
				<verse number="19">Liqaa isaa san ana irratti laakkayi! Ani Phaawuloos, «Liqaa san hin deebisa» jedhee, harka kiyyaan sii barreessa. Kanaa achi atuu Kiristoosiin keessaan liqaa kiyya akka taate sitti himuu na hin barbaachisu.</verse>
				<verse number="20">Obboleessa kiyya! Maqaa Goofta'aatiin waan kana naa godhi; Kiristoosiin keessan garaa naa qabbaneessi.</verse>
				<verse number="21">Anillee akka ati waan ani si kadhadhu caalaa naa gootu beekee ajajamuu keellee abadadhee kana sii barreessa. Kanaa achi Rabbi kadhaa keessan dhagayee,</verse>
				<verse number="22">ani gara keessan deebi'ee akka dhufu waan abdadhuuf, hulee itti harabaafadhu naa qopheessi. Achumaan waan kadhata keessaniitiif jedhee Rabbi isinii na kenna jedhee waan hedadhuuf.</verse>
				<verse number="23">Ephaafiraan maqaa Yesuus Kiristoosiitiif jedhee hidhameeru,</verse>
				<verse number="24">Maarqoosiin na woliin hojjatu, Arisxirookoos, Deemaasii fi Luqaasillee nagaya sii dhaamaniiran.</verse>
				<verse number="25">Badhaani Gooftaa keenna Yesuus Kiristoosii hafuura keessan woliin haa ta'u.</verse>
			</chapter>
		</book>
		<book number="58">
			<chapter number="1">
				<verse number="1">Rabbi duri irraa jalqabee akkaataa hedduuf karaa hedduun abboota teennaa fi Raattotaan dubbate.</verse>
				<verse number="2">Amma ammoo bara maayi'ii kanatti Ilma ufiitiin nutti dubbateera, Ilmi isaa kun ka inni akka waa maraa dhaalu godhee muudee fi ka inni ittiin adunyaa uume.</verse>
				<verse number="3">Inni ka ulfinna isaa calanqisiisuu fi fakkeenna amala isaa ta'ee maraa baallii dubbii ufiitiin irkisa'aa, cubbuu keenna haga qulqulleesseen maayessa sami'itti mirgaa Rabbii ulfinna qabeessaa taa'e.</verse>
				<verse number="4">Maqaan Rabbi isaa kenne maqaa ergamtoota Rabbii caalu akkuma ta'e, Ilmi Rabbii ergamtoota Rabbii caala.</verse>
				<verse number="5">Maleekkota keessaa, «Ati ilma kiyya, ani adha si uumadhe» akkasuma eennuun, «Ani Abbaa isaa ta'a, innillee Ilma naa ta'a» jedhee beeka?</verse>
				<verse number="6">Akkasuma hennaa hangafa gara adunya'aa erge, «Maleekkoonni Rabbii maruu isaa haa sagadanii» jedha.</verse>
				<verse number="7">Hennaa waan Maleekkota Ufii dubbatu, «Inni Maleekkota ufii qilleensa, tajaajiltoota ufii ammoo arraba ibiddaa godha» jedhe.</verse>
				<verse number="8">Waan ilma ufii ammoo, «Waaqa kiyya, teessoon kee haga bara baraa jiraata; uleen jeennata keetii ulee nagayaa ti.</verse>
				<verse number="9">Qajeellummaa jaalattee dhara jibbite; kanaaf Waandhi Rabbiin kee, hiriyyaa kee caalaa muudama gammachu'uutiin si muude» jedha.</verse>
				<verse number="10">Akkasuma, «Gooftaa kiyya, ati dura lafa uumte; samiinillee hujii harka keetiitti.</verse>
				<verse number="11">Isaan hin badan; ati ammoo hin jiraatta; maruu akka uffataatitti moofan,</verse>
				<verse number="12">Ati akka woya'aatitti isaan mammarta; isaanillee akka uffataa hin jijjiiraman. Ati ammoo sanuma; woggoon kee sirimaa hin dhumatu» jedha.</verse>
				<verse number="13">Maleekkota keessaa eennuun, «Haga diina kee ejjannaa luka keetii sii godhuuf mirga kiyya taa'i» jedhe?</verse>
				<verse number="14">Maleekkonni Rabbii maruu, ayyaana worra fayyinna dhaalan kana tajaajilu'uuf ergamanii mii?</verse>
			</chapter>
			<chapter number="2">
				<verse number="1">Kanaafuu waan dhageenne irraa maal laataa akka hin fudhatamne isaaf caalchifnee uf eeguu nu barbaachisa.</verse>
				<verse number="2">Jechi Maleekka'aan himame yoo jabaa ta'e, ka dubbii kana diiguuf ka isaa hin ajajamne maruu adaba isaaf ta'u argata.</verse>
				<verse number="3">Nullee fayyinna guddaa akkanaa kana yoo lash itti jenne, attamiin jalaa baana. Kun dura waan Goofta'aan himamee tureef; worri dhagayanillee nuu cimsan.</verse>
				<verse number="4">Rabbiinuu akka fedha ufiititti malkataa fi waan maalale'eetiin ajaa'iba adda addaatiin Ayyaana Woyyuu akka fedhii isaatitti kennameen waan kana rageef.</verse>
				<verse number="5">Rabbi adunyaa dhuftu ta waan isi'ii dubbannu tana akka maleekkotaa jalatti bultu hin goonne.</verse>
				<verse number="6">Haata'uu ammo kitaabbillee Woyyuu keessa hulee takkatti; «Waan isaa akka yaaddu, namni maali'i? Yookiin nama tooyachu'uuf ilmi namaa maali'i?</verse>
				<verse number="7">Nama diqqoma Maleekkaa hanqifte, gulloo ulfinnaatii fi galataa mataa isaa irra keette.</verse>
				<verse number="8">Maraa luka isaa jallatti akka bulu taasifte» jedhee rage. Waa maraa isaa jalatti bulchite. Wonti isa jalatti hin bulle tokkollee hin jiru. Amma ammoo akka wonti maruu isa jalatti bule hin arginu.</verse>
				<verse number="9">Haata'uu ammoo Ayyaana Rabbiitiin waan nama maraatiif du'a dhandhamu'uuf Yesuusii Maleekkaa diqqoo hanqatee ture, sababaa rakkinna du'aatiin gulloo ulfinnaatii fi galataa godhatee arginaan.</verse>
				<verse number="10">Ijoollee hedduu gara ulfinnaa yoo fidu hundee fayyinna isaanii rakkinnaan raawwatu'uuf sababaa isaatiin maruu issumaan ta'e; maruu issumaaf ta'e.</verse>
				<verse number="11">Ka woyyoomsuu fi ka woyyoomu maruu tokko irraa waan ta'aniif.</verse>
				<verse number="12"></verse>
				<verse number="13">Sababa kanaaf, maqaa kee obboleeyyan tiyyatti hin hima, amantoota jiddu'uttillee weeddu'uun si galateeffadha. Akkasuma, «Ani isa hedadha» akkasuma, «Kunoo, anii fi ijoolleen Rabbi naa kennellee obboleewwan jedhee isaan waamuu hin saalfatu.»</verse>
				<verse number="14">Eegannaa ijoolleen isaa worra foonii fi dhiiga qaban waan ta'aniif, innillee akkasuma ka du'a irratti baallii qabu daabiloosiin akka diigu, worra jireenna isaanii maraan waan sodaa du'aatiif garbumma'aa jalatti hidhaman maraa bilisa baasu'uuf akkuma isaanii nama ta'e.</verse>
				<verse number="15"></verse>
				<verse number="16">Inni fiixaa Abrahaamii gargaru'uuf malee, Maleekkota gargaaru'uuf hin dhufne.</verse>
				<verse number="17">Kanaaf banii irraa cubbuu dhiqu'uuf waan Rabbi maraaf araara godhuuf, gadicha hayyicha amanamaa ta'u'uuf, obboleeyyan ufii fakkachuun isa barbaachise.</verse>
				<verse number="18">Inninuu qoramee waan rakkinna argeef worra qoraman gargaaruu hin danda'a.</verse>
			</chapter>
			<chapter number="3">
				<verse number="1">Kanaafuu obboleeyyan woyyoota, worri waamsa sami'ii irraa qoodamtoota taatan, gara ergamaa amantaa keennaatii fi gadicha hayyicha Yesuus Kiristoosii laalaa'a.</verse>
				<verse number="2">Akkuma Muuseen mana Rabbii keessatti amanamaa ture, innillee Rabbii isa muudeef amanama'a.</verse>
				<verse number="3">Namni mana ijaaru mana ufii caalaa ulfinna caalu akkuma qabu, akkasuma inni Muusee caalaa ka ulfinna guddaa qabu ta'ee argameera.</verse>
				<verse number="4">Manni maruu nama tokkoon ijaarame. Ka waan maraa qopheesse ammoo Rabbi.</verse>
				<verse number="5">Muuseen waan uf afo'otti dubbatamuuf san ragaa ta'u'uuf mana Rabbii maraa keessatti tajaajilaa amanamaa ture.</verse>
				<verse number="6">Kiristoos ammoo mana Rabbii keessatti akka Ilmaatitti amanama'a, nullee waan ittii abdannuuf abdii ittin boonnu haga dhumaa jabeessinee yoo eenne nullee mana isaati.</verse>
				<verse number="7">Kanaafuu akka Ayyaanni woyyuun jedhu, «Adha, laagaa isaa yoo dhageettan,</verse>
				<verse number="8">Akka hennaa qormaata lafa gammoojji'ii keessatti Rabbiin dhibu'uun taatan san, «Mataa hin jabaatinaa'a! achitti, abbootiin teessan na qoranii; woggaa afurtamaa guutuu waan ani hojjadhe argan.</verse>
				<verse number="9"></verse>
				<verse number="10">Kanaaf ani dhaloota sanitti aare. ‹Hennaa maraa onnee isaaniitiin hin dogoggoran; isaan karaa kiyya hin beenne jedhe.</verse>
				<verse number="11">Akkasuma, ‹hulee harabaafata kiyyaa sirima hin galan! jedhee aari'iin kakadhe» jedhe.</verse>
				<verse number="12">Obboleeyyan tiyya! Maal laataa waan Rabbii jiraataa isin waakkachiisu dhartichaa fi onneen hin amanne isin keessaa tokkollee akka hin jiraanne uf eegaa'a!</verse>
				<verse number="13">Haata'uu ammo isin keessaa eennullee cubbu'uun sobamu'uun morkataa akka hin taane, «Adhuma» waan guyyaa maraa uduma guyyaan sun hin lufne woliin mari'adhaa'a!</verse>
				<verse number="14">Amantaa keenna ka duraa haga dhumaa cimsinee uduu eennee worra Kirstoosiin woliin jeennata Rabbii keessa jiraatu taaneerra.</verse>
				<verse number="15">«Laagaa jedhu uduu dhageettan diddanii, onnee teessan morkataa hin godhinaa'a!»</verse>
				<verse number="16">Worri dhagayanii didan eennuun fa'a, worra Muuse'een masakkamanii Misirii bayan sanniinii mii?</verse>
				<verse number="17">Ka woggaa afurtamaa loleen eennuun fa'a turan? Ka reeffi isaa lafa gammoojji'ii keessatti kufe worri cubbuu hojjatan isaanii mii?</verse>
				<verse number="18">Worra hin ajajamne yoo ta'e malee gara hulee harabaafannaa kiyyaa hin galtan jedhee ka itti kakate eennuun fa'a?</verse>
				<verse number="19">Amanuu dhabuu isaaniitiin gara hulee harabaafanna'aa seenuun akka isaanii hin danda'amne argina.</verse>
			</chapter>
			<chapter number="4">
				<verse number="1">Eeganaa abdiin harabaafataa ta inni nuu kenne sanitti galu'uuf waadaan galu'uu ammallee waan banaa jiruuf isin keessaa eennullee carraa galu'uu akka hin dhabne uf haa eennuu.</verse>
				<verse number="2">Isaanittillee akkuma himame oduun gammachu'uu nuttillee himameera. Haata'uu ammoo dubbiin dhagayan worri dhagayan sun amanta'aan waan isaan keessatti hin qabamneef womaa isaanii hin goone.</verse>
				<verse number="3">Hujiin isaa haga adunyaan uumamtee jalqabee yoo raawwatamellee, «Isaan hulee harabaafataa ta ani isaanii kenne sanitti sirimaa hin galan jedhee, aari'iin kakadheera» Akkuma jedhe nu worri amanne hulee harabaafataatitti hin galla.</verse>
				<verse number="4">Waan guyyaa torbaffa'aa hulee tokko irratti Rabbi guyyaa torbaffa'aa hujii maraa irraa harabaafate waan jedheeruuf.</verse>
				<verse number="5">Hulee tanattillee akkasuma gara harabaafata kiyyaa hin seenan.</verse>
				<verse number="6">Hulee harabaafataa san worri galu gari gariin hin jira. Dubbii gammachu'uu ka himame sanii ajajamuu waan didaniif hulee harabaafata isaanii kennameetitti waan hin galleef,</verse>
				<verse number="7">Kunillee akkuma kanaan duraa, «Adha laagaa isaa yoo dhageettan; garaa hin jabaatinaa'a» jedhamee, Rabbi bara hedduun dura afaan Daawitiitiin hennaa dubbatu, guyyaan biraa ka, «Adha» jedhamee waamame waan murtaayeef beekkameera.</verse>
				<verse number="8">Uduu Iyyaasuun isaan harabaafachiiseera ta'ee, achiin maayii silaa waan guyyaa biraa hin dubbatu.</verse>
				<verse number="9">Eeganaa harabaafanni guyyaa Sambataa banii Rabbiitiif hafeera.</verse>
				<verse number="10">Namni gara harabaafataa ufii seene akkuma Rabbi hujii ufii irraa harabaafate, innillee hujii ufii irraa harabaafateera.</verse>
				<verse number="11">Eeganaa eennullee ajajamuu didu'uun kufee akka hin hafne gara hulee harabaafanna'aa kana seenu'uf haa jabaannuu.</verse>
				<verse number="12">Dubbiin Rabbii jiraata'a hunna hojjatuunillee uf keessaa qaba; guraadee gara lamaan qara qabu caalaa qarama'a, lubbuu, hafuura, ribuu, lafe'ee fi dhuka haga gargar baasuutti woraanee seenuu danda'a. Miira onne'eetii fi ka yaadaa qora.</verse>
				<verse number="13">Isa nu tooyatu afo'otti wonti maruu qulla'aa fi addaata'a, isa afo'otti uumamni dhokate hin jiru.</verse>
				<verse number="14">Eeganaa ka gara sami'ii ol baye gadicha hayyicha guddaa Ilma Rabbii Yesuusiin waan qabnuuf jabaannee amantaa keenna haa eennuu.</verse>
				<verse number="15">Cubbu'uun achitti waa maraanuu akkuma keenna qorame; gadicha hayyicha dadhabbii keennatti garaa nuu hin laafne hin qabnu.</verse>
				<verse number="16">Eeganaa araara akka argannu waan nu barbaachisu maraa hennaa nu barbaachisutti badhaadha akka argannu gara teessoo badhaadha isaa amanta'aan haa dhiyaannuu.</verse>
			</chapter>
			<chapter number="5">
				<verse number="1">Gadichi guddichi maruu waan cubbu'uutiif ciinca'aaf kennaa dhiyeessu'uuf nama keessaa filamee waan Rabbii maraa irratti muudama.</verse>
				<verse number="2">Inni ammoo dadhabbii waan qabuuf, worra hin barannee fi worra dogoggoraniif garaa laafu'uufii danda'a.</verse>
				<verse number="3">Sababa kanaan waan cubbuu bani'iitiif dhiyaatu akkasuma ufiifillee ammoo ciincaa cubbu'uu dhiyyeessa.</verse>
				<verse number="4">Ka akka Aaroonii Rabbiin waamame malee eennullee ulfinna isaa ufiif ka fudhatu hin jiru.</verse>
				<verse number="5">Akkasuma Kiristoosillee gadicha guddaa ta'u'uuf uf hin kabajjine. Haata'uu ammoo, «Ati Ilma kiyya, ani adha si uumadheera!» ka jedheen isuma.</verse>
				<verse number="6">Akkasuma hulee biraatitti ammallee «Ati akka muudamaa, Malkasaadiqii, ati baraa haga bara baraa gadicha» jedha.</verse>
				<verse number="7">Innillee hennaa lafa tana irra jiru laagaa gudda'aaf imimmaaniin faate'ee fi kaawwanii kadhachu'uun gara Waaqa isa hambisuu danda'uutitti dhiyeesse. Gadi uf qabee waan ajajameef Rabbi kadhaa isaa dhagayeef.</verse>
				<verse number="8">Hagamillee yoo Ilma isaa ta'e, rakkinna isa irra gayeen ajajamuu barate.</verse>
				<verse number="9">Haga kun maruu raawwatameen maayii, Rabbiin akka muudama Malkasaadiqii hayyicha gadootaa jedhamee waan waamameef, worra isaa ajajaman maraaf madda fayyinna bara baraa isaanii ta'e.</verse>
				<verse number="10"></verse>
				<verse number="11">Waan isaa wonti dubbannu waan heddutu jira. Waan gurri keessan juu jedhee dhagayuu dideef dubbiian hiikuun rakkisa'a.</verse>
				<verse number="12">Isin hennaa tana silaa barsiisota ta'utu isin barbaachisa. Amma ammo akka namni tokko dubbii Rabbii ka jalqabaa irraa deebi'ee barumsa biraa isin barsiisuu barbaachisa; akka kanaan wonti isinii ta'u aannan malee nyaata jaba'aa miti.</verse>
				<verse number="13">Ka aannan woga'amu maruu daa'ima waan ta'eef, dubbii qajeellumma'aa hin beeku.</verse>
				<verse number="14">Dhiyanni jabaan ammoo worra waan misha'aa fi waan hamaa addaan baasuuf worra waa hubatanii fi worra yaada guutu'uutiif barbaachisa.</verse>
			</chapter>
			<chapter number="6">
				<verse number="1">Kanaaf waan Kiristoosii ka dura namoonni barsiisan dhiifnee, gara bilchinnaa haa deemnuu; bu'uura deebifnee hin bu'uursinu. Sunillee hujii gara du'aa nama geessu irraa aagii galuu, Rabbitti amanu'uun, waan cuuphamu'uu, waan harka nama irra kaayu'uu, waan worra du'oota keessaa ka'aniitii fi waan barumsa murtii bara baraa ti.</verse>
				<verse number="2"></verse>
				<verse number="3">Yoo Rabbi jedhe kana goona.</verse>
				<verse number="4">Worra hennaa tokko ifti ifeefii kennaa sami'iillee worri mi'eeffatan Ayyaana Woyyuu irraa worri qoodaman.</verse>
				<verse number="5">Dubbii Rabbii misha'aa fi hunna adunya'aa ka dhufu'uuf ta'u worri mi'eeffatanii fi worri maayii deebi'anii waakkatan, lamuu deebisanii aagi'iin isaan deebisuun waan hin danda'amne.</verse>
				<verse number="6">Ufumaa Ilma Rabbii fannisanii waan salphisaniif.</verse>
				<verse number="7">Hennaa hedduu rooba isii irratti roobu, lafti dhuddu, worra isii irratti qotataniifillee akkasuma ta fayyaddu, biqiltuullee ta margisiiftu Rabbiin irraa eebba argatti.</verse>
				<verse number="8">Qore'eef qummuudduu ammoo yoo margisiifte ta gatamte, ta abaaramtee fi dhumti isi'iillee gubata.</verse>
				<verse number="9">Goshoota tiyya, waan keessan ammoo yooma akkanumaanillee dubbanne, isin eebba caalu ka fayyinna keessaniin argame, fiduu irra jiraachuu keessan hubanneerra.</verse>
				<verse number="10">Waan woyyoota tajaajiltaniif haga ammaallee waan tajaajila'aa jirtaniif hujii hojjattan, jaalala maqaa isaatiif mudhiftan akka hin irraanfanne Rabbi hamaa miti.</verse>
				<verse number="11">Amanta'aa fi obsaanillee worra dubbii abdi'ii dhaalan akka fakkaattaniif malee ammshaaggota rincicoota akka isin hin taaneef haga abdiin guutuuf isin maruu ciminna san haga dhumaa akka mudhiftan hin hawwina.</verse>
				<verse number="12"></verse>
				<verse number="13">Rabbi hennaa Abrahaamii abdii kenne, «Dhugamaan, si eebbisa guddisee si baayi'isa» jedhe. Ka isa caalu waan hin jirreef maqaa ufiitiin isaa kakate.</verse>
				<verse number="14"></verse>
				<verse number="15">Akkasuma innillee haga obseen maayii abdii argate.</verse>
				<verse number="16">Namoonni waan ka isaan caaluun kakataniif dubbii ufiillee kaku'uun jabeessan kakuun dhuma mormii waa maraa ta'a.</verse>
				<verse number="17">Kanaafuu Rabbi dubbii abdi'ii worra dhaalaniif, yaada isaa akka hin jijjiiranne caalchiisee isaanitti mudhisuu waan barbaadeef,</verse>
				<verse number="18">Rabbi akka kanaan waan lamaan hin jijjiiramneef ka soba hin qabneen abdi'ii fi kakuu nuu galeera. Kana lamaaniin abdii nu afoo jiru jabeessinee qabatuu akka dandeennu, nu worri gara isaa dheessine jajjabeenna guddaa arganna.</verse>
				<verse number="19">Nullee abdatama'aa fi jabaa lubbuu teenna qabatee dhaabatu ka akka sibiila gaaditu'u markaba qabee dhaabu qabna. Abdiin kunillee golga duubaan lufee hulee woyyicha galma Rabbii ka sami'ii seene.</verse>
				<verse number="20">Achii Yesuus akka muudamaa malkasaadiqii baraa haga bara baraa ka hayyicha gadootaa ta'e, waan keennaaf firrisee seene.</verse>
			</chapter>
			<chapter number="7">
				<verse number="1">Mootiin Saaleemiitii fi gadichi Rabbii gudda'aa maraa olii Malkatsaadiqiin kun hennaa Abrahaam mootota ajjeesee deebi'u isaan wol argeeti eebbiseen.</verse>
				<verse number="2">Isaafillee akkasuma Abrahaam waa maraa keessaa kurnaffaa kenneef hiikkaan maqaa isaa ka duraa, «Mootii qajeellumma'aa ti», akkasuma ka lammaffa'aa ammoo, «Mootii Saaleemiiti» jechuun «Mootii nagayaa» jechu'u.</verse>
				<verse number="3">Abbaa fi haadha laakkoofsa hidda dhalootaallee hin qabu. Barrinii fi jireenni isaa jalqabaa fi dhuma hin qabu. Haata'uu ammoo akka Ilma Rabbii, baraa haga bara baraa gadaa ta'ee jiraata.</verse>
				<verse number="4">Hangafni abbootaa, Abrahaam waan booji'e keessaa mishaa, kudhan keessaa tokko yoo kenne, namni kun attam akka guddaa ture mee laalaa'a!</verse>
				<verse number="5">Ijoollee Lewwi'ii keessaa hujii gadicha ta'u'uu worri argatan, banii keessaa jechuun obboleeyyan ufii keessaa isaan hagamillee yoo gudeeda Abrahaamii keessaa bayan, isaan kudhan keessaa tokko seeraan akka baasan ajaja qaban.</verse>
				<verse number="6">Namichi hiddi dhaloota isaa Leewwii hin taane kun Abrahaamiin harkaa kudhan keessaa tokko fudhateera. Isa dubbii abdi'ii qabu eebbise.</verse>
				<verse number="7">Maandhichi hangafitichaan akka eebbifamu waan mormii hin qabne.</verse>
				<verse number="8">Karaa tokkoon kudhan keessaa tokko Leewwoota worra du'uu danda'aniin wolitti qabama. Karaa kaaniin ammoo Malkasaadiqii jiraataa ragameef saniin wolitti qabama.</verse>
				<verse number="9">Leewwiin kudhan keessaa tokko fudhatu karaa Abrahaamiitiin, «Kudhan keessa tokko baaseera»</verse>
				<verse number="10">Hennaa Malkasaadiqiin wol gayan, inni hennaa san hin dhalanne gudeeda Abrahaamii keessa jira.</verse>
				<verse number="11">Eeganaa bani'ii ka kenname akkaataa gadummaa seera Leewwi'iitiin. Uduu gadummaa Leewwootaatiin guutuu ta'uun ka argamu ta'ee, muudamuu gadummaa Aarooniitiin uduu hin taane, silaa gadicha Malkasaadiqii ka muudama qabu ka biraatitu barbaachisaa?</verse>
				<verse number="12">Gadummaan sun yoo jijjiirame, seerrillee akkasuma hin jijjiirama.</verse>
				<verse number="13">Inni waan isaatiif dubbatame kun, gosa biraatii gosa kana keessaa hulee ciinca'aatitti dhiyaatee ka tajaajile eennullee hin jiru.</verse>
				<verse number="14">Gooftaan keenna gosa Yihuuda'aa keessaa akka dhalate beekkama'a. Muuseen waan gadumma'aa hennaa dubbatu, waan gosa kanaa womaa hin dubbanne.</verse>
				<verse number="15">Hunna jireenna dhuma hin qabneetiin malee seera ajaja fooniitiinii miti. Gadichi biraa fakkeenna malkasaadiqiitiin uduu ka'ee kun guddisee waan mudhatu.</verse>
				<verse number="16"></verse>
				<verse number="17">Waan isaatiif barreeffama Woyyuu keessatti, «Ati akka muudama Malkasaadiqii, ati baraa haga bara baraatitti gadicha» jedhamee ragaa bayameeraaf.</verse>
				<verse number="18">Seerri womaa guutuu waan hin gooneef, kanaafuu dadhabdu'uu fi ta hin fayyanne waan taateef, seerri duraa diggamteerti. Abdiin caalu ka gara Rabbii ittiin dhiyaannu tokko dhufeera.</verse>
				<verse number="19"></verse>
				<verse number="20">Isaanillee waadaa malee gadoota waan ta'aniiraniif, inni ammoo, «Goofta'a, ‹Ati akka muudama Malkasaadiqii baraa haga bara baraatitti gadicha› jedhee kakate, hin gaabbulle'e» jedhamee hennaa himameef, kaku'uun gadicha waan ta'eeruuf; akkuma kakuu malee gadicha hin taane akkasuma Yesuusii waadaa caaluuf wobii ta'eera.</verse>
				<verse number="21"></verse>
				<verse number="22"></verse>
				<verse number="23">Gadoonni hujii gadummaa ufii akka lufanii hin hojjanne ka duuti isaan dhooggite laakkofsaan heddu.</verse>
				<verse number="24">Inni ammoo baraa haga bara baraa waan jiraataa ta'eef, gadummaan isaa hin jijjiiramu.</verse>
				<verse number="25">Waan isaaniitiif Rabbiin kadhachu'uuf, hennaa maraa lubbu'uun jiraata. Kanaaf, worra karaa isaatiin gara Rabbii dhufan sirima isaan fayyisuu danda'a.</verse>
				<verse number="26">Woyyu'uuf ka dhara hin qabne, ka mudaa hin qabne ka cubbamtoota irraa fooyamee fi ka samii irratti kabajjame hayyichi gadichi akkanaa kun nu barbaachisa.</verse>
				<verse number="27">Inni akka bulchoota gadootaa kaawwanii dura waan cubbuu ufiitiif, maayi waan cubbuu bani'iitiif guyya guyya'aan ciincaa dhiyeessuun isa hin barbaachisu. Hennaa uf kenne waan maraa hennaa tokkoon raawwateera.</verse>
				<verse number="28">Seerri Muuse'ee namoota dadhabbii qaban, gadicha hayyicha godhee waan muuduuf, dubbiin kaku'uu ka seeraan maayii dhufe ammoo Ilma guutuu baraa haga bara baraa ta'e muuda.</verse>
			</chapter>
			<chapter number="8">
				<verse number="1">Waan dubbanne keessaa wonti guddaan kana. «Ka sami'itti teessoo ulfinnaa irra mirga Rabbii taa'e, gadicha hayyicha guddaa akkanaa kana qabna»</verse>
				<verse number="2">Inni tajaajilaa mana woyyu'uutii fi tajaajilaa dukkaanaa dhuga'aa ti, isiinillee ta namaan uduu hin taane ta Goofta'aan ijaaramte.</verse>
				<verse number="3">Hayyoonni gadootaa maruu, kenna'aa fi ciincaa dhiyeessu'uuf muudaman. Kanaafillee akkasuma waan dhiyeessu qabaachuun giddi'i.</verse>
				<verse number="4">Inni lafarra uduu jiraatee, akka seeraatitti gadoonni kennaa dhiyeessan waan jiraniif silaa gadicha hin ta'u.</verse>
				<verse number="5">Dukkaanni gadoonni keessatti tajaajilan kun dukkaanaa samii gubbaa jiruuf fakkeennaaf gaaddiddu'u, hennaa Muuseen dukkaanaa ijaaru'uuf ka'e, Rabbi, «Waa maraa malaan akkuma fakkeenna gaara irratti sitti mudhisetti uf eeggadhuu huji!» jedheeniiti.</verse>
				<verse number="6">Amma ammoo, waadaan Yesuus jiddu-galeessa ta'e; waadaa duraa maraa akkuma caalu, tajaajilli inni fudhatellee tajaajila isaanii hin caala; kun abdii caalu irratti hundeeffame.</verse>
				<verse number="7">Kakuun duraa uduu ka mudaa hin qabne ta'ee, silaa ka lammaffa'aatiif huleen hin barbaadamu.</verse>
				<verse number="8">Isaan tuffata'aa akkana isaaniin jedha, «Kunnoo ji'oonni mana Isiraa'eliitii fi Yihuuda'aa woliin waadaa haarawa galu hin dhufa» jedha Gooftaan.</verse>
				<verse number="9">Biyya Misiriitii isaan baasu'uuf guyyaan harka isaanii qabe, waadaa akka abboota isaanii woliin galeetii miti. ‹Isaan waada kiyya irra waan hin dhaabanneef, anillee lash isaanitti jedhe› jedha Gooftaan.</verse>
				<verse number="10">‹Ji'oota sanniiniin maayii, waadaan mana Isiraa'elii woliin galu, seera kiyya qalbii isaanii keessa kaaya; Onnee isaaniitittillee hin barreessa; ani Rabbiin isaanii ta'a, Isaanillee banii kiyya ta'an, ka jedhu kana› jedha Gooftaan.</verse>
				<verse number="11">‹Marti isaaniituu ollaa ufiitiin obboleessa ufiitiinillee, Gooftaa beeki! jedhee hin barsiisu; diqqa'aa haga gudda'aatitti martinuu waan na beekaniif.</verse>
				<verse number="12">Waan hammeenna isaaniitiifillee isaanii araarama; cubbuu isaanillee lammata hin yaadu.› »</verse>
				<verse number="13">Haarawa jechuu isaatiin ka duraa moofseera, wonti moofaanii fi ka jaare badu'uuf dhiyaateera.</verse>
			</chapter>
			<chapter number="9">
				<verse number="1">Waadaan duraa ammoo seera kaddaamu'uu mana woyyuu adunyaa tanaa qabdi.</verse>
				<verse number="2">Duukkaanaan duraa ta qophoofte, «Isii woyyittii» jedhamtu keessa waan ibsaa irra kaayan, xarapheessa'aa fi xoroshoo ciinca'aatitu irra jira.</verse>
				<verse number="3">Golga lammaffa'aa duubaan dukkaanaa, «Woyyittii woyyootaa» jedhamtutu jira.</verse>
				<verse number="4">Achi keessa girgiraan worqi'ii, Saanduqa waada'aa ka worqi'iin dibame, Saanduqa waada'aa kana keessa masoobii worqi'ii ta nyaanni sami'ii keessa jiru, ulee Aaroonii ta margitee fi dhagaa baxxicha waadaa Rabbii ka seerri kudhanii irratti barreeffametu jira.</verse>
				<verse number="5">Saanduqa kaku'uu irra waan cubbuu balleessu golga ulfinna kiruubeeliititu ture. Waan kana maraa tokko tokko isaaniitiif amma dubbachuu hin dandeennu.</verse>
				<verse number="6">Kunillee akkanatti qophaayee uduu jiru, gadoonni tajaajila isaanii raawwachu'uuf hennaa maraa dukkaanaa duraatitti seenan.</verse>
				<verse number="7">Gara gola lammaffa'aa ammoo hayyichi gadootaa hojja ufii woggaa keessa hennaa tokko callaa seena. Innillee dhiiga waan ufiitiif waan balleessaa bani'iitiif dhiyeessu uduu hin qabanne hin seenu.</verse>
				<verse number="8">Dukkaanaan duraa uduma asi dhaabatteertu, karaa gara woyyitti'ii geessu duranaa akka hin mudhanne Ayyaanni Woyyuun hin mudhisa.</verse>
				<verse number="9">Kunillee fakkeenna waan ammaati. Akkanuma kenna'aa fi ciinca'aan hin dhiyaatan. Kunniinillee ka haga seerri haarawaa dhufutti ta'an, waan nyaataatii fi waan dhuddo'oollee waan dhiqachuu adda addaatiif ta'an, seera foonii callaa waan ta'aniif, ka kaddaamullee sammuu isaa sirima qulqulleessuu hin danda'an.</verse>
				<verse number="10"></verse>
				<verse number="11">Haata'uu ammoo Kiristoos waan mishaa dhufu'uuf ta'u saniif hayyicha gadootaa ta'ee, ta caaltuuf michuu harkaanillee hin hojjatamne jechuun dukkaanaa uumama kanaaf hin taane,</verse>
				<verse number="12">Furama bara baraa argatee hennaa tokko raawwatee, gara woyyittii woyyootaa dhiiga ufiitiin seene malee dhiiga re'iiniitii fi jabbile'eetiinii miti.</verse>
				<verse number="13">Dhiinni korommi'iitii fi re'iinii, ka worra battaayan irratti faca'e, daaraan goromsa ciincayee foon qulqulleessu'uuf ka woyyoomsan yoo ta'an,</verse>
				<verse number="14">Dhiinni Kiristoosii ka mudaa hin qabne ta'ee, Ayyaana bara baraatiin, ka Rabbiif uf dhiyeesse, attamitti waan kana caalaa Rabbii jiraataa akka kaddaaman, hujii du'aa irraa sammuu keessan hin qulqulleessine ree?</verse>
				<verse number="15">Kanaafuu worri waamaman abdii dhaala bara baraa kennameef san akka argataniif Kiristoos jiddu-galeessa waadaa haarawaa ta'e.</verse>
				<verse number="16">Yoo dhaamsi dhaalaa jiraate, du'a namicha dhaamatee san mirkaneessuun barbaachisaa waan ta'eef.</verse>
				<verse number="17">Dhaamsi dhaalaa yoo namichi dhaala dhaame sun du'e callaa hojii irra oola malee, uduu inni lubbu'uun jiru hin ta'u.</verse>
				<verse number="18">Kanaafuu waadaan duraatuu dhiiga malee hujii irra hin oolle.</verse>
				<verse number="19">Muuseen ajaja maraa akkuma seeraatitti banii maraafuu haga himeen maayii, dhiiga jabbi'iitii fi re'iinii, bisaanii fi rifeensa hoolaa arrawaatii fi baala muka hisoophii woliin qabatee, «Waadaan dhiigaa ka Rabbi isinii ajaje kana» jedhee, kitaaba seeraatii fi banii maraa irratti facaase.</verse>
				<verse number="20"></verse>
				<verse number="21">Akkasuma dukkaana'aaf mi'a tajaajilaa marattuu dhiiga facaase.</verse>
				<verse number="22">Akka seeraatitti waan hago'oon ala wonti maruu dhiigaan qulqullaaya, uduu dhinni hin jinnee dhiifamsi cubbu'uu hin jiru.</verse>
				<verse number="23">Eeganaa kunniin ka fakkeenna waan sami'ii ta'an martinuu waan kana mara caaluun qulqullaayuu isaan barbaachisa. Wonti samii jiru ammoo, ufiifuu ciincaa kana caaluun qulqulleeffamuun giddi'i.</verse>
				<verse number="24">Kiristoos gara mana woyyuu ta harka namaatiin hojjatamte woyyittii fakkeenna dhuga'aa ta taatetti waan hin seenneef; haata'uu ammoo inni amma Rabbiin afo'otti waan keennaaf mudhatu'uuf gara sami'ii isii keessa seene.</verse>
				<verse number="25">Akka hayyoonni gadootaa dhiiga ufii uduu hin taane, dhiiga biraa qabatee woggaa wogga'aan gara woyyitti woyyootaa seenu, inni hennaa hedduu uf dhiyeessu'uuf hin seenne.</verse>
				<verse number="26">Uduu akkana ta'ee, uumama adunya'aatii jalqabee hennaa hedduu silaa rakkinni Kiristoosiin irra gaya; amma ammoo dhuma adunya'aa irratti uf ciincaa godhu'uun cubbuu diigu'uuf hennaa tokko mudhateera.</verse>
				<verse number="27">Namootaaf harka tokko du'uun, achiin maayillee murtiin akka isaaniif murtaaye,</verse>
				<verse number="28">akkasuma Kiristoosillee ammoo cubbuu namoota hedduu baadhatu'uuf hennaa tokko haga ciincaa ta'een maayii, isaan fayyisu'uuf worra cubbuu malee isa eeggataniif lammaffaa deebi'ee isaanitti mudhata.</verse>
			</chapter>
			<chapter number="10">
				<verse number="1">Seerri waan mishaa dhufu saniif gaaddiddu'u malee, bifa dhugaa isaatii miti. Kanaafuu wogga wogga'aan hennaa maraa ciincaa dhiyaatu sirimaa guutuu taasisuu hin danda'u.</verse>
				<verse number="2">Akkana uduu ta'u dhabaatee worri kaddaaman hennaa tokko qulqullaayanii achiin maayii sammuu isaaniitiin cubbuu waan hin beenneef silaa ciincaa dhiyyeessuu hin dhiisanii?</verse>
				<verse number="3">Haata'uu ammoo ciincaan kun maruu, ka isaan wogga wogga'aan cubbuu ittiin yaadan.</verse>
				<verse number="4">Dhiinni kormaatii fi dhiinni re'iinii cubbuu balleessuu hin dandeenne.</verse>
				<verse number="5">Kanaafuu hennaa gara adunya'aa dhufe, «Ati kenna'aa fi ciincaa hin jaalanne, nafa naa qopheessite.</verse>
				<verse number="6">Ati kennaa ciinca'aatii fi, kennaa sababa cubbu'uutiif ciincawu marattuu hin gammanne.</verse>
				<verse number="7">Hennaa san kunoo anillee, akkuma wonti kiyya Kitaaba maramu keessatti barreeffame, Waaqa kiyya, ani fedha kee raawwatu'uuf dhufeera› jedheen» jedha.</verse>
				<verse number="8">Kana irratti kenna'aa fi ciincaa gubatu maraa ciincaa sababaa cubbu'uutiif dhiyaatullee hin jaalanne. Isattillee hin gammanne jedhe. Kunniin waan akka seeraatitti dhiyaatan.</verse>
				<verse number="9">Itti aansee Waaqa kiyya! «Ani fedhii kee guutu'uuf dhufeera» jedhe. Ka lammaffa'aa ijaaru'uuf jedhee, ka duraa diiga.</verse>
				<verse number="10">Akka fedha Rabbiitiin nu foon Yesuus Kiristoosii ka hennaa tokko ciincaa ta'ee kennameen woyyuu taaneerra.</verse>
				<verse number="11">Hayyoonni gadootaa maruu guyya guyya'aan tajaajila ciincaa sirima cubbuu balleessuu hin dandeenne saniin hennaa maraa dhaabatee dhiyeessa.</verse>
				<verse number="12">Kiristoos ammoo hennaa tokko ciincaa bara baraaf ta'u haga dhiyeesseen maayessa mirga Rabbii taa'e.</verse>
				<verse number="13">Hennaa san irraa jalqabee haga diintoonni luka isaa jala ta'aniif hin eeggata.</verse>
				<verse number="14">Inni hennaa tokko uf kennee worra woyyooman baraa haga bara baraa guutuu isaan taasiseera.</verse>
				<verse number="15">Ayyaanni Woyyuun akkasuma waan kana nu raga; «Hennaa jiini sun gaye, waadaan isaan woliin galu kana jedha Gooftaan. Seera kiyya isaan keessa kaaya; laphee isaanii keessattillee hin barreessa» jedhee haga dubbateen maayii,</verse>
				<verse number="16"></verse>
				<verse number="17">Itti eda'ee, «Cubbuu isaaniitii fi hammeenna isaanii deebi'ee hin qaabadhu» jedha.</verse>
				<verse number="18">Eega araarri maraaf kenname ammaa achi ciincaan cubbu'uuf dhiyeeffamu hin jiru.</verse>
				<verse number="19">Eeganaa obboleeyyan tiyya, dhiiga Yesuusiitiin hulee woyyittii woyyootaatitti galu'uuf ugga waan qabnuuf, nu karaa golga jechuun karaa haarawaa fi jiraataa inni foon ufiitiin nuu baneen seenna.</verse>
				<verse number="20"></verse>
				<verse number="21">Hayyicha gadicha guddaa mana Rabbii irratti baallii qabu waan qabnuuf,</verse>
				<verse number="22">sodaa sammu'uu ka dharaa irraa qulqullaayu'uun garaa keenna qulqulleeffannee, nafa keenna bisaan qulqullu'uun dhiqannee, amantaa hubanneen garaa qajeelaa'an Rabbitti haa dhiyaannuu.</verse>
				<verse number="23">Ka dubbii abdi'ii kenne amanamaa waan ta'eef, akka hin sochoone, ragaa abdii keennaa haa eennuu.</verse>
				<verse number="24">Jaalalaa fi hujii misha'aaf haa dadammandhuu; wol haa tooyannuu.</verse>
				<verse number="25">Akkuma kaawwan biratti baratame, wolgeettii keennallee akka hin dhiifne, woliin haa mari'annuu malee, guyyaa dhufa Goofta'aa qaabata'aa ta qaraa caalaa kana godhaa'a.</verse>
				<verse number="26">Beekkomsa dhuga'aa haga arganneen maayii, beeka'aa cubbuu yoo hojjanne, ammaa achi, ciincaan waan cubbu'uutiif dhiyaatu hin jiru.</verse>
				<verse number="27">Ammaa achi murti'ii fi ibidda sodaachisaa diintoota Rabbii balleessu callaa eeggatu'utu hafe.</verse>
				<verse number="28">Namni seera Muuse'ee tuffate, Namni lamaa yookiin sadihii yoo itti rage, gara laafinna malee ajjeefama.</verse>
				<verse number="29">Namni Ilma Rabbii tuffate, waadaa dhiiga ittiin qulqullaaye san ka akka batti'iititti laakkaye, ka Ayyaana badhaadhaa arrabse adabbiin maraa caalu isa irratti waan hin taane seetanii?</verse>
				<verse number="30">«Haluun tiyya, ani haluu sii baasa» ka jedhe waan beennuuf, akkasuma «Gooftaan banii ufiititti hin murteessa»</verse>
				<verse number="31">Harka Rabbii jiraata'aatitti kufuun nama sodaachisa.</verse>
				<verse number="32">Haga ifni isinii ifeen maayessa hennaa duri rakkinna isin irra gaye san qaabadhaa'a. Isin hennaa tokko tokko nama afo'otti arrabamtaniirtan, dhiphattanii hennaa biraallee worra akkana rakkatan woliin rakkattaniirtan.</verse>
				<verse number="33"></verse>
				<verse number="34">Qabeenna caalu sami'itti isinuu akka qabdan beettaniirtan. Hidhama kiyyaaf garaa naa laaftan, qabeenni keessan hennaa fudhatamu obsitanii gammachu'uun laaltan.</verse>
				<verse number="35">Eeganaa abdii uggiitii keessanii ka gatii guddaa qabu hin gatatinaa'a!</verse>
				<verse number="36">Fedhii Rabbii raawwattanii, dubbii abdi'ii ka isinii kenname akka argitan obsuu isin barbaachisa.</verse>
				<verse number="37">«Hennaa diqqo'oon maayii, ka dhufu'uuf ta'u, uduu hin turre dhufa.</verse>
				<verse number="38">qajeelaan, amanta'aan jiraata; yoo inni gara duubaa deebi'e, lubbuun tiyya isatti hin gammaddu»</verse>
				<verse number="39">Nu ammoo worra lubbuu ufii hanbisu'uuf amane malee, worra gara duubaatitti deebi'ee baduu miti.</verse>
			</chapter>
			<chapter number="11">
				<verse number="1">Amantiin waan abdatan dhuga'aan hin ta'a jedhanii fudhachu'uu fi waan ijaan hin argine akka waan arganiititti hin jira jedhanii laakkayu'u.</verse>
				<verse number="2">Manguddootaaf ka ragameef waan kanaan.</verse>
				<verse number="3">Akkuma adunyaan dubbii Rabbiitiin uumame, wonti mudhatu, waan mudhatu irraa akka hin taane amanta'aan hubanna.</verse>
				<verse number="4">Abeel ciincaa ciincaa Qaa'elii caalu amanta'aan Rabbii dhiyeesse, akka kanaan Rabbi ciincaa Abeelii gammachu'uun hennaa fudhate, Abeel amanta'aan qajeelaa akka ta'e ragameef. Haga du'eellee ciincaan isaa haga ammaa dubbata.</verse>
				<verse number="5">Heenook akka hin duune amaneeti amanta'aan gara sami'ii ol baye. Waan Rabbi ol isa fudhateef hin argamne. Uduu hin fudhatamne, Rabbiin akka gammachiise ragameeraaf.</verse>
				<verse number="6">Amantaa malee Rabbiin gammachiisuun hin danda'amu. Namni gara Rabbii dhiyaatu akka Rabbi jiru worra isa soqaniif ka gatii kennu akka ta'e, amanuu barbaachisa.</verse>
				<verse number="7">Nohi waan haga ammaa hin mudhanne amanta'aan hubatee, Rabbiin sodaata'aa maatii ufii hambisu'uuf markaba amanta'aan hojjate. Sababa amantaa isaatiif biyya lafaatitti yakki murame. Inni qajeellummaa amanta'aan argamu dhaale.</verse>
				<verse number="8">Abrahaam gara ristii hin argatta jedhamee san biyya ufiitii bayee hulee dhaalaan argatu akka dhaqu hennaa waamame, gara dhaqu uduu hin beekin amanta'aan ajajame.</verse>
				<verse number="9">Inni akka keessummaa biyya ormaa jiruutitti lafa isaaf waadaa galame san keessa amanta'aan jiraate. Akkuma worra isa woliin waadaa dhaalanii, akkuma Yaaqoobii fi Yisihaaqii dukkaanaa keessa akka galtu'uutitti jiraate.</verse>
				<verse number="10">Qachaa hundee qabdu ta Rabbi hojjate eeggata'aa waan tureef.</verse>
				<verse number="11">Ka abdii kenne amanamaa akka ta'etti waan laakkayeef, «Saaraan haga umuriin isi'iituu lufeen maayii fiixaa argatu'uuf amanta'aan hunna argate»</verse>
				<verse number="12">Kanaafuu baniin baayi'inni isaanii akka urjii sami'ii ka hin laakkayamne akka xidhacha qarqara galaanaa nama tokkicha nafti isaa akka nama du'ee fakkaate keessaa dhalatan.</verse>
				<verse number="13">Kunniin maruu amananii du'an, garuu dubbii abdi'ii ka isaanii kenname hin arganne. Haata'uu ammoo fago'oo arganii reebbatan. Biyya itti galan sanitti keessummootaa fi galtuu ta'uu ufii beekan.</verse>
				<verse number="14">Akkas ta'uun isaanii biyya biraa qabatuu isaanii mudhisa.</verse>
				<verse number="15">Uduu biyya keessaa bayan san yaadan ta'ee silaa deebi'uu danda'an.</verse>
				<verse number="16">Amma ammoo biyya sami'ii ta maraa caaltu hawwan. Kanaafuu, «Rabbi, Waaqa isaaniiti» jedhamee waamamu'uuf isaaniin hin saalfatu. Waan qachaa isaanii qopheesseeruuf.</verse>
				<verse number="17">Ka fiixaan kee isaan waamama jedhamee jechi abdi'ii kennameef, mucaa ufii tokkicha amanta'aan dhiyeesse.</verse>
				<verse number="18"></verse>
				<verse number="19">Rabbi worra du'an keessayyuu kaasuu akka danda'u waan yaadeef, akkuma waan du'aa ka'eetitti Abrahaam Yisihaaqiin deebisee argate.</verse>
				<verse number="20">Yisihaaqi waan durana dhufu'uuf ta'u qaabatee amanta'aan Yaaqoobii fi Eesawuun eebbise.</verse>
				<verse number="21">Yaaqoob hennaa du'uu gaye, qaccee bordoo ufiititti irkifatee Rabbii sagada'aa, amanta'aan ijoollee Yooseefii maraa eebbise.</verse>
				<verse number="22">Yooseef hennaa du'uu gaye, waan biyya Misirii keessaa bayuu ijoollee Isiraa'elii amanta'aan qaabatee, waan lafee ufiillee dhaamate.</verse>
				<verse number="23">Muuseen haga dhalateen maayii haati isaatii fi abbaan isaa daa'ima bareedaa ta'uu isaa arganii, amanta'aan ji'a sadihii dhossaniin; labsii mooti'iillee hin sodaanne.</verse>
				<verse number="24">Muuseen haga guddateen maayii ilma intala Fari'oonii akka hin jedhamne amanta'aan dide.</verse>
				<verse number="25">Gatii ufii xiinxallee waan laaleef, qabeenna biyya Misirii hedduu irra, waan Kiristoosiitiif tuffatamuun, durummaa maraa caalu akka ta'e waan yaadeef, gammachuu cubbu'uun henna'aaf argamu caalaa, banii Rabbii woliin rakkachuu filate.</verse>
				<verse number="26"></verse>
				<verse number="27">Waan hin mudhanne akka waan arga'aaruu godhee jabaate; dheekkamsa mootichaa uduu hin sodaanne amanti'iin biyya misiriitii baye.</verse>
				<verse number="28">Maleekkaan akka ijoollee hangafaa hin tundhe Faasika'aa fi dhiiga facaasuu amanta'aan godhe.</verse>
				<verse number="29">Akka waan lafa gogaa irra deemaniititti galaana Ertira'aa amanta'aan ceyan. Namoonni Misirii ammoo hennaa ceeyuu yaalan hin liqinfaman.</verse>
				<verse number="30">Dalloofni dhaga'aa ka Iyyaariko'oo guyyaa torbaaf haga irra naannayaniin maayii amanta'aan jige.</verse>
				<verse number="31">Seebartittiin Ra'aab worra gaadu nagayaan waan simatteef, worra hin ajajamne woliin amanta'aan hin banne.</verse>
				<verse number="32">Eeganaa ani maal jedha? Waan Gedewoonii, waan Baaraaqii, waan Saamsoonii, waan Yooftaahe'ee, waan Daawitii, waan Saamu'eeliitii fi waan raattotaa akka hin mammaanne hennaan na jalaa gabaabbata.</verse>
				<verse number="33">Isaan amanta'aan mootummaa injifatan; qajeellummaa hojjatan, dubbii abdi'ii ka isaanii kenname argatan,</verse>
				<verse number="34">Afaan Leencotaa cufan; hunna ibiddaa dhaamsan; qara sibiilaa jalaa bayan. Dadhabbii ufii irraa jajjabaatan; Lolatti janna ta'an; loltoota nyaaphaa ari'an.</verse>
				<verse number="35">Dubartoonni worra du'e ka isaanii du'aa ka'iinsa isaanii simatan. Kuuwwanillee uduu fayyinna hin arganne, du'aa ka'iinsa caalu akka argataniif haga du'aa tumaman.</verse>
				<verse number="36">Kuuwwanillee itti shaqqaadamee tumamanii hidhamanii mana hidha'aatitti gataman.</verse>
				<verse number="37">Dhagaan tumamanii du'an. Ataabamanii, magaazi'iin baqaffamanii guraadeen du'an. Waa maraa dhaba'aa, rakkata'aa, dhiphata'aa, gogaa hoola'aatii fi gogaa re'e'ee uffatanii asii fi achi naannayan.</verse>
				<verse number="38">Waan adunyaan isaanii hin taaneef, lafa gammojji'iitiif gaaratti kosha'aa fi boolla lafaatitti asii fi achi rarra'an.</verse>
				<verse number="39">Wonti kunniin maruu amantaa isaaniitiin isaanii ragameefii uduu jiru dubbii abdi'ii ka isaanii kenname hin arganne. Rabbi waan caalu waan nuun qopheesseeruuf, isaan nu woliin malee, hojja ufii guutuu ta'uu hin danda'an.</verse>
				<verse number="40"></verse>
			</chapter>
			<chapter number="12">
				<verse number="1">Eeganaa raattota hagana gayan, naannaya kenna eeganuu jiraatan, nullee akkasuma ba'aa maraa, cubbuu daddafee nu marsu balleessinee, Yesuusii mataa amantaa keennaatii fi raawwataa ta'e laala'aa, fiigicha afoo keenna jiru obsaan haa fiinnuu. Inni salphinna tuffatee gammachuu afoo isaa jiruuf fannoo irratti obsee teessoo mirga Rabbii waan taa'eeruuf.</verse>
				<verse number="2"></verse>
				<verse number="3">Lubbuu keessaniin hifattanii akka hin dadhabne, Yesuusiin mormii cubbamtoota irraa isa gaye obse san qaabadhaa'a.</verse>
				<verse number="4">Cubbuu woliin wondhaansa baya'aa haga dhiinni keessan jigutti hin falmanne.</verse>
				<verse number="5">Akka ijoolle'eellee isin woliin, «Ilma kiyya! adabbii Goofta'aa hin salphisin, hennaa inni si gorsu hin dadhabin; Gooftaan nama jaalatu adaba, finna akka ilma ufiititti fudhatu maraa, hin tuma» jedhee gorsa dubbatu irraanfattaniirtan; adabamu'uuf obsaa'a.</verse>
				<verse number="6"></verse>
				<verse number="7">Rabbi akka ijoollee ufiititti waan isin laaluuf ilmi abbaan hin adabne eennu?</verse>
				<verse number="8">Haata'uu ammoo isaan maruu isaan woliin adabamaniiran, adabbii malee yoo jiraattan isin diqaala'a malee, ijoolle'ee miti yookiin ilmaanii miti.</verse>
				<verse number="9">Nu abbootii haganarra nu adaban qabna. Isaanillee hin kabajjina. Eeganaa lubbu'uun jiraachu'uuf abbaa keenna ka Ayyaanaatii attamitti kana caalaa hin ajajamne?</verse>
				<verse number="10">Isaan waan mishaa seeyanii hennaa diqqo'oof nu adaba'aa turan, Inni ammo woyyummaa isa irraa akka qoodamnuuf faayidaa keennaaf jedhee nu adaba.</verse>
				<verse number="11">Adabbiin maruu hennaa diqqo'oof waan nama gaddisiisu malee waan nama gammachiisu hin fakkaatu. Haata'uu ammoo worra mi'eeffateef sanyii qajeellumma'aa ka nagaya uf keessaa qabu daraara.</verse>
				<verse number="12">Kanaafuu irree keessan ka dadhabe ka laafee fi jilba keessan jabeeffadhaa'a.</verse>
				<verse number="13">Ka hokkole akka fayyuuf malee akka hin diiggamne, luka keessaniif karaa qajeelfadhaa'a.</verse>
				<verse number="14">Namoota maraa woliin nagayaan jiraadhaa'a Woyyoomuu barbaadaa'a. Isaan malee ka Gooftaa arguu danda'u waan hin jirreef.</verse>
				<verse number="15">Eennuun jalaallee Ayyaanni Rabbii akka hin dhidhanne, hiddi hadhaayaan namoota hedduu batteessu isin keessaa ol margee akka isin hin rakkifne, Ka adaba hin qabne akka isin keessatti hin argamne,</verse>
				<verse number="16">yookiin akka Eesawu nyaataaf jedhee hangafummaa ufii gurguratee nama adunyaa kanaaf tolu akka hin taane ufi eeggadhaa'a.</verse>
				<verse number="17">Achiin maayii eebba argachuu hennaa barbaade akka dhabe isinuu hin beettan. Hagamillee booyee Aagii soqe'eef hin arganne.</verse>
				<verse number="18">Isin gara gaara Siina'aa ka harkaan qaqqabamuu yookaan ka ibiddaan gubatuu, gara hurri'ii, gara dukkanaa, gara bubbe'ee, gara hulee laagaa xurumba'aa yookaan gara laagaa dubbiian himamuu hin dandeennee hin geenne.</verse>
				<verse number="19">Worri waan san dhagaye, akka dubbiin biraa isaanitti hin dubbatamne kadhatan.</verse>
				<verse number="20">Ajanyi, bineensoonnillee gaara san yoo tuqan dhaga'aan tumamanii haa ajjeefamanii jedhu, waan isaanitti ulfaateef obsuu hin dandeenne.</verse>
				<verse number="21">Wonti achitti dhagayame akka malee waan sodaachisuuf Muuseenillee, «Ani sodaadhee holladhe» jedhe.</verse>
				<verse number="22">Haata'uu ammoo gara gaara Tsiyooniitii fi gara ganda Rabbii jiraata'aa bira geettaniirtan. Gara Yeruusaalemii, gara worra sami'itti gammachu'uun wolgayaniiranii, gara Maleekkoota laakkoofsaa olii,</verse>
				<verse number="23">gara worra sami'itti maqaan isaanii barreeffamee, gara tokkummaa hangafa abbaa murti'ii maraatuu ka ta'u, gara Rabbii, gara lubbuu qajeellota guutu'uu,</verse>
				<verse number="24">gara Yesuusii jiddu galeessa waadaa haarawaa, gara dhiiga facaafamuu ka dhiiga Abeelii caalaa dubbatuu danda'uu bira geettaniirtan.</verse>
				<verse number="25">Ka dubbataaru san jalaa akka hin dinne uf eeggadhaa'a. Yoo worri lafatti itti himame didan jalaa hin baane ta'e, eegasuu ka sami'ii nutti dubbate irraa yoo fagaanne attamitti jalaa baana?</verse>
				<verse number="26">Hennaa san laagaan isaa lafa sochoose. Amma ammoo hennaa tokko deebi'ee, «Ani samii sochoosa malee, lafa calla'aa miti» jedhee waadaa galeera.</verse>
				<verse number="27">Haata'uu ammoo jechi, «Hennaa tokko deebi'ee» jedhu worri hin raaffamne jabaatanii akka jiraatan wonti sochoosu yookiin wonti uumame akka badu mudhisa.</verse>
				<verse number="28">Kanaafuu jeennata hin raaffamne waan argannuuf, Rabbiin kabajju'uuf sodaatu'uun gammachiisa'aa, badhaadha isa ittiin kaddaamuu haa qabaannuu.</verse>
				<verse number="29">Waandhi keenna dhugamaan ibidda balleessu waan ta'eef.</verse>
			</chapter>
			<chapter number="13">
				<verse number="1">Hennaa maraa jaalalli obbolumma'aa isin jidduu haa jiraatu. Keessummoota simachuu hin irraanfatinaa'a; akka kanaan gari gariin uduu hin beekin Maleekkota keessummummaa simataniiran.</verse>
				<verse number="2"></verse>
				<verse number="3">Akka waan isaan woliin hidhamtaniirtanii ta'a'aa worra hidhame yaadadhaa'a. Akka waan isaan woliin rakkattanii jiraata'aartaniititti worra rakkataniillee yaadaa'a!</verse>
				<verse number="4">Wol fuudhuun maraa biratti ulfinna; sireenillee qulqulluu haa ta'u. Worra adaba hin qabnee fi seebartoota ammoo Rabbi isaanitti murteessa.</verse>
				<verse number="5">Jaalala birri'ii irraa uf eegaa'a. Wontummaan qabdan isin haa gayu. Inninuu, «Si hin dhiisu, sirima si hin gatu» waan jedheef.</verse>
				<verse number="6">Ugginee, «Gooftaan na gargaara, hin sodaadhu; namni maal na godha?» jenna.</verse>
				<verse number="7">Worra ijoo dubbii Rabbii isinitti himan yaadadhaa'a. Waan jireenna isaanii keessatti argame laalaa'a; amanta'aan isaan fakkaadhaa'a.</verse>
				<verse number="8">Yesuus Kiristoos kalleessa, adhaa haga bara baraa sanuma.</verse>
				<verse number="9">Barumsa adda addaa haarawa hin beekkamneen hin fudhataminaa'a. Onneen teessan yoo waan badhaadha Rabbiitiin jabaatte misha'a malee, nyaataanii miti. Worri waan kana hordofan waan hin fayyadamneef.</verse>
				<verse number="10">Nu hulee ciincaa itti ciinceffannu hin qabna. Haata'uu ammoo Worri dukkaanaa Yihuudotaa keessa tajaajilu, hulee ciincaan itti ciinceffamu irraa nyaatuun dhoogga'a.</verse>
				<verse number="11">Hayyichi gadootaa ka waan cubbu'uutiif dhiiga hori'ii qabatee gara hulee maraa caalaa woyyitti'ii qabatee seena. Foon horii sanniinii ganda sanii baasanii guban.</verse>
				<verse number="12">Kanaaf Yesuus ammoo dhiiga ufiitiin banii qulqulleessu'uuf karra qachatti'iitiin alatti rakkate.</verse>
				<verse number="13">Eegasuu nullee salphinna inni baadhate san baadhannee qacha'aan ala gara isaa haa dhandhuu.</verse>
				<verse number="14">Nu'u qachaa biraa guddittii ta bara baraa san eegganna malee, qachaa biraa asii hin qabnu.</verse>
				<verse number="15">Eeganaa hennaa maraa Rabbii cincaa galataa jechuun woreega galataa ka afaan keennaa maqaa isaatii ragaa haa dhiyeessinuufii.</verse>
				<verse number="16">Haata'uu ammoo waan mishaa godhuu, kaawwaniillee qooduu hin irraanfatinaa'a. Ciincaan akkanaa waan Rabbiin gammachiisuuf.</verse>
				<verse number="17">Worra isin bulchuu ajajamaa'a. Isaan baallii Rabbiin itti gaafataman waan qabaniif jabaatanii isin eeganii. Yoo isin isaanii ajajamtan, isaan waan kana gammachu'uun hojjatan; Yoo ta'uu dhabaate gadda'aati hojjatan. Kun ammoo isiniif misha'aa miti.</verse>
				<verse number="18">Nuu faateffadhaa'a; waan maraanuu waan mishaa huju'uuf hawwii waan qabnuuf yaada qulqulluu akka qabnu hubanneerra.</verse>
				<verse number="19">Keessattuu akka dafee gara keessan dhufu jabeessee isinii kadhadha.</verse>
				<verse number="20">Ka dhiiga waadaa bara baraatiin tissee guddaa hoolotaa Gooftaa keenna Yesuus Kiristoosiin ka worra du'an keessaa isa kaase Waandhi nagayaa,</verse>
				<verse number="21">karaa Yesuus Kiristoosiitiin afoo ufiititti waan isa gammachiisu isiin keessatti raawwata'aa akka isin fedha isaa mishaa mara gootaniif guutuu isin haa taasisuu. Isaaf baraa haga bara baraa ulfinni haa ta'u! Amiin.</verse>
				<verse number="22">Obboleeyyan tiyya! Dubbii gorsaa akka obsitan isin gorsa; dubbii diqqoo tana isinii barreesseera.</verse>
				<verse number="23">Obboleessi keenna Ximootiwoos akka mana hidha'aatii hikkame beekaa'a. Yoo inni dafee dhufe isa woliin dhufee isin arga.</verse>
				<verse number="24">Worra isin bulchan maraa fi woyyoota maratti nagaya naa himaa'a. Worri Ixaaliyaa keessa jiran nagaya isinii dhaamaniiran.</verse>
				<verse number="25">Badhaani Rabbii isin maraa woliin haa ta'u! Amiin.</verse>
			</chapter>
		</book>
		<book number="59">
			<chapter number="1">
				<verse number="1">Garbicha Rabbiitii fi Gooftaa Yesuus Kiristoosii Yaaqoobiin irraa, gosoota kudha lama worra bittinnooftaniif nageenni isinii haata'u.</verse>
				<verse number="2">Obboleeyyan tiyya! Amantaa keessan ataabamuun obsa akka isinii ta'u beeka'aa. Ataabeen adda addaa yoo isin irra gaye, akka gammachuu guutu'utitti laakkayaa'a.</verse>
				<verse number="3"></verse>
				<verse number="4">Isin worra ciniinnattan, worra obsi keessan bilchaateef guutuu ta'e, worra dhidhina hin qabne akka taatan isin taasisa.</verse>
				<verse number="5">Isin keessaa namni ogummaa hin qabne, uduu hin komatin Rabbii arjumma'aan maraafuu kennu haa kadhatuu. Isaa hin kennamaa.</verse>
				<verse number="6">Isin keessaa eennullee womaa uduu hin mamne amanta'aan haa kadhatuu. Namni shakku nama bubbee danbalii galaanaatiin dhiibamee socho'u fakkaata.</verse>
				<verse number="7">Namni yaada lamaa qabu, ka karaa isaa maratuu dhaaba hin qabne,</verse>
				<verse number="8">Namni sun Gooftaa biraa waan tokkollee waan argatu isatti hin fakkaatin.</verse>
				<verse number="9">Obboleessi gad uf qabu ammoo waan Rabbi ol isa qabuuf haa boonuu.</verse>
				<verse number="10">Dureessi yoo gadi uf qabe, haa boonuu. Qabeennillee akka daraaraa margaa waan lufuuf.</verse>
				<verse number="11">Aduun oo'a woliin baati. Marga hin quursiti, daraaraan hin harca'a. Bareenni bifa isaallee hin bada. Akkasuma durreessillee karaa isaa ka jireennaa keessatti hin dadhaba.</verse>
				<verse number="12">Namni ataabee keessatti ciniinnatu eebbifama'a. Inni hennaa ataabameen maayessa gatii jireennaa yookiin badhaasa Rabbi worra isa jaalatuuf waadaa gale san hin fudhata.</verse>
				<verse number="13">Eennullee hennaa ataabame, «Rabbiin ataabame» hin jedhin; Rabbi hamtu'uun waan nama hin ataabneef, Inni ufiif eennuunillee hin ataabu.</verse>
				<verse number="14">Haata'uu ammoo namni hawwii ufiitiin yoo harkifameef sobame hin ataabama.</verse>
				<verse number="15">Achiin maayessa dharraan yoo ulfoofte, cubbuu dhalti. Cubbuun sun haga guddatteen maayii du'a dhalti.</verse>
				<verse number="16">Obboleeyyan jaalatamtoota, hin sobaminaa'a.</verse>
				<verse number="17">Kennaan mishaan, eebbii guutuun maruu olii dhufa. Kennaan mishaan, kennaan mudaa hin qabne cuftinuu abbaa ifaa akka gaaddidduu hin jijjiiramne san biraa gubba'aa gad-bu'a.</verse>
				<verse number="18">Nu uumama maraaf hangafa akka taanu dubbii dhuga'aatiin yaadee nu uume.</verse>
				<verse number="19">Kanaafuu obboleeyyan jaalatamtan, namni maruu dhagayu'uuf ariifataa'a, dubbatu'uuf suuta, worra aari'iifillee hin ariifanne ta'aa'a.</verse>
				<verse number="20">Aariin namaa qajeellummaa Rabbii hin hojjatu.</verse>
				<verse number="21">Kanaafuu battummaa maraaf hammeenna baayi'ee uf keessaa balleessa'aatii ka keessa keessaniitti dhaabamee lubbuu keessan fayyisuu danda'u, dubbii Rabbii fayyaalumma'aan fudhadhaa'a.</verse>
				<verse number="22">Worra dubbii Rabbii raawwattan ta'aa malee, worra uf dogoggorsa'aa dubbii callaa dhageettan hin ta'inaa'a.</verse>
				<verse number="23">Ka dubbii Rabbii dhagayee hujii irra hin oolchine yoo jiraate, nama fuula ufii uf-arga'aan laallatu fakkaata.</verse>
				<verse number="24">Inni fuula ufii argee hin deema. Yoma san fuulli isaa maal akka fakkaatu hin irraanfata.</verse>
				<verse number="25">Haata'uu ammoo seera wolaba isa baasu laalee huji'itti jabaatee ka hojjatu malee, dhagayee ka hin irraanfanne yoo ta'e huji'iin ka eebbifame ta'a.</verse>
				<verse number="26">Namni arraba ufii uduu hin eenne, onnee ufiitiin dogoggora'aa waan Rabbiin kaddaamu fakkaatu eennullee yoo jiraate, kaddaamuun isaa duwwa'a.</verse>
				<verse number="27">Kaddaamuun qulqulluu ta'e, Rabbii Abbaa biratti ka mudaa hin qabne kana. Ijoollee abbaa haadha hin qabnee fi dubartoota abbaan manaa irraa du'e gargaara'aa hamaa biyya lafaa irraa uf eeggachu'u.</verse>
			</chapter>
			<chapter number="2">
				<verse number="1">Obboleeyyan tiyya! Waan amantaa kabajjamaa Gooftaa keenna Yesuus Kiristoosii qabattaniif, fuula namaa laala'aa wol hin caalchisinaa'a.</verse>
				<verse number="2">Namni uffata bareedaa uffatee, qubee worqi'ii godhatee, walgayii keessan yoo seeneef, hiyyeessi uffata xurii uffate ammoo yoo seene,</verse>
				<verse number="3">Ka uffata bareedaa uffate laaltanii, «Ati hulee mishaa kana taa'i» yoo jettaniin, hiyyeessa uffata xuri'ii saniin ammoo, «Ati achi dhaabadhu yookiin luka kiyya jala taa'i» yoo jettaniin,</verse>
				<verse number="4">Ufii wol qooda'aartanii mii? Abboota seeraa ka yaada hamaa qaban ta'uu keessanii mii?</verse>
				<verse number="5">Obboleeyyan jaalatamtoota dhagayaa'a, Rabbi akka amanta'aan dureeyyii ta'aniif, akka isaan jeennata inni worra isa jaalataniif waadaa gale san galaniif hiyyeessota adunyaa tanaa filateeraa mii?</verse>
				<verse number="6">Isin ammoo hiyyeeyyii salphiiftan; Dureeyyiin worra isin dhiphisuu mii? Gara mana murtee worri isin harkisan isaanii mii?</verse>
				<verse number="7">Maqaa mishaa ittiin waamamtan worri arabsan isaanii mii?</verse>
				<verse number="8">Akkuma kitaabnni woyyuun, «Hiriyaa kee akka uf jaalattutti jaaladhu» jedhu seera mooti'iillee yoo raawwattan waan mishaa gootan.</verse>
				<verse number="9">Afoo namaatitti ammoo yoo ka nama wol caalchiftanii, cubbuu hojjataartan. Seeriillee akka nama yakkamaa tokkootitti isinitti murteessa.</verse>
				<verse number="10">Namni seera maraa eegee, tokko yoo cabse eennullee yoo jiraate maraanuu yakkamaa ta'a.</verse>
				<verse number="11">Ka hin seebarin jedhe akkasuma hin ajjeessin jedheera. Uduu hin seebarrellee deebiftee yoo nama ajjeefte seera irra darbiteerta.</verse>
				<verse number="12">Akka worra seera wolabummaa kennu afo'otti dhiyaattanii murtii argattanitti dubadha'a, hojjadhalle'e.</verse>
				<verse number="13">Ka namaan hin araaramne, murtee araara hin qabnetu isa eeggata. Araarri murtii injifata.</verse>
				<verse number="14">Obboleeyyan tiyya! «Amantaa qaba» jedhee, garuu namni huji'iin hin mudhifne yoo jiraate bu'aa maal isaa qabaa? Amantaan isa fayyisuu danda'aa?</verse>
				<verse number="15">Obboleessa yookiin obboleetiin waan uffatan yookiin waan nyaatani yoo dhaban,</verse>
				<verse number="16">Isin keessaa tokko worra waan nyaatu dhabeen nagayaan deemaa quufaa ibidda oo'ifadha'a quufaa uduu isaaniin jettanii waan nafa isaaniitiif barbaachisu yoo hin kennineef bu'aa maal isaanii qaba?</verse>
				<verse number="17">Akkasuma amantaan hujii hin qabne yoo jiraatte amantaan sun ta duute.</verse>
				<verse number="18">Haata'uu ammoo namni tokko, «Ati amantaa qabda; anillee hujii qaba» yoo jedhe, «Amantaa kee huji'iin adda baasii na mudhisi; ani amantaa kiyya huji'iin si mudhisa» jedha.</verse>
				<verse number="19">Rabbi akka tokko ta'e ati hin amanta. Mishaa goote jinniinillee akkasuma hin amana; hin sodaata.</verse>
				<verse number="20">Ati nama gowwaa amantaa huji'iin addaan baye ka du'e akka ta'e beekuu feetaa?</verse>
				<verse number="21">Abbaan keenna Abrahaam Yisihaaqiin ilma ufii ciinca'aaf hennaa dhiyeesse huji'iin hin qajeelaa hin taanee?</verse>
				<verse number="22">Amantaan hujii woliin akka wol gargaara'aa ture, amanta'aan hujiin akka raawwatame argitaa?</verse>
				<verse number="23">Kitaabni, «Abrahaamillee Rabbitti amanee qajeellummaa ta'ee laakkawameef» ka jedhe raawwatameeti; jaalallo Rabbii jedhame.</verse>
				<verse number="24">Namni amantaa calla'aan uduu hin taane huji'iin akka qajeelaa ta'e argitaniirtan.</verse>
				<verse number="25">Akkasuma seebartuun Ra'aab ammoo ergamoota simattee karaa biraatiin hennaa ergite, huji'iin qajeeltuu hin taanee?</verse>
				<verse number="26">Akkuma foon lubbuu irraa baye ka du'e ta'e, akkasuma ammoo amantaan huji'iin adda fooyame ka du'e.</verse>
			</chapter>
			<chapter number="3">
				<verse number="1">Obboleeyyan tiyya! Marti keessan barsiisota hin ta'inaa'a. Worri akkasii murtii caalu akka argatu waan beettaniif.</verse>
				<verse number="2">Nu martinuu waan hedduun hin dogoggora; namni waan ufii dubbatuun hin dogoggore, inni nama nafa ufii tooyatuu danda'uu fi nama guutu'u.</verse>
				<verse number="3">Akka faradoonni nuu ajajamtuuf lugaama afaan isaaniititti goonee, gara feene geessina.</verse>
				<verse number="4">Akkasuma markaboonni hagamillee guddaa ta'anii, qilleensaan yoo oofamanillee namichi oofu gara ufii fedhe ooftu'uun markaba baayi'ee diqqo'oon gara ufii fedhe oofa.</verse>
				<verse number="5">Akkasuma arrabni waan diqqoo ta'ee uduu jiru waan gudda'atti dhaadata. Ibiddi diqqoon bosona guddaa attamii gubidi.</verse>
				<verse number="6">Arrabni ibidda; arrabni qaama nafaa jidu'utti adunyaa hamtu'u; qaama nafaallee hin batteessa; foon maraa hin xureessa; deemsa jireenna keennaa maraa hin guba; Ibidda asaabaatittillee hin gubata.</verse>
				<verse number="7">Busaayaa, simbirroonni, worri sossochoo'anii fi galaana keessa jiraatan, gosoonni uumamaa maruu namaan leenji'aman.</verse>
				<verse number="8">Haata'uu ammoo eennullee arraba ufii leenjisuu hin danda'u. Hadhaa nama ajjeessuun guutamee fi hamaa gara hin qabne.</verse>
				<verse number="9">Isumaan Aabba'aa fi Gooftaallee eebbifna. Isumaan namoota fakkeenna Rabbiitiin uumamanillee abaarra.</verse>
				<verse number="10">Afaanuma tokko keessa eebbinii fi abaarsi baya. Obboleeyyan tiyya! kun garuu ta'uun hin barbaachisu.</verse>
				<verse number="11">Burqaan tokko bisaan mi'aayuu fi bisaan haadhayu hin burqisiisaa?</verse>
				<verse number="12">Obboleeyyan tiyya! munni hurbu'uu ejersa yookiin woyiniin hurbuu daraaruu hin dandeettii? Bisaan sooqiddaa keessaa bisaan mi'aayaan hin bayu.</verse>
				<verse number="13">Isin keessaa ogeessinii fi hubataan eennuu? Jireenni mishaan ogumma'aa fi fayyaalumma'aan hujii ufii haa mudhisuu.</verse>
				<verse number="14">Hadhaan hinaaffa'aa fi wol qooduun garaa keessan keessa yoo jiraate, kanaan uf hin jajinaa'a. Dhugaa malee soba hin dubbatinaa'a.</verse>
				<verse number="15">Ogummaan akkasii sun ka lafaati, ka fooniiti, ka seexanaati malee ka samii irraa dhufuu miti.</verse>
				<verse number="16">Bakka hinaaffa'aa fi uf jaalachuun jiru san boorreessa'aa fi hujiin hamaan waan jiruuf.</verse>
				<verse number="17">Ogummaan Rabbiin irraa ammoo woyyitti'i, araaramtu'u. Gara-laafettii ta maarre jettu, ta araaraa fi daraaraa misha'aan guuttamte, ta mami'ii fi ta uf tuuluulee hin qabne.</verse>
				<verse number="18">Daraaraan qajeellumma'aa namoota nagaya buusaniin facaafama.</verse>
			</chapter>
			<chapter number="4">
				<verse number="1">Woranninii fi lolli eessaa isin bira dhufani? woraana halcha qaama keessan woraanu irraa mii?</verse>
				<verse number="2">Hin hawwitan isinii hin ta'u, hin ajjeeftan, jabeesitaniillee hin barbaadan, garuu argachuu hin dandeetan; wol loltan wol worantanille'e.</verse>
				<verse number="3">Isin waan argatan san hawwii foon keessanii guutachu'uuf jettanii dharaan waan kadhataniif hin argattan.</verse>
				<verse number="4">Seebartoota adunyaa jaalachuun Rabbiin wol loluu akka ta'e, hin beettanii? Eegasuu ka biyya lafaatiin goshoo ta'uu fedhu maruu diina Rabbii ta'eera. Namni jaalalloo adunya'aa ta'u maruu diina Rabbii ta'eera.</verse>
				<verse number="5">Moo ka kitaabni, «Hafuurri nu keessa hinaaffa'aan hawwa» jedhu sun waan akkanumaan dubbate seetanii? Haata'uu ammoo badhaadhummaa caalu kenna. Waan akkanumaan dubbate seetanii?</verse>
				<verse number="6">Badhaadha guddisee kenna; kanaafuu Rabbi worra uf jajuun hin morma; worra kaso'oo fi ammo badhaadha isaanii kenna.</verse>
				<verse number="7">Eegasuu Rabbiif ajajamaa'a, daabiloosiin mormaa'a; innillee isin irraa dheessa.</verse>
				<verse number="8">Gara Rabbii dhiyaadhaa'a, innillee gara keessan dhiyaataa. Isin cubbamoota harka keessan qulqulleessaa'a. Isinillee worri yaada lama qabdan garaa keessan qulqulleessaa'a</verse>
				<verse number="9">Cinqama'a, gadda'a, booya'a kolfi keessan gara gaddaa, gammachuun keessanillee gara gadda haa jijjiiramuu.</verse>
				<verse number="10">Gooftaa afo'otti mataa keessan gadi uf qabaa'a. Innillee ol isin qabaa.</verse>
				<verse number="11">Obboleeyyan tiyya! Wol hin hamatinaa'a! Ka obboleessa ufii hamatuu fi ka obboleessa ufiititti murteessu seera hamata. Seerattillee hin murteessa. Yoo seeratti murteessite, ati murteessa'a malee, nama seera hujii irra oolchuu miti.</verse>
				<verse number="12">Ka seera kennuuf ka murteessu tokko. Innillee ka fayyisu'uuf ka balleessuu danda'u. Ati eennu ka nama biraatitti murteesitu?</verse>
				<verse number="13">Ammallee, «Adha yookiin boru gara qachaa sanii deemnee woggaa tokko achi jiraanna. Daldalannee bu'aa buufanna» worri jettan, asi laalaa'a!</verse>
				<verse number="14">Isin waan boru ta'u waan hin beenneef, jiruun keessan maali'ii? Isin akka hurrii hennaa diqqoo mudhatee baduu ti.</verse>
				<verse number="15">Bikka san, «Yoo Gooftaan jedhee fi yoo jiraanne, kana yookiin san goona» jechuu barbaachisa.</verse>
				<verse number="16">Amma ammoo isin boontanii uf jajjan. Uf jajuun akkasii martinuu hama'a.</verse>
				<verse number="17">Eegasuu waan mishaa beeka'aa nama hin gooneef cubbu'u.</verse>
			</chapter>
			<chapter number="5">
				<verse number="1">Ammallee isin dureeyyiin rakkinna isin irraa gayuuf ani bade ani bade jedha'aa booyaa'a.</verse>
				<verse number="2">Qabeenni keessan badeera. Uffanni keessan xiinxana'aan nyaattameera.</verse>
				<verse number="3">Worqi'ii fi meetiin keessan dammeessayeera. Dammeessayuun sunillee ragaa isinitti ta'a. Foon nafa keessanii akka ibiddaatitti nyaata. Isin bara dhumaa qabeenna wolitti qabattaniirtan.</verse>
				<verse number="4">Mindaan isin worra midhaan keessan haaman dhooggattan sun hin iyya, iyyi worra midhaan keessan haamanii gurra Gooftaa banii maraa seeneera.</verse>
				<verse number="5">Isin lafa irratti qanani'ii fi gammachu'uun jiraattaniirtan; seebaruu keessa jiraattan. Guyyaa qalamtaniif uf gabbiftaniirtan.</verse>
				<verse number="6">Isin nama qajeelaa isin hin morminetti murteessitanii ajjeeftaniirtan.</verse>
				<verse number="7">Eegasuu obboleeyyan tiyya, haga Gooftaan dhufuuf obsaa'a. Qotee bulaan haga rooba duraatiif ka maayessaa argatuuf obsa'aa daraaraa lafaa kabajjamaa eeggata.</verse>
				<verse number="8">Isinillee akkasuma obsaa'a! guyyaan dhufa Goofta'aa waan dhiyaateeruuf, jabaadha'aa dhaabadhaa'a.</verse>
				<verse number="9">Obboleeyyan tiyya! Akka isinitti hin murtoofneef wolitti hin gururi'inaa'a! Kunoo abbaan murti'ii balbala afoo dhaabateera.</verse>
				<verse number="10">Obboleeyyan tiyya, raattota maqaa Goofta'aatiin dubbatanii turan san, akka fakkeenna rakkinna obsu'uutitti laalaa'a!</verse>
				<verse number="11">Worra obsaan dhaabatan eebbifamtoota isaaniin jenna. Iyoobillee obsee akka Gooftaan raawwateef dhageettanii argitaniirtan; sababnillee waan Gooftaan araarama'aa fi garalaafessa ta'eef.</verse>
				<verse number="12">Obboleeyyan tiyya, waamaraa dura ardi'ii fi sami'itti waan biraallee yoo ta'e womaanuu hin kakatinaa'a! Haata'uu ammoo murtii jalatti akka hin kufne dubbiin keessan ee yoo ta'e, «Ee» jedhaa'a; wa'a yoo ta'e, «Wa'a» jedhaa'a.</verse>
				<verse number="13">Isin keessaa namni rakkoon irra gaye eennullee yoo jiraate inni haa kadhatuu. Ka gammade eennullee yoo jiraate inni haa faarsuu.</verse>
				<verse number="14">Isin keessaa ka dhukkubsate eennullee yoo jiraate, bulchitoota Woldaa Kiristaanaa gara ufii haa waamatuu; maqaa Goofta'aatiin zayiti ibsanii haa kadhataniifii.</verse>
				<verse number="15">Kadhaan amanta'aa dhibamaa san hin fayyisa. Gooftaanillee hin kaasaan; yoo cubbuullee hujjee jiraate hin dhiifamaaf.</verse>
				<verse number="16">Cubbuu keessan wolitti himadhaa'a, akka fayyitaniifillee tokko ka biraatii haa kadhatuu. Faateen nama qajeela'aa hunna waan qabduuf waan guddaa gooti.</verse>
				<verse number="17">Eliyaas namuma akka keennaa ture, akka Roobni hin roobne jabeessee kadhate. Biyya lafaa irratti woggaa sadiif ji'a jahaa hin roobne.</verse>
				<verse number="18">Ammallee deebi'ee kadhatee jennaan roobni roobe. Laftillee daraaraa baafte.</verse>
				<verse number="19">Obboleeyyan tiyya! Isin keessaa eennullee dhugaa irraa yoo gore, namni biraa gara dhuga'aa yoo isa deebise,</verse>
				<verse number="20">Nama cubbamaa san cubbuu irraa waan deebiseef, lubbuun cubbamaa sanii cubbuu jalaa hin fayyiti, cubbuu hedduufillee akka inni araara argatu akka godhe haa beekuu.</verse>
			</chapter>
		</book>
		<book number="60">
			<chapter number="1">
				<verse number="1">Pheexroos ergamaa Yesuus Kiristoosii ta'e irraa worra baqattoota worra biyya Pheenxoosii, Galaatiyaa, Qaphadooqiyaa, Isiya'aa fi Bitaaniyaa keessa faca'anii jiraataniif, worra akka beekkomsa Rabbii Aabbaatiin beekkamtanii filatamtan, worra Yesuus Kiristoosii ajajamu'uuf dhiiga isaatiin biifamtanii qulqullaayu'uuf Ayyaana Woyyu'uun woyyoomtaniif; Ayyaanninii fi nageenni isinii haa guddatu.</verse>
				<verse number="2"></verse>
				<verse number="3">Du'oota keessaa ka'uu Yesuus Kiristoosiitiin abdii jiraata'aa fi hin baanne ka ristii hin darbine xurii hin qabneef akka guddinna dhiifamsa isaatiin Rabbi lammaffaa nu uumate Abbaan Gooftaa keenna Yesuus Kiristoosii haa eebbifamu. Ristiin kunillee isin worra bara dhumaa worra fayyinna hunna amantaa Rabbii eeggattaniif samii isinii taa'a.</verse>
				<verse number="4"></verse>
				<verse number="5"></verse>
				<verse number="6">Kanaan guddiftanii gammaddan. Haata'uu ammoo, worqii ibiddaan haga fedhe qoramee baddu caalaa amantaan keessan kabajjamaan qorame hennaa Yesuus Kiristoos deebi'ee dhufu akka gaalata ulfinnaa fi jajamuu isinii ta'u amma ammoo hennaa diqqo'oof qormaata gara garaatiin gadditaniirtan.</verse>
				<verse number="7"></verse>
				<verse number="8">Amma yoo womaallee arguu baattan isatti amantanii raawwii amantii keessanii, fayyinsa lubbuu teessanii akka fudhattaniin ulfinna hin dhumannee fi gammachu'uun guuttamtanii gammaddan.</verse>
				<verse number="9"></verse>
				<verse number="10">Waan badhaadha isinii kennamuu raattonni raaga dubbatan waan fayyinna kanaa jabaatanii soqanii qoratan.</verse>
				<verse number="11">Ayyaanni Kiristoosii ka isaan keessa jiru, waan rakkoo Kiristoosiitii fi Ulfinna isaan maayessa dhufu firrisee raga'aa, yoom yookaan bara attamii akka raawwatu qorata'aa turan.</verse>
				<verse number="12">Isaan Ayyaana Woyyuu samii gubba'aa isaanii ergameen namoonni Oduu Nagayaa isinitti himan amma waan isinitti himan kanaan isin tajaajilan malee, akka ufi hin tajaajille isaanii ife. Waan kana Maleekkonninuu arguu hawwa'aa turan.</verse>
				<verse number="13">Kanaafuu waan gootan marattuu qalbii teessan qopheessaa'a; worra uf qabdan ta'aa'a; hagatti jiraadhaa'a. Badhaadha Gooftaan Yesuus hennaa mudhatu isinii kennu san abdii godhadhaa'a.</verse>
				<verse number="14">Akka fedha ijoollee hin ajajamnee, jireenna dura wollaalaan keessa jiraattan san hin hordofinaa'a.</verse>
				<verse number="15">Haata'uu ammoo, «Akkuma inni Woyyuu ta'e, isinillee woyyoota ta'aa'a» jedhamee waan barreeffameef akkuma ka isin waame woyyuu ta'e, isiniilee akkasuma jireenna keessan maraanuu woyyuu ta'aa'a.</verse>
				<verse number="16"></verse>
				<verse number="17">Rabbiin nama maraa wol hin caalchifnee fi nama maraa irratti akka hujii isaatiin itti muru, yoo ka «Aabbaa» jettanii waamtan ta'e, haga adunyaa tana irra keessummumma'aan jirtan, isa sodaata'aa jiraadhaa'a</verse>
				<verse number="18">Jireenna duwwaa abboota keessan irraa dhaaltaniif waan lufu birrii yookiin worqi'iin uduu hin taane, dhiiga Kiristoosii ka gatii gudda'aa ka akka dhiiga korbeessa muda'aa fi xurii hin qabneen akka furamtan hin beettan.</verse>
				<verse number="19"></verse>
				<verse number="20">Inni uduu biyyi lafaatuu hin uumaminiin dura beekkame. Haata'uu ammoo akka amantaan keessaniif abdiin keessan Rabbiin irra ta'u worra du'an keessaa isa kaasee ulfinna isaa kennetti waan amantaniif bara dhumaa irratti isinitti mudhate.</verse>
				<verse number="21"></verse>
				<verse number="22">Dhuga'aaf ajajamma'aa jaalala obbolumma'aa ta uf tuullumma hin qabneen lubbuu teessan qulqulleessa'aa gara'aan jabeessa'aa wol jaaladhaa'a.</verse>
				<verse number="23">Isin worri lammaffaa dhalattan fiixaa badu irraa miti. Dubbii Rabbii ka bara baraan jiraatuun, fiixaa hin banne irraa dhalattan malee.</verse>
				<verse number="24">Kanaaf Kitaabni Woyyuun «Worri foon uffatan maruu akka margaati, ulfinni isaa maruu akka daraaraa raasa'aati, margi hin goga; daraaraaniillee hin harca'a.</verse>
				<verse number="25">Dubbiin Goofta'aa ammoo bara baraan jiraata. Dubbiin Oduu Nagayaa ka isinitti himamellee kana.»</verse>
			</chapter>
			<chapter number="2">
				<verse number="1">Eegasuu hammeenna, dhara, uf jajuu, hinaaffa'aa fi hamii mara uf keessaa balleessa'aatii,</verse>
				<verse number="2">Gooftaan arjaa ta'uu isaa mi'eeffattanii yoo jiraattan akka gara fayyinnaa ittiin guddattan, akka daa'imman amma dhalattee aannan soxxuutitti dubbii Rabbii ka dhara hin qabne dharra'aa'a.</verse>
				<verse number="3"></verse>
				<verse number="4">Gara dhagaa jiraataa namaan jibbamee ka Rabbiin biratti ammoo kabajjamaa ta'ee filatameetitti dhiyaata'aa,</verse>
				<verse number="5">Isiniilee akkasuma akka dhagaa jiraata'aa taatanii Yesuus Kiristoosiin keessaa ciincaa Ayyaanaa ka Rabbiin gammachiisu dhiyeessu'uuf gadoota woyyuu akka taatan mana jireenna Ayyaanaa ta'u'uuf ijaaramaa'a.</verse>
				<verse number="6">Kitaaba keessatti dhagaa handhuura ijaarsaa filatama'aa fi ka gatii guddaa qabu Tsiyooniin keessa dhaaba. Namni isatti amanu tokkollee hin saalfatu jedhamee barreeffameera.</verse>
				<verse number="7">Eegasuu ulfinni isin worra amantanii fi worra hin amannee ammoo, «Dhagaan ogeessoonni mana ijaaran gatan sun, dhagaa handhuura ijaarsaa, dhagaa guutu'uutii fi siidaa gufachiisaa ta'e»</verse>
				<verse number="8">Isaan worra hin amanne waan ta'aniif, dubbii isaatiin gufatan. Isaanillee worra kufaati'iif qophaayan.</verse>
				<verse number="9">Isin ammoo dukkana keessaa gara ifa isaa ka maalale'eetitti ka isin waame, dhaloota mishummaa isaa dubbatu'uuf filatame, gadicha mooti'ii, banii woyyu'uu fi gosa ristii isaatiif fooyame.</verse>
				<verse number="10">Isin duraan banii isaatii miti, amma ammoo banii Rabbii taataniirtan. Isin duraan worra araara argatee miti, amma ammoo araara argattaniirtan.</verse>
				<verse number="11">Goshoota tiyya, biyya lafaa ta akka ormaatii fi keessumma'aa taatanii irra jiraattan keessatti hawwii foonii ta lubbuu teessaniin wol lolu irraa akka fagaattan isin kadhadha.</verse>
				<verse number="12">Worra hujii keessan mishaa arga'aa akka waan hamaa hojjattaniititti maqaa isin balleessan, guyyaa Rabbi banii ufii laalu'uuf dhufu akka Rabbiin kabajjan worra isin hamatan jiddu'utti jireenni keessan mishaa haa ta'uu.</verse>
				<verse number="13">Goofta'aaf jedha'aatii worra baallii qabu maraafuu ajajamaa'a; mooti'iillee yoo ta'e baallii guddaa waan qabuuf,</verse>
				<verse number="14">bulchaallee yoo ta'e, worra hamaa hojjatan adabu'uuf worra waan mishaa hojjatan galateeffachu'uuf mootii moototaa biraa waan ergamaniif isaanii ajajamaa'a.</verse>
				<verse number="15">Waan mishaa huja'aa gowwoota waan faayidaa hin qabne hojjatan akka cadhisan taasisuun fedha Rabbii waan ta'eef.</verse>
				<verse number="16">Akka worra bilisa bayeetitti Rabbiif garboota ta'a'aa jiraadhaa'a malee, bilisummaan keessan sun waan badooma keessan ittiin dhoffattan akka ta'u hin godhinaa'a.</verse>
				<verse number="17">Nama maraa kabajjaa'a, obboleewwan jaaladhaa'a, Rabbiin sodaadhaa'a, mootii kabajjaa'a.</verse>
				<verse number="18">Garboota! Isinillee worra isin bulchan misha'aaf gara laafeeyyii callaa uduu hin taane akkasuma worra hammeeyyi'iillee sodaa gudda'aan isaanii ajajamaa'a.</verse>
				<verse number="19">Namni dharaan rakkoon irra gayu; Rabbiin yaadata'aa gadda ufii san yoo obse hin galatoonfama.</verse>
				<verse number="20">Isin cubbuu hojjattanii gad-qabamtanii yoo obsitan galata maal qabdan? Haata'uu ammoo waan mishaa gootanii yoo rakkinna isin irra gaye obsitan, waan kanaaf Rabbi isin eebbisa.</verse>
				<verse number="21">Wonti waamamtaniif kana waan ta'eef akkasuma Kiristoosiin faanaa akka deemtaniif fakkeenna isinii ta'ee waan waan keessaniif rakkinni isa irra gayeef.</verse>
				<verse number="22">Inni sirimaa cubbuu hin hojjanne, sobnillee afaan isaa keessa hin jiru.</verse>
				<verse number="23">Hennaa isa arrabsanillee deebi'ee hin arrabsine, hennaa isa rakkisanillee inni namatti hin baananne. Waaqa qajeellumma'aan murtii kennutti dabarsee uf kenne malee.</verse>
				<verse number="24">Cubbuu irraa duunee, qajeellumma'aaf akka jiraannu, Kiristoos cubbuu keenna nafa ufiitiin fannoo irratti baadhate. Isin tumama madaa isaatiin fayyitaniirtan.</verse>
				<verse number="25">Isin akka hoolota karaa irraa baddee taatanii turtan. Amma ammoo gara tisse'eef eedduu lubbuu teessanii deebitaniirtan.</verse>
			</chapter>
			<chapter number="3">
				<verse number="1">Akkasuma isin haawwota manaa! Abbaan manaa keessan gariin ka hin amanne yoo jiraatan akka isaan uduu womaa hin dubbanne amala haadha manaa ufiitii ajajaman akkasuma abbaa manaa keessaniif ajajamaa'a. Isaanillee qulqullinnaa fi sodaa jireenna keessan keessatti Rabbiif qabdan arganii akkasuma godhan.</verse>
				<verse number="2"></verse>
				<verse number="3">Bareenni keessan waan gubbanaan mudhatu, mataa dhayachu'uun, worqii godhachu'uu fi uffata babbareedaa uffachu'uun hin ta'in.</verse>
				<verse number="4">Haata'uu ammo Rabbiin afo'otti ka gatii guddaa qabu Ayyaana gara-laafessaa fi lashii qabu ka hennaa maraa hin banne sun, namummaa keessan ka keessaa haata'uu.</verse>
				<verse number="5">Dubartoonni woyyuun durii worri Rabbiin abdatan sun akkasuma abbaa manaa isaaniitii ajajamu'uun waan badhaafamaniiraniif.</verse>
				<verse number="6">Akkasuma Saaraan Abirahaamiin, «Gooftaa kiyya» jettee waama'aa isaa ajajamte, isinillee ammoo waan nama naasisu tokko uduu hin sodaanne waan mishaa yoo gootan ijoollee isi'iiti.</verse>
				<verse number="7">Akkasuma isinillee Abboonni manaa! Uumama dadhabaa waan ta'aaniif haadha manaa teessanii beeka'aafii woliin jiraadhaa'a. Faateen keessan akka isin jalaa hin qabamne akkasuma akka worra jireenna Ayyaanaa dhaaluutitti isaan kabajjaa'a.</verse>
				<verse number="8">Waa maraanuu isin martinuu yaadaan tokko ta'aa'a. Rakkoon nama biraa akka waan keessan ta'eetitti laakkayaa'a. Akka obboleewwaniititti wol jaaladhaa'a, gara-laafeyyi'iif kasoo ta'aa'a.</verse>
				<verse number="9">Hamaa hama'aan yookiin nama isin arrabse arrabaan hin deebisinaa'a; bikka san isaan eebbisaa'a, eebba dhaalu'uuf waan waamamtaniirtaniif.</verse>
				<verse number="10">Akkuma Kitaabni Woyyuun jedhu, «Namni jireenna barbaaduu fi bara mishaa arguu fedhu, arraba ufii hamtuu dubbachuu irraa, hidhii ufiitiin dhara dubbachuu irraa uf haa eeguu.</verse>
				<verse number="11">Inni hamaa irraa haa fagaatuu, waan mishaa haa hojjatuu, soqatee faanaa haa deemu,</verse>
				<verse number="12">Ijji Goofta'aa gara worra qajeellotaa laalti; gurri isaallee kadhaa isaanii waan dhagayuuf; fuulli isaa ka aari'ii, gara worra waan hamaa hojjatuuti.»</verse>
				<verse number="13">Waan mishaa godhu'uuf yoo hinaaftan, ka isin rakkisu eennu?</verse>
				<verse number="14">Haata'uu ammoo waan mishaa hojjata'aa yoo rakkoon isin irra gaye, isin eebbifamtoota sodaachisaa isaanii hin sodaatinaa'a hin raafaminalle'e.</verse>
				<verse number="15">Haata'uu ammoo Gooftaa keessan Kiristoosiin onnee keessan keessatti woyyoomsaa'a. Waan abdii keessanii worra isin gaafatu maraafuu deebii kennu'uuf hennaa maraa qophaayaa'a. Haata'uu ammoo gara-laafumma'aa fi soda'aan haata'uu.</verse>
				<verse number="16">Jireenna keessan mishaa isin Yesuus Kiristoosiin keessaan qabdan akka waan isin waan hamaa gootaniititti namoonni isin hamatan akka saalfatan, isin yaada mishaa qabaadhaa'a.</verse>
				<verse number="17">Fedhiin Rabbii eega akkana ta'e, hamaa hojjachu'uun rakkachu'uu mannaa, mishaa gootanii rakkachuu woyya.</verse>
				<verse number="18">Kiristoos akkasuma gara Rabbii nu dhiyeessu'uuf jedhe, inni qajeela'a; haata'uu ammoo nu worra qajeellummaa hin qabneef sababa cubbuu keennaatiif du'eera. Ayyaanaan ammoo jiraataa ta'e.</verse>
				<verse number="19">Inni Ayyaanuma saniin deemee lubbuu mana hidha'aa keessa jiranitti Oduu Nagayaa hime.</verse>
				<verse number="20">Namoonni hagoon sun lubbuu nama saddeetii badii bisaanii ka hennaa Nohi markaba qopheesse badii jalaa bayan. Hennaa obsa Rabbii ka bara Nohii san kuuwwan ammoo hin ajajamne.</verse>
				<verse number="21">Bisaan kun fakkeenna cuupha'aa ta'ee amma nu fayyisa. Cuuphaan kunillee cuuphaa xurii nafaa dhiqachu'uu uduu hin taane waadaa namni yaada qulqullu'uun Rabbiin kadhatu. Kunillee du'aa ka'iinsa Yesuus Kiristoosii ti.</verse>
				<verse number="22">Kiristoos amma gara sami'ii ol bayee mirga Aabba'aa taa'eera. Maleekkonni worri baallii qabaniif hunna qabeeyyiin martinuu baallii isaa jala jiran.</verse>
			</chapter>
			<chapter number="4">
				<verse number="1">Eegasuu ammaa achi bara jireenna keessanii ka lafarraa akka hawwii foonii uduu hin ta'in akka fedhii Rabbiititti jiraadhaa'a. Isinillee akkasuma akka nama mi'a woraanaa hidhateetitti yaada kanaan jabaadhaa'a. Namni rakkate, nafa ufiitiin cubbuu hojjachuu dhiiseera.</verse>
				<verse number="2"></verse>
				<verse number="3">Barri fedhii worra Yihuudota hin taanee gootan wol qirqissu'uuf, hawwiin foonii machaayyuu, sirbuu, akka malee dhuguu, hulee shinga'aatitti argamu'uu fi waaqolee tolfamaa kaddaamuun barri akkasii sun isin gaya.</verse>
				<verse number="4">Isaanillee waan isin isaan woliin hujii hamaa san hin hujjanneef isin maalalanii isin arrabsan.</verse>
				<verse number="5">Isaan ammoo waan godhan kanaaf Rabbii worra jiraniif worra du'etti murteessu'uuf qophaaye afo'otti deebii kennan.</verse>
				<verse number="6">Sababaan worra du'etti Oduun Nagayaa himameef, kanuma. Kunillee fooniin akka namaatitti isaanitti murama. Ayyaanaan ammoo akka Rabbi jaalatutti jiraatan.</verse>
				<verse number="7">Haata'uu ammoo dhumti waa maraatuu dhiyaateera. Kanaafuu akka nama sammuu qabuutitti yaadaa'a. Akka Rabbiin kadhatuu dandeettan hagatti jiraadhaa'a, uf qabaa'a.</verse>
				<verse number="8">Jaalalti cubbuu hedduu waan dhossituuf, waa maraa dura jabeessa'aa wol jaaladhaa'a.</verse>
				<verse number="9">Guugummii tokko malee wol-keessummeessaa'a.</verse>
				<verse number="10">Akka tooyataa amanama'aa kennaa Rabbii ka adda addaa hujii irra oolchuu tokkootitti isin maruu kennaa Rabbiin irraa argattan kanaan wol-tajaajilaa'a.</verse>
				<verse number="11">Namni kamuu yoo dubbatu akka dubbii Rabbiititti haa dubbatuu. Ka tajaajilu, hunna Rabbi naa kenneen jedhee haa tajaajiluu. Ulfinnaa fi baalliin baraa haga bara baraatitti karaa Yesuus Kiristoosiitiin Rabbiif haa ta'u! Amiin.</verse>
				<verse number="12">Goshoota tiyya! Rakkinni isin jiddu'utti akka ibiddaa isin qoru'uuf ta'aaru, akka waan rakkinniniif ajaa'ibni woyii isinitti dhufeetitti hin maalalfatinaa'a.</verse>
				<verse number="13">Haata'uu ammoo hennaa Kiristoos ulfinna ufiitiin mudhatu gammachuun keessan guddaa akka ta'u worra rakkoo isaa qoodamtan waan taataniif gammadaa'a.</verse>
				<verse number="14">Maqaa Kiristoosiitiin yoo tuffatamtan, Ayyaanni ulfinnaa, Ayyaanni Rabbii waan isin irratti harabaafatuuf isin worra eebbifame.</verse>
				<verse number="15">Isin keessaa nama ajjeesu'uun, hatu'uun, nama irratti waan hamaa hojjachu'uun, waan isa hin galchine keessa galee hin rakkatin.</verse>
				<verse number="16">Haata'uu ammoo Kiristaana ta'uu isaatiin yoo rakkoon isarra gaye, Rabbiin haa galateeffatuu malee hin saalfatin.</verse>
				<verse number="17">Hennaan murtiin mana Rabbii keessaa jalqabu gayeera. Murtiin kun yoo ka nurraa jalqabu ta'e, worri Oduu Nagayaa ka Rabbiitii hin ajajamne dhumtii isaanii attam ta'inna?</verse>
				<verse number="18">Kitaabni woyyuun, «Namni qajeelaan yoo ka rakkinna keessatti fayyu ta'e, dhartichinii fi cubbamtichi attam ta'ee jiraata ree?»</verse>
				<verse number="19">Kanaafuu akka fedhii Rabbiititti worri rakkinni irra gayu, waan mishaa hojjata'aa lubbuu isaanii Rabbii amanama'atti yaboo haa kennatanii.</verse>
			</chapter>
			<chapter number="5">
				<verse number="1">Eegasuu ani akkuma isaanii manguddoonni woldaa Kiristaanaa ragaa baatuu rakkinna Kiristoosii akkasuma ulfinna Kiristoosii ka mudhatu'uuf ta'u, qoodamu, manguddoota isaan jidduu jiran maraa hin gorsa.</verse>
				<verse number="2">Tika Rabbii ka Rabbi akka isin tissitan isinitti kenne eegaa'a, hunnaan uduu hin taane akka fedha Rabbiititti, jaalalaan bulchaa malee, giddi'iin hin bulchinaa'a. Dhara bada'aanii miti, fedha mishaa'an malee.</verse>
				<verse number="3">Tooyadhaa'a; fakkeenna isaanii ta'aa'a malee, woldaa amantootaa hunnaan hin bulchinaa'a.</verse>
				<verse number="4">Bulchaan tissee hoolotaa hennaa dhufe badhaasa ulfinnaa ka hin banne argattani.</verse>
				<verse number="5">Kanaafuu ka'imman! Manguddootaa fi ajajamaa'a, marti keessanuu wol jaalachu'uun wol gargaara'aatii kasummaa akka uffataa uffadhaa'a. «Rabbi worra uf jaju hin morma;, worra kaso'oo ammoo badhaadha kenna»</verse>
				<verse number="6">Kanaafuu Rabbi hennaa ufiititti akka ol isin qabu harka Rabbii hunna qabeessaa jalatti gad-uf deebisaa'a. Inni waan keessan waan yaaduuf.</verse>
				<verse number="7">Waan isin rakkisu maraa isa irratti dhiifadhaa'a.</verse>
				<verse number="8">Diinni keessan daabiloos akka Leenca waan nyaatu soqa'aa asii achi naannaya'aa aaduu waan ta'eef, hagatti jiraadhaa'a, dammaqaa'a.</verse>
				<verse number="9">Obboleeyyan keessan ka adunyaa kana irra jiran rakkinni akkanaa kun akka isaan irra gayu beekaa'a; amanti'iin cima'aa dhaabadhaa'a daabiloosiin mormaa'a.</verse>
				<verse number="10">Karaa Yesuus Kiristoosiitiin gara badhaadha ulfinna maraa Waandhi isin waame hennaa diqqoo haga rakkinni isin irra gayeen maayessa, inninuu guutuu isin taasisa. Isin dhaaba, isin jajjabeessa.</verse>
				<verse number="11">Isaaf ulfinninii fi hunni baraa haga bara baraa haa ta'u! Amiin.</verse>
				<verse number="12">Badhaani dhaabattaniin badhaadha dhuga'aa ka Rabbii akka ta'u isin gorsa'aa, isinii raga'aa ka akka obboleessa amanamaa ta'etti isa laakkaye, karaa Siliwaanosii irraan gabaabamatti kana isinii barreesseera.</verse>
				<verse number="13">Woldeenni Kiristaanaa ta baabilooniin keessatti filatamteertuuf ilmi kiyya Maarqoosillee nagaya isinii dhaamaniiran.</verse>
				<verse number="14">Dhungoo jaalalaatiin wol reebbata'aa, nagaa wol gaafadhaa'a. Nageenni worra Kiristoosiin keessa jiraniif isiniillee haa ta'u! Amiin.</verse>
			</chapter>
		</book>
		<book number="61">
			<chapter number="1">
				<verse number="1">Ana Simoon Pheexroos ka ergama'aa fi garbicha Yesuus Kiristoosii ta'e irraa, worra karaa qajeellummaa Waaqa keennaatii fi fayyisaa keenna Yesuus Kiristoosiititti amananiif;</verse>
				<verse number="2">Ka hunna qajeellummaa isaatiif mishummaa ulfinna isaatiin nu waame beeku'uun, waan jireennaaf Rabbiin fakkaannuun nuu keenneef beekkomsi badhaadhumma'aa fi nageennii Rabbiitiif Gooftaa keenna Yesuusii isinii haa guddatu.</verse>
				<verse number="3"></verse>
				<verse number="4">Waan hawwii badumma'aa badii adunyaa tanaa jalaa baatanii, amala Rabbii worra qoodamu dubbii abdi'ii keessa akka taatan, abdii gudda'aa fi kabajjamaa kanniin nuu kenne.</verse>
				<verse number="5">Sababaa kanaaf jajjabeenna mara mudhisa'aa amantaa keessan irratti mishummaa eda'aa'a.</verse>
				<verse number="6">Mishummaa irratti beekkomsa, beekkomsa irratti uf qabuu, uf qabuu irratti gadi dhaabachuu, gad-dhaabachuu irratti nama Rabbii fakkaachuu.</verse>
				<verse number="7">Nama Rabbii fakkaachuu irratti, obboleewwanii yaaduu, obboleewwanii yaaduu irrattillee jaalala eda'aa'a.</verse>
				<verse number="8">Yoo wonti kunniin isinii guddisee baayi'ate, beekkomsa Gooftaa Yesuus Kiristoosiin worra hujii hin qabnee fi worra daraaraa jireennaa hin qabne akka hin taane isin taasisa.</verse>
				<verse number="9">Worri waan kanniin hin qabne jaamoota, worra waan dhiyoo jiru callaa argu. Cubbuu dura irraa qulqullaaye san irraanfateera.</verse>
				<verse number="10">Kanaafuu obboleeyyan tiyya, waamamuu keessanii fi filamuu keessan akka jabeessitan ka duraa caalaa jabaadhaa'a. Waan kanniin yoo gootan horomaa hin gufattan.</verse>
				<verse number="11">Akkasuma gara jireenna bara baraa, gara Gooftaa keennaa fi gara jeennata fayyisaa keennaa Yesuus Kiristoosii galu'uuf mirga guutu'utu isinii kennama.</verse>
				<verse number="12">Kanaafuu waan kanniin hagamillee yoo beettan, dhugaa isin bira jirtuun hagamillee yoo dhaabattan waan kanniinii hennaa maraa isin qaabsisuu hin dhiisu.</verse>
				<verse number="13">Ani haga jiruu keessummumma'aa kana keessa jiru yaada keessan kakkaasuun waan ta'u natti fakkaata.</verse>
				<verse number="14">Akka Gooftaa keenna Yesuus Kiristoos natti mudhiseetti jiruu lafa kanaa irraa dafee akka deemu hin beeka.</verse>
				<verse number="15">Ani deemullee waan kana maraa akka isin hennaa maraa qaabattan godhu'uuf tattaafadha.</verse>
				<verse number="16">Hunnaa fi dhufa Gooftaa keenna Yesuus Kiristoosii ka isinitti beessifne, gaachena isaa argineeti malee oduu ogummaa namaatiin uumameetiinii miti.</verse>
				<verse number="17">Hennaa laagaan ulfinnaa teessoo isaa irraa, «Ilmi ani jaaladhu, ka itti gammadu kana» jechi jedhu dhufe, Rabbii Abbaa irraa ulfinnaa fi galata argateera.</verse>
				<verse number="18">Nullee hennaa gaara qulqulluu irratti isa woliin turre, laagaan kun hennaa sami'ii dhufu dhageenneerra.</verse>
				<verse number="19">Kanaafuu dubbii raattotaan dubbatame caalaa nuu mirkanaayeera. Isinillee haga lafti bariite bakkalchi bariisa'aa garaa keessan keessatti haga bayutti akka namni ibsaa hulee dukkanaatitti ibsu uf eegutti dubbii kanaa uf eegaa'a.</verse>
				<verse number="20">Waan mishaa gootan, dura kana beekaa'a. Dubbii raagaa ka kitaaba keessatti barreeffame maraa eennullee akka ufii fedhetti hiikuun isaa hin kennamne. Raanni sirima fedha namaatiin waan hin dhufneef.</verse>
				<verse number="21">Sababaanillee waan namoonni Rabbii Woyyuun Ayyaana Rabbii Woyyu'uun gargaaramanii dubbataniif.</verse>
			</chapter>
			<chapter number="2">
				<verse number="1">Akkuma raattonni sobaa armaan dura banii jidduu turan, akkasuma ammallee barsiisonni sobaa isin jidduu jiran. Isaan Gooftaa isaan fayyise gananii ariiti'iin badii barumsa sobaa amantoota keessa seensisan.</verse>
				<verse number="2">Hedduun isaanii waan nama saalfachiisu waan godhaniif isaan faanaa deeman. Sababaa isaaniitiif karaan dhuga'aa arrabama.</verse>
				<verse number="3">Barsiisonni dharaa kunniin dharraa birri'iitii ufumaa mammaaka dubbata'aati isin irraa nyaatan; murtiin isaanii duri irraa jalqabee hin turu; badiin isaaniillee hin mugu.</verse>
				<verse number="4">Rabbi Maaleekkota cubbuu hojjatan uduu garaa isaanii hin laafne, boolla dukkanaayaa keessatti akka murtii eeggatan dabarsee eega kenne,</verse>
				<verse number="5">durillee adunyaa tanaa uduu garaa hin laafne Nohiin qajeellummaa lallabu'uuf namoota torban hambisee adunyaa cubbiitii irratti bisaan badi'ii yoo roobe,</verse>
				<verse number="6">fakkeenna worra cubbuu hojjatu'uuf ta'anii godhee qachoota Soodoomii fi Gomoora'aa, haga isaan daaraa ta'anitti gubee jissee yoo isaanitti murteesse,</verse>
				<verse number="7">Looxi qajeelaan hujii hamaa isaanii guyya guyya'aan dhagaya'aa arga'aa hennaa jiraate qajeelaa kana lubbuun isaa waan dhiphata'aa turteef, qajeelaa jiruu worra hammeeyyi'iitii fi worra adaba hin qabneen ka miidhame san yoo fayyise,</verse>
				<verse number="8"></verse>
				<verse number="9">Worra Gooftaa kaddaaman ataabee jalaa baasee worra cubbamoota keessattuu, worra hawwii shinga'aa, dharraa foonii hamaa duukaa deema'aa worra Gooftummaa isaa tuffatan adaba'aa haga guyyaa murti'ii saniif attamitti akka isaan tursiisu hin beeka. Isaan kun worra uf jajaniif goota worra baallii qaban arrabsuu hin sodaanne.</verse>
				<verse number="10"></verse>
				<verse number="11">Maleekkonni Rabbii barsiisota dharaa kanniin caalaa hunnaa fi baalli yoo qabaatanillee afoo Goofta'aatitti dubbii arrabaatiin hin himatamne.</verse>
				<verse number="12">Namoonni kun ammoo waan ufii hubatuu dadhabanii arrabsan; isaan akka bineensa bosonaa ka qalbii hin qabnee ka miira isaaniitiin badaniititti, isaanillee balleessaa ufiitiin badan.</verse>
				<verse number="13">Isaan guyyamaan fedha ufii guuttachu'uuf waan fedhan godha'aa gammadan. Hennaa nyaataaf isin woliin waamaman isinuma jiddu'utti waan batti'ii fi fafa hojjatan.</verse>
				<verse number="14">Isaan hennaa maraa halcha hama'aa fi ija cubbuu hujuu irraa hin deebine qaban, namoota amanta'aanii jabaatanii hin dhaabanne dogoggorsan, qalbii fedha bada'aan guuttamte qaban; isaan worra abaarame.</verse>
				<verse number="15">Karaa qajeelaa dhiisanii dogoggoran. Karaa Bala'aamii ilma Baasooriitiin deeman, inni mindaa hammeennaa jaalate.</verse>
				<verse number="16">Haata'uu ammoo waan cubbuu isaatiif teedeffatame harreen dubbatuu hin dandeenne afaan namaa dubbattee raatticha maraatuu oolchite.</verse>
				<verse number="17">Worri akkanaa kunniin akka burqaa bisaan gogeetii fi duumessa bubbe'een oofamuuti. Dukkana akka male'eetitu isaan eeggata.</verse>
				<verse number="18">Isaan dubbii gara hin qabneef dubbii fedha foonii waan odeessaniif worra jireenna dogoggoraa keessa turanii reefuu baqatanii dhufan siiboo sobaa uf keessa galfatan.</verse>
				<verse number="19">Uduu ufiiyyuu garbummaa badi'ii jala jiran, worra kaaniin ammoo bilisa baatan jedha'aa abdii kennaniif, namni waan isa injifate maraafuu garbicha.</verse>
				<verse number="20">Beekkomsa qoricha keenna Yesuus Kiristoosiitiin haga battummaa adunya'aa jalaa bayaniin maayessa, deebi'anii qabamanii yoo mooyataman, jireenna duraa irra ka maayessaa isaanitti hammaata.</verse>
				<verse number="21">Karaa qajeelaa haga beekanniin maayessa ajaja woyyicha isaanii kenname san irraa duubatti deebi'uu uduu dhabaatanii isaanii woyya.</verse>
				<verse number="22">Kunillee akkuma mammaanni, «Sareen diddiga ufiititti deebiti» akkasuma, «Booyyeen dhiqamtee deebitee dhoqqe'etti gangalatti» jedhu sun isaan irratti ta'e.</verse>
			</chapter>
			<chapter number="3">
				<verse number="1">Goshoota tiyya! Ergaan amma isinii barreessu tun ta lammaffa'aati. Dubbiin raattota woyyu'uun dura jedhamee ajaja Goofta'aaf qoricha keennaa akka yaadattaniif waan lamaan kana isin qaabsisa'aa onnee teessan qajeeltuu jajjabeessa.</verse>
				<verse number="2"></verse>
				<verse number="3">Bara dhumaa fedhii ufiitiin worri jiraatanii fi worri baldan akka dhufan, hubadhaa'a.</verse>
				<verse number="4">Isaan, «Waadaan dhufa isaa meeti ree?» wonti maruu hennaa abbootiin teenna du'anii jalqabee akkuma uumamanitti jiran jedhan.</verse>
				<verse number="5">Isaan samiiwwan bara hedduun dura dubbii Rabbiitiin uumaman, akka laftillee bisaaniin wolitti qabatteef bisaan edduu jirtu beekanii hin hubanne.</verse>
				<verse number="6">Sababa kanaaf adunyaan hennaa san jirtu bisaaniin liqimfamtee badde.</verse>
				<verse number="7">Ardi'ii fi samiin amma jirtu tun ammoo akka ibiddaan badduuf haga guyyaan murti'iitii fi badiin worra Rabbitti hin amannee geettuu akka dubbii kanaatiin ibidda eeggatan.</verse>
				<verse number="8">Isin ammoo jaalatamtoota tiyya, Gooftaa biratti guyyaan tokko akka woggaa kumaati. Woggaan kumaa akka guyyaa tokko akka ta'e waan kana hin dagatinaa'a.</verse>
				<verse number="9">Akka namoonni gariin waan turu seeyan Gooftaan waan waadaa gale saniif hin turu. Haata'uu ammoo namni maruu akka aagii galuuf malee, eennullee akka hin banneef jedhee waan keessaniif obsa.</verse>
				<verse number="10">Guyyaan Goofta'aa ammoo akka hattu'uu ta'ee dimmaa dhufa. Guyyaa san samiiwwan laagaa guddaa dhageessisa'aa lufan, uumamni samii keessaa oo'a gudda'aan baqan. Lafaa fi wonti isii irra jiru maruu hin gubata.</verse>
				<verse number="11">Kun maruu yoo ka akkanatti baqee badu ta'e, isin attamitti jiraachuu isinii woyya ree? guyyaa gaafa dhufa Rabbii eeggata'aa dhufa isaa ariifachiisa'aa, jireenna woyyu'uun namoota Rabbii fakkaata'aa jiraadhaa'a, guyyaa san samiin gubattee baxxi; uumamni samii keessaa oo'a gudda'aan diiggaman.</verse>
				<verse number="12"></verse>
				<verse number="13">Haata'uu ammoo samii haarawaa fi ardii haarawa qajeellumma'aan akka dubbii abdi'ii kennameetitti eegganna.</verse>
				<verse number="14">Kanaafuu jaalatamtoota tiyya, waan kana eeggata'aa fafaa fi mudaa malee nagayaan Rabbiin woliin akka jiraattan jabaadha'aa cimaa'a.</verse>
				<verse number="15">Obsuun Goofta'aa fayyinna keessaniif akka ta'e beekaa'a. Akkasuma obboleessi keenna jaalatamaan Phaawuloos haguma ogummaa isaa kennameetiin isinii barreesse.</verse>
				<verse number="16">Inni akkuma ergaa isaa maraan hime, waan kanallee dubbate. Ergaa isaa keessa wonti tokko ka hubachuun nama dhibu hin jira. Akkuma namoonni hin barannee fi jabaatanii hin dhaabanne kitaabbilee kaawwan dabsan, kunniinillee akka fedha isaaniititti badii ufiitiif micciiran.</verse>
				<verse number="17">Eegasuu jaalatamtoota tiyya, isin waan kana duraanuu waan beettaniif dogoggora worra hammeeyyi'iitiin qabamtanii dhaabachuu keessan irraa akka hin kufne ufi eeggadhaa'a. Akkasuma;</verse>
				<verse number="18">Badhaadhumma'aa fi beekkomsa Gooftaa keennaa Yesuus Kiristoosiitiin guddadhaa'a. Isaaf ammallee baraa haga bara baraa ulfinni haa ta'u! Amiin.</verse>
			</chapter>
		</book>
		<book number="62">
			<chapter number="1">
				<verse number="1">Waan dubbii jireennaa ka dura ture ka gurra keennaan dhageenne, ka ija keennaanillee arginee guuttannee laalle ka harka keennaanillee qaqqabne isinitti oddeessina.</verse>
				<verse number="2">Jireenni mudhate nulle argineerra hin rannalle'e, jireenna bara baraa ka Aabbaan bira ture, ka nuttillee mudhate isinitti himna.</verse>
				<verse number="3">Isinillee nu woliin tokkummaa akka qabaattaniif ka argineef ka dhageenne isinitti himna, tokkummaan keenna Abba'aa fi Ilma isaa Yesuus Kirstoosiin woliin.</verse>
				<verse number="4">Gammachuun keessan akka raawwatamuuf kana isinii barreessina.</verse>
				<verse number="5">Wonti isa irraa dhagenne dhaamsi isinittillee himnu, «Rabbi ifa; dukkanti sirimaa isa bira hin jirtu» ka jedhu.</verse>
				<verse number="6">Dukkanaa keessa jiraata'aa isa woliin tokkummaa qabna yoo jenne, soba malee dhugaan nu keessa hin jiru.</verse>
				<verse number="7">Haata'uu ammoo akkuma inni ifa keessa jiru, nullee ifa keessa yoo jiraanne, nu martinuu isa woliin tokkummaa qabna. Dhiinni Ilma isaa Yesuus Kiristoosii cubbuu keenna maraa irraa nu qulqullessa.</verse>
				<verse number="8">Cubbuu hin qabnu yoo jenne, uf sobna; dhugaanillee nu keessa hin jirtu.</verse>
				<verse number="9">Cubbuu keenna yoo himanne, cubbuu keenna nuu dhiisee hammena keenna maraa irraa nuu qulqulleesu'uuf, inni amanamma'aa fi qajeela'a.</verse>
				<verse number="10">Cubbuu hin hunye yoo jenne, Rabbiin sobaa goonna; dubbiin isaallee nu keessa hin jiru.</verse>
			</chapter>
			<chapter number="2">
				<verse number="1">Ijoollee tiyya, wonti kana isinii barreessuuf akka cubbuu hin hojjanneef, eennullee yoo cubbuu huje, Aabbaan biraa wobii qabna. Innillee Yesuus Kiristoosii qajeela'a.</verse>
				<verse number="2">Inni woreega gumaa cubbuu keennaati. Kunillee nuu calla'aaf uduu hin ta'in cubbuu biyya lafaa maraaf.</verse>
				<verse number="3">Nu yoo ajaja isaa eenne, akka isa beenne beenna.</verse>
				<verse number="4">«Isa hin beeka» jedha'aa, ajaja isaa ka hin eenne, soba'a; dhugaanillee isaa keessa hin jirtu.</verse>
				<verse number="5">Ka dubbii isaa eegu maruu jaalalli Rabbii isa keessatti dhugamaan raawwatameera. Isa keessa jiraachuu keenna kanaan beenna.</verse>
				<verse number="6">Ka, «Isa keessa jiraadha» jedhu, akka inni jiraatutti haa jiraatuu.</verse>
				<verse number="7">Obboleeyyan tiyya, ka isiniif barreessu ajajuma duraan jiru malee, ajaja haarawwa miti. Ajanyi moofaan dubbii dhageettan san.</verse>
				<verse number="8">Ammallee ajaja haarawa isinii barreessa. Wonti kunillee isaan isin keessatti dhuga'a.</verse>
				<verse number="9">Dukkanti waan lufuuf ifti dhuga'aa amma ifa. «Ka ifa keessa jira» jedhu, ka ammoo obboleessa ufii jibbu, inni haga ammaa dukkana keessa jira.</verse>
				<verse number="10">Obboleessa isaa ka jaalatu, ifa keessa jira, waan isa gufachiisullee hin qabu.</verse>
				<verse number="11">Ka obboleessa ufii jibbu ammoo dukkana keessa jira, dukkana keessa jiraatalle'e, gara deemullee hin beeku. Waan dukkanti ija isaa jaamsiteertuuf.</verse>
				<verse number="12">Ijoollee, waan cubbuun maqaa isaatiin isiniif dhiifame isinii barreessa.</verse>
				<verse number="13">Abbootii tiyya, waan ka dura jiru beettaniif isinii barreessa. Ka'imman, waan hamaa waan mooyattaniif isinii barreessa. Ijoollee, waan Aabbaan beettaniirtaniif isinii barreessa.</verse>
				<verse number="14">Abboota, waan ka duraan jiru waan beettaniif isinii barreessa. Ka'imman, jajjaboota waan taataniif dubbiin Rabbii waan isin keessa jiruuf waan hamaa waan mooyattaniif isinii barreessa.</verse>
				<verse number="15">Adunyaa yookiin waan adunyaa keessa jiru hin jaalatinaa'a.</verse>
				<verse number="16">Wonti adunyaa keessa jiru maruu: dharraa foonii, waan ija namaatitti bareedu, hori'iin boonuun waan adunya'aati malee, ka Aabba'aatii miti. Eennullee adunyaa tana yoo jaalate, jaalalti Rabbii isa keessa hin jiru.</verse>
				<verse number="17">Adunyaaniif dharraan isi'ii hin lufti. Namni fedhii Rabbii raawwatu ammoo bara baraan jiraata.</verse>
				<verse number="18">Ijoollee, sa'aatiin tun ta dhumaati, Ka waan Kiristoosii mormu akka dhufu dhageettaniirtan. Ammumaa worri waan Kiristoosii mormu hedduu dhufeera. Kanaaf akka sa'aatii dhumaa ta'e hin beenna.</verse>
				<verse number="19">Isaan nu biraa bayan malee worra keennaa miti. Uduu worra keenna ta'anii silaa nu woliin jiraatan. Haata'uu ammoo maruu akka worra keenna hin taane beessisu'uuf bayan.</verse>
				<verse number="20">Isin ammoo Ayyaana Woyyuu waan argattaniirtaniif waa maraa beettan.</verse>
				<verse number="21">Isin waan dhugaa beettaniif sobni maruu dhugaa akka hin taane waan beettaniif akka waan dhugaa hin beenneetitti isinii hin barreessu.</verse>
				<verse number="22">Kiristoosii miti jedhee ka Yesuusiin ganu malee sobaan eennu ka Aabbaa fi Ilma isaa ganu, inni mormaa Kiristoosiiti.</verse>
				<verse number="23">Ka ilma Rabbii ganu maruu Aabbaan hin qabu. Ka ilma Rabbii heddatu Aabbaallee hin qaba.</verse>
				<verse number="24">Isinillee wonti duraan dhageettan ijaaramee isin keessa haa jiraatuu. Ka duraa dhageettan sun yoo isin keessa jiraate, isinillee akkasuma, Aabba'aa fi ilma keessa jiraattani.</verse>
				<verse number="25">Abdiin inni nuu kenne kunillee jireenna bara baraati.</verse>
				<verse number="26">Waan worra isin dogoggorsaniitiif kana isinii barreesseera.</verse>
				<verse number="27">Dibanni isin Kiristoosiin irraa argattan isin irra jira. Eennullee isin barsiisuu hin barbaachisu. Haata'uu ammoo dibanni Ayyaanaa waa maraa akka isin barsiisu, dhugaa akka ta'eef soba akka hin taane akkuma isin barsiisan sanitti isaan jiraadhaa'a!</verse>
				<verse number="28">Ammallee ijoolle, akka hennaa inni dhufe amantaa nuu ta'u akka hennaa dhufa isaa isa afo'otti hin saalfanne isa keessa jiraadhaa'a.</verse>
				<verse number="29">Akka inni qajeelaa ta'e yoo beettan, namni qajeellummaa hojjatu maruu akka isarraa dhalate beekaa'a.</verse>
			</chapter>
			<chapter number="3">
				<verse number="1">Ijoollee Rabii jedhamnnee akka waamamnu, Aabba jaalala guddaa attamiitiin akka nu jaalate laalaa'a, kanaaf nullee ijoollee isaati. Adunyaan isa waan hin beenneef nu hin beettu.</verse>
				<verse number="2">Goshoota tiyya, amma nu'u ijoollee Rabbiiti uf afoo maal akka taanu hin beekkamne. Haata'uu ammoo hennaa inni deebi'ee dhufu akkuma jiruun akka isa fakkaannu hin beenna.</verse>
				<verse number="3">Namni Kiristoosiin abdii kana qabu maruu akkuma inni woyyuu ta'e uf woyyoomsa.</verse>
				<verse number="4">Ka cubbuu hojjatu maruu waan hamaa hojjata. Cubbuun hammeena.</verse>
				<verse number="5">Inni cubbuu baleessu'uuf akka dhufe hin beettan. Isa keessa cubbuun hin jiru.</verse>
				<verse number="6">Ka isa keessa jiru maruu cubbuu hin hojjatu. Ka cubbuu hojjatu maruu isa hin arginne hin beekuunille'e.</verse>
				<verse number="7">Ijoollee tiyya ennullee akka isin hin dogogorsine akkuma inni qajeelaa ta'e, ka qajeellummaa hojjatu maruu qajeela'a.</verse>
				<verse number="8">Daabiloos duruma irraa jalqabee cubbuu waan hujuuf, namni cubbuu hojjatu martuu ka daabiloosiiti.</verse>
				<verse number="9">Kanaaf hujii daabiloosii diigu'uuf Ilmi Rabbii dhufeera. Namni Rabbiin irraa dhalate maruu cubbuu hin hojjatu. Waan sanyiin Rabbii isa keessa jiruuf, waan Rabbiin irraa dhalateef cubbuu hojjachuu hin danda'u.</verse>
				<verse number="10">Ijoolleen Rabbiitii fi ijoolleen daabiloosii kanaan gargar bayan. Namni qajeellummaa hin hunyeef ka obboleessa ufii hin jaalanne maruu ka Rabbiitii miti.</verse>
				<verse number="11">Dhaamsi duraa ta dhageettan ta wol haa jaalannu jettu tana waan taateef,</verse>
				<verse number="12">Ta akka hammeennaan Qaayel obboleessa ufii ajjeeseetii miti. Maaf ajjeese? waan hujiin isaa hamaa ta'eef, ka obboleessa isaa ammoo waan qajeelaa ta'eef.</verse>
				<verse number="13">Obboleeyyan tiyya, adunyaan yoo isin jibbite hin maalalfatinaa'a!</verse>
				<verse number="14">Nu worra obboleewwan keenna jaalatu waan taaneef kanaan du'aa gara jireennaa akka ceene beenna. Ka obboleessa ufii jibbu du'a keessa jira.</verse>
				<verse number="15">Obboleessa ufii ka jibbu maruu, namni nama ajjeesse maruu jireenni bara baraa isa keessa akka hin jirre hin beettan.</verse>
				<verse number="16">Inni waan lubbuu ufii dabarsee nuu kenneeruuf, jaalalti maal akka taate kanaan beenna. Nullee waan obboleewwan teennaatiif lubbuu teennaa kennuu nu barbaachisa.</verse>
				<verse number="17">Haata'uu ammoo qabeenna adunyaa tanaa uduu qabu hennaa obboleessi isaa waan isa barbaachisu dhabe argee garaa hin laafneef eennullee yoo ta'e, attamitti jaalalti Rabbii isa keessa jiraatti ree?</verse>
				<verse number="18">Ijoollee tiyya hujji'ii fi dhuga'aan malee dubbiia fi afaan calla'aan akka wol hin jaalanne.</verse>
				<verse number="19">Nu worra dhuga'aa akka taane, waan mataan keenna nutti murteessu maraa hin beenna. Isa afo'otti Rabbi waan onnee teenna caalaa guddaa ta'eef, waa maraa hin beeka.</verse>
				<verse number="20"></verse>
				<verse number="21">Goshoota tiyya, oneen teenna yoo nurratti hin murteessine ta'e, Rabbiin afo'otti ugga qabna.</verse>
				<verse number="22">Ajaja isaa waan eennuuf, afoo isaatitti worra isa gammachisuu waan taaneef waan kadhannu maraa isaa irraa arganna.</verse>
				<verse number="23">Ajanyi isaallee kana, akka maqaa Ilma isaa Yesuus Kiristoositti amannuuf akka wol jaalannuuf.</verse>
				<verse number="24">Ka ajaja isaa eegu maruu, isaan jiraata. Innillee isaan keessa jiraata, akkaataa kanaan akka nu keessa jiru Ayyaana isaa ka inni nuu kenneen beenna.</verse>
			</chapter>
			<chapter number="4">
				<verse number="1">Goshoota tiyya, Ayyaana mara hin amaninaa'a, Haata'uu ammoo ayyaannoni Rabbiin biraa ta'uu isaanii qoradhaa'a. Raadduun sobaa heddu gara adunyaa tanaa waan yaa'aniiraniif.</verse>
				<verse number="2">Ayyaana Rabbii kanaan beettan. Yesuus Kiristoos akka fooniin dhalate Ayyaanni amanu maruu Ayyaana Rabbiiti.</verse>
				<verse number="3">Ayyaanni Yesuus Kiristoos akka fooniin dhalate hin amanne maruu ka Rabbiitii miti. Innillee Ayyaana Kiristoosiin mormu. Kun akka dhufu dhageettaniirtu, ammumaa adunyaa keessa jira.</verse>
				<verse number="4">Ijoollee tiyya, isin Rabbiin woliin jirtan injifataniirtanille'e, ka isin keessa jiru, ka adunyaa keessa jiru waan caaluuf.</verse>
				<verse number="5">Isaan ka adunyaa kanaati. Kanaafuu wonti isaan dubbatanillee woma adunyaa tanaati. Adunyaanillee isaanii dhageetti.</verse>
				<verse number="6">Nu ka Rabbiiti, ka Rabbiin beeku, nu dhagaya, namni nama Rabbii hin taane nu hin dhagayu, Ayyaana dhuga'aatii fi Ayyaana sobaa kanaan adda baafanna.</verse>
				<verse number="7">Goshoota tiyya, jaalali Rabbiin biraa waan ta'eef, ka nama jaalatu maruu Rabbiin irraa waan dhalateef, Rabbiinillee waan beekuuf wol haa jaalanuu.</verse>
				<verse number="8">Ka jaalala hin qabne, Rabbiin hin beeku; Rabbi waan jaalala ta'eef.</verse>
				<verse number="9">Akkanaan Rabbi jaalala ufii nuu ibse. Karaa isaatiin tokkocha Ilma ufii gara adunyaa tanaa waan ergeeruuf.</verse>
				<verse number="10">Jaalalti akkana, Rabbi waan ufii nu jaalateef, Ilma ufii ciincaa cubbuu keennaa akka ta'u godhe malee waan nu isa jaalanneefii miti.</verse>
				<verse number="11">Goshoota tiyya, yoo Rabbi akkanatti nu jaalate, nullee akkasuma wol haa jaalannuu.</verse>
				<verse number="12">Ka Rabbiin arge eennullee hin jiru. Nu yoo wol jaalanne, Rabbi nu keessa jiraata. Jaalalti isaallee nu keessatti guutu'u.</verse>
				<verse number="13">Ayyaana ufii irraa waan nuu kenneef, nu akka isa keessa jiraannuuf innillee akka nu keessa jiraatu kanaan beenna.</verse>
				<verse number="14">Abbaan Ilma ufii fayyisaa adunyaa tanaa akka ta'u godhee akka erge dhageenneerra, hin rannalle'e.</verse>
				<verse number="15">Yesuus Ilma Rabbii akka ta'e, ka amanee ragaa bayu maruu, Rabbi isa keessa jiraata. Innillee Rabbiin keessa jiraata.</verse>
				<verse number="16">Nullee jaalala Rabbi nuu qabu beenneerra. Amanneerralle'e. Rabbi jaalala; ka jaalalaan jiraatu Rabbiin keessa jiraata, Rabbillee isa keessa jiraata.</verse>
				<verse number="17">Guyyaa murti'ii akka ugginuuf jaalalti isaa nu keessa guutteerti. Akkuma inni adunyaa keessa jiraate nullee akkasuma adunyaa keessa jira.</verse>
				<verse number="18">Jaalala keessa sodaan hin jiru. Jaalalti guutuun sodaa uf keessaa baasee gata. Sodaa keessa yakki waan jiruuf, nama sodaatu jaalalti isaa guutu'uu miti.</verse>
				<verse number="19">Inni waan duraan dursee nu jaalateef, nullee isa jaalanna.</verse>
				<verse number="20">Eennullee, «Rabbiin hin jaaladha» jedha'aa obboleessa ufii yoo ka jibbu ta'e, inni hin soba, obboleessa ufii ka ijaan arga'aaru kan hin jaalanne; Rabbii ijaan hin argine attamitti jaalachoo danda'a?</verse>
				<verse number="21">Ka Rabbiin jaalatu, obboleessa ufii akka jaalatu seera akkanaa Rabbiitu nuu kenne.</verse>
			</chapter>
			<chapter number="5">
				<verse number="1">Namni Kiristoos jedhee Yesuusitti amanu maruu, Rabbiin irraa dhalate. Ka abbaa ufii jaalatu maruu ka isarraa dhalatellee hin jaalata.</verse>
				<verse number="2">Rabbiin yoo jaalanne, ajaja isaa yoo raawwanne, ijoollee Rabbiillee akka jaalannu kanaan beenna.</verse>
				<verse number="3">Rabbiin jaalachuun ajaja isaa raawwatu'u. Ajanyi isaallee ulfaata'aa miti.</verse>
				<verse number="4">Ka Rabbiin irraa dhalate maruu, adunyaa hin injifata, adunyaallee ka injifatu amantii keenna.</verse>
				<verse number="5">Yesuus Ilma Rabbii akka ta'e nama amane malee ka adunyaa injifatu eennu?</verse>
				<verse number="6">Bisaanii fi dhiigaan ka dhufe Yesuus Kiristoos. Inni bisaaniif dhiigaan dhufe malee bisaan calla'aanii miti.</verse>
				<verse number="7">Ayyaanni dhuga'a, ka ragullee Ayyaana.</verse>
				<verse number="8">Ayyaanni, bisaanii fi dhiinni kunniin worra ragu; sadiinuu wol ta'an.</verse>
				<verse number="9">Ragaa namaa hin fudhanna. Ragaan Rabbii ammoo kana caala. Ragaan Rabbii tun ta inni ilma ufiitii ragaa baye.</verse>
				<verse number="10">Namni Ilma Rabbiititti amanu, ragaa kana uf keessaa qaba. Namni Rabbitti hin amanne ragaa Rabbi Ilma ufiitiif baye sanitti waan hin amanneef Rabbiin sobaa taasiseera.</verse>
				<verse number="11">Rabbi jireenna bara baraa akka nuu kenne; jireenni kunillee, ilma isaa keessa akka jiru ragaan kana.</verse>
				<verse number="12">Namni ilma Rabbii qabu, jireenna qaba. Namni Ilma Rabbii hin qabne jireenna hin qabu.</verse>
				<verse number="13">Isin worri maqaa Ilma Rabbiititti amantan jireenna bara baraa qabaachuu keessan akka beettaniif ani waan kana isinii barreesseera.</verse>
				<verse number="14">Waa maraa akka fedha isaatitti yoo kadhanne, Inni nu dhagaya. Uggi nu isa biratti qabnullee kana.</verse>
				<verse number="15">Ka kadhannu maraa akka nuu dhagayu yoo beenne, waan isa kadhanne maraa akka argannu hin beenna.</verse>
				<verse number="16">Eennullee obboleessi isaa cubbuu jeennata bara baraatitti isa hin galchine hennaa huju arge, isaa haa kadhatuu. Rabbi jireenna bara baraa nama saniif hin kenna. Cubbuun gara du'a bara baraatitti nama geessu hin jira. Ani ammoo waan kanaaf kadhadhaa'a jechuu kiyyaa miti.</verse>
				<verse number="17">Hammeenni maruu cubbu'u; cubbuun gara du'aa nama hin geessine hin jira.</verse>
				<verse number="18">Namni Rabbiin irraa dhalate maruu, cubbuu hin hojjatu. Ilmi Rabbii waan isa tissuuf, hammeennillee isa miidhuu akka hin dandeenne hin beenna.</verse>
				<verse number="19">Nu ijoollee Rabbii akka taaneef, adunyaan martuu hunna hamaa san jala akka jirtu hin beenna.</verse>
				<verse number="20">Ilmi Rabbii akka dhufeef waan dhugaa ta'e akka beennuuf hubannaa akka nuuf kenne hin beenna. Nullee Rabbii dhuga'aatii fi ilma isaa Yesuus Kiristoosiin keessa jira. Inni Waaqa dhuga'aatii fi jireenna bara baraati.</verse>
				<verse number="21">Ijoollee tiyya, Waaqoollee tolfamaa irraa uf eegaa'a!</verse>
			</chapter>
		</book>
		<book number="63">
			<chapter number="1">
				<verse number="1">Waan dhugaa nu woliin baraa haga bara baraa jiraatuutii fi ani manguddoonni worra dhugamaan jaaladhuuf na callaa uduu hin taane,</verse>
				<verse number="2">ka akkasuma worri dhugaa beekkan maruu jaalatan giiftii filatamtu'uuf ijoollee isi'iitiif,</verse>
				<verse number="3">Rabbi Aabba'aa fi Ilma Aabbaa Yesuus Kiristoosiin irraa badhaaninii fi araarri nageenni dhugamaan jaalalaan nu woliin jiraatan.</verse>
				<verse number="4">Akkuma ajaja Aabbaan irraa fudhanneen ijoollee tantee keessaa gari gariin dhuga'aan hennaa jiraatan waan argeef gammadeera.</verse>
				<verse number="5">Giifti'ii yookiin woldaa tana! Ammallee akka wol jaalannu si kadhadha. Tunillee ajaja armaan dura jirtu malee ajaja haarawa sii barreessu'uufii miti.</verse>
				<verse number="6">Jaalaltillee akka ajaja isaatitti haa deemnu'uuf, ajanyillee akkuma duraan dhageettan akka isi'iin jiraannuuf.</verse>
				<verse number="7">Dogoggorsitoonni baayi'een gara adunyaa tanaa seenaniiru. Isaanillee worra Yesuus Kiristoos fooniin akka dhalate hin amanne. Inni kun dogoggorsa'aaf ka Kiristoosiin mormu.</verse>
				<verse number="8">Gatii keessan guutuu akka argattaniif malee ka hojjattan akka hin dhabneef uf eeggadhaa'a!</verse>
				<verse number="9">Worri barumsa Kiristoosiitiin hin jiraanneef barumsa isaa keessa namni hin jiraanne Rabbiin hin qabu. Namni barumsa Kiristoosii keessa jiraatu ammoo, Aabba'aa fi Ilma isaallee hin qaba.</verse>
				<verse number="10">Eennullee barumsa kanaan gara mana keessanii yoo hin dhufne, hin simatinaa'a nagayallee hin gaafatinaa'a.</verse>
				<verse number="11">Namni nagaya isa gaafatu waan hujii hamaa isaa isarraa qoodamuuf.</verse>
				<verse number="12">Ani waan isinii barreessu guddaa qaba. Qalamaan woraqata irratti isinii barreessuu hin jaalanne. Haata'uu ammoo akka gammaddaniif dhufee afaaniin isin qaassu'uuf abdii qaba.</verse>
				<verse number="13">Ijoolleen obboleetii teetii ta filatamte nagaya sii dhaamaniiran.</verse>
			</chapter>
		</book>
		<book number="64">
			<chapter number="1">
				<verse number="1">Ana manguddoo irraa: Ka dhuga'aan jaaladhu jaalatamaa Gayiyoosiif:</verse>
				<verse number="2">Jaalalloo kiyya, lubbuun tee akka misha'atti akka jiraattu, wonti maruu akka wol-siiqixxaayatuuf akka fayyaa qabaattu Rabbiin sii kadhadha.</verse>
				<verse number="3">Obboloonni dhufanii akka ati dhuga'atti jiraattu, waan dhugaa keetii naa rannaani guddisee gammade.</verse>
				<verse number="4">Wonti akka ijoolleen tiyya dhuga'atti jiraachuu isaanii dhagayu'uu na gammachiisu waan hin jirreef.</verse>
				<verse number="5">Jaalalloo kiyya siif keessummaa yoo ta'anillee ati waan obboleeyyanii gootu maraan amanama'a.</verse>
				<verse number="6">Waan jaalala keetiitiif isaaniif woldaa amantootaa afo'otti rageera. Akka Rabbi jaalatutti imala isaaniititti yoo isaan gargaarte, waan mishaa goote.</verse>
				<verse number="7">Worra Yihuudii hin taane irraa womaa uduu hin fudhanne maqaa Yesuusiitiif jedhanii waan bayaniiraniif.</verse>
				<verse number="8">Eegasuu nu dhugaa woliin akka hojjannuuf namoota akkanaa kanniin keessummummaa haa simannuu.</verse>
				<verse number="9">Mana amanta'aatiif barreessee ture, haata'uu ammoo, Diyootreefesiin sooressa ta'uu barbaadu nu hin fedhu.</verse>
				<verse number="10">Kanaafuu ani yoo dhufee hujii hamaa inni huja'aa odeessu hin dubbadha. Kunuu isa hanqatee, obboleeyyanillee ufitti hin dhiyeessu. Worra isaan simatullee dhooggee woldaa keessaa isaan baasa.</verse>
				<verse number="11">Jaalalloo kiyya waan mishaa malee hamaa hin fakkaatin. Ka waan mishaa godhu Rabbiin Ka hamaa godhu ammoo Rabbiin hin argine.</verse>
				<verse number="12">Dimeexiroosiif namni maruu ragaa bayaaf, dhugaanillee ragaa baatiif, nullee akkasuma hin rannaaf. Ragaan keennallee dhugaa akka ta'e hin beettan.</verse>
				<verse number="13">Waan sii barreessu baayi'ee qaba. Haata'uu ammoo bi'iiri'ii fi qalamaan sii barreessuu hin barbaanne.</verse>
				<verse number="14">Hennaa dhiyoo keessatti si argee akka woliin qaandhu abdii godha.</verse>
				<verse number="15">Nageenni siif haa ta'u. Goshoonni tee nagaya sii dhaamaniiran. Goshoo kee marattuu nagaya naa himi.</verse>
			</chapter>
		</book>
		<book number="65">
			<chapter number="1">
				<verse number="1">Garbichi Yesuus Kiristoosii obboleessi Yaaqoobii Yihuudaan, worra Rabbii Aabba'aan jaalatamanii Yesuus Kiristoosiif waamamanii eegaman maraaf,</verse>
				<verse number="2">Araarri, nageenninii fi jaalalti isinii haa guddatu.</verse>
				<verse number="3">Obboleeyyan tiyya! Waan fayyinna keennaa uduu isiniif barreessu waan amantaa woyyootaa hennaa tokko kennamee, jabaattanii akka falmattan isin gorsa'aa isinii barreessuun barbaachisaa akka ta'e arge.</verse>
				<verse number="4">Hennaa dheera'aan dura murtee tanaaf worri barreeffaman namoonni gari gariin waan hulluuqanii gara keessan seenaniiraniif, isaanillee worra sodaa Rabbii hin qabne, badhadha Waaqaa seebaruma'ati worra jijjiiran, ka ufummatti mooti'ii fi Gooftaa keenna ta'e, Yesuus Kiristoosiin hin ganan.</verse>
				<verse number="5">Yoma dursitanii waan kana mara beettan ta'ellee, Gooftaan banii biyya Misiriitii attamitti akka baase, maayii worra amanuu dhaban attamitti akka balleesse isin qaabsiisuu fedha.</verse>
				<verse number="6">Akkasuma Maleekkota Rabbii ka baalliin itti kenname irraa darbamanii hulee ufii gadi dhiisan qaabadhaa'a. Rabbi wodaroo yookiin haada sibiilaatiin isaan hidhee baraa haga bara baraa dukkana keessatti haga guyyaa murtii guddaa sanii isaan eega'aa tursiiseera.</verse>
				<verse number="7">Akkasuma Soodomii fi Gomooraan qachoota naannoo isaanii aadaa uumamaan ala ta'e, gara hujii seebaruma'aa nafa ufii dabarsanii kennaniiran. Isaanillee ibidda bara baraatiin adabama'aa worra rakkataniif fakeenna ta'aniiran.</verse>
				<verse number="8">Haala kanaan namoonni kunniin eebjuu eebjatan nafa ufii batteessa'aa baallii Rabbii hin tuffatan. Worra ulfinna qabullee hin arrabsan.</verse>
				<verse number="9">Mikaa'el bulchaan Maleekkotaa ammoo hennaa waan reeffa Muuse'eetiif daabiloosiin wol morme, «Gooftaan si haa teeddeeffatu» jedheen malee, dubbii arrabaa dubbatuu hin uggine.</verse>
				<verse number="10">Kunniin ammoo worra hin beenne maraa hin arrabsan. Akka bineensota sammuu hin qabnee juu jedhanii woma beekanniin badan.</verse>
				<verse number="11">Waan karaa Qaayiniitiin deemanii waanuma inni godhe waan godhaniif, waan minda'aatiif jedhanii dogoggora Bala'aamii keessa seenanii akka finqila qore'eetiin waan badaniif isaan Aanne'e!</verse>
				<verse number="12">Kunniin waamsa jaalalaa keessanitti yoo isin woliin waamaman, waamsa jaalalaa san xureessan. Isaan tissema ufii uf sooran. Isaan akka duumessa rooba hin qabnee, ka qilleensaan oofamuu, akka midhaan hennaa daraaree gawutti ija hin godhanne, akka muka gogee hiddaan buqqa'ee,</verse>
				<verse number="13">Akka hoomacha dambalii bisaaniitiin hoomachaawuuti; isaan akka urjii tuuttota huleen dukkana bara baraa isaanii qophaayeeti.</verse>
				<verse number="14">Heenokiin yoo Aadamiin irraa jalqabnee laakkofne torbaffa'aa; waan cubbuu isaan godhan maraaf, «Gooftaan akka maraa irratti murteessu, waan worri hammeeyyiiniif cubbamoonni isa irratti dubbatan waan gar-jabeenna maraatiif cubbamootatti murteessu'uuf woyyoota shikitaa woliin dhufeera» jedhee isaanitti raaga dubbateera.</verse>
				<verse number="15"></verse>
				<verse number="16">Kunniin worra akka fedha dharraa ufiitiin jiraata'aa gugumanii fi worra waan hiree ufiitiif gururi'an. Isaan akka isaanii toluuf nama wol caalchisa'aa hagaa ol dubbii guddaa dubbatan.</verse>
				<verse number="17">Isin ammoo jaalatamtoota tiyya dubbii Gooftaa Yesuus Kiristoosii ka ergamtoonni dursanii dubbattan qaabadhaa'a.</verse>
				<verse number="18">Isaan bara dhumaa cubbuu isaaniitiif halcha badaa ufiitiin deema'aa worra Asheessu waan isaaniin jedheef.</verse>
				<verse number="19">Worri kun worra gargar isin qooduuf worra Ayyaana woyyuu hin qabne.</verse>
				<verse number="20">Isin ammoo jaalaloota tiyya, amantaa keessan ka waa maraa caalaa qulqulluu ta'een uf ijaaru'uuf jabaata'aa Ayyaana woyyu'uun faateffadhaa'a!</verse>
				<verse number="21">Araara Gooftaa kenna Yesuus Kiristoosii ka gara jireenna bara baraa geessu eeggata'aa jaalala Rabbiitiin uf eegaa'a!</verse>
				<verse number="22">Worra morman garii gorsaa'a.</verse>
				<verse number="23">Garii ibidda keessaa buta'aa hambisaa'a, garii worra uffanni isaanii hawwii fooniitiin xuraaye jibbaa'a, araara sodaa uf keessaa qabuun isaanii dhiisaa'a.</verse>
				<verse number="24">Akka uduu hin gufanne gammachu'uun worra mudaa hin qabne godhee isin dhaabsisuu danda'uuf,</verse>
				<verse number="25">ka ufummatti Waaqaa fi qorichaa, barootaan dura, ammaa haga bara baraa, maqaa Gooftaa keenna Yesuus Kiristoosiitiin ulfinni, gaachenni, hunninii fi baalliin haa dhufu! Amiin.</verse>
			</chapter>
		</book>
		<book number="66">
			<chapter number="1">
				<verse number="1">Kun mudhata waan dafee ta'u'uuf ta'uu ka Rabbi garboota ufiititti mudhisu'uuf jedhee Yesuus Kiristoosii kenneef ka Yesuusillee Maleekkaa ufiitiin ergee garbicha ufii Yohaannisitti mudhise.</verse>
				<verse number="2">Innillee dubbii Rabbiitiif waan Yesuus Kiristoosii waan arge maraa rage.</verse>
				<verse number="3">Barri waan dhiyaateeruuf, worri dubbii raagaa kana dubbisan, dhagayaniif worri waan isa keessatti barreeffame eegan eebbifamtoota.</verse>
				<verse number="4">Woldoota Kiristaanaa torban biyya Isiya'aa keessa jiraniif, Rabbii dur ture, ka ammallee jiru, ka dhufu'uuf ta'uuf, Ayyaanota torban, teessoo jeennata isaa afoo jiran biraa, akkasuma Yesuus Kiristoos ragaa dhuga'aa amanamaa ka worra du'an keessaa hangafa ta'ee kaafameef, Yohaannisii bulchaa mootota lafa kanaa ta'e irraa badhaadhumma'aa fi nageenni isiniif haa ta'u. Ka nu jaalatee cubbuu keenna irraa dhiiga ufiitiin nu dhiqee bilisa nu baasee,</verse>
				<verse number="5"></verse>
				<verse number="6">Rabbii Abbaa isaatii akka hojjannuuf jeennata Abbaa isaatii gadicha akka taanu nu taasisee, baraa haga bara baraa ulfinninii fi hunni isaa haa ta'u! Amiin.</verse>
				<verse number="7">Inni duumeessaan dhufa, ijji maruu isa argiti, worri isa woraanellee hin argan. Baniin adunyaa tana irraa maruu sababaa isaatiif gadda'aa booyan. Ee! Akkasuma ta'a. Amiin.</verse>
				<verse number="8">Ka jiru, ka ture, ka dhufu, ka maraa danda'u Waandhi Gooftaan, «Alfa'aa fi Oomeegaan Ana» jedha.</verse>
				<verse number="9">Ani Obboleessa keessan ka isin woliin rakkinna jennataa fi obsa Yesuus Kiristoosii qoodamu waan dubbii Rabbii tiif waan ragaa Yesuus Kiristoosiitiif lafa bisaaniin marfamte ta Fiximoo jedhamtu irra ture.</verse>
				<verse number="10">Ani guyyaa Goofta'aa Ayyaana Rabbiitiin guuttamee ture, laagaa guddaa xurumbaa fakkaatu uf duubatti dhagaye.</verse>
				<verse number="11">Akkasuma, «Waan arga'aartu kitaabatti barreessii, gara Efesoonii, Samirneesii, Phergamoonii, Tiyaaxiroonii, Sardeesii, Filaadelifiya'aa, Lodoqiya'aa fi gara tokkummaa woldoota Kiristaanaa torban Isiyaa keessa jiraatanii ergi» naan jedhe.</verse>
				<verse number="12">Laagaa natti dubbatu argu'uuf uf irra midhadhe;</verse>
				<verse number="13">Baattota ibsaa Worqi'ii torba arge. Baattota wodhakka'atti waan ilma namaa fakkaatu arge, innillee uffata dheeraa haga lukaa gawu uffatee sibiila worqi'ii qomatti hidhateera.</verse>
				<verse number="14">Inninii fi rifeensi mataa isaa akka rifeensa hoolaa adi'ii akka barada'aa, ijji isaallee akka arraba ibiddaati.</verse>
				<verse number="15">Lutti isaa waan akka sibiila ibiddaa keessatti diimeeffame fakkaata. Laagaan isaallee akka laagaa bisaan gudda'aati.</verse>
				<verse number="16">Harka isaa ka mirgaa irraa urjoota torba qaba. Afaan isaa keessa guraadee gara lamaan qarametu baya. Fulli isaallee akka aduu guddiftee iftuutti.</verse>
				<verse number="17">Hennaa isa arge ani akka nama du'e ta'ee luka isaa jalatti kufe. Harka mirgaa narra kaayee akkana naan jedhe.</verse>
				<verse number="18">Hin sodaatin, ka duraatiif ka dhumaa jiraataan ana. Du'ee ture, kunoo baraa haga bara baraa ani jiraata'a, furtuu du'aatii fi ka asaabaallee hin qaba.</verse>
				<verse number="19">Eeganaa ka argite, ka amma jiru ka asiin maayii ta'u'uuf ta'ullee barreessi.</verse>
				<verse number="20">Hiikkaan dhossaa urjii torbaatiif baattuu Worqi'ii ka harka kiyya ka mirgaa irratti argite kana. Urjiin torban Maleekkaa woldaa Kiristaana torbaati. Baattuun Worqii torbanii tokkummaa woldoota Kiristaana torbaati.</verse>
			</chapter>
			<chapter number="2">
				<verse number="1">Gara Maleekkaa Woldaa Kiristaanaa Efesooniin keessa jirtuutiif akkana jedhii barreessi. Ka urjoota torbaa harka mirgaatitti qabate ka baattuu worqi'ii torbaa jidduu deddeebi'u akkana jedha.</verse>
				<verse number="2">Hujii kee, dadhabbii keetii fi obsa kee hin beeka. Akka ati worra hamaa cadhiftee hin dhiifne worra uduu ergamaa hin taane, «Ergamoota» ufiin jedhan qorattee laaltee akka isaan sobduu ta'an akka beette ani hin beeka.</verse>
				<verse number="3">Ati maqaa kiyyaaf jettee obsitee uduu hin dadhabin dhaabatteerta.</verse>
				<verse number="4">Haata'uu ammoo waan sirratti ceem'u qaba. Jaalala tee ta duraa san waan dhiifteef.</verse>
				<verse number="5">Eeganaa maal irraa akka kufte yaadadhu. Aagiillee gali hujii kee ka duraa san hojjadhu. Yoo cubbuu irraa deebi'uu baatte sitti dhufee baattuu ibsa'aa kee hule'ee fuudha.</verse>
				<verse number="6">Haata'uu ammoo waan kana qabda: atillee akkasuma hujii Niqalaawoota ka ani jibbu jibbiteerta.</verse>
				<verse number="7">«Waan ayyaanni tokkummaa woldaa Kiristaanaatiin jedhu ka gurra qabu maruu haa dhagayuu! ‹Ka injifatee muka daraaraa isaa nyaatan ka jeennata Rabbii keessa jiru akka nyaatu hin kennaaf.›</verse>
				<verse number="8">«Gara Maleekkaa woldaa Kiristaanaa Sarminees keessa jirtuu, akkana jedhii barreessi. Ka du'ee ture, ka jiraataa ta'e, ka duraatii fi ka dhumaa akkana jedha.</verse>
				<verse number="9">Rakkinna keetiif hiyyummaa kee hin beeka. Haata'uu ammoo ati dureessa, arraba worra uduu Yihuudii hin taane nu Yihuudi'i ufiin jedhan san hin beeka isaan woldaa seexanaati.</verse>
				<verse number="10">Rakkinna sirra gayu'uuf ta'u hin sodaatin. Daabiloos isin qoru'uuf jedhee isin keessaa namoota gari garii mana hidha'aatitti isin galchu'uuf ta'a. Guyyaa kudhaniif hin rakkattan ati ammoo haga du'aatitti amanamaa ta'i. Badhaasa jireennaallee sii kennaa.</verse>
				<verse number="11">Waan Ayyaanni tokkumma Woldaa Kiristaanaatiin jedhu ka gurra dhagayu qabu maruu haa dhagayuu ka mooyate du'a lammaffa'aatitti hin miidhamu.</verse>
				<verse number="12">«Maleekkaa Woldaa Kiristaanaa ta Phergamooniitiif akkana jedhii barreessi, «Ka billawa gama lamaan qara qabu harkaa qabu akkana jedha.</verse>
				<verse number="13">«Hulee teessoon mootummaan seexanaa jiru akka jirtu ani hin beeka. Maqaa kiyyaallee hin eedda bara Antiphaas amanamaan ragaa kiyyaa isin biratti ajjeefame ati amantaa narraa qabdu hin waakkanne.</verse>
				<verse number="14">Haata'uu ammoo waan diqqoo sirratti ceem'u qaba. Innillee ijoollee Isiraa'eliitiif gufuu ta'u'uuf nyaata waaqa tolfama'aaf dhiyaate nyaata'aa, seebara'aati worri barumsa Bala'aamii ka Balaaqiin barsiise duukaa bu'aan si woliin achi waan jiraniif.</verse>
				<verse number="15">Akkasuma akka isaan namoonni barumsa Niqolaawotaa hordofullee si woliin jira.</verse>
				<verse number="16">Eeganaa aagii gali yoo aagii galuu baatte ani daafee sitti dhufa. Guraadee afaan kiyya keessaa bayuun isaaniin lola.</verse>
				<verse number="17">«Waan ayyaanni woldoota Kiristaanaatiin jedhu ka gurra qabu haa dhagayuu; nama mooyatee nyaata sami'ii ka dhokate keessaa kennaaf; dhagaa adii ka maqaan haarofni irratti barreeffame nama fudhatu san malee ka eennullee hin beenne kennaaf.</verse>
				<verse number="18">«Gara Maleekkaa woldaa Kiristaanaa ta Tiyaaxiroon keessa jirttu akkana jedhii barreessi. Ilmi Rabbii ka ija akka arraba ibiddaa ka lutti isaa akka sibiila boola ibiddaa keessatti oo'ee diimate fakkaatu qabu akkana jedha.</verse>
				<verse number="19">«Hujii, jaalala, Amantaa, tajaajilaa keetiif ciniinnattee obsuu kee hujii kee ka duraa caalaa ka maayessaa akka caalu hin beeka.</verse>
				<verse number="20">Haata'uu ammoo ta ani raaga ufiin jettee garboota kiyya akka seebaran, waan waaqa tolfama'aaf qalame nyaatan ta barsiiftuuf ta dogoggorsitu dubartii san Elzaabeliin waan itti cadhifteef waan sirratti ceem'u qaba.</verse>
				<verse number="21">Akka aagii galtuuf hennaa isi'ii kennee ture, isiin ammoo seebara irraa deebi'uu didde.</verse>
				<verse number="22">Kanaaf dhukkubaan siree irratti isii hambisa, worra isii woliin seebaranillee hujii badaa isi'ii irraa aagii galuu yoo dhabaatan rakkinna guddaa irratti isaan gata.</verse>
				<verse number="23">Ijoollee isi'iillee hin ajjeesa. Woldoonni Kiristaanaa maruu akka ani gara'aa fi qalbii qoruu hin beekan. Anillee isin maraafuu akkuma hujii keessaniititti isinii kenna.</verse>
				<verse number="24">«Isin worra Tiyaaxiroon keessatti barumsa isi'ii hin hordofneef worra, ‹Dhossaa guddaa seexanaa› jedhamuu uduu hin baranne haftaniin ammoo akkana jedha, ba'aa biraa isinitti hin fe'u;</verse>
				<verse number="25">haga ani dhufuuf woma qabdan san jabeessa'aa qabadhaa'a.</verse>
				<verse number="26">Ka mooyateef ka haga dhumaa hujii kiyyaa eegeef annillee akkasuma ani abbaa kiyyaa irraa baallii fuudhee worra Yihuudii hin taane maraa irratti baallii kennaaf. Bokkuu sibiilaatiin bulcha. Akka meeshaa faayaatitti isaan caccabsan.</verse>
				<verse number="27"></verse>
				<verse number="28">Bakkalcha bari'ii kennaaf.</verse>
				<verse number="29">Waan ayyaanni woldoota Kiristaanaatiin jedhu ka gurra dhagayu qabu haa dhagayuu.</verse>
			</chapter>
			<chapter number="3">
				<verse number="1">«Maleekkaa woldaa Kirstaanaa ta Sardeesiin keessa jirtuuf akkana jedhii barreessi. Ayyaanota Rabbii torbanii fi ka urjoota torbaa harkaa qabu akkana jedha. «Hujii kee hin beeka; ati maqamaaf jirta malee duuteerta.</verse>
				<verse number="2">Kanaafuu dammaqii ka'i waan ani fuula Rabbii kiyyaa afo'otti hujiin kee guutuu ta'uu isaa hin argineef. Waan du'uu gaye sanniin jabeessi.</verse>
				<verse number="3">Eeganaa attamitti akka fudhatteef akka dhageette yaadi. Aagii gali; ajajamiifille'e. Yoo ati dammaquu dhabaatte, akka hattu'uutitti dimmaa sitti dhufa. Sa'aatii attami'ititti akka ani sitti dhufu sirimaa hin beettu.</verse>
				<verse number="4">Haata'uu ammoo worri uffata ufii hin batteessine Sardeesitti namoota hago'otu si woliin jira. Waan isaanii male waan ta'eef isaan uffata adii uffataniiti na woliin deeman.</verse>
				<verse number="5">Ka mooyatellee akkasuma uffata adii uffata. Maqaa isaallee galmee jireennaa keessaa hin haqu. Anillee abbaa kiyyaa fi Maleekkota afo'otti maqaa isaatii raga.</verse>
				<verse number="6">«Waan Ayyaanni woldoota Kiristaanaatiin jedhu, ka gurra dhagayu qabu maruu haa dhagayu.</verse>
				<verse number="7">«Gara Maleekkaa woldaa Kiristaanaa Filaadelifiyaa keessa jirtuu akkana jedhii barreessi. Ka furtuu Daawitii harkaa qabu, ka waan inni cufe eennullee banuu hin dandeenneef waan inni bane eennullee cufuu hin dandeenne woyyichi dhuga'aa akkana jedha.</verse>
				<verse number="8">Hujii kee hin beeka afoo keetitti balbala baname sii kenneera. Eennullee cufuu hin danda'u, hunni kee hagamillee diqqoo yoo ta'e, dubbii kiyya eeddee maqaa kiyyallee hin waakkanne.</verse>
				<verse number="9">Worri Yihuudota uduu hin taane nu Yihuudota jedha'aa soban, worri woldaa seexanaa ta'an gara kee dhufanii luka kee jalatti akka sagadaniif akka isaan akka ani si jaaladhu beekan taasisa.</verse>
				<verse number="10">Ciniinnattee obsitee ajaja an sii kenne waan eeddeef anillee hennaa ataabee worra adunyaa tana irra jiraatan ataabu'uuf dhufu maraa jalaa si baasa.</verse>
				<verse number="11">Ani dafee dhufa. Eennullee badhaasa kee ka muudamaa akka si jalaa hin fudhanne waan qabdu jabeessii qabadhu.</verse>
				<verse number="12">Nama injifate galma Waaqa kiyyaa keessatti utubaa isa taasisa. Inni horoma duranaallee achi keessaa hin bayu. Ani maqaa Waaqa kiyyaatii fi maqaa qachaa Waaqa kiyyaa ta Yeruusaalemii haarawa sami'ii dhuftuuf maqaa kiyya haarawa isa irratti barreessa.</verse>
				<verse number="13">Waan Ayyaanni woldaa Kiristaanaatiin jedhu ka gurra dhagawuu qabu haa dhagayuu.</verse>
				<verse number="14">Maleekkaa Woldaa Kiristaanaa Lodoqiyaa jirtuutiif akkana jedhii barreessi: inni Amiin jedhamu ka amanameef ragaan dhuga'aa ka Rabbiin biratti madda uumama maraa ta'e akkana jedha.</verse>
				<verse number="15">Akka ati qabbanaayaa yookiin oo'aa hin taane hujii kee hin beeka. Qabbanaayaa yookiin oo'aa uduu taatee misha'a.</verse>
				<verse number="16">Akkanumaan buukanaayaa waan taateef qabbanaayaa yookiin oo'aa waan hin taaneef, Afaan kiyya keessaa si tufu'uuf ta'a.</verse>
				<verse number="17">‹Ani qabaata'a, dureessallee ta'eera, womaa na hin barbaachisu waan jettuuf hiyyeessa deegaa, hiyyessa balla'aa fi ka qullaa hafte ta'uu kee waan hin beenneef.›</verse>
				<verse number="18">Dureessa akka taatuuf worqii ibiddaan baffame uffattee qullaan saala keetii akka hin mudhanneef uffata adii waan ija kee ittiin bareechifattu na irraa akka bitattu si gorsa.</verse>
				<verse number="19">Ani nama jaaladhu maraa hin loladhaan hin adaba. Kanaafuu qajeelii aagii gali.</verse>
				<verse number="20">Kunoo ani balbala dhaabadhee dhadhaya; eennullee laagaa kiyya dhagayee balbala ufii yoo naa bane seenee isa woliin hurbaata nyaadha. Innillee na woliin nyaata.</verse>
				<verse number="21">Akkuma ani mooyadhee teessoo abbaa kiyya irra taa'e, akkasuma ka mooyate na woliin teessoo jeennata kiyyaa irra akka taa'u hin kennaaf.</verse>
				<verse number="22">Waan Ayyaanni Woldaa Kiristaanaatiin jedhu ka gurra dhagayu qabu haa dhagayuu.</verse>
			</chapter>
			<chapter number="4">
				<verse number="1">Achiin maayii ani ol laalee samii keessatti balbala baname arge. Laagaa akka Xurumba'aatitti natti dubbatu dhagaye. Laagaan duraan dhagaye, «As bayi ani waan duranaa ta'u'uuf ta'u sitti mudhisaa» naan jedhe.</verse>
				<verse number="2">Anillee yoosuu Ayyaanaan guuttame; samii keessa teessoon kaayameera; teessoo san irra namatu taa'eera.</verse>
				<verse number="3">Ka teessoo san irra taa'eeru, bifti isaa akka dhagaa gatii guddaa Iyyaasphiidiiniitii fi sardinoonii calanqisee mudhata. Naannawa teessoo sanii funyaan karaabaa ka bifti isaa dhagaa maraagidii fakkaatutu jira.</verse>
				<verse number="4">Naannaya teessoo isaa teessoo diddamii afurtu jira. Teessoo sanniin irrallee manguddoonni diddamii afurii uffata adii uffatanii badhaadha muudamaa ka worqii irraa hojjatame mata'atti godhatanii tataa'aniiran.</verse>
				<verse number="5">Teessoo san keessaa laagaa bakakka'aatii fi gigissa'aatitu baya. Teessoo isaa afoo ifaa ibiddaa torbatu ifa'aa ture. Isaanillee Ayyaannan Rabbii torban.</verse>
				<verse number="6">Afoo teessoo isaa waan galaana bilillee fakkaatu ka akka uf arga'aa qulqullaayeerutu jira. Wodhakkaa naannoo teessoo sanii bineensonni uumamaa afurtu jira. Isaanillee duraa duubaa ija qaban.</verse>
				<verse number="7">Bineensa sanniin keessaa ka duraa leenca fakkaata. Ka lammaffa'aa waatiyyoo fakkaata. Ka sadaffa'aa fuulli isaa akka fuula namaati; ka arfaffa'aa ammoo bajjaan fakkaata.</verse>
				<verse number="8">Busaayonni arfanuu koola jaha jaha qaban. Keessaa fi gubbaan isaanii ija heddu qaba. Isaan halkanii fi guyyaa uduu hara hin baafatin «Waaqa Gooftaa waa maraa danda'u, ka dur jiru, ka ammallee jiruu fi ka dhufu'uuf ta'u, Woyyuu, Woyyuu, Woyyuu!» jedha'aa faarfatan.</verse>
				<verse number="9">Busaayonnillee ka teessoo irraa ta'ee fi ka baraa haga bara baraa ka jireennaan jiraatu hennaa isaa ulfinna jaju'u fi galata kennaniif,</verse>
				<verse number="10">Manguddoonni diddamii afurii afoo ka teessoo irraa taa'eeruutitti kufanii baraa haga bara baraatitti ka jireennaan jiraatuu, sagada'aa; «Gooftaa keennaa fi Waaqa keenna, «Ati maraa waan uumteertuuf, fedhii keetiif waan jiraataniif, ulfinni, jajamuunii fi hunnillee keeti» jedha'aa afoo teessoo isaatitti sagadan.</verse>
				<verse number="11"></verse>
			</chapter>
			<chapter number="5">
				<verse number="1">Ka teessoo irraa ta'eef harka isaa ka mirgaa keessaa fi duuba irratti barreeffame barreeffama erbe'ee ka chaappaa torbaan cufame arge.</verse>
				<verse number="2">Maleekkaan cimaan kitaaba cufu, chaappoota ka hiikuu malu eennu? Jedhee laagaa gudda'aan hennaa labsu arge.</verse>
				<verse number="3">Ardii, sami'itti, lafa jalattillee yoo ta'e kitaaba banuu yookiin laaluun eennullee hin danda'amne.</verse>
				<verse number="4">Kitaaballee banuu yookiin laaluun ka malu eennullee waan hin argamneef guddisee booye.</verse>
				<verse number="5">Mangudoota keessa tokko, «Hin booyin! Kunoo, leenci gosa Yihuuda'aa Inni hidda Daawitii kitaaba banu'uuf chaappaa torbaallee hiiku'uuf mooyateera» naan jedhe.</verse>
				<verse number="6">Teesso'oo fi busaayota arfan wodhakkaa, manguddoota jiddu'uttillee akka hoolaa qalmaatitti dhabatee arge. Gaafa torbaa fi ija torba qaba. Isaanillee Ayyaannan Rabbii torban ka gara lafa maraa ergaman.</verse>
				<verse number="7">Hoolaan sunillee dhufee harka mirgaa ka teessoo irra taa'ee irraa kitaaba fudhate.</verse>
				<verse number="8">Hennaa kitaaba fuudhe, busayoonni afurii fi manguddoonni diddamii afurii hoolaa afo'otti kufanii, isaan maruu girgiraa worqi'ii ka hixaanaatiif faatee qulqullootaa meeshaa ittiin kaddaaman qaban.</verse>
				<verse number="9">«Kitaaba fuutee chaappootallee hiikuun keeti, waan qalamteef dhiiga keetiin, Rabbiif, afaan maraa, gosa maraa, banii maraa keessaa namoota furtee; jeennata Waaqa keennaatiif gadicha akka ta'an gooteerta; adunyaa irrattillee hin mooyan» jedha'aa laagaa haarawaan faarfatan.</verse>
				<verse number="10"></verse>
				<verse number="11">Achiin maayessa naannaya teessoo busaawotaatiif mangudootaatitti laagaa Maleekkaa hedduu dhagayee, laakkofsi isaanillee shikita hennaa shikitaatiif kuma hennaa kumaatamaati.</verse>
				<verse number="12">Laagaa gudda'aan, «Hoolaa qalame sanii, hunni, durummaan, ogummaan, jajjabeenni, ulfinni, galanninii fi eebbillee isaa mala» jedhan.</verse>
				<verse number="13">Ardii, samii'i, lafa jalattii fi uumamni galaana irra jiranii fi wonti isa keessa jiru martuu hennaa, «Eebbi, ulfinni, galanni, hunni, baraa haga bara baraa ka teessoo isaa irra taa'eef, hoolaa Rabbiitii haata'u» jedhan dhagaye.</verse>
				<verse number="14">Busaayaan arfanuu, «Amiin!» jedhan manguddoonni kufanii sagadan.</verse>
			</chapter>
			<chapter number="6">
				<verse number="1">Hoolaanillee hennaa chaappaa torbaa keessaa tokko yoo hiiku arge; busaayaa arfan keessaa tokko laagaa gigissaa fakkaatuun «Koottuu» laali hennaa jedhu dhagaye.</verse>
				<verse number="2">Anillee midhadhee farda adii tokko afoo kiyyatti arge. Ka Farda san yaabbateeru eboo qabatee ture. Badhaasa kennameefii mooyata'aati moyyatu'uuf baye.</verse>
				<verse number="3">Hennaa chaappaa lammaffa'aa hiike, busaayaan lammaffa'aa hennaa koottuu laali jedhu dhagaye.</verse>
				<verse number="4">Fardi daamaan biraallee baye ka farda san irraa taa'ellee nagaya lafa irraa fudhatu'uuf namoonillee akka wol qalan baalliinii fi guraadeen guddaan kennameef.</verse>
				<verse number="5">Hennaa chaappaa sadaffa'aa hiike busaayaan saddaffa'aa hennaa «Koottuu! laali» jedhu dhagaye. Anillee hennaa fardi gurraachi bayu arge, ka isa irraa taa'eerullee waan madaaluun harkaa qaba.</verse>
				<verse number="6">Busaayota arfan jiddu'utti qamadii haga wodhakkaa kiiloo tokkoo, garbuu diinaara sadihii diinaaraan zayiiti'ii fi woyinii hin miidhiin laagaa jedhu dhagaye.</verse>
				<verse number="7">Hennaa chaappaa arfaffa'aa hiike laagaan busaayaa arfaffa'aa koottuu laali hennaa jedhu dhagaye.</verse>
				<verse number="8">Ammallee hennaa Fardi Hamarri bawu arge, ka isa yaabbateeru maqaan isaa du'a. Badiin bara baraa isa duukaa deeme guraade'een, beela, du'a bineensonni lafaa akka isa ajjeesan lafa irratti harka afurrii baalliin kennameef.</verse>
				<verse number="9">Hennaa chaappaa shanaffa'aa hiike, mi'a kennaa irratti dhiyeessan jalatti lubbuu worra dubbii Rabbii eeganii raganiif qalamanii arge.</verse>
				<verse number="10">«Gooftaa, dhuga'aa fi woyyuu keenna haga yoomii hin murteessitu? dhiigaa keenna worra lafa irra jiraatan harkaa maaf haluu nu hin baafne?» jedhanii laagaa gudda'aan iyyan.</verse>
				<verse number="11">Isaan maraafuu uffanni adiin kenname akkasuma akka isaaniititti worra ajeefamu'uuf ta'an haga laakkofsi garbootaa, goshoota isaaniitiif obboleewwanii haga raawwatamutti ammallee haga bara diqqo'oo haa harabaafatanii jedhaman.</verse>
				<verse number="12">Hennaa chaappaa jahaffa'aa hiiku, lafti guddiftee sochoote. Aduunillee akka mataa gaddaatitti gurraachatte.</verse>
				<verse number="13">Addeessillee hin diimate. Abshookkaan guddisee qilleensaan raafamee akka qaaraa daraaraa buuftuutitti urjiin sami'ii gara lafaa gadi harca'an.</verse>
				<verse number="14">Samiin akka kitaabaa maramtee lufte gaarrinii fi tulluun maruu hulee isaaniitii badan.</verse>
				<verse number="15">Mootonni lafaa, bulchoonni, ajajoonni, loltuun kumaa, dureeyyii, jajjaboonni, garboonni, gooftoonni maruu goda gaaroota dhaga'aa keessatti dhokatan.</verse>
				<verse number="16">Gaarranii fi dhagoonni, «Nu irratti kufaa'a lola ka teessoo irra ta'eetiif lola hoolaa Rabbii jalaa nu dhossaa'a.</verse>
				<verse number="17">Guyyaan lola gudda'aa waan dhufeeruuf, eentu dhaabatuu danda'a?» isaaniin jedhan.</verse>
			</chapter>
			<chapter number="7">
				<verse number="1">Asiin maayii kallatii arfaniin Maleekkota afuurii ka lafarra dhaabataniiran arge; isaanillee qilleensi yoo lafa irraa jiraate yookiin galaana yookiin muka kamittillee kallattii arfaniin akka hin bubbifne dhooggan.</verse>
				<verse number="2">Maleekkaan biraa ka chaappaa Waaqa jiraata'aa qabu gara baya biiftu'uutii hennaa bayu arge. Maleekkota arfan lafaaf Galaana miidhu'uuf baalliin kennameefiitti laagaa gudda'aan iyya'aa,</verse>
				<verse number="3">«Garboota Waaqa keennaa haga kallacha isaanii chaappeessinuuf lafa, galaana yookiin mukkiin hin miidhinaa'a» isaaniin jedhe.</verse>
				<verse number="4">Gosa ijoollee Isiraa'elii maraa keessaa worri chaappeeffame nama kuma dhibba tokkootii fi kuma afurtamii afuriiti.</verse>
				<verse number="5">Gosa Yihuuda'aa keessaa kuma kudha lama, gosa Robeelii keessaa kuma kudha lama, gosa Gaadii keessaa kuma kudha lama, gosa Aseerii keessaa kuma kudha lama.</verse>
				<verse number="6">Gosa Niftaalemii keessaa kuma kudha lama, gosa Minaase'ee keessaa kuma kudha lama,</verse>
				<verse number="7">Gosa Simo'oonii keessaa kuma kudha lama, gosa Lewwi'ii keessaa kuma kudha lama, gosa Yisaakorii keessaa kuma kudha lama,</verse>
				<verse number="8">Gosa Zaabloonii keessaa kuma kudha lama, gosa Yooseefii keessaa kuma kudha lama, gosa Biiniyaamii keessaa kuma kudha lamaatitu chaappeeffame.</verse>
				<verse number="9">Asiin maayii banii eennullee laakkayuu hin dandeenne baniinii fi gosa worra afaan marraa keessaa namoota heddu guddaa arge. Uffata adii uffatanii qacee meexxi'ii harka isaaniititti qabatanii teesso'oo fi hoolaa Rabbii afoo dhaabatan.</verse>
				<verse number="10">Laagaa gudda'aan, «Fayyinni Waaqa keenna ka teessoo irra ta'ee fi ka hoolaa Rabbiiti» jedhan.</verse>
				<verse number="11">Maleekkoonni maruu naannoo teessoo manguddootaatiif, busaayota arfaanii dhaabatanii turan. Afoo teesso'ootitti kallachaan gadi kufanii Rabbii sagada'aa,</verse>
				<verse number="12">«Amiin! eebbii, ulfinni, ogummaan, galanni, jajamuun, hunninii fi jajjabeennillee baraa haga bara baraa Waaqa keennaaf haata'u! Amiin!» jedhan.</verse>
				<verse number="13">Manguddoota keessaa tokko deebisee, «Kunniin ka uffata adii uffatan eennuun fa'a? eessaa dhufan?» Naan jedhe.</verse>
				<verse number="14">Anillee, «Gooftaa kiyya, situ beeka» jedheen. Innillee akkana naan jedhe, «Kunniin worra rakkoo guddaa keessaa dhufan. Uffata ufiillee miicanii dhiiga hoola'aatiin qulqulleessan.</verse>
				<verse number="15">Kanaaf worri teessoo Rabbii afoo jiran halkanii fi guyyaa mana woyyuu keessatti isa kaddaaman. Ka teessoo irra taa'e, isaan keessa jiraata. Ammaa achi hin beelayan.</verse>
				<verse number="16">Ammaa achi hin dheebotan aduunii fi oo'i maruu sirima isaan hin miidhu.</verse>
				<verse number="17">Hoolaan teessoo wodhakkaa jiru tissee isaanii ta'a. Gara burqaa bisaan jireennaa isaan geessa; Rabbillee imimmaan maraa ija isaanii irraa haqa.»</verse>
			</chapter>
			<chapter number="8">
				<verse number="1">Hennaa chaappaa torbaffa'aa hiike haga wodhakkaa sa'aatii tokko samii irratti hin cadhifame.</verse>
				<verse number="2">Maleekkoota torban ka afoo Rabbii dhaabatan arge, isaaniillee xurumbaa torbatu kennameef.</verse>
				<verse number="3">Maleekkaan biraa dhufeeti girgiraa worqi'ii qabateeti hulee ciinca'aa bira dhaabatee afoo teesso'oo ka jiru ciincaa worqi'ii irratti qulqulloota maraaf faatee akka itti eda'u hixaanni guddaan itti keename.</verse>
				<verse number="4">Aarri hixaanaa faatee woyyoota woliin harka Maleekka'aatitti afoo Rabbiititti ol baye.</verse>
				<verse number="5">Maleekkaan girgiraa qabatee ibidda hulee ciinca'aatii itti guuteeti gara lafaa gadi darbe; laagaan gigissa'aatiif bakakka'aa dhagayamee laftillee hin sochoote.</verse>
				<verse number="6">Maleekkaan torbaa ka xurumbaa torbaa qaban afuufu'uuf qophaayan.</verse>
				<verse number="7">Maleekkaan duraa xumbaa afuufe baradaa dhiigaan makameef ibiddatu uumame. Innillee gara lafaa darbame. Lafti harka sadi keessaa tokko hin gubatte. Munnillee harka sadi keessaa tokko hin gubate. Margi lalise maruu hin gubate.</verse>
				<verse number="8">Maleekkaan lamaffa'aallee xurumbaa afuufe. Gaarri waan akka ibidda qilleensaatiin gubatu fakkaatu gara galaanaa gadi gatame, galaanni harka sadi keessaa tokko dhiiga ta'e.</verse>
				<verse number="9">Uumamni lubbu qabeeyyiin galaana keessa jiraatan keessaa sadi keessaa harki tokko hin du'e. Markabni sadi keessaa harki tokko hin bade.</verse>
				<verse number="10">Maleekkaan sadaffa'aallee xurumbaa afuufe. Urjiin guddaan akka shawa'aa gubatu sami'ii darbame. Lagootaaf bisaan burqa'aa sadi keessa harki tokko irratti kufe. Maqaan urji'iille Irreetoo jedhama.</verse>
				<verse number="11">Bisaanillee sadi keessa harki tokko hin hadhaaye. Waan hadhaayeef miidhaa bisaaniitiin namoonni hedduu du'an.</verse>
				<verse number="12">Maleekkaan arfaffa'aa Xurumbaa afuufe. Aduun sadi keessaa harki tokko, addeessi sadi keessa harki tokko, urjiiwwan sadi keessaa harki tokko dhayame. Harki sadihii kunniin akka dukkanaawu guyyaan sadi keessa harki tokko akka ifu akkasuma ka halkaniillee'e.</verse>
				<verse number="13">Bajjaan tokko samii wodhakka'aa bararee laagaa gudda'aan waan Maleekkota sadihii xurumbaa afuufu'uuf ta'anii, waan laagaa Maleekkota biraa worra lafa irra jiraataniif isaanii aanne'e! Hennaa jedhu dhagaye.</verse>
			</chapter>
			<chapter number="9">
				<verse number="1">Maleekkaan shanaffa'aallee xurumbaa afuufee urjii samii gara lafaa darbame arge. Furtuun ashuutellee hin kennameef.</verse>
				<verse number="2">Boolla ashuutellee hin bane; aarrillee akka aarra ibidda gudda'aa dhagaa keessaa baya; aduunii fi qilleensi aara boolla ashuutee keessaa bawuun dukkanaayan.</verse>
				<verse number="3">Aara san keessaa Awwaannifni gara lafaa bayee akkuma buutiin lafaa baallii qaban baalliin isaanii kenname.</verse>
				<verse number="4">Isaanillee namoota kallacha isaanii irra chaappaan Rabbii hin jirre callaa akka miidhan ajaje malee, waan lafa irra jiru maraa waan lalise yookiin muka kamiinillee akka hin miine isaanitti himan.</verse>
				<verse number="5">Isaan akka ji'a shanii callaa rakkisaniif kennameef malee akka ajjeesaniifii miti, miidhaan isaan midhaman akka miidhaa nama buutiin idditeeti.</verse>
				<verse number="6">Ji'oota sanniin namoonni du'a soqan. Haata'uu ammoo hin argatan, du'uu dharra'an duti ammoo isaan dheessiti.</verse>
				<verse number="7">Bifti Awwaannisaa akka faradoo lolaaf qophooftee mataa isaanii irraa gulloo worqii fakkaatu qaban, fuulli isaaniillee akka fuula namaa ti.</verse>
				<verse number="8">Rifeensa akka rifeensa dubarti'ii fakkaatu qaban Ilkaan isaanii akka Ilkaan leencaa ti.</verse>
				<verse number="9">Uffata sibiila fakkaatu qaban; laagaan koola isaanii akka konkolaataa faradoo hedduu ka lolaaf yaabbatanii ti.</verse>
				<verse number="10">Eegeen isaanii akka eegee buuti'iiti. Eegee isaanii irra woraanatu jira; namootallee haga ji'a shanii miidhu'uuf baallii qaban.</verse>
				<verse number="11">Isaan mootii qaban; innillee Maleekkaa ashuuteeti. Maqaan isaa afaan Ibraayisxiitiin «Abdoon» Afaan Giriikiitinillee «Aphaliyoon» jedhama.</verse>
				<verse number="12">Aanne'een duraa lufteerti. Kunoo asiin maayii ammallee aanne'ee lamatu dhufa.</verse>
				<verse number="13">Maleekkaan jahaffa'aa xurumbaa afuufe. Gaafa worqii irraa hojjatame ka kennaa irratti dhiyeessan ka Rabbiin afoo jiru keessaa laagaa tokko dhagaye.</verse>
				<verse number="14">Maleekkaan xurumbaa qabu ka jahaffa'aa «Maleekkoota arfan laga guddaa Efraaxisitti hidhaman isaan hiiki!» jedheen.</verse>
				<verse number="15">Maleekkoonni afurii namoota sadi keessaa harka tokko akka ajjeessan, sa'aatii, guyyaa, ji'aa fi wogga'aafillee worri qophaayanii turan hin hiikkaman.</verse>
				<verse number="16">Laakkofsi loltuu farado'oollee shikita hennaa shikitaa, shikita hennaa shikitaa ti jedhu dhagaye.</verse>
				<verse number="17">Farado'oo fi worra faradoo yaabbatanillee akkasuma manaabaan arge. Uffata diimaa akka ibiddaa gurraacha akka baddeessa'aa, boora akka bookaa fakkaatu qaban. Mataan Faradoo sanniinii akka mataa Leencaati. Afaan isaanii keessaa holataan dhagaa ibiddaa baye.</verse>
				<verse number="18">Badiin sadiin afaan isaanii ibiddaaf, aara dhagaa ibiddaatiin ajjeefame.</verse>
				<verse number="19">Baalliin farado'oo afaan isaaniitiif eegee isaanii irra waan ta'eef, eegeen isaanii bofa fakkaata. Mataallee hin qaban, sanniinillee hin miidhan.</verse>
				<verse number="20">Balaa kanaan ka hin ajjeefamne namoonni hafan jinnii arganii yookiin dhagayanii yookiin deemuu dadhabanii, worqii, birrii, waan akka sibiilaa, dhaga'aa fi muka irraallee waaqa tolfamaa hojjatamanii akka hin saganne, waan hujii harka isaaniitiifillee aagii hin galle.</verse>
				<verse number="21">Waan ajjeesuu isaaniillee yookiin waan asmaa isaanii yookiin waan seebaruu isaanii waan hatuu isaaniitiifillee aagii hin galle.</verse>
			</chapter>
			<chapter number="10">
				<verse number="1">Maleekkaan jabaan biraallee duumeessa uffatee ka sami'ii bu'u arge. Mataa isaa irra funyaan karaabaatitu jira. Fuulli isaallee akka adu'uu, lutti isaallee akka ibidda dhaga'aa ti.</verse>
				<verse number="2">Kitaabattii diqqoo banamte harkatti qabateera. Luka isaa ka mirgaatiin galaana irraa, ta biita'aatiin lafa irra dhaabate.</verse>
				<verse number="3">Akka Leenca aaduutitti laagaa gudda'aan iyyee, hennaa iyye gigissaan torbanuu akkuma laagaa isaaniitiin dubbatan.</verse>
				<verse number="4">Hennaa gigissaan torbaa dubbatu, barreessuu yaade, «Sami'ii waan gigissaan torbaa dubbate chaappa'aan cufi malee, hin barreessin» laagaa jedhu dhagaye.</verse>
				<verse number="5">Maleekkaan ani arge, Galaanaa fi lafa irra uduu dhaabatee, harka ufii ka mirgaa gara sami'ii ol kaasee,</verse>
				<verse number="6">Sami'ii fi waan samii keessa jiran, lafaa fi waan galaana keessa jiran, galaanaa fi waan galaana keessa jiran ka uumeef baraa haga bara baraa jiraataa ta'ee ka jiraatuun kakatee, «Ammaa achi hin turu!</verse>
				<verse number="7">Haata'uu ammoo Maleekkaan torbaffa'aa hennaa xurumbaa afuufu bara laagaan dhagayamu, garbootaa fi raattota lallaba gammachu'uu akka isaanii lallabeen dhossaan Rabbii hin raawwatama» jedhe.</verse>
				<verse number="8">Laagaan sami'ii dhagaye deebi'ee yoo natti dubbatu, «Ka'iitii Maleekkaa galaanaa fi lafa irra dhaabatu harkaa kitaaba banamte ta harka isa jirtu fudhadhu» yoo jedhu dhagaye, gara Maleekka'aa dhaqee ti,</verse>
				<verse number="9">Kitaabattii diqqoo naa kenni jedheen. Innillee, «Fudhadhuutii nyaadhu garaa keellee hin hadheessitii, afaan keetitti ammoo akka dammaa mi'oofti» naan jedhe.</verse>
				<verse number="10">Maleekkaa harkaa Kitaabattii diqqoo fudhee nyaadhe. Afaan kiyya keessatti akka dammaa natti mi'oofte, haga nyaadheen maayii garaan kiyya hin hadhaaye.</verse>
				<verse number="11">Gosa hedduu fi worra Yihuudotaa hin taane, «Worra Afaan adda addaa qaaqanii fi mootota marattuu deebitee raaga dubbachuu si barbaachisa» jedhamee natti himame.</verse>
			</chapter>
			<chapter number="11">
				<verse number="1">Waan ulee fakkaatu ka ittin madaalan naa kennee, «Ka'iitii mana woyyuu Rabbii, waan kennaa irratti dhiyeessanii fi worra achitti sagadanillee bikki» naan jedhe.</verse>
				<verse number="2">Ka mana woyyu'uutiin ala jiru hin bikkin; worra Yihuudota hin taanee kennameeraa dhiisi; isaanillee ji'a afurtamii lamaaf qachaa woyyittii irra ejjatan.</verse>
				<verse number="3">Raattota kiyya lamaanii fi uffata gaddaa uffatee guyyaa kuma tokkoo fi dhibba lamaa fi jahaatamaa akka raaga dubbatan hunna isaanii kenna.</verse>
				<verse number="4">Isaan kunniin ejersa lamaaf baattuu ibsa'aa lamaan ka Gooftaa biyya lafaa afoo dhaabatan.</verse>
				<verse number="5">Eennuunillee midhuu yoo barbaade, ibiddatu afaan isaaniitii bayee diintota isaanii nyaata. Yoo eennullee isaan midhuu barbaade akkasuma hin ajjeefaman.</verse>
				<verse number="6">Ji'oota raanni kun dubbatamu roobni akka hin roobneef samii cufu'uuf baallii qaban, bisaan hennaa gara dhiigaa jijjiiruu barbaadan maraa bala'aan lafa maraa dhayu'uuf baallii qaban.</verse>
				<verse number="7">Ragaa isaanii haga raawwataniin maayii bineensa ashuutee bawu woliin wol lolan. Mooyatee isaan ajjeesa.</verse>
				<verse number="8">Reeffi isaaniillee afoo qachaa gudditti'ii ciisa; isiinillee akka fakkeenna hafuuraatiin soodomiif Misirii jedhamteeti akkasuma hulee Gooftaan isaanii itti fannifame.</verse>
				<verse number="9">Worra gosa afaan adda addaa, fi worra Yihuudota hin taanee, Reeffa isaanii guyyaa sadihiifi wodhakkaa lafatti laalan. Reeffi isaanii akka awwaalamu hin dhiisan.</verse>
				<verse number="10">Raattonni lamaan kunniin worra lafa irra jiraatan waan rakkisaniif isaanitti gammadan gammachu'uun jiraatan, kennaa wolii kennan.</verse>
				<verse number="11">Guyyaa sadihii fi wodhakka'aan maayii hafuurri jireennaa Rabbiin biraa bayee isaanitti deebi'ee luka isaaniitiin dhaabatan. Sodaan guddaan worra isaan laalan irratti bu'e.</verse>
				<verse number="12">Sami'iillee laagaa guddaa, «Garana ol bayaa'a!» jedhu dhagayan. Isaanillee uduu diintonni isaanii laalan gara sami'ii duumessaan ol bayan.</verse>
				<verse number="13">Sa'aatii san lafti guddiftee sochoote. Qachattiin kudhan keessaa harki tokko hin kufte. Sochii saniin namoonni kuma torbaa dhuman. Worri hafellee sodaatee Waaqa sami'itii ulfinna kennan.</verse>
				<verse number="14">Aanne'een lammaffa'aa lufeeti, akkasuma aanne'een sadaffa'aa dafee dhufa.</verse>
				<verse number="15">Maleekkaan torbaffa'aa xurumbaa afuufe. Sami'itti, «Mootummaan adunya'aallee ta Gooftaa keennaa Kiristoosiiti. Inni baraa haga bara baraa mooya» laagaan guddaan jedhu dhagayame.</verse>
				<verse number="16">Manguddoonni diddamii afurii ka teessoo Rabbii afoo taa'an kallacha ufiitiin lafatti gadi kufanii akkana jedha'aa Rabbii sagadan.</verse>
				<verse number="17">Ka jirtuuf ka turte, ka maraa bulchitu, Rabbii Gooftaa keenna hunna guddaa waan qabduuf waan mooteef si galateeffanna.</verse>
				<verse number="18">Worri Yihuudii hin taanellee hin lolan, atillee hin lolte; hennaan ati worra du'anitti murteessitullee dhufe. Barri ati garboota kee, raattotaaf woyyoota kee, worra maqaa kee sodaatan didiqqa'aaf gugurda'aa gatii isaanii kennitu, worra lafa balleessanillee balleessitu dhufe.</verse>
				<verse number="19">Manni woyyuu Rabbii ka samii jiru baname; «Saanduundhi waada'aallee» mana woyyu'uu keessatti mudhate, laagaa, bakakkaa, gigissaa, sochii lafaatii fi baradaan guddaan uumame.</verse>
			</chapter>
			<chapter number="12">
				<verse number="1">Malkanni guddaan sami'itti mudhate. Dubartiin aduu uffate ta addeessa luka isi'ii jalaa qabdu urjii kudha lamaa mataa ufii irratti gonfatte fakkaattu takkatu jira.</verse>
				<verse number="2">Isiinillee ulfa dayu'uuf ciniinsu'uun qabamtee dhiphatteetitti iyyite.</verse>
				<verse number="3">Malkanni biraallee sami'itti mudhate. Jawween guddaan diimaan, mataa torbaa fi gaafa kudhan qaba. Mataa isa irraa qoobii torbatu jira.</verse>
				<verse number="4">Eegeen isaa urjii sami'ii sadi keessaa harka tokko gara lafaa gad-jisse. Jawweenillee hennaa dubbartittiin deette daa'ima isi'ii nyaachu'uuf dubartittii dayu'uuf taatu san afoo dhaabate.</verse>
				<verse number="5">Ilma dhiiraa ka worra Yihuudota hin taane maraa ulee sibiilaatiin bulchu'uuf ta'u deette. Mucaan isi'ii gara Rabbiitiif gara teessoo isaa ol fudhatame.</verse>
				<verse number="6">Dubartittiin guyyaa kuma tokkoo fi jahatamaa achitti akka isii sooran gara hulee, Rabbi qopheesseefii gara gammoojji'ii dheessite.</verse>
				<verse number="7">Samii irratti lolli ka'e. Mikaa'elii fi Jawween wol lolan, Jawweenillee Maleekkota woliin wol lole, garuu isaan hin dandenne.</verse>
				<verse number="8">Achiin maayessa sami'itti hulee dhaban.</verse>
				<verse number="9">Ka adunyaa maraa dogoggorsu, daabiloos yookiin ka seexana jedhamu, Jawween guddaan innillee bofni duraa sun gad-gara lafaa darbame. Maleekkonnillee isaan wol lolan.</verse>
				<verse number="10">Laagaan guddaan sami'itti hennaa akkana jedhu dhagaye. «Amma baalliin fayyinni, hunni, jeennanni ka Waaqa keenna Yesuus Kiristoosiiti. Himattoonni halkanii fi guyyaa Waaqa keenna afo'otti, obboleewwan teenna himatan waan gadi darbamaniif.</verse>
				<verse number="11">Isaan, dhiiga hoola'aatii fi sababaa dubbii ragaa isaaniitiin mooyataniin; isaan lubbuu isaanii haga du'aa ufirraa bayan.</verse>
				<verse number="12">Kanaafuu isin worri sami'ii fi samii keessa jirtan gammadaa'a, lafaa fi galaana isaan hobbaasi, daabiloos akka barri hagoon hafe beekee, aarii gudda'aan gara keessan waan bu'eeruuf.»</verse>
				<verse number="13">Jawweenillee haga akka gara lafaa darbame arge, dubartii ilma dhiiraa deette san ari'e.</verse>
				<verse number="14">Isiinillee afoo bofaatii bara, barootaa fi wodhakkaa barootaa gara lafa gammoojji'ii waa itti nyaattuu barartee akka fagaattu koolli bajjaa lamaan gugurdaan kennameef.</verse>
				<verse number="15">Bofnillee dubartittiin akka lagaan liqimfamtu godhu'uuf, bisaan haga lagaa gayu afaan ufii keessaa isii duubatti jisse.</verse>
				<verse number="16">Laftillee afaan banteeti bisaan jawween afaan ufii keessaa jisse dhugu'uun dubartii san gargaarte.</verse>
				<verse number="17">Jawweenillee dubartitti'iin lolee, worra ajaja Rabbii eegan, ka ragaa Yesuusii qaban worra fiixaa isi'ii keessaa hafe woraanu'uuf deemee xidhacha qarqara galaanaa irra dhaabate.</verse>
				<verse number="18"></verse>
			</chapter>
			<chapter number="13">
				<verse number="1">Bineensi tokkollee uduu galaana keessaa bayu arge. Gaafa kudhanii fi mataa torba qaba. Gaafa isaa irra qoobii kudhanii fi mataa isaa torban irraa maqaa arrabaatitu jira.</verse>
				<verse number="2">Bineensi ani arge sun, Qeerransa fakkaata; lutti isaa akka luka Awaaldiigessaa, afaan isaa akka afaan leencaa ti, Jawweenillee hunna ufii, teessoo ufiitii fi baallii ufii guddaa kenneef.</verse>
				<verse number="3">Mataa isaa torban keessaa tokko ka akka waan goorra'amee du'ee ta'e arge; madaa isa ajjeesu'uuf ta'u irraa hin fayye. Baniin lafarraa maruu bineensa duukaa deema'aa maalalfatan.</verse>
				<verse number="4">Jawwe'eellee hin sagadan, waan inni bineensaa baallii kenneruuf, «Binneensa eentu fakkaata? isaanillee eentu wol loluu danda'a?» jedha'aa sagadaniif.</verse>
				<verse number="5">Waan guddaa fi afaan ittiin arrabsutu kennameef, ji'a afurtamii lamaa akka hojjatu baalliin kennameef.</verse>
				<verse number="6">Rabbiinillee arrabsu'uuf maqaa isaatiif hulee bultii isaa ta sami'ii worra bulullee arrabsu'uuf afaan banate.</verse>
				<verse number="7">Woyyoota worrane mooyachuu gosaa fi firoota banii afaan gara garaa dubbatan maraa irratti baalliin kennameef.</verse>
				<verse number="8">Uumama adunya'aatii jalqabee worri maqaan isaanii kitaaba jireennaa ka hoolaa qalamee keessatti hin barreeffamne, worri lafarra jiraatan maruu hin sagadaniif.</verse>
				<verse number="9">Ka gurra dhagayu qabu yoo jiraate haa dhagayuu.</verse>
				<verse number="10">Eennullee ka booji'amuu barbaadu yoo jiraate gara booju'uu deema. Eennullee ka guraade'een nama ajjeesu yoo jiraate, inni guraade'een haa ajjeefamuu. Obsinii fi amantaan woyyootaa kanaan.</verse>
				<verse number="11">Bineensi biraallee uduu lafaa bawu arge. Gaafa lamaa ka gaafa hoola'aa fakkaatu qaba. Akka Jawwe'eetitti qaaqa.</verse>
				<verse number="12">Inni maqaa bineensa duraatiin baallii guutu'uun hojjata'aara. Laftinii fi worri lafarra jiran maruu, bineensa duraa ka madaa ajeeftu irraa fayyee, akka sagadaniif godha.</verse>
				<verse number="13">Ibidda afoo namaatitti samii irraa buusu'uun malkata gugurdaa godha.</verse>
				<verse number="14">Malkata gugurdaa afoo bineensaatitti ta'u saniin worra lafa irra jiraatan hin dogoggorsa. Ka madaa guraade'ee qabuuf, worra lubbu'uun jiraatan fakii bineensa sanii akka godhatan worra lafa jiraatanitti dubbata.</verse>
				<verse number="15">Hennaa fakiin bineensaa qaaqu, fakii bineensaatii worra hin saganne maraa ajjeesisu'uun fakii bineensaatii hafuurri akka kennamuuf taasifame.</verse>
				<verse number="16">Didiqqa'aa fi gugurdaan, dureeyyi'ii fi hiyyeeyyiin, gooftotaa fi garboonni maruu harka isaanii ka mirgaatitti yookiin kallacha isaanititti malkata godhatan.</verse>
				<verse number="17">Maqaa bineensaa yookiin Malkata laakkofsa maqaa isaa ka hin qabne eennullee bituu yookiin gurguruu akka hin dandeenne godha.</verse>
				<verse number="18">Wonti kun ogummaa barbaada ka sammuu qabu laakkofsa bineensaa haa laakkayuu. Laakkofsi laakkofsa namaa waan ta'eef, laakkofsillee dhibba jahaa fi jahaatamii jaha.</verse>
			</chapter>
			<chapter number="14">
				<verse number="1">Kunoo hoolaa gaara Tsiyoonii irra dhaabate arge. Isa woliin worra maqaan isaaniitii fi maqaan Abbaa isaa ka kallacha isaanititti barreeffame, kuma dhibba tokkoo fi kuma afurtamii afuri.</verse>
				<verse number="2">Laagaa akka bisaan gudda'aa akka gigissaa gudda'aa sami'ii dhagaye. Laagaa akka worra dibbee dhayuu dhagaye.</verse>
				<verse number="3">Teessoo afo'otti busaayota arfanii fi afoo manguddootaatitti faaruu haarawa faarfatan. Worra lafa irratti fayyan keessaa kuma dhibba tokkoo fi kuma afurtamii afurii malee faaruu san baratuun eennufillee hin danda'amne.</verse>
				<verse number="4">Worri kun qulqullumma'aan uf eeganiiran. Worra dubartii bira dhaqanii uf batteessanii miti; isaan kunniin qeerro'o. Worri gara hoolaan Rabbii deemu faanaa deeman kanniin fa'a. Rabbii fi hoolaa Rabbiitii akka hangafa isaanii ta'an namoota keessaa worri fayyan kanniin fa'a.</verse>
				<verse number="5">Afaan isaanii keessa sobninii fi mudaan hin jiru.</verse>
				<verse number="6">Maleekkaan Oduu Nagayaa bara baraa banii, fiixaa, worra afaan gara garaa ka gosa maraaf lallabu samii wodhakka'aa uduu bararu arge.</verse>
				<verse number="7">Laagaa gudda'aan sa'aatiin murtii isaa waan gayeeruuf, Rabbiin sodaadhaa'a! Ulfinnallee isaa kennaa'a. Rabbii ardii, samii, galaanaa fi burqaa bisaanii uumeef sagada'aa jedhe.</verse>
				<verse number="8">Ergamaan lammaffa'aa ka duraatitti aanee, «Baabilooniin guddooni jidde jidde, isin gofti adda addaa maruu daadhii woyini'ii ta seebarchiiftuuf ta macheessitu akka dhugan gooteerti» jedhe.</verse>
				<verse number="9">Maleekkaan sadaffa'allee laagaa gudda'aan akkana jedha'aa isaan faanaa deeme, «Ka bineensaa fi fakii isaatii sagadu yookiin kallacha ufii yookiin harka ufii irratti ka malkata isaa godhatu eennullee yoo jiraate,</verse>
				<verse number="10">Inni daadhii woyini'ii ta lola Rabbii hin dhuga. Daadhiin woyini'ii sun uduu hin makamin mijuu lola Rabbiititti makamteerti. Woyyootaa fi afoo hoolaa Rabbiititti ibiddaa fi ibiddaa dhaga'aatiin gatii argata.</verse>
				<verse number="11">Aarri rakkinna isaaniillee baraa haga bara baraatitti baya. Worri bineensaa fi fakii isaatii sagadan, worri malkata maqaa isaallee fudhatan maruu, halkanii guyyaa hara hin baafatan» jedhe.</verse>
				<verse number="12">Worri ajaja Rabbii eeganii fi woyyoonni Yesuusiin amanu'uun jabaatan.</verse>
				<verse number="13">Anillee samii irraa laagaa, «Ammaa achi worri Goofta'atti amananii du'an eebbifamtoota» Ayyaanni, «Ee, akka isaan dadhabbii irraa harabaafatan, hujiin isaaniillee isaan duukaa deema jedha jedhii barreessi» laagaa jedhu dhagaye.</verse>
				<verse number="14">Achiin maayii midhadhee duumeessa adii arge, dumeessa san irra ka ilma namaa fakkaatutu taa'eera, mataa isaa irra gulloo worqi'ii, harka isaa irraa haamtuu qaramtuu qaba.</verse>
				<verse number="15">Maleekkaan biraallee mana woyyu'uu keessaa bayee, ka duumeessa irra taa'e saniin, «Hennaan haama'aa waan gayeef, haamtuu tee gadi ergii haami. Sanyiin lafa irraa gayeera» jedhee laagaa gudda'aan iyye.</verse>
				<verse number="16">Ka duumeessa irra taa'e, haamtuu ufii gara biyya lafaa erge, biyyi lafaallee hin haamamte.</verse>
				<verse number="17">Maleekkaan biraallee mana woyyuu ka samii jiru keessaa baye; innillee akkasuma haamtuu qaramtuu qaba.</verse>
				<verse number="18">Maleekkaan biraallee ka ibidda irratti baallii qabu hulee ciinca'aatii bayee, ka haamtuu qaramaa qabuun, «Sanyiin gayeera, haamtuu kee qaramaa gadi ergiitii muka woyini'ii ka lafa jiru maraa hurbuu isaa kuti» jedhee laagaa gudda'aan waame.</verse>
				<verse number="19">Maleekkaan sun haamtuu ufii gara lafaa gadi darbee muka woyini'ii ka lafa jiru muree hulee cuunfaa woyini'ii ka lola Rabbii gudda'aatitti gate.</verse>
				<verse number="20">Cuunfaan woyinii sanii qacha'aan alatti dhiitame. Dhiinni lafarraa haga dhaabicha fardaa ol fagaate ka fageenni isaa haga harabaafata yookiin meetira kuma tokkoo fi dhibba jahaatitu hulee woyiniin itti cuunfamu keessaa baye.</verse>
			</chapter>
			<chapter number="15">
				<verse number="1">Malkataa fi maalalee guddaa biraallee Sami'itti arge. Lolli Rabbii waan isaan irratti raawwatamuuf. Maleekkonni torbaa ka balaa dhumaa torba harkatti qabatan mudhatan.</verse>
				<verse number="2">Garba bilille'ee ka ibiddaan makame fakkaatu arge. Bineensaa fi fakii isaa laakkoofsa maqaa isaallee worri mooyatan meeshaa Rabbii kaddaamama'aa qabatanii hennaa galaana bilille'ee irra dhaabatan arge.</verse>
				<verse number="3">«Waaqa Gooftaa maraa dandeettu, hujiin kee gudda'aa fi maalale'e, mootii worra Yihuudii hin taanee, karaan kee qajeella'aa fi ka dhuga'aati; Gooftaa ka si hin sodaanne; ka maqaa kee hin kabajjine eennu? waan ati callaan woyyuu taateef hujiin kee qajeellumma'aan waan mudhateef, worri Yihuudi hin taane maruu dhufanii, afoo keetitti sagadan» jedha'aa faaruu garbicha Rabbii ka Muuse'eetii fi faaruu hoolaa Rabbiitii faarfatan.</verse>
				<verse number="4"></verse>
				<verse number="5">Kanaan maayii dukkaanaan raga'aa woyyuun ka sami'ii hin baname,</verse>
				<verse number="6">Maleekkaa torbaa ka balaa torbaa harkaa qaban, mana woyyu'uutii bayanii, uffata fuuttaa irraa hojjataman uffata mishaa qandhafaa uffatan, qaama isaanii ka sabbata worqi'iitiin hidhatan arge.</verse>
				<verse number="7">Busaayaa arfan keessaa tokko baraa haga bara baraa ka jiraatu xuwwee worqi'ii torban ka lola Rabbiitiin guuttame Maleekkaa torbatti kenne.</verse>
				<verse number="8">Ulfinni Rabbiitii fi aarri hunna isaa mana woyyuu guute. Balaan torbaa ka Maleekkaa torbaa haga raawwatamuuf eennullee gara mana woyyuu seenuu hin dandeenne.</verse>
			</chapter>
			<chapter number="16">
				<verse number="1">Maleekkaa torbaan laagaa guddaa dhaqa'aatii mijuu xuwwe'ee ka lola Rabbii lafa keessatti jissaa'a, jedhu mana woyyuu keessaa dhagaye.</verse>
				<verse number="2">Maleekkaan duraa dhaqeeti mijuu xuwwe'ee lafa keessatti jisse; worri malkanni bineensaa irra jiruuf namoota fakii isaatii sagadan, madaa nafa isaanii nyaatutu isaanitti baye.</verse>
				<verse number="3">Maleekkaan lammaffa'aallee mijuu xuwwe'ee galaana keessatti jisse; galaanni sunillee akka dhiiga nama du'e ta'e, wonti galaana keessa jiru ka lubbuu qabu maruu hin du'an.</verse>
				<verse number="4">Maleekkaan sadaffa'aallee mijuu lagaa fi burqaa bisaanii keessatti jisse; isaanillee dhiiga ta'an.</verse>
				<verse number="5">Maleekkaan bisaanillee, «Gooftaa jirtuuf ka turte, woyyuu akka kana waan murteessiteef, ati qajeela'a;</verse>
				<verse number="6">Waan dhiiga woyyootaatii fi raattotaa jissaniif. Akkasuma dhiiga isaan obaafteerta. Waan isaan barbaachisuuf!» jedhee yoo dubbatu dhagaye.</verse>
				<verse number="7">Waan kennaa irratti dhiyeessan keessaa, «Ee, Waaqa Gooftaa maraa bulchitu, murtiin kee dhuga'aa fi sirri'i» jedha'aa hennaa dubbatu dhagaye.</verse>
				<verse number="8">Maleekkaan arfaffa'aa mijuu aduu irratti jisse; namootallee ibiddaan akka gubdu isi'ii kenname.</verse>
				<verse number="9">Namoonnillee oo'a gudda'aan gubatan. Maqaa Rabbii ka balaa kanniin irratti baallii qabu abaarani; aagii galanii ulfinna isaa hin kennine.</verse>
				<verse number="10">Maleekkaan shanaffa'aa mijuu teessoo busaaya'aa irratti jisse mootummaan isaallee hin dukkanoofte. Waan dhiphataniif arraba ufii alanshan.</verse>
				<verse number="11">Waan dhiphatanii fi waan madaayaniif Waaqa sami'ii arrabsan. Hujii isaanii irraallee deebi'anii aagii hin galle.</verse>
				<verse number="12">Maleekkaan jahaffa'aallee mijuu laga guddaa Efiraaxes jedhamu irratti jisse. Mootota baya biiftu'uutii dhufan, karaan akka isaanii qophaayuuf bisaan goge.</verse>
				<verse number="13">Afaan Jawwe'eetii, afaan busaaya'aatii, afaan raaga sobaatii wonti raacha fakkaatan, ayyaanni battiin sadihii hennaa bayan arge.</verse>
				<verse number="14">Waan ayyaana jinni'ii ta'aniif malkata godha'aa guyyaa lola guddaa Rabbii waa maraa bulchuutiif wolitti qabu'uuf gara mootota adunyaa maraa dhaqan.</verse>
				<verse number="15">«Ani akka hattu'uu ta'ee dhufa! akka qullaa hin deemne saala isaallee akka hin argine, ka dammaqee uffata ufii eegu ka eebbifame!»</verse>
				<verse number="16">Afaan Ibraayisixiitiin gara hulee «Armaageedoon» jedhamutti wolgayan.</verse>
				<verse number="17">Maleekkaan torbaffaan mijuu qilleensa keessatti jisse; mana woyyuu keessaa, laagaan guddaan, «Raawwatameera» jedhu teessoo irraa dhagayame.</verse>
				<verse number="18">Laagaan Bakakka'aatiif gigissaan dhagayamee lafti guddiftee sochoote. Haga namni lafarratti uumamee jalqabee sochiin akkanaa guddaan sirimaa ta'ee hin beeku. Kun maraa caale.</verse>
				<verse number="19">Qachattiin guddoon bakka sadihitti qoodamte. Qachaan worra Yihuudii hin taanee hin kufan. Baabiloonii guddoon daadhii woyini'ii ta lolaa jabduu akka isi'ii kennamuuf Rabbiin afo'otti yaadatamte.</verse>
				<verse number="20">Tulluun bisaaniin marfaman maruu hin dheessan; gaarranillee hin badan.</verse>
				<verse number="21">Baradaan guddaan madaalaan taalentii tokko ta'u Samii irraa namoota irratti bu'e, namoonnillee sababaa balaa barada'aatiin Rabbiin arrabsan, balaan guddisee guddaa waan ta'eef.</verse>
			</chapter>
			<chapter number="17">
				<verse number="1">Maleekkaan torbaa ka mijuu xuwwe'ee torbaa qabatan keessaa tokko dhufeeti, «Koottu, murtii seebartuu gudditti'ii, ta bisaan hedduu irra teette sitti mudhisa.</verse>
				<verse number="2">Mootonni biyya lafaa isii woliin seebaran, worri lafa irra jiraatan daadhii woyini'ii seebara isi'iitiin machaayan» jedhee natti dubbate.</verse>
				<verse number="3">Ayyaanaan gara gammoojji'ii na fidee intalti takka ta maqaan arrabbaa irra jiru ta mataa torbaa fi gaafa kudhanii qabdu ta bineensa diimaa irra teetu arge.</verse>
				<verse number="4">Intalattiin sun uffata diima'aa fi hamara uffattee worqi'ii fi dhagaa gatii gudda'aa waan gatii gudda'aatiin bareede harka ufiititti waan nama shakkisiisaa, xuwwee worqi'ii ka seebarri'ii fi battumma'aan guuttame qabatte.</verse>
				<verse number="5">Kallachaa isi'iititti maqaa dhossa'aa, «Baabiloonii guddoo haadha seebartootaatii fi ta lafa battootaa» jedhamee barreeffame.</verse>
				<verse number="6">Intalti dhiiga woyyootaatii fi dhiiga worra Kiristoosiin ragaa bayaniin machoofte arge; hennaa isii arge guddisee maalalfadhe.</verse>
				<verse number="7">Maleekkaanillee, «Maali'iif maalalfattaa?» Dhossaa Intalatti'iitii fi dhossaa busaaya'aa isii baadhatuu ka mataa torbaatii fi gaafa kudhanii qabu ani sitti hima.</verse>
				<verse number="8">Bineensi ati argite duri jira, amma ammoo hin jiru, ashuuteen keessaa bayu'uuf ta'a, gara badi'iillee hin deema, worri maqaan isaanii uumama adunya'aa irraa jalqabee Kitaaba jireennaatitti hin barreeffamne, worri lafa irra jiraatan akka bineensi jiru, ka amma hin jirre, deebi'ee akka dhufe haga argan hin maalalfatan.</verse>
				<verse number="9">«Sammuun ogummaa qabu kanaan, mataan torban ka intalti sun irra teette gaara torban.</verse>
				<verse number="10">Akkasuma mootonni torba keessaa shan kufaniiran; tokko hin jira, ka hafellee haga ammaa hin dhufne. Yoo dhufullee hennaa diqqoo turuu barbaachisa.</verse>
				<verse number="11">Bineensi jiruuf ka hin jirree, saddetaffaa torba keessaa tokko gara badi'ii deema.</verse>
				<verse number="12">Gaafni kudhanii ka ati argite mootota kudhanii ka haga ammaa mootummaa hin arganne. Haata'uu ammoo bineensa san woliin sa'aatii tokkoof akkuma moototaa baallii fudhatan.</verse>
				<verse number="13">Kunniin yaada tokko qaban hunna ufiitiif baallii ufiillee bineensa sanii kennan.</verse>
				<verse number="14">Kunniin hoola'aan lolan, hoolaan sun Gooftaa Gooftotaatii fi mootii mootootaa waan ta'eef, isaan mooyata worri isa woliin jiran worri waamamanii fi worri filataman akkasuma worri amanaman hin mooyatan.»</verse>
				<verse number="15">«Bisaan seebartiittiin irra teette ka ati argite, gosaa fi namoota hedduu, worra Yihuudii hin taanee fi worra afaan adda addaatiin dubbatu naan jedhe.</verse>
				<verse number="16">Gaafni kudhaniitii fi bineensi ati argite, seebartitti'iin wol lolanii qulla'aa fi duwwaa isii godhan, foon isi'iillee hin nyaatan ibiddaan isii guban.</verse>
				<verse number="17">Rabbi yaada Isaa akka godhan yaada tokko akka qabaatan, haga jechi Rabbii raawwatamutti, mootummaa isaanii akka bineensa sanii kennaan onnee isaanii keessa waan bulcheef.</verse>
				<verse number="18">Intalti ati argite, ta qachaa guddoo mootota lafaa irratti mootu» jedhe.</verse>
			</chapter>
			<chapter number="18">
				<verse number="1">Kanaan maayii Maleekkaa biraa ka baallii guddaa qabu hennaa sami'ii bu'u arge. Sababaa ulfinna isaatiin lafti ifte.</verse>
				<verse number="2">Laagaa gudda'aan, «Baabilooniin guddittiin kufte! kufte! hulee jinniin jiraatu taate, hulee ayyaanni baatti'ii marti itti irkatan ayyaanoonni hamaaniif ka simbirroonni jibbaman maruu itti irkatan taate.</verse>
				<verse number="3">Worri Yihuudii hin taane maruu daadhii woyini'ii, sababaa seebaruu isi'iitiif kufaniiran mootonni biyya lafaa isii woliin seebaran; daldaltoonni biyya lafaa sababaa hunna qananii isi'iitiin, dureeyyii ta'an» jedhee iyye.</verse>
				<verse number="4">Sami'ii laagaa biraa ka akkana jedhu dhagaye; Banii kiyya! Cubbuu isi'iitiin wolii gala'aa, balaa isi'ii akka hin fudhanne, isii keessaa bayaa'a!</verse>
				<verse number="5">Cubbuun isi'ii haga sami'ii waan gayeef, Rabbi hammeenna isi'ii yaade.</verse>
				<verse number="6">Haguma isiin kenniteen gatii isi'ii deebisaaf, Akkuma hujii isi'iitiin; dachaa lamaa godha'aatii mijuu isiin wolitti matte dachaa lamaa godha'aatii bulbulaa'a!</verse>
				<verse number="7">Haguma isiin uf kabajjiteef haga uf boonsiteen miidha'aa fi gadda isi'ii kennaa'a. Onnee isi'ii keessatti, «Ani mootittii ta'ee jiraadha, haadha hiyyeessaa hin ta'u, horomaa hin gaddu» waan jetteef.</verse>
				<verse number="8">Kanaafuu balaan hedduu, duutii, gaddinii fi beelli, guyyaa tokkoon isii irra hin gaya. Waandhi Gooftaan isi'itti murteessu jabaa waan ta'eef, ibiddaan gubatti.</verse>
				<verse number="9">«Mootonni adunyaa tanaa ka isii woliin seebaraniif isii woliin boonan, aara hennaa isiin gubbattu aaru arganii waan isi'iitiif banne banne jedha'aa booyan.</verse>
				<verse number="10">Ati Baabiloonii qachaa gudditti'ii jabduu si hobbaasi! murtiin kee sa'aatii tokko keessa waan sirra gayuuf» jedha'aa qaaqan.</verse>
				<verse number="11">Fe'aa markaba isaanii ammaa achi namni bitu waan hin jirreef, daldaltoonni lafa irraa booya'aa gaddaniif.</verse>
				<verse number="12">Fe'aan sunillee worqi'ii fi birri'ii, dhagaa gatii gudda'aa waan gatii gudda'aa uffata fuutta'aa, diimaa dhiilgee, dhiilgee muka urgaayu maraa mi'a ilkaan arbaa irraa hojjatame maraa muka gatii gudda'aa naasii sibiilaa mi'a dhagaa adii irraa hojjatame mara,</verse>
				<verse number="13">Qarafaa, waan waa mi'eessu, Urgoo, dhadhaa'a, hixaana, daadhii woyini'ii, Zayitii'i, daakuu sukkuumamte, qamadii, loon, hoolaa'a, farda, gaarii fardaa, garbootaa fi namoota mara.</verse>
				<verse number="14">«Daraaraan ati dharraate si bira lufeera. Wonti si boonsuu fi ka si qandhafsiisu martuu si jalaa badeera; ammaa achi namoonnillee sirima isaan hin argatan»</verse>
				<verse number="15">Worri Kanniin daldalan ka isi'iin dureeyyii ta'an, gadda'aa booyaa'a.</verse>
				<verse number="16"></verse>
				<verse number="17">Qachaa guddoo uffata haphii fuuttaa'a, uffata dhiilgee diimaa uffattee, worqi'ii fi dhagaa gatii guddaa waan gatii guddaa badhaafamteef isi'ii hobbaasi! isi'ii hobbaasi! durummaan hagana gayu sa'aatii tokko keessa waan badeef jedha'aa dhaabatan. Worri markaba ofuu fi worri markabaan hulee maraa deemu maruu, worri markabaa, worri galaana irraa fayyadaman maruu fagoo dhaabatan.</verse>
				<verse number="18">Hennaa isiin gubattu Aara isi'ii arganii, «Qachaan qachaa guddittii san fakkaatu eessa jira?» jedha'aa iyyan.</verse>
				<verse number="19">Daaraa uf irratti firfirsanii gaddanii booya'aa, «Qachattii guddoo, durummaa isi'itiin worra galaana irraa, markabaan dureeyyii gootee bille'e!, bille'e! sa'aatii tokkotti badde» jedha'aa iyyan.</verse>
				<verse number="20">«Sami'ii, woyyoota, ergamtootaa fi raattota isi'itti gammadaa'a! Rabbi waan isinii murteesseeruuf»</verse>
				<verse number="21">Maleekkaan jabaan tokko dhagaa guddaa haga baaburaa gawu ol fuudhee akkana jedhe, gara galaanaa darbe; «Qachaan Baabiloonii guddittiin akkanatti dhiibamtee kufti; ammaa achi sirima hin argamtu.</verse>
				<verse number="22">Worri dibbee dhayanii fi laagaa faarfatu meeshaa laagaa adda addaa qabu; laagaan finge'eetii fi xurumbaa afuufamu ammaa achi sirimaa si keessatti hin dhagayamu. ogummaan harkaa marti ogeessi tokkollee amma achii si keessatti sirima hin argamu, laagaan baaburaa, ammaa achi si keessatti sirima hin dhagayamu;</verse>
				<verse number="23">Ifti ibsa'aallee, ammaa achi si keessatti sirima hin ifu; Laagaan idaayya'aatiif idaayiitti'ii ammaa achi si keessatti sirima hin dhagayamu. Daldaltoonni teellee'e, bulchoota adunyaa tanaa waan ta'aniif, asmaa keetiin worri Yihuudii hin taane maruu, waan dogoggoraniiraniif.</verse>
				<verse number="24">Isii keessa dhiinni raattotaatii fi woyyootaa, dhiinni worra lafarratti goorra'amee maruu, isii keessatti argameera.»</verse>
			</chapter>
			<chapter number="19">
				<verse number="1">Asiin maayii sami'itti, «Hallee luyyaa! ta seebaru'uun lafa balleessite seebartuu guddoo waan itti murteeffameef waan dhiiga garbotaa harka isi'iitti haluu baaseef»</verse>
				<verse number="2">Murteen isaa dhuga'aa fi qajeelaa waan ta'eef, fayyisuun, ulfinni, hunnillee ka Waaqa keennaati! jedhee hennaa dubbatu laagaa akka banii hedduu dhagaye.</verse>
				<verse number="3">Ammallee, «Hallee luyyaa! jedhan. Aarri isi'ii baraa haga bara baraa hin aara»</verse>
				<verse number="4">Manguddoonni diddaamii afurii fi busaayoonni afurii, afoo isaaniititti gad kufanii Rabbii teessoo irra taa'ee, «Amiin, halle luyyaa!» jedha'aa sagadaniif.</verse>
				<verse number="5">Laagaan, «Garboonni maruu worri isa sodaatan didiqqaanii fi gugurdaan Waaqa keenna galateeffadhaa'a!» jedhu teessoo isaa biraa dhagayame.</verse>
				<verse number="6">Laagaa akka laagaa banii hedduu laagaa akka laagaa bisaan gudda'aa laagaa akka laagaa gigissaa gudda'aa jiru hennaa akkana jedhu dhagaye. «Hallee luyyaa! ka maraa bulchuu Waandhi Gooftaan keenna waan mooyeeruuf.</verse>
				<verse number="7">Waan ciini hoolaa Rabbii gayeef, isiinillee waan uf qopheessiteef haagammannuu, ililfata'aa, ulfinna isaa haa dhiyeessinuu!</verse>
				<verse number="8">Uffata qulqulluu haphii fuuttaa irraa hojjatame akka uffattu kennameef.» Uffanni qulqulluun haphiin fuuttaan hujii woyyootaa ka qajeellumma'aati.</verse>
				<verse number="9">Innillee, « ‹Worri hurbaataa cidha Hoolaa Rabbii irratti waamame eebbifamtoota› jedhii barreessi» naan jedhe. Akkasuma, «Kun dubbii Rabbii ka dhuga'aati» naan jedhe.</verse>
				<verse number="10">Anillee isaa sagadu'uuf luka isaa jalatti kufe, innillee, «Akka akkas hin goone uf eegi! Anillee obboleeyyan kee kaawwan woliin akkuma worra ragaa Yesuusii qabanii garbicha, ragaan Yesuusii Ayyaana raaga'aa waan ta'eef, Rabbii sagadi» naan jedhe.</verse>
				<verse number="11">Samii baname arge, kunoo ka farda guddaa ol fagaatu irra taa'e, «Amanama'aa fi ka dhuga'aati» jedhama. Qajeellumma'aan murteessa, hin lolalle'e.</verse>
				<verse number="12">Iji isaa akka arraba ibiddaati; mataa isaa irra qoobii ulfinnaa heddutu jira. Maqaa biraa ka isaa malee ka eennullee hin beenne qaba.</verse>
				<verse number="13">Uffata dhiinni itti faca'eeru uffateera, maqaan isaa dubbii Rabbiiti jedhameera.</verse>
				<verse number="14">Loltoonni samii jiranillee adi'ii fi uffata haphii quuncee talbaa irraa hojjatame uffatan faradoo gugurdoo irra taa'anii duukaa deeman.</verse>
				<verse number="15">Guraadee qaramaa worra Yihuudota hin taane ittiin dhayutu afaan isaa keessaa baya, innillee ulee sibiilaatiin isaan bulcha. Innillee daadhii woyini'ii ta lola hamaa Rabbii waa maraa danda'u itti cuunfatu san dhidhiita.</verse>
				<verse number="16">Uffataaf gudeeda isaa irratti barreeffama maqaa, «Mootii moototaa, Gooftaa, Gooftootaa» jedhu qaba.</verse>
				<verse number="17">Maleekkaa tokkollee ka aduu keessa dhaabate arge, Simbirran samii keessa bararan maruu kootta'aatii foon moototaa, foon ajajaa loltuu kumaa, foon worra jajjaba'aa foon farado'oo, foon worra faradoo irra taa'anii, foon gooftotaatiif garbootaa, foon didiqqa'aatii fi gugurdaa maraa akka nyaattan, «Gara hurbaata Rabbii gudda'aa wolgaya'aatii asi yaa'a'aa» jedhee laagaa gudda'aan iyye.</verse>
				<verse number="18"></verse>
				<verse number="19">Ka farda irra taa'een loltoota isaatiin lolu'uuf loltoonni mootota biyya lafaatiif bineensaan wol gayan arge.</verse>
				<verse number="20">Bineensillee hin qabame worri isa afo'otti maalalee godha'aa malkata bineensaa worri fudhatan, worra fakii isaatii sagadan ka dogoggorse raanni sobaa isa woliin qabame; lamaanuu uduu lubbu'uun jiran gara ibidda dhagaa bobayuu gara galaana ibiddaa darbaman.</verse>
				<verse number="21">Worri fardarratti hafan guraadee afaan isaatii bayuun dhuman; allaattiin maruu foon isaanii nyaatanii quufan.</verse>
			</chapter>
			<chapter number="20">
				<verse number="1">Maleekkaan furtuu ashuuteetii fi sansalaata sibiilaa harkaa qabu hennaa sami'ii bu'u arge.</verse>
				<verse number="2">Bofa duraa, Jawwee, inni ka daabiloosii fi seexana jedhame qabee,</verse>
				<verse number="3">Woggaa kumaa hidhee qilee ashuuteetitti gate, worra Yihuudii hin taane duranaa akka hin dogoggorsine haga woggaan kumaa raawwatamuuf isa irratti cufee chaappaa itti godhe. Achiin maayii hennaa gabaaba'aaf hin hiikkama.</verse>
				<verse number="4">Teessoollee hin arge. Worra isarra taa'anii baalliin kennameef waan ragaa Yesuusiitiif waan dubbii Rabbiitiif namoota mataan isaanii irraa murame, worra bineensaaf fakii isaatii hin saganne worra malkata kallacha isaaniitiif harka isaanii irratti hin godhanne arge. Kiristoosiin woliinillee woggaa kumaa mooyanii jiraatan.</verse>
				<verse number="5">Worri du'an ammoo haga woggaan kumni sun raawwatamutti lubbu'uun hin jiraanne; kun du'aa ka'uu duraati.</verse>
				<verse number="6">Worri hiree du'aa ka'uu duraa qabu eebbifamtootaa fi woyyoota. Duuti lammaffa'aa isaan irratti baallii hin qabdu, gadoota Rabbiitiif ka Kiristoosii ta'anii isa woliin woggoota kumaa kana mooyan.</verse>
				<verse number="7">Woggaan kumaa yoo raawwatame seexanni hidha'aa hiikkama.</verse>
				<verse number="8">Worri Yihuudii hin taane gosa Gogii fi Magoogiin dogoggorsu'uuf kallattii lafaa arfanii bayan. Laakkofsi isaanii akka xindhacha qarqara galaanaati.</verse>
				<verse number="9">Gara badhinna biyya lafaa bayanii, ganda woyyootaatiif qachaa jaalatamtuu marsan, ibiddi sami'ii Rabbiin biraa bu'ee isaan nyaate.</verse>
				<verse number="10">Daabiloosiin isaan dogoggorse sun hulee, gara busaaya'aa fi raanni sobaa jiran gara galaana ibiddaatii fi dhagaa bobayuutitti gatame. Baraa haga bara baraa halkanii fi guyyaa rakkatan.</verse>
				<verse number="11">Teessoo gudda'aa fi adii ka isa irra taa'eerullee hin arge; Ardi'ii fi samiinillee isa afo'oo dheessan. Huleen isaanii hin argamne.</verse>
				<verse number="12">Worra du'an, didiqqa'aa fi gugurdaa teessoo isaa afoo ka dhaabatan arge; kitaabbileen banaman, kitaabni biraallee baname; innillee kitaaba jireennaati, du'oonnillee akkuma kitaabota irratti barreeffame akkuma hujii isaaniitiin qoodaman.</verse>
				<verse number="13">Galaannillee worra du'an ka isa keessa jiranii kenne; duutinii fi ibiddi asaabaallee worra du'an ka isaan keessa jiru kennan. Martinuu akkaatama hujii isaaniitiin qoodaman.</verse>
				<verse number="14">Duutiinii fi asaabnillee galaana ibiddaatitti gataman. Galaanni ibiddaa kunillee du'a lammaffa'aati.</verse>
				<verse number="15">Eennullee ka galmee jireennaatitti hin barreeffamne galaana ibiddaatitti gatame.</verse>
			</chapter>
			<chapter number="21">
				<verse number="1">Ardii haarawaa fi samii haarawallee arge. Ardiin duraatii fi samiin duraa lufaniiran, galaannillee duranaa hin jiru.</verse>
				<verse number="2">Qachaatiin woyyittiin haarofti Yeruusaalem akka idaayyaa abbaa manaatiif qandhaftee qophooftee Rabbiin biraa hennaa sami'ii buutu arge.</verse>
				<verse number="3">Laagaan guddaan sami'ii kunoo dukkaanaan Rabbii namoota jidduu jira; «Isaan woliin bulla isaanillee banii isaa ta'an; Rabbillee inninuu isaan woliin ta'ee Waaqa isaanii ta'a.</verse>
				<verse number="4">Imimmaan ija isaan maraa irraa haqa. Duuti ammaa achi hin jiru, seerri duraanii waan lufeeruuf jedhee hennaa dubbatu dhagaye.</verse>
				<verse number="5">Ka teessoo ufii irra taa'e, «Kunoo, ani waan maraa haarawa godha!» jedhe; «Jechoonni kun amanama'aa fi dhugaa waan ta'aniif barreessi» naan jedhe. Raawwatameera naan jedhe.</verse>
				<verse number="6">Ani Aalfa'aa fi oomeega'a, jalqabaa fi dhuma; ka dheebote burqaa jireennaa irraa akkanumaan kennaaf.</verse>
				<verse number="7">Ka mooyate, kana dhaala; Ani Waaqa ta'aaf, innillee ilma kiyya ta'a.</verse>
				<verse number="8">Haata'uu ammoo worri sodaatu ka hin amanne, worri battaaye, ka lubbuu ajjeese, worra adaba hin qabne, worra asmaa hojjatu, worra waaqa tolfamaa kaddaaman, sobduun marti hireen isaanii dhagaa ibiddaatii fi galaana bobayu, kunillee du'a lamaffa'aati.</verse>
				<verse number="9">Maleekkaa torbaa ka mijuu balaa torbaa qabatan keessaa tokko gara kiyya dhufee, «Asi koottu, Idaayyittii Hoolaa Rabbii sitti mudhisaa» naan jedhe.</verse>
				<verse number="10">Ayyaanaan gara gaara guddaa dheera'aa na fide. Hennaa qachaan guddoon woyyittiin Yeruusaalemii ulfinni Rabbii keessa jiru sami'ii Rabbiin biraa buutu natti mudhise. Ifti isi'iillee akka dhagaa guddaa ulfaata'a akka Iyaasiphiidii ta'e akka birrii qulqullayeeti.</verse>
				<verse number="11"></verse>
				<verse number="12">Dallawaa guddaa dheera'aaf, karra kudha lamaa qabdi. Karra isi'ii maleekkaan kudha lamaa dhaabataniiran, maqaan kudha lamaan gosa Isiraa'elii irratti barreeffameera.</verse>
				<verse number="13">Karaa baya adu'uutiin karra sadihii mirgaan karra sadihii gara bita'aatiin karra sadihii gara dhiyaatiinillee karra sadihiititu jira.</verse>
				<verse number="14">Dalloofni qachatti'ii bu'uura kudha lamaa irratti isaan keessaallee maqaan kudha lamaan ergamtoota hoolaa Rabbii irratti barreffameera.</verse>
				<verse number="15">Kanatti dubbate dallawaa fi karra qachatti'ii biku'uuf ulee worqi'ii qabateera.</verse>
				<verse number="16">Qachattiinillee kallatii afurii qabdii, dheerinnillee akkuma badhinna isi'iitti. Qachattii ulee worqi'iitiin bikkee garaan kuma kudha lamaa ta'e. Dheerinni, badhinni, ol fageenni wol qixa.</verse>
				<verse number="17">Maleekkaan naannawa dallawaallee bikkee bikkaa namni bikkuun ciqilee dhibba tokkoo fi afurtamii afurii ta'e.</verse>
				<verse number="18">Daloofni isi'iillee Iyaasiphiidiin irraa hojjatame, qachaatiin bilillee worqi'ii fakkaatti.</verse>
				<verse number="19">Bu'uurri dallawa qachaatti'ii dhagaa gatii gudda'aa maraan midhaage, bu'uurri duraa Iyaasiphiidii bu'uurri lamaffa'aa sanpeeri, bu'uurri sadaffa'aa keelqedoon, bu'uurri arfaffa'aa maraagidi, bu'uurri shanaffa'aa sardonikis.</verse>
				<verse number="20">Bu'uurri jahaffa'aa Sardiyoon, bu'uurri torbaffa'aa Kiristiloobe, bu'uurri saddeetaffa'aa biralee, bu'uurri sagalaffa'aa worraawure'e, bu'uurri kudhanaffa'aa Kirisphirasis, bu'uurri kudha tokkoffa'aa Yaakinti, bu'uurri kudha lammaffa'aa Ametesixinos.</verse>
				<verse number="21">Karri kudha lamaanuu waan gatii gudda'aa karri martinuu waan gatii guddaa tokko irraa hojjatame. Baadaan qachattii sanii worqii bilile'ee mishaa fakkaata.</verse>
				<verse number="22">Waandhi Gooftaan maraa bulchuu fi hoolaan mana woyyu'uu isii keessa jiran; mana woyyuu isi'ii keessatti hin argine.</verse>
				<verse number="23">Qachatti sanii waan ulfinni Rabbii isi'ii ifuuf ibsoon isi'ii hoolaa waan ta'eef, ifni adu'uutii fi addeessaa isii hin barbaachisu.</verse>
				<verse number="24">Worri Yihuudii hin taanellee ifa isi'ii keessa jiraatan, mootonni biyya lafaallee ulfinnaan gara isi'ii fidan.</verse>
				<verse number="25">Achi halkan waan hin jirreef karri guyya'aan sirima hin cufamu.</verse>
				<verse number="26">Worri Yihuudii hin taane, gaachennaaf ulfinna isi'ii fidan.</verse>
				<verse number="27">Worra kitaaba Hoolaa Rabbii keessatti barreeffamanii achi wonti shakkisiisaan maruu worri waan hama'aa fi soba hojjatan sirima isii keessa hin seenan.</verse>
			</chapter>
			<chapter number="22">
				<verse number="1">Baadaa isi'ii jidduu teessoo Rabbiitiif teessoo Hoola'aa waan akka bilille'ee callanqisu laga bisaan jireennaa natti mudhise.</verse>
				<verse number="2">Laga gamaa fi gamana ji'a ji'aan muka jireennaa daraaraa kudha lamaa kennutu jira. Baallii mukaa ka banniin itti fayye.</verse>
				<verse number="3">Ammaa achi abaarsi sirrima hin ta'u, teessoon Rabbiitii fi Hoolaan Rabbii isii keessa ta'a. Garboonni isaa isa kaddaaman fuula isaa keessa laalan.</verse>
				<verse number="4">Maqaan isaa kallacha isaanii irraa jira.</verse>
				<verse number="5">Amma achi hin halkanaawu. Waandhi Gooftaan waan isaanii ibsuuf ifaa fi ifti adu'uullee isaan hin barbaachisu; baraa haga bara baraa hin mooyan.</verse>
				<verse number="6">Innillee, «Jechoonni kunniin amanama'aa fi ka dhuga'aati. Ayyaanni raattotaa, Waandhi Gooftaan keenna waan dafee ta'u'uuf ta'u garbootatti akka mudhisu, Maleekkaa erge.»</verse>
				<verse number="7">«Ani, dafee dhufa, ka raaga dubbii kitaaba kanaa eegu, eebbifama'a» naan jedhe.</verse>
				<verse number="8">Kanallee ka arge ana Yohaannis, hennaa dhagayee fi arge; hennaa kana natti mudhise, luka maleekka'aa afo'otti sagadu'uuf gad kufe.</verse>
				<verse number="9">Innillee, «Akkas akka hin goone uf eegi! Anillee siif obboloota kee, raattota woliin namoota dubbii kitaabaa kana eegan woliin anillee garbichaa Rabbii sagadi» naan jedhe.</verse>
				<verse number="10">Anaanillee, «Barri dhiyaateera, dubbii raagaa ka kitaabaa kana chaappa'aan hin cufin.</verse>
				<verse number="11">Hamaanillee hammeennuma ufii haa godhuu, battaayaanillee battummama ufii haa godhuu, qajeelaanillee qajeellummama ufii haa hojjatuu, woyyuunillee woyyummaa ufiitiin haa jabaatuu» jedhe.</verse>
				<verse number="12">«Ani dafee dhufa; isaan maraafuu akkuma hujii isaaniititti isaanii kennu'uuf gatiin isaanii na bira jirti.</verse>
				<verse number="13">Aalfa'aa fi oomeegaa, ka duraatii fi ka maayessaa, ka jalqabaatii fi ka dhumaa ana.»</verse>
				<verse number="14">Worri gara muka jireennaa gayu'uuf baallii qabaatu'uuf gara balbala qachati'ii seenu'uuf worri uffata isaanii miicatan eebbifamtoota.</verse>
				<verse number="15">Worri asmaa godhan, sariinii fi seebartoonni worri lubbuu namaa ajjeese, worri waaqa tolffamaa kaddaaman, worri kijiba jaalatanii fi raawwatan maruu diida jiran.</verse>
				<verse number="16">«Ani Yesuus tokkummaa woldaa Kiristaanaatitti kana akka isinii ragu Maleekkaa kiyya erge. Ani hidda fiixaa Daawitii, urjii ganamaa ka ifu.»</verse>
				<verse number="17">Ayyaanninii fi idaayyittiinillee «koottu!» jedhan. Ka dhagayullee «Koottu!» haa jedhuu ka dheebotellee haa dhufuu ka fedhe bisaan jireennaa akkanumaan haa fudhatuu.</verse>
				<verse number="18">Raaga Kitaaba kana irratti barreffame kana ka dhagayu maraafuu ani hin raga. Eennullee kana irratti waan tokko yoo eda'e, Rabbi balaa kitaaba kana keessatti barreeffame maraa isarratti raawwata.</verse>
				<verse number="19">Eennullee dubbii kitaaba raagaa kana keessaa yoo hanqise, hiree isaa muka jireennaa ka kitaaba kanatti barreeffamee, qachattii woyyittii Rabbii keessaa jalaa hanqisa.</verse>
				<verse number="20">Ka kana ragu, «Ee, dafee dhufa» jedha. Amiin! Gooftaa Yesuus, dafii koottu.</verse>
				<verse number="21">Badhaani Gooftaa keenna Yesuus Kiristoosii isin maraa woliin haata'u; amiin!</verse>
			</chapter>
		</book>
	</testament>
</bible>
<?xml version="1.0" encoding="UTF-8"?>
<bible translation="Nepali Contemporary Version 2021 (नेपाली समकालीन संस्करण)" status="पवित्र बाइबल, नेपाली समकालीन संस्करण™ प्रतिलिपि अधिकार © 1998, 2006, 2021 Biblica, Inc. अनुमतिसहित प्रयोग गरिएको छ। सम्पूर्ण अधिकार विश्‍वव्यापी रूपमा सुरक्षित रहनेछ। Nepali Contemporary Version™, New Testament Copyright © 1998, 2006, 2021 by Biblica, Inc. Used with permission. All rights reserved worldwide." link="https://www.bible.com/bible/3261/MAT.13.NCV">
	<testament name="New">
		<book number="40">
			<chapter number="1">
				<verse number="1">अब्राहामका पुत्र, दाविदका पुत्र येशू ख्रीष्‍टको वंशावली:</verse>
				<verse number="2">अब्राहाम इसहाकका पिता, इसहाक याकोबका पिता, याकोब यहूदा र तिनका दाजुभाइहरूका पिता,</verse>
				<verse number="3">यहूदा फारेस र जेरहका पिता, तिनीहरूकी आमा तामार थिइन्। फारेस हेस्रोनका पिता, हेस्रोन आरामका पिता,</verse>
				<verse number="4">आराम अम्मीनादाबका पिता, अम्मीनादाब नहशोनका पिता, नहशोन सल्मोनका पिता थिए।</verse>
				<verse number="5">सल्मोन बोअजका पिता, तिनकी आमा राहाब थिइन्, बोअज ओबेदका पिता, तिनकी आमा रूथ थिइन्। ओबेद यिशैका पिता,</verse>
				<verse number="6">अनि यिशै राजा दाविदका पिता थिए। दाविद सोलोमनका पिता थिए, तिनकी आमा पहिले उरियाहकी पत्नी थिइन्,</verse>
				<verse number="7">सोलोमन रहबामका पिता, रहबाम अबियाका पिता, अबिया आसाका पिता,</verse>
				<verse number="8">आसा यहोशापातका पिता, यहोशापात यहोरामका पिता, यहोराम उज्जियाहका पिता,</verse>
				<verse number="9">उज्जियाह योतामका पिता, योताम आहाजका पिता, आहाज हिजकियाका पिता,</verse>
				<verse number="10">हिजकिया मनश्शेका पिता, मनश्शे अमोनका पिता, अमोन योशियाहका पिता,</verse>
				<verse number="11">अनि योशियाह येकोनिया र तिनका भाइहरूका पिता, तिनीहरू बेबिलोनतिर लगिएका समयमा जन्मेका थिए।</verse>
				<verse number="12">बेबिलोनमा लगिएपछि: येकोनिया शालतिएलका पिता, शालतिएल यरुबाबेलका पिता,</verse>
				<verse number="13">यरुबाबेल अबिहूदका पिता, अबिहूद एल्याकीमका पिता, एल्याकीम आजोरका पिता,</verse>
				<verse number="14">आजोर सादोकका पिता, सादोक आखिमका पिता, आखिम एलिहूदका पिता,</verse>
				<verse number="15">एलिहूद एलाजारका पिता, एलाजार मत्तानका पिता, मत्तान याकोबका पिता,</verse>
				<verse number="16">अनि याकोब योसेफका पिता, जो मरियमका पति थिए अनि मरियमले ख्रीष्‍ट भनिने येशूलाई जन्म दिइन्।</verse>
				<verse number="17">यसरी अब्राहामदेखि दाविदसम्म जम्मा चौध पुस्ता, दाविददेखि बेबिलोनमा लगिएको समयसम्म चौध पुस्ता र बेबिलोनबाट निकाला भएदेखि ख्रीष्‍टसम्म चौध पुस्ता छन्।</verse>
				<verse number="18">येशू ख्रीष्‍टको जन्म यसरी भयो: उहाँकी आमा मरियमको विवाह योसेफसित हुने प्रतिज्ञा भएको थियो, तर तिनीहरूका विवाह हुन अघि नै यो थाहा भयो कि तिनी पवित्र आत्माद्वारा गर्भवती भएकी थिइन्।</verse>
				<verse number="19">तिनका पति योसेफ एक धार्मिक मानिस भएकाले र आफू समाजमा अपमान हुन नचाहेकाले, तिनलाई सुटुक्‍क त्यागिदिने विचार गरे।</verse>
				<verse number="20">तर ती दिनहरूमा योसेफले यस्तो विचार गरेपछि प्रभुका एउटा दूतले सपनामा तिनीकहाँ देखा परेर भने, “दाविदको पुत्र योसेफ, मरियमलाई तिम्रो पत्नीको रूपमा घर लैजान नडराऊ, किनकि जो तिनको गर्भमा हुनुहुन्छ उहाँ पवित्र आत्माबाट हुनुहुन्छ।</verse>
				<verse number="21">तिनले एउटा छोरा जन्माउनेछिन् अनि तिमीले उहाँको नाउँ येशू राख्नू, किनकि उहाँले आफ्ना मानिसहरूलाई तिनीहरूका पापदेखि बचाउनुहुनेछ।”</verse>
				<verse number="22">यी कुराहरू त्यसरी नै पूरा भए, जसरी प्रभुले आफ्ना अगमवक्‍ताद्वारा भन्‍नुभएको थियो:</verse>
				<verse number="23">“कन्या गर्भवती भएर एउटा पुत्र जन्माउनेछिन् अनि तिनीहरूले उहाँलाई इम्मानूएल भन्‍नेछन्,” जसको अर्थ हो, “परमेश्‍वर हामीसित।”</verse>
				<verse number="24">योसेफ बिउँझेपछि प्रभुको दूतले आज्ञा दिएझैं गरे अनि मरियमलाई पत्नीको रूपमा घरमा लगे।</verse>
				<verse number="25">तर तिनले पुत्र नजन्माउन्जेल तिनीसित सहवास गरेनन्। अनि तिनले पुत्रको नाउँ येशू राखे।</verse>
			</chapter>
			<chapter number="2">
				<verse number="1">राजा हेरोदको समयमा यहूदियाको बेथलेहेममा येशूको जन्म भएपछि पूर्वबाट ज्योतिषीहरू यरूशलेममा आए</verse>
				<verse number="2">र सोधे, “यहूदीहरूका राजा भएर जन्मनुभएको कहाँ हुनुहुन्छ? हामीले पूर्वमा उहाँको तारा देख्यौं र हामी उहाँलाई दण्डवत् गर्न आएका छौं।”</verse>
				<verse number="3">त्यस बेला राजा हेरोदले जब यो सुने, तिनी र यरूशलेममा भएका सबै विचलित भए।</verse>
				<verse number="4">अनि तिनले सबै मुख्य पूजाहारीहरू र व्यवस्थाका शिक्षकहरूलाई बोलाए र ख्रीष्‍टको जन्म कहाँ भएको हो भनी सोधे।</verse>
				<verse number="5">तिनीहरूले जवाफ दिए, “यहूदियाको बेथलेहेममा, किनकि अगमवक्‍ताले यसरी लेखेका छन्:</verse>
				<verse number="6">“ ‘तर यहूदा प्रदेशमा भएको बेथलेहेम, तिमी कुनै किसिमले पनि यहूदाका शासकहरूमध्ये सानो छैनौ; किनकि तिमीबाट एकजना शासक आउनुहुनेछ जो मेरा मानिस, इस्राएलका गोठाला हुनुहुनेछ।’ ”</verse>
				<verse number="7">तब हेरोदले ज्योतिषीहरूलाई सुटुक्‍क बोलाएर तारा देखा परेको ठीक समय पत्ता लगाए।</verse>
				<verse number="8">अनि तिनले तिनीहरूलाई बेथलेहेममा पठाएर यसो भने, “जाओ अनि होसियारीसाथ बालकलाई खोज। तिमीहरूले तिनलाई भेट्टाउने बित्तिकै मलाई भन र म पनि गएर तिनलाई दण्डवत् गर्नेछु।”</verse>
				<verse number="9">राजाबाट यो कुरा सुनेपछि तिनीहरू आफ्नो बाटो लागे, अनि तिनीहरूले पूर्वमा देखेको त्यो तारा, तिनीहरू त्यस बालक भएको ठाउँमा नपुगुन्जेल तिनीहरूका अघि लाग्यो।</verse>
				<verse number="10">जब तिनीहरूले त्यो तारा देखे, तब तिनीहरू अति आनन्दित भएर रमाए।</verse>
				<verse number="11">घरमा आइपुगेपछि तिनीहरूले बालकलाई आफ्नी आमा मरियमको साथमा देखे अनि तिनीहरूले घोप्टो परेर उहाँलाई दण्डवत् गरे। तब तिनीहरूले आफ्ना कन्तुर खोलेर उहाँलाई सुन, सुगन्धित धूप र मूर्रका भेटी चढाए।</verse>
				<verse number="12">त्यस रात हेरोदकहाँ नजानू भन्‍ने सपनामा चेतावनी पाएर तिनीहरू अर्कै बाटो भएर आफ्नो देशमा फर्के।</verse>
				<verse number="13">तिनीहरू गइसकेपछि प्रभुको एउटा दूत सपनामा योसेफकहाँ देखा परेर भने, “उठ, बालक र तिनकी आमालाई लिएर इजिप्ट देशमा भागिहाल। मैले फेरि केही नभनुन्जेल त्यहीं बस, किनकि हेरोदले बालकलाई खोजेर मार्न खोज्दैछ।”</verse>
				<verse number="14">यसकारण तिनी उठे, बालक र तिनकी आमालाई लिएर राती नै इजिप्ट देशतिर प्रस्थान गरे,</verse>
				<verse number="15">जहाँ तिनीहरू हेरोदको मृत्यु नभईन्जेल रहे। अनि यसरी परमेश्‍वरले आफ्ना अगमवक्‍ताद्वारा भन्‍नुभएको वचन पूरा भयो: “मैले आफ्नो पुत्रलाई इजिप्ट देशबाट बोलाएँ।”</verse>
				<verse number="16">जब ज्योतिषीहरूद्वारा आफू ठगिएको हेरोदले थाहा पाए, तब तिनी औधी रिसाए अनि ज्योतिषीहरूद्वारा ठीक पत्तो लगाइएको समयअनुसार बेथलेहेम र त्यसका सिमानामा भएका दुई वर्ष र त्यस मुनिका बालकहरूलाई मार्ने आदेश दिए।</verse>
				<verse number="17">तब यर्मिया अगमवक्‍ताद्वारा भनिएको यो वचन पूरा भयो:</verse>
				<verse number="18">“रामामा एउटा आवाज सुनियो, रुवाइ र ठूलो विलाप, राहेल आफ्ना बालकहरूको निम्ति रोएकी अनि तिनी शान्त हुन नमानेकी, किनकि तिनीहरू अब रहेनन्।”</verse>
				<verse number="19">हेरोदको मृत्युपछि, प्रभुको एउटा दूत इजिप्ट देशमा सपनामा योसेफकहाँ देखा परे,</verse>
				<verse number="20">अनि भने, “उठ, बालक र तिनकी आमालाई लिएर इस्राएलको मुलुकमा जाऊ, किनकि बालकको जीवन लिन चाहनेहरू मरिसकेका छन्।”</verse>
				<verse number="21">अनि तिनी उठे, बालक र तिनकी आमालाई लिई इस्राएलको मुलुकमा गए।</verse>
				<verse number="22">तर जब तिनले हेरोदको ठाउँमा तिनका पिताको ठाउँमा अर्खिलाउसले यहूदियामा राज्य गर्दैछन् भन्‍ने सुने, तब तिनी त्यहाँ जान डराए। तब सपनामा चेतावनी पाएर तिनी गालीलको जिल्‍लामा गए।</verse>
				<verse number="23">अनि तिनी नासरत भन्‍ने शहरमा गएर बसे। यसरी अगमवक्‍ताहरूद्वारा भनिएको कुरा पूरा भयो: “उहाँलाई नासरी भनिनेछ।”</verse>
			</chapter>
			<chapter number="3">
				<verse number="1">ती दिनहरूमा यहूदियाको उजाडस्थानमा बप्‍तिस्मा दिने यूहन्‍ना प्रचार गर्दै यसो भन्दै आए,</verse>
				<verse number="2">“पश्‍चात्ताप गर, किनकि स्वर्गको राज्य नजिकै आइपुगेको छ।”</verse>
				<verse number="3">यी तिनी नै हुन्, जसको बारेमा यशैया अगमवक्‍ताले यसो भनेका थिए: “उजाडस्थानमा कराउने एकजनाको आवाज, ‘प्रभुको बाटो तयार पार, उहाँको निम्ति मार्ग सीधा बनाओ।’ ”</verse>
				<verse number="4">यूहन्‍नाको लुगा ऊँटको रौँले बनेको थियो, अनि तिनले कम्मरमा छालाको पटुका बाँधेका थिए। तिनको भोजन सलह र वनमह थियो।</verse>
				<verse number="5">यरूशलेम, सबै यहूदिया अनि यर्दनका सम्पूर्ण इलाकाबाट मानिसहरू तिनीकहाँ गए।</verse>
				<verse number="6">आफ्ना पापहरू स्वीकार गर्दै तिनीहरूले तिनीद्वारा यर्दन नदीमा बप्‍तिस्मा लिए।</verse>
				<verse number="7">तर जब तिनले आफूले बप्‍तिस्मा दिइरहेको ठाउँमा फरिसी र सदुकीहरूलाई आइरहेका देखे, तिनले भने: “हे सर्पका सन्तानहो! तिमीहरूलाई आउन लागेको क्रोधबाट भाग्न कसले चेतावनी दियो?</verse>
				<verse number="8">पश्‍चात्तापअनुसारको फल फलाओ।</verse>
				<verse number="9">अनि आफै ‘हामी अब्राहामका वंशज हौं’ भन्‍ने नठान। किनकि म तिमीहरूलाई भन्दछु, परमेश्‍वरले यी ढुङ्गाहरूबाट पनि अब्राहामका सन्तान उत्पन्‍न गर्न सक्नुहुन्छ।</verse>
				<verse number="10">रूखको जरामा बन्चरो परिसकेको छ। अनि असल फल नफलाउने हरेक रूख ढालिनेछ र आगोमा फालिनेछ।</verse>
				<verse number="11">“म ता तिमीहरूलाई पश्‍चात्तापको लागि पानीको बप्‍तिस्मा दिन्छु। तर मपछि मभन्दा शक्‍तिशाली एकजना आउनुहुनेछ, जसको जुत्ता बोक्ने योग्यको म छैनँ। उहाँले तिमीहरूलाई पवित्र आत्मा र आगोले बप्‍तिस्मा दिनुहुनेछ।</verse>
				<verse number="12">उहाँको निफन्‍ने नाङ्लो उहाँकै हातमा छ, अनि उहाँले आफ्नो खला सफा गर्नुहुनेछ र गहुँ धनसारमा जम्मा गर्नुहुनेछ, तर भुसलाई उहाँले कहिल्यै ननिभ्ने आगोमा जलाउनुहुनेछ।”</verse>
				<verse number="13">त्यसपछि येशू यूहन्‍नाद्वारा बप्‍तिस्मा लिनलाई गालीलबाट यर्दनमा आउनुभयो।</verse>
				<verse number="14">तर यूहन्‍नाले यसो भनेर उहाँलाई रोक्न खोजे, “मलाई पो तपाईंबाट बप्‍तिस्मा हुनु खाँचो छ, तर के तपाईं मकहाँ आउने?”</verse>
				<verse number="15">येशूले जवाफ दिनुभयो, “अहिले यसै हुन देऊ: सबै धार्मिकता पूरा हुनालाई हाम्रो लागि यो गर्नु नै उचित छ।” तब यूहन्‍ना राजी भए।</verse>
				<verse number="16">येशूले जब बप्‍तिस्मा लिनुभयो, उहाँ पानीबाट निस्केर माथि आउनुभयो। त्यस बेला स्वर्ग उघ्रियो, अनि उहाँले परमेश्‍वरको आत्मालाई ढुकुरझैं ओर्लंदै आएर आफूमाथि बस्‍नुभएको देख्नुभयो।</verse>
				<verse number="17">अनि स्वर्गबाट एउटा आवाजले यसो भन्यो, “यिनी मेरा पुत्र हुन्, जसलाई म प्रेम गर्छु; यिनीसित म अति प्रसन्‍न छु।”</verse>
			</chapter>
			<chapter number="4">
				<verse number="1">तब येशू शैतानद्वारा परीक्षित हुनालाई पवित्र आत्माद्वारा उजाडस्थानमा लगिनुभयो।</verse>
				<verse number="2">अनि चालीस दिन र चालीस रात उपवास बसेपछि उहाँ भोकाउनुभयो।</verse>
				<verse number="3">परीक्षा गर्नेले उहाँकहाँ आएर भन्यो, “यदि तपाईं परमेश्‍वरका पुत्र हुनुहुन्छ भने, यी ढुङ्गाहरूलाई रोटी भइजाऊन् भनी भन्‍नुहोस्।”</verse>
				<verse number="4">येशूले जवाफ दिनुभयो, “धर्मशास्त्रमा यसो लेखिएको छ: ‘मानिस रोटीले मात्र बाँच्दैन तर परमेश्‍वरको मुखबाट निस्केको हरेक वचनले मात्र बाँच्दछ।’ ”</verse>
				<verse number="5">तब शैतानले उहाँलाई पवित्र शहरमा लग्यो अनि उहाँलाई मन्दिरको सबैभन्दा अग्लो ठाउँमा उभ्यायो।</verse>
				<verse number="6">अनि भन्यो, “यदि तपाईं परमेश्‍वरका पुत्र हुनुहुन्छ भने, यहाँबाट हाम फाल्नुहोस्। किनकि धर्मशास्त्रमा यसरी लेखिएको छ: “ ‘उहाँले तपाईंको सम्बन्धमा आफ्ना स्वर्गदूतहरूलाई आज्ञा गर्नुहुनेछ, अनि तिनीहरूले तपाईंलाई तिनीहरूका हातमा उचाल्नेछन्, ताकि तपाईंको खुट्टा कुनै ढुङ्गामाथि नबजारियोस्।’ ”</verse>
				<verse number="7">येशूले त्यसलाई जवाफ दिनुभयो, “धर्मशास्त्रमा यसो पनि लेखिएको छ: ‘तैंले प्रभु आफ्ना परमेश्‍वरको परीक्षा नगर्नू।’ ”</verse>
				<verse number="8">फेरि शैतानले उहाँलाई एउटा अति अग्लो पर्वतमा लगेर संसारका सबै राज्यहरू अनि तिनीहरूका वैभव देखायो,</verse>
				<verse number="9">अनि भन्यो, “यदि तपाईंले घोप्टेर मलाई दण्डवत् गर्नुभयो भने, म यी सबै तपाईंलाई दिनेछु।”</verse>
				<verse number="10">त्यसपछि येशूले त्यसलाई भन्‍नुभयो, “हे शैतान, तँ मबाट टाढा भइजा! किनकि यसरी लेखिएको छ: ‘तैंले आफ्ना प्रभु परमेश्‍वरलाई दण्डवत् गर्नू र उहाँको मात्र सेवा गर्नू।’ ”</verse>
				<verse number="11">तब शैतान उहाँलाई छोडेर गइहाल्यो अनि स्वर्गदूतहरू आएर उहाँको सेवाटहल गरे।</verse>
				<verse number="12">जब येशूले यूहन्‍ना झ्यालखानामा परेका छन् भनी सुन्‍नुभयो, तब उहाँ गालील प्रदेशमा फर्कनुभयो।</verse>
				<verse number="13">नासरत शहरलाई छोडेर उहाँ कफर्नहुममा जानुभयो, जुन जबूलून र नप्‍तालीको इलाकामा समुद्रको किनारमा थियो।</verse>
				<verse number="14">यशैया अगमवक्‍ताले भनेका कुरा पूरा हुनालाई यसो भएको थियो:</verse>
				<verse number="15">“यर्दन नदीपारि समुद्रको छेउतिर रहेको जबूलून र नप्‍तालीको मुलुक, गैरयहूदीहरूको गालील,</verse>
				<verse number="16">अन्धकारमा बस्‍ने मानिसहरूले एउटा ठूलो ज्योति देखेका छन्। मृत्युको छायामा बस्‍नेहरूमाथि एउटा ज्योति उदाएको छ।”</verse>
				<verse number="17">त्यस बेलादेखि येशूले यसो भन्दै प्रचार गर्न लाग्नुभयो, “पश्‍चात्ताप गर, किनकि स्वर्गको राज्य नजिकै आइपुगेको छ।”</verse>
				<verse number="18">येशू गालील समुद्रको किनारमा हिँडिरहनुभएको समयमा उहाँले दुई भाइहरू, पत्रुस भनिने सिमोन अनि तिनका भाइ अन्द्रियासलाई देख्नुभयो। तिनीहरू तालमा जाल हान्दै थिए, किनकि तिनीहरू मछुवा थिए।</verse>
				<verse number="19">उहाँले तिनीहरूलाई भन्‍नुभयो, “आओ, मलाई पछ्याओ, अनि म तिमीहरूलाई मानिसहरूका जालहारी बनाउनेछु।”</verse>
				<verse number="20">त्यसपछि तुरुन्तै तिनीहरूले आफ्ना जालहरू छोडेर उहाँको पछि लागे।</verse>
				<verse number="21">अनि त्यहाँबाट अघि बढ्दैगर्दा, उहाँले अरू दुई भाइहरू, जब्दीको छोरो याकोब र तिनको भाइ यूहन्‍नालाई देख्नुभयो। तिनीहरू आफ्ना पिता जब्दीसित डुङ्गामा आफ्नो जाल तयार पार्दैथिए। येशूले तिनीहरूलाई बोलाउनुभयो,</verse>
				<verse number="22">अनि तुरुन्तै तिनीहरू डुङ्गा र आफ्ना बुबालाई छोडेर उहाँलाई पछ्याए।</verse>
				<verse number="23">येशूले गालील प्रदेशभरि तिनीहरूका सभाघरहरूमा सिकाउँदै, राज्यको सुसमाचार प्रचार गर्दै अनि मानिसहरूका रोग र बिरामीहरू निको पार्दै जानुभयो।</verse>
				<verse number="24">उहाँको बारेमा कुरा सारा सिरियाभरि फिँजियो, अनि मानिसहरूले विभिन्‍न किसिमका रोग लागेकाहरू, धेरै कष्‍ट भोगेकाहरू, भूत लागेकाहरू, छारेरोग लागेकाहरू अनि पक्षघात भएकाहरूलाई उहाँकहाँ ल्याए, अनि उहाँले तिनीहरूलाई निको पार्नुभयो।</verse>
				<verse number="25">गालील प्रदेश, डेकापोलिस, यरूशलेम, यहूदिया प्रदेश अनि यर्दन पारिका मानिसहरूको ठूलो भीड उहाँको पछि लाग्यो।</verse>
			</chapter>
			<chapter number="5">
				<verse number="1">उहाँले जब भीडलाई देख्नुभयो, उहाँ डाँडामा उक्लनुभयो र बस्‍नुभयो। उहाँका चेलाहरू उहाँकहाँ आए।</verse>
				<verse number="2">अनि उहाँले तिनीहरूलाई यसो भन्दै सिकाउनुभयो: उहाँले भन्‍नुभयो:</verse>
				<verse number="3">“धन्य आत्मामा दीन हुनेहरू, किनकि स्वर्गको राज्य तिनीहरूकै हो।</verse>
				<verse number="4">धन्य शोक गर्नेहरू, किनकि तिनीहरूले सान्त्वना पाउनेछन्।</verse>
				<verse number="5">धन्य नम्रहरू, किनकि तिनीहरूले पृथ्वीको अधिकार पाउनेछन्।</verse>
				<verse number="6">धन्य धार्मिकताको निम्ति भोकाउने र तिर्खाउनेहरू, किनकि तिनीहरू तृप्‍त हुनेछन्।</verse>
				<verse number="7">धन्य दयावान्‌हरू, किनकि तिनीहरूले दया पाउनेछन्।</verse>
				<verse number="8">धन्य हृदयमा शुद्ध हुनेहरू, किनकि तिनीहरूले परमेश्‍वरलाई देख्नेछन्।</verse>
				<verse number="9">धन्य मेलमिलाप गराउनेहरू, किनकि तिनीहरू परमेश्‍वरका सन्तान कहलाइनेछन्।</verse>
				<verse number="10">धन्य धार्मिकताको निम्ति सतावटमा पर्नेहरू, किनकि स्वर्गको राज्य तिनीहरूकै हो।</verse>
				<verse number="11">“तिमीहरू धन्यका हौ जब मानिसहरूले तिमीहरूलाई मेरो कारणले अपमान गर्छन्, खेदो गर्छन् अनि तिमीहरूको विरुद्धमा झूटो बोलेर सबै किसिमका दुष्‍ट कुराहरू गर्छन्।</verse>
				<verse number="12">तब आनन्द मनाओ र खुशी होओ, किनकि स्वर्गमा तिमीहरूको लागि ठूलो प्रतिफल छ। तिमीहरूभन्दा अघिका अगमवक्‍ताहरूलाई यसरी नै तिनीहरूले सताएका थिए।</verse>
				<verse number="13">“तिमीहरू पृथ्वीका नुन हौ। तर यदि यसले आफ्नो नुनिलोपन हरायो भने यसलाई फेरि कसरी नुनिलो बनाउने? यो ता बाहिर फालिन र मानिसहरूद्वारा कुल्चन बाहेक अरू कुनै काम लाग्दैन।</verse>
				<verse number="14">“तिमीहरू संसारका ज्योति हौ। डाँडामा बसेको शहर लुक्न सक्दैन।</verse>
				<verse number="15">न ता मानिसहरूले बत्ती बालेर भाँडोमुनि राख्छन्। तर तिनीहरूले त्यसलाई सामदानमाथि राख्छन्, अनि त्यसले घरभित्र भएका सबैलाई उज्यालो दिन्छ।</verse>
				<verse number="16">यस्तै किसिमले, तिमीहरूको ज्योति मानिसहरूको सामु चम्कोस्, ताकि तिनीहरूले तिमीहरूका असल कामहरू देखेर स्वर्गमा हुनुहुने तिमीहरूका पिताको महिमा गरून्।</verse>
				<verse number="17">“म व्यवस्था र अगमवक्‍ताहरूलाई रद्द गर्न आएको हुँ भनी नसम्झ: म तिनीहरूलाई रद्द गर्न होइन, तर ती पूरा गर्न आएको हुँ।</verse>
				<verse number="18">म तिमीहरूलाई यो साँच्‍चै भन्दछु, जबसम्म आकाश र पृथ्वी बितेर जाँदैनन्, तबसम्म व्यवस्थाबाट एउटा सानो अक्षर अथवा बिन्दुसम्म पनि सबै पूरा नभई कुनै रीतिले बित्नेछैन।</verse>
				<verse number="19">कसैले यी आज्ञाहरूमध्ये एउटा सबैभन्दा सानोलाई उलङ्घन गर्छ अनि अरूलाई पनि त्यसै गर्न सिकाउँछ भने, ऊ स्वर्गको राज्यमा सबैभन्दा सानो हुनेछ, तर जसले यी आज्ञाहरू पालन गर्छ अनि अरूलाई सिकाउँछ, त्यो स्वर्गको राज्यमा महान् भनिनेछ।</verse>
				<verse number="20">किनकि म तिमीहरूलाई भन्दछु, तिमीहरूको धार्मिकता फरिसी र व्यवस्थाका शिक्षकहरूको भन्दा बढी भएन भने तिमीहरू कदापि स्वर्गको राज्यमा पस्‍न पाउनेछैनौ।</verse>
				<verse number="21">“तिमीहरूले सुनेका छौ, मानिसहरूलाई धेरै अघि के भनिएको थियो, ‘हत्या नगर, अनि जसले हत्या गर्छ त्यसको न्याय गरिनेछ।’</verse>
				<verse number="22">तर म भन्दछु, जो आफ्नो भाइसित रिसाउँछ त्यो न्यायमा पर्छ। अनि जसले आफ्नो भाइलाई ‘ए बेवकुफ’ भन्छ, त्यो महासभामा लगिने योग्यको हुन्छ। तर जसले ‘तँ मूर्ख!’ भन्छ, त्यो नरकको आगोमा पर्ने जोखिममा हुन्छ।</verse>
				<verse number="23">“यसकारण तिमीले वेदीमा आफ्नो भेटी चढाउँदै गर्दा तिम्रो विरुद्धमा तिम्रो भाइको केही कुरा छ भन्‍ने सम्झना आयो भने,</verse>
				<verse number="24">तिम्रो भेटी त्यही वेदीकै सामुन्‍ने छोड। पहिले जाऊ अनि तिम्रो भाइसित मिलाप गर: अनि आएर आफ्नो भेटी चढाऊ।</verse>
				<verse number="25">“तिमीलाई अदालतमा लैजाने विरोधीसित झट्टै कुरा मिलाइहाल। यो काम तिमी ऊसित बाटोमा हुँदै गरिहाल। नत्र ता उसले तिमीलाई न्यायाधीशकहाँ सुम्पिदेलान्, अनि न्यायाधीशले तिमीलाई अधिकारीकहाँ सुम्पिदेलान्, अनि तिमी झ्यालखानामा परौला।</verse>
				<verse number="26">म तिमीलाई यो साँच्‍चै भन्छु, तिमीले एक-एक पैसा नतिरून्जेल तिमी त्यहाँबाट बाहिर निस्कन पाउनेछैनौ।</verse>
				<verse number="27">“तिमीहरूले ‘व्यभिचार नगर्नू’ भनेको सुनेका छौ।</verse>
				<verse number="28">तर म तिमीहरूलाई भन्दछु, जसले कुनै स्त्रीलाई कुदृष्‍टि लगाउँछ, उसले आफ्नो हृदयमा त्यससित व्यभिचार गरिसकेको हुनेछ।</verse>
				<verse number="29">यदि तिमीहरूका दाहिने आँखाले तिमीलाई पाप गर्न लगाउँछ भने त्यसलाई निकालेर फ्याँकिदेओ। किनकि तिमीहरूको सम्पूर्ण शरीर नरकको आगोमा फालिनुभन्दा त तिम्रो शरीरको एउटा अङ्ग गुमाउनु तिमीहरूको लागि असल हुन्छ।</verse>
				<verse number="30">अनि यदि तिमीहरूको दाहिने हातले तिमीहरूलाई पाप गर्न लगाउँछ भने त्यसलाई काटेर फालिदेओ। किनकि तिमीहरूको सम्पूर्ण शरीर नरकको आगोमा जानुभन्दा त तिम्रो शरीरको एउटा अङ्ग गुमाउनु तिमीहरूको लागि असल हुन्छ।</verse>
				<verse number="31">“यसो भनिएको छ, ‘यदि कसैले आफ्नी पत्नीलाई त्याग्छ भने, त्यसले उसलाई त्यागपत्र देओस्।’</verse>
				<verse number="32">तर म तिमीहरूलाई भन्दछु, जसले आफ्नी पत्नीलाई वैवाहिक व्यभिचारको कारणबाहेक अरू कारणले विवाह-विच्छेद गर्छ, त्यसले उसलाई व्यभिचारिणी बनाउँछ, अनि जसले विवाह-विच्छेद गरिएकी कुनै स्त्रीलाई विवाह गर्छ, उसले पनि व्यभिचार गर्छ।</verse>
				<verse number="33">“फेरि मानिसहरूलाई धेरै अघि यसो भनिएको तिमीहरूले सुनेका छौ, ‘तिमीहरूले शपथ भङ्ग नगर, तर तिमीहरूले प्रभुसित गरेको शपथ पूरा गर।’</verse>
				<verse number="34">तर म तिमीहरूलाई भन्दछु शपथ खाँदै नखाओ: न ता स्वर्गको नाउँमा, किनकि यो ता परमेश्‍वरको सिंहासन हो:</verse>
				<verse number="35">न ता पृथ्वीको नाउँमा, किनकि यो उहाँको पाउदान हो: न ता यरूशलेमको नाउँमा, किनकि यो महान् राजाको शहर हो।</verse>
				<verse number="36">अनि तिम्रो शिरको शपथ नखाओ, किनकि तिमीले एउटै केशलाई पनि सेतो वा कालो बनाउन सक्दैनौ।</verse>
				<verse number="37">खाली तिम्रो ‘हो’ चाहिँ ‘हो’ होस्, अनि ‘होइन’ चाहिँ ‘होइन’ नै होस्: यसभन्दा बढ्ताचाहिँ सबै दुष्‍टबाट आउँछ।</verse>
				<verse number="38">“तिमीहरूले यसो भनेको सुनेका छौ, ‘आँखाको बदला आँखा अनि दाँतको बदला दाँत।’</verse>
				<verse number="39">तर म तिमीहरूलाई भन्दछु, दुष्‍ट मानिसको प्रतिरोध नगर। यदि कसैले तिमीहरूको दाहिने गालामा हिर्कायो भने, उसलाई अर्को गाला पनि थापिदेओ।</verse>
				<verse number="40">अनि यदि कसैले मुद्दा चलाएर तिमीहरूको दौरा लिन खोज्छ भने, त्यसलाई तिमीहरूको खास्टो पनि दिइहाल।</verse>
				<verse number="41">यदि कसैले तिमीहरूलाई कर लगाएर एक किलोमिटर जाऔं भन्छ भने, ऊसित दुई किलोमिटर गइदेओ।</verse>
				<verse number="42">तिमीहरूसँग माग्नेलाई देओ, अनि तिमीहरूसित ऋण माग्नेलाई नाइँ नभन।</verse>
				<verse number="43">“तिमीहरूले यसो भनेको सुनेका छौ, ‘तिम्रो छिमेकीलाई प्रेम गर अनि तिम्रो शत्रुलाई घृणा गर।’</verse>
				<verse number="44">तर म तिमीहरूलाई भन्दछु: आफ्ना शत्रुहरूलाई प्रेम गर अनि तिमीहरूलाई खेदो गर्नेहरूको निम्ति प्रार्थना गर,</verse>
				<verse number="45">र तिमीहरू स्वर्गमा हुनुभएको तिमीहरूका पिताका सन्तान बन्‍नेछौ। उहाँले दुष्‍ट र असल दुवैको निम्ति सूर्य उदाइदिनुहुन्छ, अनि धार्मिक र अधार्मिक दुवैको निम्ति पानी पठाउनुहुन्छ।</verse>
				<verse number="46">यदि तिमीहरूलाई प्रेम गर्नेहरूलाई मात्र तिमीहरू प्रेम गर्छौ भने, तिमीहरूले के प्रतिफल पाउनेछौ? त्यो त के कर उठाउनेहरूले पनि गरिरहेका छैनन् र?</verse>
				<verse number="47">अनि यदि तिमीहरू आफ्ना मानिसहरूलाई मात्र अभिवादन गर्छौ भने, तिमीहरूले अरूले भन्दा के बढी गर्दैछौ? त्यो त गैरयहूदीहरूले पनि गर्दैनन् र?</verse>
				<verse number="48">तिमीहरूका स्वर्गीय पिता जस्तो सर्वगुणी हुनुहुन्छ, तिमीहरू पनि त्यस्तै सर्वगुणी होओ।</verse>
			</chapter>
			<chapter number="6">
				<verse number="1">“होसियार बस, तिमीहरूका धर्मकर्महरू मानिसहरूले देखून् भनी तिनीहरूका सामु नगर। त्यसो गर्‍यौ भने तिमीहरूले आफ्ना स्वर्गीय पिताबाट कुनै प्रतिफल पाउनेछैनौ।</verse>
				<verse number="2">“यसकारण तिमीहरू जब खाँचोमा परेकाहरूलाई दिन्छौ, तब फरिसीहरूले सभाघरहरूमा र सडकहरूमा मानिसहरूद्वारा सम्मान पाउनलाई गरेझैं तुरही फुकेर घोषणा नगर। म तिमीहरूलाई साँचो कुरा भन्छु, तिनीहरूले आफ्नो प्रतिफल पूरा पाइसकेका छन्।</verse>
				<verse number="3">जब तिमी खाँचोमा परेकाहरूलाई दिन्छौ, तब तिम्रो दाहिने हातले जे गर्दैछ, त्यो तिम्रो देब्रे हातले थाहा नपाओस्,</verse>
				<verse number="4">र तिम्रो दान गुप्‍तमा होस्; ताकि गुप्‍तमा देख्नुहुने तिमीहरूका पिताले तिमीहरूलाई प्रतिफल दिनुहुनेछ।</verse>
				<verse number="5">“अनि जब तिमीहरू प्रार्थना गर्दछौ, ती कपटीहरूजस्ता नहोओ, किनकि तिनीहरू अरू मानिसहरूद्वारा देखिनलाई सभाघरहरू अनि सडकहरूमा उभिएर प्रार्थना गर्न मन पराउँछन्। म तिमीहरूलाई यो साँचो कुरा भन्छु, तिनीहरूले आफ्ना प्रतिफल पूरा पाइसकेका छन्।</verse>
				<verse number="6">तर जब तिमीहरू प्रार्थना गर्दछौ, आफ्नो कोठामा गएर ढोका बन्द गर, अनि तिमीहरूका गोप्यमा हुनुहुने पितालाई प्रार्थना गर। तब गोप्य रूपमा गरिएका कामहरू देख्नुहुने तिमीहरूका पिताले तिमीहरूलाई प्रतिफल दिनुहुनेछ।</verse>
				<verse number="7">अनि तिमीहरूले प्रार्थना गर्दा गैरयहूदीहरूझैं नबरबराउनु, किनकि तिनीहरूका धेरै शब्दहरूको कारण तिनीहरूका सुनुवाइ हुन्छ भनी सम्झन्छन्।</verse>
				<verse number="8">तिनीहरूजस्ता नबन, किनकि तिमीहरूले माग्नुभन्दा पहिले नै तिमीहरूलाई के चाहिन्छ भनी तिमीहरूका पिताले जान्‍नुहुन्छ।</verse>
				<verse number="9">“तब तिमीहरू यसरी प्रार्थना गर: “ ‘हे हाम्रा स्वर्गमा हुनुहुने पिता, तपाईंको नाउँ पवित्र गरियोस्,</verse>
				<verse number="10">तपाईंको राज्य आओस्, तपाईंको इच्छा स्वर्गमा झैं यस पृथ्वीमा पूरा होस्।</verse>
				<verse number="11">आज हामीलाई हाम्रो दैनिक भोजन दिनुहोस्।</verse>
				<verse number="12">हाम्रा अपराधहरू क्षमा गरिदिनुहोस्, जसरी हामीले पनि आफ्ना अपराधीहरूलाई क्षमा गरेका छौं।</verse>
				<verse number="13">अनि हामीलाई परीक्षामा नल्याउनुहोस्, तर दुष्‍टदेखि छुटाउनुहोस्। किनभने राज्य, पराक्रम र महिमा सदा-सर्वदा तपाईंकै हुन्।’</verse>
				<verse number="14">किनकि तिमीहरूको विरुद्धमा पाप गर्नेहरूलाई तिमीहरूले क्षमा दियौ भने तिमीहरूका स्वर्गीय पिताले पनि तिमीहरूका पापहरू क्षमा गरिदिनुहुनेछ।</verse>
				<verse number="15">तर तिमीहरूले मानिसहरूका पाप क्षमा गरेनौ भने ता, तिमीहरूका पिताले तिमीहरूका पाप क्षमा गर्नुहुनेछैन।</verse>
				<verse number="16">“जब तिमीहरू उपवास बस्दछौ, कपटीहरूजस्ता उदास भएर नबस, किनकि मानिसहरूलाई देखाउनलाई तिनीहरूले आफ्ना अनुहार बिगार्दछन्। म तिमीहरूलाई साँचो कुरो भन्दछु, तिनीहरूले आफ्ना सम्पूर्ण प्रतिफल पाइसकेका छन्।</verse>
				<verse number="17">तर जब तिमीहरू उपवास बस्दछौ तब शिरमा तेल लगाओ, अनि आफ्नो मुख धोओ,</verse>
				<verse number="18">र तिमीहरू उपवास बसेका छौ भनेर कुनै मानिसले होइन, तर तिमीहरूका अदृश्य पिताले मात्र देखून्। अनि गुप्‍तमा गरिएका काम देख्नुहुने तिमीहरूका पिताले तिमीहरूलाई प्रतिफल दिनुहुनेछ।</verse>
				<verse number="19">“आफ्नो निम्ति पृथ्वीमा धन नथुपार, जहाँ कीरा र खियाले नष्‍ट पार्छ अनि चोरले फोरेर चोरिदिन्छ।</verse>
				<verse number="20">तर आफ्नो निम्ति धन स्वर्गमा थुपार, जहाँ कीरा र खियाले नष्‍ट पार्दैन अनि चोरले फोरेर चोरी लैजाँदैन।</verse>
				<verse number="21">किनकि जहाँ तिमीहरूको धन हुन्छ, त्यहीं तिमीहरूको मन पनि हुनेछ।</verse>
				<verse number="22">“शरीरको बत्ती आँखा हो। यदि तिमीहरूका आँखा ठीक छन् भने, तिमीहरूको सम्पूर्ण शरीर पनि ज्योतिले पूर्ण हुन्छ।</verse>
				<verse number="23">तर यदि तिमीहरूका आँखा नै खराब छन् भने, तिमीहरूको सम्पूर्ण शरीर नै घोर अँध्यारोमा हुन्छ। यसकारण यदि तिमीहरूभित्र भएको उज्यालो नै अँध्यारो छ भने, त्यो अँध्यारो कति बढी हुन्छ!</verse>
				<verse number="24">“कसैले दुई मालिकको सेवा गर्न सक्दैन। कि त त्यसले एउटालाई घृणा गरेर अर्कोलाई प्रेम गर्नेछ, कि त त्यो एउटाप्रति भक्‍त बनेर अर्कालाई तुच्छ ठान्‍नेछ। तिमीहरूले परमेश्‍वर र धन दुवैको सेवा गर्न सक्दैनौ।</verse>
				<verse number="25">“त्यसकारण म तिमीहरूलाई भन्दछु, आफ्नो जीवनको निम्ति तिमीहरू के खाऔंला वा पिऔंला अथवा आफ्नो शरीरको निम्ति के पहिरौंला भनी चिन्ता नगर। के भोजनभन्दा जीवन बढी महत्त्वपूर्ण अनि लुगाभन्दा शरीर बढी महत्त्वपूर्ण होइन र?</verse>
				<verse number="26">आकाशका चराहरूलाई हेर: तिनीहरू न ता छर्दछन्, न कटनी गर्दछन्, न ता भकारीमा बटुल्दछन्, तरै पनि तिनीहरूलाई तिमीहरूका स्वर्गीय पिताले खुवाउनुहुन्छ। तिमीहरू तिनीहरूभन्दा धेरै मूल्यवान् छैनौ र?</verse>
				<verse number="27">के तिमीहरूमध्ये कसैले चिन्ता गरेर आफ्नो आयुमा एक क्षण थप्न सक्छ र?</verse>
				<verse number="28">“अनि लुगाहरूको विषयमा किन फिक्री गर्दछौ? मैदानका लिली फूलहरूलाई हेर, तिनीहरू कसरी बढ्दछन्। तिनीहरूले परिश्रम गर्दैनन् अनि धागो पनि कात्दैनन्,</verse>
				<verse number="29">र पनि म तिमीहरूलाई भन्दछु, कि राजा सोलोमन पनि आफ्नो सारा वैभवमा यी फूलहरूमध्ये एउटा जत्ति पनि सिँगारिएका थिएनन्।</verse>
				<verse number="30">यदि आज हुने र भोलि आगोमा फालिने मैदानको घाँसलाई त परमेश्‍वरले यसरी आभूषित गर्नुहुन्छ भने, हे अल्पविश्‍वासीहरूहो, उहाँले के तिमीहरूलाई अझ बढी आभूषित गर्नुहुनेछैन र?</verse>
				<verse number="31">यसकारण ‘हामी के खाऔंला?’ अथवा ‘हामी के पिऔंला?’ अथवा ‘हामी के लगाऔंला?’ भनी फिक्री नगर।</verse>
				<verse number="32">किनकि गैरयहूदीहरू पो यस्ता कुराहरूको पछि लाग्दछन्। तिमीहरूका स्वर्गीय पिताले तिमीहरूलाई यी सबै कुराहरू चाहिन्छ भनी जान्‍नुहुन्छ।</verse>
				<verse number="33">तर पहिले परमेश्‍वरको राज्य र उहाँको धार्मिकताको खोजी गर, अनि यी सबै कुराहरू तिमीहरूलाई दिइनेछन्।</verse>
				<verse number="34">यसकारण भोलिको फिक्री नगर, किनकि भोलिको फिक्री त्यसैले गर्छ। प्रत्येक दिनको आफ्नै कष्‍ट प्रशस्त छ।</verse>
			</chapter>
			<chapter number="7">
				<verse number="1">“न्याय नगर, नत्र ता तिम्रो पनि न्याय हुनेछ।</verse>
				<verse number="2">किनकि तिमीले जसरी अरूको न्याय गर्दछौ, त्यसरी नै तिम्रो पनि न्याय हुनेछ, तिमीले जुन नापले नाप्दछौ, तिमी पनि त्यही किसिमले नापिनेछौ।</verse>
				<verse number="3">“तिमीले किन आफ्नो भाइको आँखामा भएको छेस्को देख्छौ अनि तिम्रो आफ्नै आँखाभित्र भएको मुढातर्फ चाहिँ ध्यानै दिँदैनौ?</verse>
				<verse number="4">जबसम्म तिम्रो आँखाभित्र मुढा रहिरहेको हुन्छ, तब तिमीले आफ्नो भाइलाई कसरी ‘ए भाइ, तिम्रो आँखामा भएको छेस्को म निकालिदिन्छु’ भन्‍न सक्छौ?</verse>
				<verse number="5">ए कपटी, पहिले आफ्नै आँखाबाट मुढा निकाल, अनि पो आफ्नो भाइको आँखाबाट छेस्को निकाल्नलाई तिमीले छर्लङ्ग देख्न सक्छौ।</verse>
				<verse number="6">“जे पवित्र छ, त्यो कुकुरहरूलाई नदेऊ। तिमीहरूका मोती सुँगुरहरूको अघि नफाल। यदि तिमीहरूले यसो गर्‍यौ भने, तिनीहरूले ती आफ्ना खुट्टाले कुल्चीमिल्ची पार्लान् र फर्केर तिमीहरूलाई आक्रमण गर्लान्।</verse>
				<verse number="7">“माग अनि तिमीहरूलाई त्यो दिइनेछ, खोज अनि तिमीहरूले भेट्टाउनेछौ, ढकढक्याओ अनि तिमीहरूको निम्ति ढोका उघारिनेछ।</verse>
				<verse number="8">किनकि हरेक जसले माग्छ, त्यसले पाउँछ, जसले खोज्छ, त्यसले भेट्टाउँछ, अनि जसले घचघच्याउँछ, त्यसका निम्ति ढोका उघारिनेछ।</verse>
				<verse number="9">“तिमीहरूमध्ये को होला जसको छोराले रोटी माग्यो भने उसलाई ढुङ्गा देला?</verse>
				<verse number="10">अथवा माछा माग्यो भने उसलाई सर्प देला?</verse>
				<verse number="11">यदि तिमीहरू जो दुष्‍ट भइकन पनि आफ्ना छोराछोरीहरूलाई असल थोक दिन जान्दछौ भने, झन् उहाँसँग माग्नेहरूलाई तिमीहरूका स्वर्गीय पिताले तिमीहरूलाई कति बढी उत्तम उपहारहरू दिनुहुनेछ।</verse>
				<verse number="12">यसकारण हरेक कुरामा अरूहरूप्रति त्यही व्यवहार गर, जुन तिमीहरू तिनीहरूबाट चाहन्छौ, किनकि व्यवस्था र अगमवक्‍ताहरूको सारांश यही हो।</verse>
				<verse number="13">“साँघुरो ढोकाबाट भित्र पस। किनकि विनाशमा पुर्‍याउने ढोका फराकिलो र बाटो चौडा हुन्छ: अनि धेरैले त्यसबाट प्रवेश गर्छन्।</verse>
				<verse number="14">तर जीवनमा पुर्‍याउने ढोका सानो र बाटो साँघुरो छ, अनि थोरैले मात्र त्यो भेट्टाउनेछन्।</verse>
				<verse number="15">“झूटा अगमवक्‍ताहरूदेखि होसियार बस। तिनीहरू तिमीहरूकहाँ भेडाको भेषमा आउँछन्, तर भित्रचाहिँ तिनीहरू डरलाग्दा ब्वाँसाहरू हुन्।</verse>
				<verse number="16">तिनीहरूका फलद्वारा तिमीहरूले तिनीहरूलाई चिन्‍नेछौ। के मानिसहरूले काँडाका बोटहरूबाट अङ्गुर अनि सिउँडीको बोटबाट अञ्जीर टिप्छन्?</verse>
				<verse number="17">यस्तै किसिमले असल रूखले असल फल फलाउँछ, तर खराब रूखले खराब फल फलाउँछ।</verse>
				<verse number="18">असल रूखले खराब फल फलाउन सक्दैन, अनि एउटा खराब रूखले असल फल फलाउन सक्दैन।</verse>
				<verse number="19">असल फल नफलाउने हरेक रूख काटेर ढालिनेछ, अनि आगोमा फालिनेछ।</verse>
				<verse number="20">यसरी तिनीहरूका फलद्वारा तिमीहरूले तिनीहरूलाई चिन्‍नेछौ।</verse>
				<verse number="21">“मलाई ‘प्रभु, प्रभु,’ भन्‍ने सबै स्वर्गको राज्यमा प्रवेश गर्नेछैनन्, तर त्यसले मात्र प्रवेश गर्नेछ, जसले स्वर्गमा हुनुहुने मेरा पिताको इच्छा पूरा गर्छ।</verse>
				<verse number="22">त्यस दिन धेरैले मलाई भन्‍नेछन्, ‘प्रभु, प्रभु, के हामीले तपाईंको नाउँमा अगमवाणी गरेनौं, अनि तपाईंको नाउँमा भूतहरू धपाएनौं अनि शक्‍तिशाली कामहरू गरेनौं?’</verse>
				<verse number="23">तब म तिनीहरूलाई स्पष्‍ट रूपले भन्‍नेछु, ‘मैले कहिल्यै तिमीहरूलाई चिनेको छैनँ। हे अधर्म काम गर्नेहरूहो, मबाट दूर भइजाओ!’</verse>
				<verse number="24">“यसकारण हरेक जसले मेरा यी वचनहरू सुनेर त्यसअनुसार काम गर्छ, त्यो त्यस बुद्धिमान् मानिसजस्तो हो, जसले आफ्नो घर चट्टानमाथि बनायो।</verse>
				<verse number="25">अनि पानी पर्‍यो, भल आयो, अनि बतास चल्यो र त्यस घरमा बजारियो, र पनि त्यो ढलेन, किनकि त्यसको जग चट्टानमाथि थियो।</verse>
				<verse number="26">तर हरेक जसले मेरा यी वचनहरू सुनेर ती अनुसार काम नगर्नेचाहिँ त्यो त्यस मूर्ख मानिसजस्तो हो, जसले आफ्नो घर बालुवामाथि बनायो।</verse>
				<verse number="27">अनि पानी पर्‍यो, भल आयो, अनि बतास चल्यो र त्यसमा बजारियो, अनि त्यो पूरै ध्वस्त भएर ढल्यो।”</verse>
				<verse number="28">येशूले यी कुरा भनिसक्नुभएपछि भीड उहाँको शिक्षामा छक्‍क परे;</verse>
				<verse number="29">किनकि उहाँले तिनीहरूका व्यवस्थाका शिक्षकहरूले झैं होइन, तर अधिकार भएको व्यक्‍तिले झैं सिकाउनुहुन्थ्यो।</verse>
			</chapter>
			<chapter number="8">
				<verse number="1">जब येशू डाँडाबाट ओर्लेर आउनुभयो, एउटा ठूलो भीडले उहाँलाई पछ्यायो।</verse>
				<verse number="2">कुष्‍ठरोग लागेको एकजना मानिस आएर उहाँको अघि घुँडा टेकेर भन्यो, “हे प्रभु, यदि तपाईंले चाहनुभयो भने मलाई शुद्ध पार्न सक्नुहुन्छ।”</verse>
				<verse number="3">येशूले आफ्नो हात बढाएर त्यस मानिसलाई छोएर भन्‍नुभयो, “म इच्छा गर्छु, तिमी निको होइजाऊ!” अनि तुरुन्तै ऊ आफ्नो कुष्‍ठरोगबाट निको भइहाल्यो।</verse>
				<verse number="4">तब येशूले त्यसलाई भन्‍नुभयो, “यो कुरो कसैलाई नभन, तर जाऊ, आफैलाई पूजाहारीकहाँ देखाऊ; अनि तिनीहरूलाई साक्षीको लागि मोशाले आज्ञा दिएअनुसार भेटी चढाऊ।”</verse>
				<verse number="5">जब येशू कफर्नहुममा आउनुभयो, एकजना कप्‍तानले उहाँकहाँ आएर सहायता मागे।</verse>
				<verse number="6">तिनले भने, “हे प्रभु, घरमा मेरो सेवक पक्षघातको रोगले धेरै कष्‍ट पाइरहेको छ।”</verse>
				<verse number="7">येशूले तिनलाई भन्‍नुभयो, “म आउनेछु र त्यसलाई निको पार्नेछु।”</verse>
				<verse number="8">तब कप्‍तानले जवाफ दिए, “हे प्रभु, तपाईं मेरो छानोमुनि आउनुहुने योग्यको म छैनँ, तर वचन मात्र बोलिदिनुहोस् र मेरो सेवक निको हुनेछ।</verse>
				<verse number="9">किनकि म आफू पनि अधिकारमुनि रहने मानिस हुँ, अनि मेरा अधीनमा पनि सिपाहीहरू छन्। म एउटालाई ‘जा’ भन्छु अनि त्यो जान्छ, अनि अर्कोलाई ‘आइज’ भन्छु अनि त्यो आउँछ। म मेरो सेवकलाई ‘यसो गर्’ भन्छु अनि त्यसले त्यो गर्छ।”</verse>
				<verse number="10">यो सुनेर येशू आश्‍चर्य चकित हुनुभयो, अनि आफूलाई पछ्याउनेहरूलाई उहाँले भन्‍नुभयो, “म तिमीहरूलाई साँचो कुरा भन्दछु, मैले यति ठूलो विश्‍वास इस्राएलीहरूमा कसैमा पनि भेट्टाइनँ।</verse>
				<verse number="11">म तिमीहरूलाई भन्दछु, कि धेरैजना पूर्व र पश्‍चिमबाट आउनेछन्, अनि स्वर्गको राज्यमा अब्राहाम, इसहाक र याकोबसित भोजमा बस्‍नेछन्।</verse>
				<verse number="12">तर राज्यका सन्तानचाहिँ बाहिरको अन्धकारमा फालिनेछन्, जहाँ रुवाइ र दाह्रा किटाइ हुनेछ।”</verse>
				<verse number="13">तब येशूले त्यस कप्‍तानलाई भन्‍नुभयो, “जाऊ! तिमीले जस्तो हुनेछ भनी विश्‍वास गरेका थियौ, त्यस्तै हुनेछ।” अनि तिनको सेवक त्यसै बेला निको भइहाल्यो।</verse>
				<verse number="14">जब येशू पत्रुसको घरमा आउनुभयो, उहाँले पत्रुसकी सासू ज्वरोले थलिएर ओछ्यानमा पस्रिएकी देख्नुभयो।</verse>
				<verse number="15">उहाँले तिनको हात छुनुभयो, अनि ज्वरोले तिनलाई छोडिहाल्यो, अनि उठेर तिनले उहाँको सेवा गरिन्।</verse>
				<verse number="16">जब साँझ पर्‍यो, दुष्‍ट आत्मा लागेका धेरैजनालाई उहाँकहाँ ल्याइयो, अनि उहाँले वचनद्वारा ती आत्माहरूलाई धपाइदिनुभयो, अनि सबै रोगीहरूलाई निको पार्नुभयो।</verse>
				<verse number="17">यसरी यशैया अगमवक्‍ताद्वारा भनिएको कुरा पूरा भयो: “उहाँले हाम्रा कमजोरीहरू लिनुभयो, अनि हाम्रा रोगहरू उठाइलानुभयो।”</verse>
				<verse number="18">आफ्नो चारैतिर भीडलाई देखेर येशूले तालको पारिपट्टि जाने आज्ञा दिनुभयो।</verse>
				<verse number="19">तब एकजना व्यवस्थाको शिक्षकले उहाँकहाँ आएर यसो भने, “हे गुरु, तपाईं जहाँ जानुभए तापनि म तपाईंलाई पछ्याउनेछु।”</verse>
				<verse number="20">येशूले जवाफ दिनुभयो, “फ्याउराहरूका ओडार छन् र आकाशका चराहरूका गुँड छन्, तर, मानिसका पुत्रको त शिर राख्ने ठाउँ पनि छैन।”</verse>
				<verse number="21">अर्को चेलाले उहाँलाई भने, “प्रभु, पहिले मलाई मेरा बुबाको अन्त्येष्‍टि गर्न जान दिनुहोस्।”</verse>
				<verse number="22">तर येशूले तिनलाई भन्‍नुभयो, “मलाई पछ्याऊ, अनि मुर्दाले तिनीहरूका आफ्नै मुर्दा गाडून्।”</verse>
				<verse number="23">तब उहाँ डुङ्गामा चढ्नुभयो, अनि उहाँका चेलाहरूले उहाँलाई पछ्याए।</verse>
				<verse number="24">अचानक तालमा एउटा डरलाग्दो आँधी आयो, अनि त्यसका छालहरूले डुङ्गालाई ढाक्यो, तर येशू त निदाइरहनुभएको थियो।</verse>
				<verse number="25">चेलाहरू उहाँकहाँ गएर यसो भन्दै उठाउन लागे, “हे प्रभु, हामीलाई बचाउनुहोस्! हामी डुब्न लागेका छौं!”</verse>
				<verse number="26">अनि उहाँले जवाफ दिनुभयो, “हे अल्पविश्‍वासीहरूहो, तिमीहरू किन डराउँछौ?” तब उहाँ उठ्नुभयो, अनि बतास र छालहरूलाई हकार्नुभयो, अनि बतास पूर्ण रूपले थामियो।</verse>
				<verse number="27">ती मानिसहरू छक्‍क परेर भने, “यी मानिस कस्ता किसिमका हुन्? बतास र छालहरूसमेतले यिनको आज्ञा मान्दा रहेछन्।”</verse>
				<verse number="28">जब येशू गदरिनीहरूको मुलुकको अर्को ठाउँमा आइपुग्नुभयो, तब त्यहाँ चिहानबाट भूत लागेका दुई मानिसहरू उहाँलाई भेट्न आए। तिनीहरू यति हिंसक थिए कि कोही पनि त्यो बाटो भएर जान सक्दैनथियो।</verse>
				<verse number="29">तिनीहरूले चिच्याएर यसो भने, “हे परमेश्‍वरका पुत्र, तपाईं हामीबाट के चाहनुहुन्छ? के तपाईं तोकिएको समयभन्दा अघि नै हामीलाई सताउन आउनुभएको हो?”</verse>
				<verse number="30">त्यस ठाउँदेखि केही टाढा सुँगुरहरूको एउटा ठूलो बगाल चरिरहेको थियो।</verse>
				<verse number="31">ती भूत आत्माहरूले येशूसित यसरी विन्ती गरे, “यदि तपाईंले हामीलाई निकालेर खेद्नुहुन्छ भने हामीलाई सुँगुरको त्यस बगालभित्र पठाउनुहोस्।”</verse>
				<verse number="32">अनि उहाँले तिनीहरूलाई भन्‍नुभयो, “जाओ!” र तिनीहरू निस्केर सुँगुरहरूमा पसे, अनि सम्पूर्ण बगाल भीरबाट हुर्रिदै गएर तालमा खसे, र पानीमा डुबेर मरे।</verse>
				<verse number="33">ती सुँगुर चराउनेहरू दगुरेर गई शहरमा पुगेर जे-जे घटना भए, साथै त्यो भूत लागेकोलाई के भएको थियो, ती सबै कुरा मानिसहरूलाई भनिदिए।</verse>
				<verse number="34">तब सारा शहर नै गएर येशूलाई भेटे। अनि जब तिनीहरूले उहाँलाई भेटे, उहाँलाई त्यस क्षेत्रबाट गइहाल्न विन्ती गरे।</verse>
			</chapter>
			<chapter number="9">
				<verse number="1">येशू डुङ्गामा चढ्नुभयो, अनि पारि तरेर आफ्नै शहरमा आउनुभयो।</verse>
				<verse number="2">केही मानिसहरूले ओछ्यानमा पस्रिरहेको एकजना पक्षघातीलाई उहाँकहाँ ल्याए। जब येशूले तिनीहरूका विश्‍वास देख्नुभयो, उहाँले त्यस पक्षघातीलाई भन्‍नुभयो, “हे छोरा, साहस गर: तिम्रा पापहरू क्षमा भएका छन्।”</verse>
				<verse number="3">यो देखेर व्यवस्थाका केही शिक्षकहरूले आफैमा यसो भन्‍न लागे, “यस मानिसले ईश्‍वरनिन्दा गरिरहेको छ।”</verse>
				<verse number="4">तिनीहरूका विचार थाहा पाएर येशूले भन्‍नुभयो, “तिमीहरू किन आफ्ना हृदयमा दुष्‍ट विचारहरूलाई ठाउँ दिन्छौ?</verse>
				<verse number="5">के भन्‍नु सजिलो छ: ‘तिम्रो पाप क्षमा भयो’ भन्‍नु वा ‘उठ र हिँड’ भन्‍नु?</verse>
				<verse number="6">तर मानिसका पुत्रलाई पृथ्वीमा पाप क्षमा गर्ने अधिकार छ भनी तिमीहरूले जान्‍न सक।” त्यसपछि उहाँले त्यस पक्षघातीलाई भन्‍नुभयो, “उठ, आफ्नो ओछ्यान उठाएर घरमा जाऊ।”</verse>
				<verse number="7">अनि त्यो मानिस उठ्यो र घर गयो।</verse>
				<verse number="8">जब भीडले त्यो देखे, तिनीहरू भयभीत भए: अनि परमेश्‍वरले मानिसलाई यस्तो अधिकार दिनुभएकोमा उहाँको प्रशंसा गरे।</verse>
				<verse number="9">येशू जब त्यहाँबाट अघि बढ्नुभयो, उहाँले मत्ती नाउँ भएको एकजना मानिसलाई कर उठाउनेहरूको अड्डामा बसिरहेको देख्नुभयो। उहाँले तिनलाई भन्‍नुभयो, “मेरो पछि लाग।” अनि तिनी उठे, र उहाँलाई पछ्याए।</verse>
				<verse number="10">येशू मत्तीको घरमा भोजन गरिरहनुहुँदा धेरैजना कर उठाउनेहरू र पापीहरू आए, अनि उहाँ र उहाँका चेलाहरूसित खाए।</verse>
				<verse number="11">जब फरिसीहरूले यो देखे, तब तिनीहरूले उहाँका चेलाहरूलाई सोधे, “तिमीहरूका गुरु किन कर उठाउनेहरू र पापीहरूसित खान्छन्?”</verse>
				<verse number="12">यो सुनेर येशूले भन्‍नुभयो, “निरोगीलाई त चिकित्सकको आवश्यकता पर्दैन, तर रोगीहरूलाई मात्र पर्छ।</verse>
				<verse number="13">तर जाऊ, अनि यसको अर्थ के हो सिक: ‘म बलिदान होइन, तर दया चाहन्छु।’ किनकि म धर्मीहरूलाई होइन; तर पापीहरूलाई बोलाउन आएको हुँ।”</verse>
				<verse number="14">तब यूहन्‍नाका चेलाहरू आएर उहाँलाई सोधे, “हामी र फरिसीहरू प्रायजसो उपवास बस्छौं, तर तपाईंका चेलाहरूचाहिँ बस्दैनन्, किन यस्तो?”</verse>
				<verse number="15">येशूले जवाफ दिनुभयो, “दुलहा साथमा हुँदा उहाँका पाहुनाहरू कसरी विलाप गर्न सक्छन्? तर बेला आउनेछ, जब दुलहा तिनीहरूबाट लगिनेछन्, अनि त्यस दिन तिनीहरू उपवास बस्‍नेछन्।</verse>
				<verse number="16">“कसैले पनि पुरानो वस्त्रमा नयाँ टालो सिलाउँदैन; किनकि नयाँ टालो घट्छ र पुरानोबाट च्यात्तिएर जान्छ, अनि त्यो फटाइ झन् नराम्रो हुन्छ।</verse>
				<verse number="17">न ता मानिसहरूले नयाँ दाखमद्य पुरानो छालाको थैलोमा खन्याउँछन्। यदि तिनीहरूले त्यसो गरे भने, छालाहरू फुट्छन्; अनि दाखमद्य पोखिन्छ र छालाको थैलो नष्‍ट हुनेछ। त्यसो हुन नदिन तिनीहरूले नयाँ दाखमद्य नयाँ छालाको थैलोमै राख्नुपर्दछ र दुवै जोगिन्छन्।”</verse>
				<verse number="18">येशूले यी कुराहरू भनिरहनुहुँदा एकजना शासकले उहाँकहाँ आएर उहाँको अघि घुँडा टेकेर भने, “मेरी छोरी भर्खरै मरे, तर तपाईं आएर त्यसमाथि आफ्नो हात राखिदिनुहोस् र त्यो बाँच्नेछे।”</verse>
				<verse number="19">येशू उठेर तिनीसित जानुभयो, अनि उहाँका चेलाहरू पनि गए।</verse>
				<verse number="20">ठीक त्यसै बेला बाह्र वर्षदेखि रगत बग्ने व्यथाले सताइएकी एउटी स्त्री उहाँको पछिल्तिर आई, र उहाँको लुगाको किनार छोई।</verse>
				<verse number="21">तिनले मनमनै यसो भनिन्, “यदि मैले उहाँको वस्त्रमात्र छोएँ भने पनि म निको हुनेछु।”</verse>
				<verse number="22">येशू पछि फर्कनुभयो, अनि तिनलाई देख्नुभयो। उहाँले भन्‍नुभयो, “हे छोरी, साहस गर, तिम्रो विश्‍वासले तिमीलाई निको पारेको छ।” अनि ती स्त्री त्यसै घडी निको भइन्।</verse>
				<verse number="23">जब येशू त्यस शासकको घरमा पस्‍नुभयो, उहाँले शोकधुनको बाँसुरी बजाउनेहरू र कोलाहल गर्नेहरूको भीडलाई देख्नुभयो।</verse>
				<verse number="24">अनि भन्‍नुभयो, “बाहिर जाओ। केटी मरेकी छैन, तर सुतेकी छे।” तर तिनीहरूले उहाँको कुरालाई हाँसोमा उडाइदिए।</verse>
				<verse number="25">भीडलाई बाहिर निकालिसकेपछि उहाँ भित्र पस्‍नुभयो, अनि त्यस केटीको दाहिने हात समात्नुभयो, अनि त्यो उठी।</verse>
				<verse number="26">यो कुराको खबर त्यस मुलुकभरि फैलियो।</verse>
				<verse number="27">अनि येशू जब त्यहाँबाट अघि बढ्नुभयो, दुईजना दृष्‍टिविहीन मानिसहरूले यसो भन्दै उहाँलाई पछ्याए, “हे दाविदका पुत्र, हामीमाथि दया गर्नुहोस्!”</verse>
				<verse number="28">जब उहाँ घरभित्र पस्‍नुभयो, ती दृष्‍टिविहीन मानिसहरू उहाँकहाँ आए अनि उहाँले तिनीहरूलाई सोध्नुभयो, “म यसो गर्न सक्छु भनी के तिमीहरू विश्‍वास गर्छौ?” तिनीहरूले जवाफ दिए, “गर्छौं प्रभु।”</verse>
				<verse number="29">तब उहाँले तिनीहरूका आँखा छोएर भन्‍नुभयो, “तिमीहरूको विश्‍वासअनुसार तिमीहरूलाई यस्तै होस्।”</verse>
				<verse number="30">अनि तिनीहरूले दृष्‍टि पाए। येशूले तिनीहरूलाई यसरी कडा चेतावनी दिनुभयो, “यो कुरा कसैले थाहा नपाओस्।”</verse>
				<verse number="31">तर तिनीहरू गइहाले अनि उहाँको बारेमा खबर सारा मुलुकभरि फिँजाए।</verse>
				<verse number="32">उहाँहरू जाँदै गर्नुहुँदा एकजना भूत लागेको अनि बोल्न नसक्ने मानिसलाई उहाँकहाँ ल्याइयो।</verse>
				<verse number="33">अनि जब भूत निकालियो, त्यो बोल्न नसक्ने मानिस बोल्यो र भीडले छक्‍क पर्दै भने, “इस्राएलमा यस्तो कहिल्यै देखिएको थिएन।”</verse>
				<verse number="34">तर फरिसीहरूले भने, “यिनले ता भूतहरूको शासकको सहायताले भूतहरू धपाउँछन्।”</verse>
				<verse number="35">येशूले सबै शहरहरू अनि गाउँहरूमा, तिनीहरूका सभाघरहरूमा सिकाउँदै, राज्यको सुसमाचार घोषणा गर्दै अनि रोग र बिरामीहरू निको पार्दै जानुभयो।</verse>
				<verse number="36">भीडहरूलाई देखेर उहाँ तिनीहरूप्रति दयाले भरिनुभयो; किनकि तिनीहरू गोठाला नभएका भेडाहरूझैं हैरान भएका र असहाय थिए।</verse>
				<verse number="37">अनि उहाँले आफ्ना चेलाहरूलाई भन्‍नुभयो, “फसल त प्रशस्त छ, तर खेतालाहरू थोरै छन्।</verse>
				<verse number="38">त्यसकारण फसलका प्रभुलाई उहाँको आफ्नो फसलका खेतबारीमा प्रशस्त खेतालाहरू पठाइदिन प्रार्थना गर।”</verse>
			</chapter>
			<chapter number="10">
				<verse number="1">येशूले आफ्ना बाह्र चेलाहरूलाई आफूकहाँ बोलाउनुभयो, अनि तिनीहरूलाई अशुद्ध आत्माहरू धपाउने, अनि हरेक किसिमका रोग र बिरामी निको पार्ने अधिकार दिनुभयो।</verse>
				<verse number="2">ती बाह्र प्रेरितहरूका नाउँ यिनै हुन्: पहिलो पत्रुस भनिने सिमोन, अनि तिनका भाइ अन्द्रियास; जब्दीका छोरा याकोब र तिनको भाइ यूहन्‍ना;</verse>
				<verse number="3">फिलिप अनि बारथोलोमाइ; थोमा अनि कर उठाउने मत्ती; अल्फयसको छोरो याकोब अनि थेदियस;</verse>
				<verse number="4">सिमोन कनानी अनि यहूदा इस्करियोत, जसले उहाँलाई धोका दियो।</verse>
				<verse number="5">यी बाह्र जनालाई येशूले यस्ता अधिकार दिएर पठाउनुभयो: “गैरयहूदीहरूको बीचमा नजाओ, अनि सामरीहरूका शहरहरूमा नपस।</verse>
				<verse number="6">बरु इस्राएलका हराएका भेडाहरूकहाँ जाओ।</verse>
				<verse number="7">तिमीहरू गएर यो समाचार प्रचार गर: ‘स्वर्गको राज्य नजिक आएको छ।’</verse>
				<verse number="8">रोगीहरूलाई निको पार, मरेकाहरूलाई जीवित बनाओ, कुष्‍ठरोगीहरूलाई निको बनाओ, भूत आत्माहरू धपाओ। तिमीहरूले सित्तैंमा पायौ, सित्तैंमा देओ।</verse>
				<verse number="9">“आफूसित पटुकामा सुन, चाँदी अथवा तामा नलैजाओ।</verse>
				<verse number="10">यात्राको लागि झोला अथवा दुईसरो लुगा, जुत्ता अथवा लौरो नबोक; किनकि खेताला ज्यालाको योग्य हुन्छ।</verse>
				<verse number="11">तिमीहरू जुन शहर अथवा गाउँमा पस्छौ, त्यस ठाउँमा को योग्यको छ, त्यस व्यक्‍तिलाई खोज र तिमीहरूले त्यो ठाउँ नछोडेसम्म त्यसकै घरमा अतिथीको रूपमा बस।</verse>
				<verse number="12">तिमीहरू त्यस घरमा पस्दा, त्यसलाई आफ्नो अभिवादन भन।</verse>
				<verse number="13">यदि त्यो घर त्यस योग्यको छ भने, तिमीहरूको शान्ति त्यसमा रहोस्; यदि छैन भने, तिमीहरूको शान्ति तिमीहरूकहाँ फर्किआओस्।</verse>
				<verse number="14">यदि कसैले तिमीहरूलाई स्वागत गरेन भने अथवा तिमीहरूको कुरा सुन्दैन भने तिमीहरूले त्यस घर अथवा शहरलाई छोडेर जाँदा तिमीहरूका खुट्टाको धूलो टक्टक्याइदेओ।</verse>
				<verse number="15">म यो साँचो कुरा तिमीहरूलाई भन्दछु, न्यायको दिनमा त्यस शहरको भन्दा त सदोम र गमोराको अवस्था सहनसक्ने हुनेछ।</verse>
				<verse number="16">“म तिमीहरूलाई ब्वाँसाहरूका बीचमा भेडाहरूझैं पठाउँदैछु। यसकारण सर्पझैं चतुर र ढुकुरझैं सोझो होओ।</verse>
				<verse number="17">मानिसहरूदेखि होसियार बस, तिनीहरूले तिमीहरूलाई स्थानीय सभाहरूमा सुम्पिदिनेछन्, अनि तिनीहरूका सभाघरहरूमा कोर्रा लगाउनेछन्।</verse>
				<verse number="18">मेरो कारणले गर्दा तिमीहरू राज्यपालहरू र राजाहरूका अगाडि लगिनेछौ, अनि तिमीहरू गैरयहूदीहरूको अघि मेरा साक्षी हुनेछौ।</verse>
				<verse number="19">तर जब तिनीहरूले तिमीहरूलाई पक्रनेछन्, तिमीहरूले के बोल्नुपर्ने वा कसरी बोल्नुपर्छ भनी फिक्री नगर। त्यसै बेला तिमीहरूले के भन्‍नुपर्ने हो, सो दिइनेछ।</verse>
				<verse number="20">किनकि त्यो तिमीहरू बोलेका हुनेछैनौ, तर तिमीहरूका पिताको आत्मा नै तिमीहरूद्वारा बोल्नुहुनेछ।</verse>
				<verse number="21">“भाइले भाइलाई, बुबाले आफ्नो छोराछोरीलाई मृत्युको निम्ति धोका दिनेछन्; छोराछोरीहरू आफ्ना आमाबुबाको विरुद्धमा उठ्नेछन्, अनि तिनीहरूलाई मार्न लाउनेछन्।</verse>
				<verse number="22">तिमीहरूलाई सबै मानिसहरूले मेरो निम्ति घृणा गर्नेछन्, तर जो अन्त्यसम्म स्थिर रहन्छ, त्यो नै बचाइनेछ।</verse>
				<verse number="23">जब तिमीहरू एक ठाउँमा सताइनेछौ, तब अर्को ठाउँमा भाग। म साँचो भन्दछु, मानिसका पुत्र आउनु अघि तिमीहरूले इस्राएलका शहरहरू पनि घुमिसकेका हुनेछैनौ।</verse>
				<verse number="24">“चेला गुरुभन्दा श्रेष्‍ठ हुँदैन, न ता सेवक मालिकभन्दा श्रेष्‍ठ हुन सक्छ।</verse>
				<verse number="25">चेलालाई गुरु जत्तिको हुनु र सेवकलाई मालिक जत्तिको हुनु नै पर्याप्‍त हुन्छ। यदि घरानाको मुखियालाई बालजिबुल भनिएको छ भने, घरानाका सदस्यहरूलाई त झन् कति बढ्ता गरी भन्लान्!</verse>
				<verse number="26">“यसकारण तिनीहरूसित नडराओ। लुकेको कुनै कुरो छैन, जो प्रकट हुँदैन र गुप्‍तमा कुनै कुरो छैन, जो थाहा लाग्दैन।</verse>
				<verse number="27">जे मैले तिमीहरूलाई अँध्यारोमा भनें, त्यसलाई दिनको उज्यालोमा भनिदेओ: तिमीहरूको कानमा जे भनिएको छ, त्यो घरको धुरीबाट घोषणा गरिदेओ।</verse>
				<verse number="28">शरीरलाई मार्ने तर प्राणलाई नष्‍ट गर्न नसक्नेहरूसित नडराओ। बरु शरीर र प्राण दुवैलाई नरकमा नष्‍ट गर्न सक्नुहुने परमेश्‍वरसित डराओ।</verse>
				<verse number="29">के एक पैसामा दुई भँगेरा बिक्दैनन्? तापनि तीमध्ये तिमीहरूका पिताको इच्छाविना एउटा पनि भुइँमा खस्दैन।</verse>
				<verse number="30">तिमीहरूका शिरका कपालसमेत गन्ती भइसकेका छन्।</verse>
				<verse number="31">यसकारण नडराओ तिमीहरू धेरै भँगेराहरूभन्दा बढी मूल्यवान् छौ।</verse>
				<verse number="32">“जसले मलाई मानिसहरूको सामुन्‍ने स्वीकार गर्दछ, त्यसलाई म पनि मेरा स्वर्गमा हुनुहुने पिताको सामुन्‍ने स्वीकार गर्नेछु।</verse>
				<verse number="33">तर जसले मलाई मानिसहरूको सामुन्‍ने अस्वीकार गर्छ, त्यसलाई म मेरा स्वर्गमा हुनुहुने पिताको सामुन्‍ने अस्वीकार गर्नेछु।</verse>
				<verse number="34">“म संसारमा शान्ति ल्याउन आएको हुँ भनी नठान। म संसारमा शान्ति होइन, तर तरवार लिएर आएको हुँ।</verse>
				<verse number="35">किनकि म, “ ‘मानिसलाई उसको बुबाको विरुद्धमा, छोरीलाई उसकी आमाको विरुद्धमा, बुहारीलाई उसकी सासूको विरुद्धमा अलग गराउन आएँ।</verse>
				<verse number="36">मानिसका शत्रुहरू त आफ्नै परिवारका सदस्यहरू हुनेछन्।’</verse>
				<verse number="37">“जसले मलाई भन्दा आफ्ना बुबा वा आमालाई बढी प्रेम गर्दछ, त्यो मेरो योग्यको हुँदैन; जसले आफ्ना छोरा वा छोरीलाई मलाई भन्दा बढी प्रेम गर्दछ, त्यो मेरो योग्यको हुँदैन।</verse>
				<verse number="38">अनि जसले आफ्नो क्रूस लिएर मेरो पछि लाग्दैन, त्यो मेरो योग्यको हुँदैन।</verse>
				<verse number="39">जसले आफ्नो प्राण जोगाउँछ, उसले त्यो गुमाउनेछ, जसले आफ्नो प्राण मेरो निम्ति गुमाउछ उसले त्यो पाउनेछ।</verse>
				<verse number="40">“जसले तिमीहरूलाई ग्रहण गर्दछ, त्यसले मलाई ग्रहण गर्दछ, अनि जसले मलाई ग्रहण गर्दछ, उसले मलाई पठाउनुहुनेलाई ग्रहण गर्दछ।</verse>
				<verse number="41">जसले अगमवक्‍तालाई अगमवक्‍ताको रूपमा ग्रहण गर्दछ, त्यसले अगमवक्‍ताको इनाम पाउनेछ, अनि जसले धार्मिक मानिसलाई धार्मिक मानिसको रूपमा ग्रहण गर्दछ, त्यसले धार्मिक मानिसको इनाम पाउनेछ।</verse>
				<verse number="42">अनि यदि कसैले यी सानाहरूमध्ये एकजनालाई मेरो चेला हो भनी एक गिलास चिसो पानी दिन्छ भने, म तिमीहरूलाई साँच्‍चै भन्दछु, निश्‍चय नै उसले आफ्नो इनाम गुमाउनेछैन।”</verse>
			</chapter>
			<chapter number="11">
				<verse number="1">येशूले आफ्ना बाह्रैजना चेलाहरूलाई निर्देशन दिइसक्नुभएपछि, उहाँ त्यहाँबाट गालीलका शहरहरूतिर शिक्षा दिन र प्रचार गर्न जानुभयो।</verse>
				<verse number="2">जब यूहन्‍नाले झ्यालखानामा ख्रीष्‍टले गर्नुभएको कामको बारेमा सुने, तिनले आफ्ना चेलाहरूलाई उहाँकहाँ यो सोध्न पठाए,</verse>
				<verse number="3">“के जो आउनेवाला मुक्‍तिदाता हुनुहुन्थ्यो, त्यो तपाईं नै हुनुहुन्छ, अथवा हामी अझै कसैको प्रतीक्षा गरौं?”</verse>
				<verse number="4">येशूले जवाफ दिनुभयो, “जाओ र जे तिमीहरूले सुन्छौ र देख्छौ, त्यो यूहन्‍नालाई भन:</verse>
				<verse number="5">दृष्‍टिविहीनहरूले दृष्‍टि पाउँछन् र हिँड्न नसक्‍नेहरू हिँड्छन्, कुष्‍ठरोग लागेकाहरू निको हुन्छन्, सुन्‍न नसक्नेहरूले सुन्छन्, मरेकाहरू जीवित पारिन्छन्, र गरिबहरूलाई सुसमाचारको घोषणा गराइँदछ।</verse>
				<verse number="6">त्यो धन्यको हो, जसको विश्‍वास मबाट हट्दैन।”</verse>
				<verse number="7">यूहन्‍नाका चेलाहरू जब जान लागे, येशूले भीडलाई यूहन्‍नाका विषयमा भन्‍न लाग्नुभयो: “तिमीहरू उजाडस्थानमा के हेर्न गयौ? के हावाले हल्‍लाइरहेको निगालोलाई?</verse>
				<verse number="8">यदि होइन भने तिमीहरू के हेर्न गयौ त? के महङ्गो लुगा लगाएको मानिसलाई? होइन, महङ्गो लुगा लाउनेहरू ता राजाका दरबारमा हुन्छन्।</verse>
				<verse number="9">त्यसो भए तिमीहरू के हेर्नलाई गयौ त? के अगमवक्‍तालाई? हो, म तिमीहरूलाई भन्दछु, एक अगमवक्‍ताभन्दा पनि महानलाई।</verse>
				<verse number="10">यी तिनी नै हुन्, जसको विषयमा यसरी लेखिएको छ: “ ‘म मेरो दूतलाई तिम्रो अघि-अघि पठाउनेछु, जसले तिम्रो बाटो तयार पार्नेछन्।’</verse>
				<verse number="11">म तिमीहरूलाई साँच्‍चै भन्दछु, स्त्रीहरूबाट जन्मनेहरूमा कोही पनि बप्‍तिस्मा दिने यूहन्‍नाभन्दा महान् छैन; तापनि स्वर्गको राज्यमा सानोभन्दा सानो पनि तिनीभन्दा महान् हुनेछ।</verse>
				<verse number="12">बप्‍तिस्मा दिने यूहन्‍नाको समयदेखि अहिलेसम्म स्वर्गको राज्य बलपूर्वक अघि बढिरहेको छ, अनि बलजफती गर्नेहरूले यसलाई पक्रिराखेका छन्।</verse>
				<verse number="13">किनकि सबै अगमवक्‍ताहरू अनि व्यवस्थाले यूहन्‍नाको समयसम्म अगमवाणी गरे।</verse>
				<verse number="14">अनि यदि तिमीहरू यसलाई ग्रहण गर्न राजी छौ भने आउनुपर्ने एलिया तिनी नै हुन्।</verse>
				<verse number="15">जसको कान छ, त्यसले सुनोस् र बुझोस्।</verse>
				<verse number="16">“यस पुस्तालाई म केसित तुलना गरूँ? तिनीहरू बजारमा बसेर अरूहरूलाई बोलाउँदै यसो भन्‍ने बालकहरूजस्ता छन्:</verse>
				<verse number="17">“ ‘हामीले तिमीहरूका लागि बाँसुरी बजायौं, अनि तिमीहरू नाचेनौ। हामीले शोकको गीत गायौं, अनि तिमीहरूले विलाप गरेनौ!’</verse>
				<verse number="18">किनकि यूहन्‍ना न ता खाँदै आए, न पिउँदै आए, अनि तिनीहरू भन्छन्, ‘तिनलाई भूत लागेको छ।’</verse>
				<verse number="19">मानिसका पुत्र खाँदै र पिउँदै आएँ, अनि तिनीहरू भन्छन्, ‘हेर, यो घिचुवा र पियक्‍कड अनि कर उठाउनेहरू र पापीहरूको मित्र।’ तर बुद्धि ठीक छ भन्‍ने त त्यसका कामहरूले प्रमाणित गर्छन्।”</verse>
				<verse number="20">त्यसपछि येशूले ती शहरहरूलाई धिक्‍कार्न थाल्नुभयो, जहाँ उहाँका धेरैजसो शक्‍तिशाली कामहरू गरिएका थिए, किनकि तिनीहरूले पश्‍चात्ताप गरेनन्।</verse>
				<verse number="21">“धिक्‍कार तँलाई हे खोराजिन! धिक्‍कार तँलाई हे बेथसेदा! यदि तिमीहरूमा गरिएका शक्‍तिशाली कामहरू टायर र सीदोनका मुलुकहरूमा गरिएका भए त्यहाँका मानिसहरूले धेरै पहिले भाङ्ग्रा ओढेर खरानी धसेर पश्‍चात्ताप गर्नेथिए।</verse>
				<verse number="22">तर म तिमीहरूलाई भन्दछु, न्यायको दिनमा तिमीहरूको भन्दा त टायर र सीदोनको अवस्था सहनसक्ने हुनेछ।</verse>
				<verse number="23">अनि तँ, हे कफर्नहुम, के तँ आकाशमा उचालिनेछस्? होइन, तँ त तल पातालमा खसालिनेछस्। यदि तँमा गरिएका शक्‍तिशाली कामहरू सदोममा गरिएका भए, त्यो आजसम्म रहनेथियो।</verse>
				<verse number="24">तर म तिमीहरूलाई यो भन्दछु, कि न्यायको दिनमा, तिमीहरूको भन्दा त सदोमको अवस्था सहनसक्ने हुनेछ।”</verse>
				<verse number="25">त्यस बेला येशूले निरन्तर भन्‍नुभयो, “हे पिता, स्वर्ग र पृथ्वीका प्रभु, म तपाईंको प्रशंसा गर्दछु, किनकि तपाईंले यी कुराहरू बुद्धिमान् र ज्ञानीहरूबाट गुप्‍त राखेर साना बालबालिकाहरूलाई प्रकट गरिदिनुभएको छ।</verse>
				<verse number="26">किनकि हे पिता, तपाईंलाई यसै गर्न असल लाग्यो।</verse>
				<verse number="27">“मेरा पिताले सबै थोकहरू मलाई सुम्पिदिनुभएको छ। पुत्र को हो भनी पिताबाहेक कसैले जान्दैन, अनि पितालाई पुत्रले बाहेक र पुत्रले प्रकट गर्न चाहनुभएकाहरू बाहेक अरू कसैले चिन्दैन।</verse>
				<verse number="28">“हे सबै थाकेका र बोझले दबिएकाहरूहो, मकहाँ आओ, अनि म तिमीहरूलाई विश्राम दिनेछु।</verse>
				<verse number="29">मेरो जुवा आफूमाथि लेओ अनि मबाट सिक, किनकि म नम्र र कोमल हृदयको छु, अनि तिमीहरूले आफ्ना आत्माको लागि विश्राम पाउनेछौ।</verse>
				<verse number="30">किनकि मेरो जुवा सजिलो र मेरो भारी हलुको छ।”</verse>
			</chapter>
			<chapter number="12">
				<verse number="1">त्यस बेला येशू विश्रामदिनमा अन्‍नका खेतबारीहरूबाट भएर जानुभयो। उहाँका चेलाहरू भोकाएका थिए, अनि तिनीहरूले अन्‍नका केही बालाहरू टिपेर खान थाले।</verse>
				<verse number="2">यो देखेर फरिसीहरूले येशूलाई भने, “हेर्नुहोस्, तपाईंका चेलाहरूले विश्रामदिनमा उचित नहुने काम गरिरहेका छन्।”</verse>
				<verse number="3">उहाँले जवाफ दिनुभयो, “के तिमीहरूले पढेका छैनौ, दाविदले आफू र आफ्ना साथीहरू भोकाएको बेला के गरेका थिए?</verse>
				<verse number="4">तिनी परमेश्‍वरको भवनभित्र पसे, र तिनी र तिनका साथीहरूले परमेश्‍वरलाई अर्पण गरिएको रोटी खाए, जो केवल पूजाहारीहरूले मात्र खान उचित थियो, तर अरूको लागि उचित थिएन।</verse>
				<verse number="5">अथवा के तिमीहरूले व्यवस्थामा पढेका छैनौ कि, विश्रामदिनमा मन्दिरभित्र भएका पूजाहारीहरूले त्यस दिनलाई अपवित्र तुल्याउँछन् र पनि निर्दोष नै रहन्छन्?</verse>
				<verse number="6">म तिमीहरूलाई भन्दछु, कि मन्दिरभन्दा महान् यहाँ एकजना हुनुहुन्छ।</verse>
				<verse number="7">यदि तिमीहरूले यो कुरा अर्थात् ‘म बलिदान होइनँ, तर दया चाहन्छु’ भन्‍ने बुझेका भए तिमीहरूले निर्दोषलाई दोषी ठहराउने थिएनौ।</verse>
				<verse number="8">किनकि मानिसका पुत्र विश्रामदिनको पनि प्रभु हुन्।”</verse>
				<verse number="9">त्यस ठाउँदेखि अघि बढ्दै, उहाँ तिनीहरूका सभाघरमा जानुभयो।</verse>
				<verse number="10">अनि त्यहाँ हात सुकेर नचल्ने भएको एकजना मानिस थियो। येशूलाई दोष लाउने कारण भेट्टाउनलाई तिनीहरूले उहाँलाई सोधे, “के विश्रामदिनमा निको पार्नु उचित छ?”</verse>
				<verse number="11">उहाँले तिनीहरूलाई भन्‍नुभयो, “यदि तिमीहरूको एउटा भेडा छ, अनि त्यो विश्रामदिनमा खाडलमा खस्यो भने के तिमीहरूले त्यसलाई समातेर बाहिर निकाल्नेछैनौ?</verse>
				<verse number="12">मानिस भेडाभन्दा कति मूल्यवान् हुन्छ! यसकारण विश्रामदिनमा असल गर्नु उचित हुन्छ।”</verse>
				<verse number="13">तब उहाँले त्यस मानिसलाई भन्‍नुभयो, “तिम्रो हात सीधा पार।” त्यसले त्यो सीधा पार्‍यो, अनि त्यसको हात अर्को हातजस्तै निको भयो।</verse>
				<verse number="14">तर फरिसीहरू बाहिर गइहाले, अनि येशूलाई कसरी मार्ने भनी षड्यन्त्र रच्न थाले।</verse>
				<verse number="15">त्यो कुरा थाहा पाएर येशू त्यस ठाउँबाट गइहाल्नुभयो। एउटा ठूलो भीड उहाँको पछि लाग्यो, अनि उहाँले तिनीहरूका सबै बिरामीहरूलाई निको पार्नुभयो।</verse>
				<verse number="16">अनि उहाँ को हुनुहुन्छ त्यो कसैलाई नभन्‍नू भनी चेतावनी दिनुभयो।</verse>
				<verse number="17">यो यशैयाबाट भनिएको कुरा पूरा हुनालाई थियो:</verse>
				<verse number="18">“यिनी मेरा सेवक हुन् जसलाई मैले चुनेको छु, जसलाई म प्रेम गर्छु, जसमाथि म प्रसन्‍न छु; म मेरो आत्मा तिनीमाथि राख्नेछु, अनि तिनले राष्ट्रहरूलाई न्यायको घोषणा गर्नेछन्।</verse>
				<verse number="19">तिनले झगडा गर्नेछैनन्, न ता चिच्याउने छन्; तिनको आवाज सडकतिर कसैले पनि सुन्‍नेछैन।</verse>
				<verse number="20">चोट परेको निगालोलाई तिनले भाँच्ने छैनन्, अनि धूवाँ आउँदै गरेको सलेदोलाई तिनले निभाउनेछैनन्, जबसम्म तिनले न्यायलाई विजयसम्म पुर्‍याउनेछैनन्।</verse>
				<verse number="21">तिनकै नाउँमा राष्ट्रहरूले आफ्ना आशा राख्नेछन्।”</verse>
				<verse number="22">तब तिनीहरूले उहाँकहाँ एकजना भूत लागेको मानिसलाई ल्याए, जो दृष्‍टिविहीन थियो अनि बोल्न पनि सक्दैनथियो; अनि येशूले त्यसलाई निको पार्नुभयो, र त्यसले देख्न, र बोल्न पनि सक्यो।</verse>
				<verse number="23">ती सबै मानिसहरू छक्‍क परे अनि भने, “के यिनी नै दाविदका पुत्र होइनन् र?”</verse>
				<verse number="24">तर जब फरिसीहरूले यो सुनेर तिनीहरूले भने, “यसले ता केवल भूतहरूको शासक बालजिबुलद्वारा मात्रै भूतहरू धपाउँछ।”</verse>
				<verse number="25">येशूले तिनीहरूका विचार थाहा पाएर तिनीहरूलाई भन्‍नुभयो, “आपसमा फाटो भएको प्रत्येक राज्य नष्‍ट भएर जान्छ, अनि प्रत्येक शहर र परिवार आफूभित्र विभाजित हुन्छ भने त्यो टिक्न सक्दैन।</verse>
				<verse number="26">यदि शैतानले शैतानलाई धपाउँछ भने, त्यो ता आफ्नै विरुद्धमा विभाजित भएको हुन्छ, तब कसरी त्यसको राज्य टिक्न सक्छ?</verse>
				<verse number="27">अनि यदि म बालजिबुलद्वारा भूतहरू निकाल्छु भने तिमीहरूका मानिसहरूले चाहिँ कसद्वारा तिनीहरूलाई निकाल्छन् त? यसकारण तिनीहरू नै तिमीहरूका न्यायकर्ता हुनेछन्।</verse>
				<verse number="28">तर यदि म परमेश्‍वरको आत्माले भूतहरू निकाल्छु भने परमेश्‍वरको राज्य तिमीहरूमा आइसकेको छ।</verse>
				<verse number="29">“अथवा फेरि कसैले घरको बलियो मानिसलाई पहिला उसलाई नबाँधी कसरी उसको घरमा पसेर त्यसका सबै थोकहरू लैजान सक्ला र? तर त्यसलाई बाँधेपछि मात्र त्यसले उसको घर लुट्न सक्छ।</verse>
				<verse number="30">“जो मसँग छैन, त्यो मेरो विरुद्धमा हुन्छ, अनि जसले मसँग बटुल्दैन, त्यसले छरपस्ट पार्दछ।</verse>
				<verse number="31">यसकारण म भन्दछु, हरेक किसिमको पाप र निन्दा मानिसलाई क्षमा हुनेछ, तर पवित्र आत्माको विरुद्धमा भएको निन्दा क्षमा हुनेछैन।</verse>
				<verse number="32">कसैले मानिसका पुत्रको विरुद्धमा केही बोल्यो भने त्यो क्षमा हुनेछ, तर जसले पवित्र आत्माको विरुद्धमा बोल्छ, त्यसलाई न ता यस समयमा न ता आउने समयमा नै क्षमा गरिनेछ।</verse>
				<verse number="33">“रूखलाई असल बनाओ, र त्यसको फल असल हुनेछ, अथवा रूखलाई खराब बनाओ, अनि त्यसको फल खराब हुनेछ; किनकि फलबाटै रूख चिनिन्छ।</verse>
				<verse number="34">हे सर्पका सन्तानहो, तिमीहरू दुष्‍ट भइकन कसरी केही कुरालाई असल भन्‍न सक्छौ? किनकि जुन कुराले हृदय भरिएको हुन्छ, आफ्नो मुखबाट त्यही नै बोल्दछ।</verse>
				<verse number="35">असल मानिसले आफ्नो असल भण्डारबाट असल कुराहरू बाहिर निकाल्छ र दुष्‍ट मानिसले आफ्नो दुष्‍ट भण्डारबाट दुष्‍ट कुराहरू नै निकाल्दछ।</verse>
				<verse number="36">तर म तिमीहरूलाई भन्दछु, न्यायको दिनमा मानिसहरूले आफूले असावधानीपूर्वक बोलेको प्रत्येक शब्दको लेखा दिनुपर्नेछ।</verse>
				<verse number="37">किनकि तिम्रा वचनहरूले तिमी निर्दोष ठहरिनेछौ अनि तिम्रा वचनहरूले तिमी दोषी ठहरिनेछौ।”</verse>
				<verse number="38">एक दिन केही फरिसीहरू र व्यवस्थाका शिक्षकहरूले उहाँलाई भने, “हे गुरु, हामी तपाईंबाट एउटा चिन्ह हेर्न चाहन्छौं।”</verse>
				<verse number="39">उहाँले जवाफ दिनुभयो, “दुष्‍ट र व्यभिचारी पुस्ताले चिन्ह खोज्दछ! तर यसलाई अगमवक्‍ता योनाको चिन्हबाहेक अरू कुनै चिन्ह दिइनेछैन।</verse>
				<verse number="40">किनकि जसरी योना एउटा विशाल माछाको पेटमा तीन दिन र तीन रात रहेका थिए, त्यसरी नै मानिसका पुत्र पनि पृथ्वीभित्र तीन दिन र तीन रात रहनेछु।</verse>
				<verse number="41">न्यायको समयमा निनवेका मानिसहरू यस पुस्तासँग खडा भएर यसलाई दोषी ठहराउनेछन्, किनकि तिनीहरूले योनाको प्रचार सुनेर पश्‍चात्ताप गरेका थिए, तर हेर योनाभन्दा महान् एकजना यहाँ छन्।</verse>
				<verse number="42">न्यायको समयमा दक्षिणकी रानी यस पुस्तासित खडा भएर यस पुस्तालाई दोषी ठहराउनेछिन्; किनकि तिनी सोलोमनको बुद्धि सुन्‍नलाई पृथ्वीको पल्‍लो छेउदेखि आएकी थिइन्, तर हेर सोलोमनभन्दा महान् एकजना यहाँ छन्।</verse>
				<verse number="43">“जब कुनै अशुद्ध आत्मा कुनै मानिसबाट निस्किन्छ, तब त्यो ओबानो ठाउँहरूमा विश्राम खोज्न जान्छ, अनि त्यसले भेट्टाउँदैन।</verse>
				<verse number="44">तब त्यसले भन्छ, ‘तुरुन्तै म निस्केर आएको घरमा नै फर्केर जानेछु।’ जब त्यो आइपुग्छ, त्यसले त्यो घरलाई खाली, सफा गरिएको र सुव्यवस्थित पाउँछ।</verse>
				<verse number="45">त्यसपछि त्यो जान्छ र आफूभन्दा अझै दुष्‍ट अरू सात आत्माहरूलाई आफूसित लिएर आउँछ, अनि ती सबै भित्र गएर त्यहीं बस्छन्। अनि त्यो मानिसको पछिल्‍लो दशा पहिलेकोभन्दा झन् खराब हुन्छ। यस दुष्‍ट पुस्तालाई पनि यस्तै हुनेछ।”</verse>
				<verse number="46">येशू भीडसित बोलिरहनुहुँदा उहाँकी आमा र भाइहरू उहाँसित कुरा गर्नलाई बाहिर उभिएका थिए।</verse>
				<verse number="47">कसैले उहाँलाई भन्यो, “तपाईंकी आमा र भाइहरू तपाईंसँग कुरा गर्नको लागि बाहिर उभिरहेका छन्।”</verse>
				<verse number="48">उहाँले तिनलाई जवाफ दिनुभयो, “मेरी आमा को हुन्? मेरा भाइहरू को हुन्?”</verse>
				<verse number="49">तब चेलाहरूतिर देखाएर उहाँले भन्‍नुभयो, “मेरा आमा र भाइहरू यिनीहरू नै हुन्।</verse>
				<verse number="50">किनकि जसले स्वर्गमा हुनुहुने मेरा पिताको इच्छा पूरा गर्छ, ऊ नै मेरो भाइ, बहिनी र आमा हुन्।”</verse>
			</chapter>
			<chapter number="13">
				<verse number="1">येशू त्यही दिन त्यस घरबाट निस्केर तालको छेउमा बस्‍नुभयो।</verse>
				<verse number="2">उहाँको चारैतिर यति ठूला भीडहरू जम्मा भए कि उहाँ एउटा डुङ्गामा चढेर बस्‍नुभयो, अरू सबै मानिसहरूचाहिँ किनारमा उभिए।</verse>
				<verse number="3">तब उहाँले यसो भन्दै तिनीहरूलाई दृष्‍टान्तबाट धेरै कुराहरू भन्‍नुभयो: “एकजना किसान बीउ छर्नलाई निस्क्यो।</verse>
				<verse number="4">उसले जब बीउ छर्दैथियो, केही बीउ बाटोमा परे, अनि चराहरूले आएर ती खाइहाले।</verse>
				<verse number="5">केही ढुङ्गेनी जमिनहरूमा परे, जहाँ धेरै माटो थिएन। ती चाँडै उम्रे, किनकि माटो पातलो भएकोले</verse>
				<verse number="6">जब घाम लाग्यो, ती बिरुवाहरू ओइलाए, अनि तिनीहरूमा जरा नभएकाले ती सुकिहाले।</verse>
				<verse number="7">अरू काँडाका झाडीमा परे, अनि काँडाहरू बढेर आए र ती बिरूवाहरूलाई निसासिदिए।</verse>
				<verse number="8">अरू बीउहरूचाहिँ असल जमिनमा परे, जसबाट त्यसले छरेको भन्दा सय गुणा, साठी गुणा र तीस गुणा अन्‍न फलाए।</verse>
				<verse number="9">जसको कान छ, त्यसले सुनोस् र बुझोस्।”</verse>
				<verse number="10">अनि चेलाहरूले उहाँकहाँ आएर सोधे, “तपाईं मानिसहरूसित किन दृष्‍टान्तहरूमा बोल्नुहुन्छ?”</verse>
				<verse number="11">उहाँले जवाफ दिनुभयो, “स्वर्गको राज्यको रहस्यको ज्ञान तिमीहरूलाई प्रकट गरिएको छ, तर तिनीहरूलाई गरिएको छैन।</verse>
				<verse number="12">जससित छ, त्यसलाई अरू दिइनेछ, अनि त्यससित प्रशस्त हुनेछ; तर जससित छैन, त्यससित भएको पनि खोसिनेछ।</verse>
				<verse number="13">यसैकारण म तिनीहरूसित दृष्‍टान्तद्वारा बोल्छु: “हेरे तापनि तिनीहरूले देख्नेछैनन्: सुने तापनि तिनीहरूले सुन्‍ने वा बुझ्नेछैनन्।</verse>
				<verse number="14">तिनीहरूमा यशैयाको अगमवाणी पूरा भयो: “ ‘तिमीहरू सुनिरहनेछौ, तर कहिल्यै बुझ्नेछैनौ; तिमीहरू देख्न ता देख्छौ, तर कहिल्यै चिन्‍नेछैनौ।</verse>
				<verse number="15">किनकि यी मानिसहरूका हृदय कठोर भएका छन्। तिनीहरूका कानले प्रायः सुन्दैनन्, अनि तिनीहरूले आफ्ना आँखा बन्द गरेका छन्। नत्र ता तिनीहरूले आफ्ना आँखाले देख्नेथिए, आफ्ना कानले सुन्‍नेथिए, आफ्ना हृदयले बुझ्नेथिए र मतिर फर्कनेथिए, अनि म तिनीहरूलाई निको पार्नेथिएँ।’</verse>
				<verse number="16">तर तिमीहरूका आँखा धन्यका हुन्, किनकि तिनले देख्छन्, अनि तिमीहरूका कानहरू धन्य हुन् किनकि तिनले सुन्छन्।</verse>
				<verse number="17">किनकि म तिमीहरूलाई साँच्‍चै भन्दछु, धेरै अगमवक्‍ताहरू र धार्मिक मानिसहरूले तिमीहरूले देखेका कुराहरू हेर्ने उत्कट इच्छा गरेका थिए, तर देखेनन्; अनि तिमीहरूले सुनेका कुराहरू सुन्‍ने उत्कट इच्छा गरेका थिए, तर सुनेनन्।</verse>
				<verse number="18">“त्यसैले बीउ छर्नेको दृष्‍टान्तको अर्थ के हो ध्यानसित सुन:</verse>
				<verse number="19">कसैले राज्यको वचन सुनेर बुझेन भने दुष्‍ट आएर उसको हृदयमा जे छरिएको थियो त्यो खोसेर लैजान्छ। बाटोतिर परेको बीउ यही हो।</verse>
				<verse number="20">ढुङ्गेनी जमिनमा खसेको बीउले त्यो मानिसलाई जनाउँछ, जसले वचन सुन्‍ने बित्तिकै आनन्दसाथ त्यसलाई ग्रहण गर्छ।</verse>
				<verse number="21">तर तिनीहरूका जरा नभएकाले ती थोरै समयको लागि मात्र रहन्छन्। जब वचनको कारण दुःख र सतावट आइपर्छ, तिनीहरू झट्टै पछि हट्छन्।</verse>
				<verse number="22">काँडाहरूमा परेको बीउले त्यस्तो मानिसलाई जनाउँछ, जसले वचन त सुन्छ, तर यस जीवनको फिक्री र धनसम्पत्तिको छलले वचनलाई निसासिदिन्छन् र त्यो फलहीन हुन्छ।</verse>
				<verse number="23">तर असल जमिनमा परेको बीउले त्यो मानिसलाई जनाउँछ, जसले वचन सुन्छ अनि बुझ्छ। उसले छरेको भन्दा सय गुणा, साठी गुणा र तीस गुणा फल फलाउँछन्।”</verse>
				<verse number="24">येशूले तिनीहरूलाई अर्को दृष्‍टान्त भन्‍नुभयो: “स्वर्गको राज्य त्यो मानिसजस्तो हो, जसले आफ्नो खेतबारीमा असल बीउ छर्‍यो।</verse>
				<verse number="25">तर जब सबै सुतिरहेका थिए, उसको शत्रु आयो र गहुँको बीचमा सामा छरेर गयो।</verse>
				<verse number="26">जब गहुँ उम्रियो अनि बाला लाग्यो, त्यहाँ सामा पनि देखा पर्‍यो।</verse>
				<verse number="27">“मालिकका सेवकहरू आएर उसलाई भने, ‘मालिक, के तपाईंले आफ्नो खेतबारीमा असल बीउ छर्नुभएको होइन, अनि यी सामाहरू कताबाट आए त?’</verse>
				<verse number="28">“ ‘कुनै शत्रुले यो गर्‍यो,’ उसले जवाफ दियो। “ती सेवकहरूले उसलाई सोधे, ‘के हामी गएर ती उखेलिदिऔं भन्‍ने तपाईं चाहनुहुन्छ?’</verse>
				<verse number="29">“उसले जवाफ दियो, ‘होइन, किनकि जब तिमीहरूले सामा उखेलिरहेका हुन्छौ, तिमीहरूले सामासित गहुँ पनि उखेल्न सक्छौ।</verse>
				<verse number="30">कटनीको समयसम्म दुवैलाई सँगसँगै बढ्नदेओ। त्यस बेला म कटनी गर्नेहरूलाई भन्‍नेछु: पहिले सामा बटुलेर जलाइनको लागि बिटा बाँध: त्यसपछि गहुँ बटुलेर मेरो धनसारमा ल्याओ।’ ”</verse>
				<verse number="31">उहाँले तिनीहरूलाई अर्को दृष्‍टान्त भन्‍नुभयो: “स्वर्गको राज्य एउटा रायोको बीउजस्तो हो, जसलाई कुनै मानिसले लिएर बारीमा रोप्यो।</verse>
				<verse number="32">यो तिम्रा अरू बीउहरूभन्दा सानो भए तापनि, जब यो बढ्छ, यो बारीमा भएका अरू बोटबिरुवाहरू भन्दा ठूलो भएर झाँगिन्छ, अनि चराचुरुङ्गीहरू यसका हाँगाहरूमा बास बस्छन्।”</verse>
				<verse number="33">उहाँले तिनीहरूलाई अझ अर्को दृष्‍टान्त भन्‍नुभयो: “स्वर्गको राज्य खमीरजस्तै हो, जसलाई एउटी स्त्रीले लिएर करीब सत्ताईस किलो जति पीठोमा मिसाई, अनि सम्पूर्ण पीठो खमीरी नहुन्जेल राखी।”</verse>
				<verse number="34">येशूले भीडलाई यी सबै कुराहरू दृष्‍टान्तहरूमा भन्‍नुभयो: उहाँले तिनीहरूलाई दृष्‍टान्तहरू प्रयोग नगरी केही भन्‍नुभएन।</verse>
				<verse number="35">यसरी अगमवक्‍ताद्वारा भनिएको यो कुरा पूरा भयो: “म दृष्‍टान्तहरूमा आफ्नो मुख खोल्नेछु, म संसारको उत्पत्तिदेखि गुप्‍त रहेका कुराहरू प्रकाश गर्नेछु।”</verse>
				<verse number="36">तब येशू भीडलाई छोडेर घरमा आउनुभयो। उहाँका चेलाहरूले उहाँकहाँ आएर भने, “हामीलाई खेतबारीमा भएको सामाको दृष्‍टान्तको अर्थ बुझाइदिनुहोस्।”</verse>
				<verse number="37">उहाँले जवाफ दिनुभयो, “जसले असल बीउ छरे, त्योचाहिँ मानिसका पुत्र हुन्।</verse>
				<verse number="38">खेत संसार हो, अनि असल बीउहरू राज्यका सन्तान हुन्। सामाचाहिँ त्यस दुष्‍टका सन्तान हुन्,</verse>
				<verse number="39">अनि त्यसलाई छर्ने शत्रु शैतान हो। कटनी युगको अन्त्य हो, अनि खेतालाहरू स्वर्गदूतहरू हुन्।</verse>
				<verse number="40">“सामा उखेलिएर आगोमा हालिएझैं यस युगको अन्त्य पनि हुनेछ।</verse>
				<verse number="41">मानिसका पुत्रले आफ्ना दूतहरू पठाउनेछ, अनि तिनीहरूले पाप गर्न लाउने र दुष्‍ट काम गर्ने हरेकलाई राज्यदेखि बटुल्नेछन्।</verse>
				<verse number="42">अनि तिनीहरूलाई आगोको भट्टीमा फालिदिनेछन्, जहाँ रुवाइ र दाह्रा किटाइ हुनेछ।</verse>
				<verse number="43">तब धर्मात्माहरू तिनीहरूका पिताको राज्यमा सूर्यझैं चम्कनेछन्। जसको कान छ, उसले सुनोस् र बुझोस्।</verse>
				<verse number="44">“स्वर्गको राज्य खेतमा लुकाइ राखिएको गाडधनजस्तो हो। जब एकजना मानिसले त्यसलाई भेट्टायो, त्यसले फेरि लुकाइ राख्यो, अनि आनन्दसाथ गएर आफूसित भएका सबै थोक बेचेर त्यो खेत किन्यो।</verse>
				<verse number="45">“फेरि स्वर्गको राज्य असल मोतीहरूको खोजी गर्ने एकजना व्यापारीजस्तो हो।</verse>
				<verse number="46">जब उसले एउटा बहुमूल्य मोती भेट्टायो, ऊ गइहाल्यो अनि आफूसित भएका सबै थोक बेचेर त्यो किन्यो।</verse>
				<verse number="47">“फेरि पनि स्वर्गको राज्य समुद्रमा हानेको एउटा जालजस्तै हो, जसमा सबै किसिमका माछाहरू परे।</verse>
				<verse number="48">जब त्यो भरियो, मछुवाहरूले त्यसलाई तानेर किनारमा ल्याए। त्यसपछि तिनीहरू बसेर असल माछाहरूलाई टोकरीमा बटुले, तर खराबलाई बाहिर फ्याँकिदिए।</verse>
				<verse number="49">युगको अन्त्यमा पनि यस्तै हुनेछ। स्वर्गदूतहरू आएर दुष्‍टहरूलाई धर्मीहरूबाट अलग गर्नेछन्,</verse>
				<verse number="50">अनि तिनीहरूलाई आगोको भट्टीमा फालिदिनेछन्, जहाँ रुवाइ र दाह्रा किटाइ हुनेछ।”</verse>
				<verse number="51">येशूले तिनीहरूलाई “के यी कुराहरू बुझ्यौ?” भनी सोध्नुभयो। तिनीहरूले जवाफ दिए, “ज्यू, बुझ्यौं।”</verse>
				<verse number="52">उहाँले तिनीहरूलाई भन्‍नुभयो, “यसकारण स्वर्गको राज्यको विषयमा शिक्षा पाएको हरेक व्यवस्थाको शिक्षक, घरको एकजना मालिकजस्तै हो, जसले आफ्नो ढुकुटीबाट नयाँ र पुरानो मूल्यवान् वस्तुहरू झिक्दछ।”</verse>
				<verse number="53">जब येशूले यी दृष्‍टान्तहरू भनिसक्नुभयो, उहाँ त्यहाँबाट अघि बढ्नुभयो।</verse>
				<verse number="54">आफ्नो घर भएको शहरमा आएर उहाँले मानिसहरूलाई तिनीहरूका सभाघरमा सिकाउन थाल्नुभयो, अनि तिनीहरू छक्‍क परे। तिनीहरूले सोधे, “यस मानिसले यस्तो बुद्धि र शक्‍तिशाली कामहरू गर्ने शक्‍ति कहाँबाट पायो?</verse>
				<verse number="55">के यो सिकर्मीको छोरो होइन? के यसकी आमाको नाउँ मरियम होइन, अनि यसका भाइहरू याकोब, योसेफ, सिमोन र यहूदा होइनन्?</verse>
				<verse number="56">के यसका बहिनीहरू हामीसित छैनन्? त्यसो भए यस मानिसले यी सबै कुराहरू कहाँबाट पायो?”</verse>
				<verse number="57">अनि तिनीहरू उहाँसित चिढिए। तर येशूले तिनीहरूलाई भन्‍नुभयो, “अगमवक्‍ता आफ्नै ठाउँमा अनि उसको आफ्नै घरमा मात्र आदररहित हुन्छ।”</verse>
				<verse number="58">अनि उहाँले तिनीहरूका विश्‍वासको कमीले गर्दा त्यहाँ धेरै शक्‍तिशाली कामहरू गर्नुभएन।</verse>
			</chapter>
			<chapter number="14">
				<verse number="1">त्यस बेला देशका एक चौथाइ भागका शासक हेरोदले येशूको विषयमा विवरण सुने।</verse>
				<verse number="2">तिनले आफ्ना भारदारहरूलाई भने, “यिनी त बप्‍तिस्मा दिने यूहन्‍ना हुन्; जो मरेकाबाट जीवित भएका छन्, त्यसकारण तिनीद्वारा शक्‍तिशाली कामहरू भइरहेका छन्।”</verse>
				<verse number="3">हेरोदले आफ्नो भाइ फिलिपकी पत्नी हेरोदियासको कारणले, यूहन्‍नालाई पक्रेर अनि बाँधेर झ्यालखानामा राखेका थिए,</verse>
				<verse number="4">किनकि यूहन्‍नाले तिनलाई यसो भनेका थिए: “तपाईंले उसलाई राख्नु उचित छैन।”</verse>
				<verse number="5">हेरोदले यूहन्‍नालाई मार्न चाहेका थिए, तर तिनी मानिसहरूदेखि डराउँथे, किनकि तिनीहरूले यूहन्‍नालाई एक अगमवक्‍ता भनी मान्थे।</verse>
				<verse number="6">हेरोदको जन्मदिनमा हेरोदियासकी छोरीले पाहुनाहरूका निम्ति नाचेर हेरोदलाई यति धेरै खुशी पारी</verse>
				<verse number="7">कि, तिनले उसले जे मागे पनि दिनेछु भनी शपथ खाएर वचन दिए।</verse>
				<verse number="8">आमाले सिकाएअनुसार त्यसले भनी, “यहीं मलाई एउटा थालमा बप्‍तिस्मा दिने यूहन्‍नाको शिर दिनुहोस्।”</verse>
				<verse number="9">राजा दुःखित भए, तर आफ्नो शपथ र भोजमा बसेका पाहुनाहरूका निम्ति उनले त्यस विन्तीलाई पूरा गरिदिने आज्ञा दिए,</verse>
				<verse number="10">अनि झ्यालखानामा यूहन्‍नाको शिर काट्न लगाए।</verse>
				<verse number="11">तिनको शिर एउटा थालमा ल्याएर त्यस केटीलाई दिइयो, उसले त्यो आफ्नी आमाकहाँ लगी।</verse>
				<verse number="12">यूहन्‍नाका चेलाहरू आएर तिनको शरीर लगे, अनि त्यो गाडिदिए। अनि तिनीहरूले गएर येशूलाई भनिदिए।</verse>
				<verse number="13">जब येशूले यो घटना सुन्‍नुभयो, तब उहाँ डुङ्गामा चढेर त्यस ठाउँबाट सुटुक्‍कै एउटा एकान्त ठाउँमा जानुभयो। यो सुनेर शहरहरूबाट भीडहरू उहाँलाई पछ्याउँदै पैदलै गए।</verse>
				<verse number="14">जब येशू उत्रनुभयो अनि उहाँले एउटा ठूलो भीडलाई देख्नुभयो; उहाँ तिनीहरूप्रति दयाले भरिनुभयो अनि तिनीहरूका रोगहरूलाई निको पार्नुभयो।</verse>
				<verse number="15">साँझ पर्नलाग्दा चेलाहरूले उहाँकहाँ आएर भने, “यो एउटा सुनसान ठाउँ हो, अनि अबेला हुँदैछ। भीडहरूलाई बिदा गर्नुहोस्, र तिनीहरूले गाउँतिर गएर आफ्ना लागि केही खानेकुराहरू किनून्।”</verse>
				<verse number="16">येशूले जवाफ दिनुभयो, “तिनीहरूलाई जान खाँचो छैन। तिमीहरूले नै तिनीहरूलाई केही खान देओ।”</verse>
				<verse number="17">तिनीहरूले जवाफ दिए, “यहाँ हामीसित त पाँचओटा रोटी र दुईओटा माछा मात्र छन्।”</verse>
				<verse number="18">उहाँले भन्‍नुभयो, “ती मकहाँ ल्याओ।”</verse>
				<verse number="19">अनि उहाँले मानिसहरूलाई हरियो चउरमा बस्‍ने आदेश दिनुभयो। ती पाँच रोटी र दुई माछा लिएर स्वर्गतिर हेरेर उहाँले धन्यवाद दिनुभयो अनि रोटी भाँच्नुभयो। तब ती चेलाहरूलाई दिनुभयो, अनि चेलाहरूले मानिसहरूलाई दिए।</verse>
				<verse number="20">तिनीहरू सबैले ती खाए र अघाए, अनि चेलाहरूले उब्रेका टुक्राहरू बाह्र डालाभरि उठाए।</verse>
				<verse number="21">ती खानेहरूको संख्या स्त्रीहरू र केटाकेटीहरूबाहेक पुरुषहरू मात्र लगभग पाँच हजार थिए।</verse>
				<verse number="22">येशूले भीडलाई बिदा गर्नुहुँदा उहाँले चेलाहरूलाई डुङ्गामा चढेर झट्टै उहाँभन्दा अघि पारिपट्टि जान लाउनुभयो।</verse>
				<verse number="23">उहाँले भीडलाई बिदा गरिसक्नुभएपछि, उहाँ एकलै प्रार्थना गर्न एउटा पहाडमा जानुभयो। रात पर्दा उहाँ त्यहाँ एकलै हुनुहुन्थ्यो,</verse>
				<verse number="24">तर डुङ्गा जमिनदेखि धेरै टाढा पुगिसकेको थियो, बतास उल्टो बहेकाले छालहरूले त्यसलाई हुत्‍याइँदैथियो।</verse>
				<verse number="25">बिहान तीन बजेतिर येशू समुद्रमाथि हिँड्दै तिनीहरूतिर जानुभयो।</verse>
				<verse number="26">जब चेलाहरूले उहाँलाई तालमाथि हिँडिरहनुभएको देखे, तिनीहरू डराए। अनि तिनीहरू, “यो ता भूत हो” भनी डरले चिच्याए।</verse>
				<verse number="27">तर येशूले तुरुन्तै तिनीहरूलाई भन्‍नुभयो: “साहस गर! म नै हुँ। नडराओ।”</verse>
				<verse number="28">पत्रुसले जवाफ दिए, “प्रभु यदि तपाईं नै हुनुहुन्छ भने मलाई तपाईंकहाँ पानीमा आउन अह्राउनुहोस्।”</verse>
				<verse number="29">उहाँले भन्‍नुभयो, “आऊ।” तब पत्रुस डुङ्गाबाट ओर्लेर पानीमाथि हिँड्दै येशूतिर आए,</verse>
				<verse number="30">तर जब तिनले बतास देखे, तब तिनी डराए अनि, डुब्न लाग्दा, “प्रभु, मलाई बचाउनुहोस्!” भनी चिच्याए।</verse>
				<verse number="31">येशूले तुरुन्तै आफ्नो हात पसारेर तिनलाई पक्रनुभयो अनि भन्‍नुभयो, “हे अल्पविश्‍वासी, तिमीले किन शङ्का गर्‍यौ?”</verse>
				<verse number="32">अनि जब उहाँहरू डुङ्गामा चढ्नुभयो, बतास शान्त भयो।</verse>
				<verse number="33">तब डुङ्गामा हुनेहरूले “साँच्‍चै तपाईं परमेश्‍वरको पुत्र हुनुहुन्छ” भने, अनि उहाँलाई दण्डवत् गरे।</verse>
				<verse number="34">तिनीहरू पारि पुगेपछि गनेसरेतमा उत्रे।</verse>
				<verse number="35">अनि जब त्यहाँका मानिसहरूले येशूलाई चिने, तिनीहरूले छेउछाउका सबै इलाकाहरूमा खबर पठाए। मानिसहरूले आफ्ना सबै रोगीहरू उहाँकहाँ ल्याए।</verse>
				<verse number="36">अनि रोगीहरूलाई उहाँको वस्त्रको किनार मात्र छुन दिनुहोस् भनी उहाँलाई विन्ती गरे, अनि जतिले उहाँलाई छोए तिनीहरू सबै निको भए।</verse>
			</chapter>
			<chapter number="15">
				<verse number="1">अनि यरूशलेमबाट केही फरिसी र व्यवस्थाका शिक्षकहरू येशूकहाँ आएर सोधे,</verse>
				<verse number="2">“तपाईंका चेलाहरूले किन पुर्खाहरूका परम्परा भङ्ग गर्दछन्? तिनीहरूले खानुअघि आफ्ना हात धुँदैनन्।”</verse>
				<verse number="3">येशूले जवाफ दिनुभयो, “अनि तिमीहरूले चाहिँ आफ्ना परम्पराको निम्ति किन परमेश्‍वरको आज्ञा भङ्ग गर्छौ?</verse>
				<verse number="4">किनकि परमेश्‍वरले भन्‍नुभयो, ‘आफ्ना बुबाआमालाई आदर गर’ अनि ‘जसले आफ्ना बुबा वा आमालाई सराप्छ त्यो मारिनुपर्छ।’</verse>
				<verse number="5">तर तिमीहरू भन्छौ, कुनै मानिसले आफ्ना बुबा वा आमालाई, ‘तपाईंले मबाट जुन सहायता पाउनुपर्ने हो त्यो परमेश्‍वरलाई चढाइसकिएको छ’ भन्यो भने,</verse>
				<verse number="6">त्यसले ‘आफ्ना बुबा वा आमाको आदर’ गर्नुपर्दैन। यसरी तिमीहरूले आफ्नो परम्पराको निम्ति परमेश्‍वरको आज्ञालाई व्यर्थको तुल्याउँछौ।</verse>
				<verse number="7">तिमी कपटीहरू! तिमीहरूको विषयमा अगमवाणी गर्दा यशैयाले ठीक भनेका थिए:</verse>
				<verse number="8">“ ‘यी मानिसहरूले आफ्ना ओठले मात्र मेरो आदर गर्छन्, तर तिनीहरूका हृदय मदेखि टाढो छ।</verse>
				<verse number="9">तिनीहरूले व्यर्थमा मेरो आराधना गर्छन्; तिनीहरूका शिक्षा खाली मानवीय नियम मात्र हुन्।’ ”</verse>
				<verse number="10">अनि येशूले भीडलाई आफूकहाँ बोलाएर भन्‍नुभयो, “सुन र बुझ।</verse>
				<verse number="11">जे मानिसको मुखबाट भित्र पस्छ त्यसले उसलाई अशुद्ध पार्दैन; तर जे उसको मुखबाट बाहिर निस्कन्छ, त्यसले उसलाई ‘अशुद्ध’ पार्दछ।”</verse>
				<verse number="12">तब चेलाहरूले उहाँकहाँ आएर सोधे, “यो सुनेर फरिसीहरू अपमानित भएका छन् भनी तपाईंलाई थाहा छ?”</verse>
				<verse number="13">उहाँले जवाफ दिनुभयो, “मेरा स्वर्गीय पिताले नरोप्नु भएको हरेक बोटबिरुवा जरैसित उखेलिनेछ।</verse>
				<verse number="14">तिनीहरूलाई छोडिदेओ; ती दृष्‍टिविहीन अगुवाहरू हुन्। यदि एउटा दृष्‍टिविहीनले अर्को दृष्‍टिविहीनलाई डोर्‍याउँछ भने दुवै खाडलमा पर्नेछन्।”</verse>
				<verse number="15">पत्रुसले भने, “यस दृष्‍टान्तको अर्थ हामीलाई बुझाइदिनुहोस्।”</verse>
				<verse number="16">येशूले तिनीहरूलाई सोध्नुभयो, “के तिमीहरू अझ यतिका अबुझ छौ?</verse>
				<verse number="17">जे कुरा मुखभित्र पसेर पेटमा जान्छ, त्यो शरीरबाट बाहिर निस्कन्छ भनी तिमीहरू जान्दैनौ?</verse>
				<verse number="18">तर जे कुरा मुखबाट बाहिर निस्कन्छ त्यो हृदयबाट आउँछ, अनि यसैले मानिसलाई अशुद्ध पार्छ।</verse>
				<verse number="19">किनकि हृदयबाट दुष्‍ट विचारहरू; हत्या, व्यभिचार, अनैतिकता, चोरी, झूटा साक्षी, निन्दा निस्कन्छन्।</verse>
				<verse number="20">यिनीहरूले नै मानिसलाई अशुद्ध बनाउँछन्, तर नधोइएका हातहरूले खाँदा उसलाई अशुद्ध पार्दैन।”</verse>
				<verse number="21">त्यो ठाउँ छोडेर येशू टायर र सीदोनका इलाकामा जानुभयो।</verse>
				<verse number="22">त्यसका छेउछाउबाट एउटी कनानी स्त्री जोडसित रुँदै यसो भन्दै आई, “प्रभु, दाविदको पुत्र, ममाथि दया गर्नुहोस्! मेरी छोरीलाई भूत आत्मा लागेको छ र साह्रै ग्रस्त पारेको छ।”</verse>
				<verse number="23">येशूले जवाफमा एक शब्द पनि बोल्नुभएन। यसकारण उहाँका चेलाहरूले उहाँकहाँ आएर विन्ती गरे, “त्यसलाई पठाइदिनुहोस्, किनकि त्यो हाम्रो पछि-पछि रुँदै आउँदैछे।”</verse>
				<verse number="24">उहाँले जवाफ दिनुभयो, “म खाली इस्राएलका हराएका भेडाहरूकहाँ मात्र पठाइएको हुँ।”</verse>
				<verse number="25">त्यस स्त्रीले उहाँकहाँ आई र घुँडा टेकेर भनी, “प्रभु, मलाई सहायता गर्नुहोस्!”</verse>
				<verse number="26">उहाँले जवाफ दिनुभयो, “केटाकेटीहरूको रोटी लिएर कुकुरहरूको अघि फालिदिनु उचित होइन।”</verse>
				<verse number="27">त्यस स्त्रीले भनी, “हो प्रभु, तर कुकुरहरूले पनि आफ्ना मालिकहरूका टेबुलबाट खसेका टुक्राटाक्रीहरू खान्छन्।”</verse>
				<verse number="28">तब येशूले जवाफ दिनुभयो, “हे स्त्री, तिम्रो विश्‍वास ठूलो रहेछ। तिमीले चाहेजस्तै नै होस्।” अनि उसकी छोरी त्यसै बेला निको भई।</verse>
				<verse number="29">येशू त्यहाँबाट निस्केर गालील समुद्रको किनार भएर जानुभयो; अनि उहाँ एउटा पहाडी ठाउँमा गएर बस्‍नुभयो।</verse>
				<verse number="30">त्यहाँ ठूला भीडहरू उहाँकहाँ हिँड्न नसक्ने, दृष्‍टिविहीन, अपाङ्ग, बोल्न नसक्ने अनि अरू धेरैलाई लिएर आए, र उहाँका पाउमा राखिदिए; अनि उहाँले तिनीहरूलाई निको पारिदिनुभयो।</verse>
				<verse number="31">जब मानिसहरूले बोल्न नसक्नेहरूले बोलेका, अपाङ्गहरू ठीक भएका, हिँड्न नसक्‍नेहरू हिँडेका अनि दृष्‍टिविहीनहरूले देखेका देखे तब तिनीहरू छक्‍क परे; अनि तिनीहरूले इस्राएलका परमेश्‍वरको प्रशंसा गरे।</verse>
				<verse number="32">येशूले आफ्ना चेलाहरूलाई आफूकहाँ बोलाएर भन्‍नुभयो, “म यी मानिसहरूलाई देखेर दयाले भरिएको छु, तिनीहरू हामीसित तीन दिनदेखि छन्, अनि तिनीहरूसित खानेकुरा केही छैन। म यिनीहरूलाई भोकै पठाउन चाहन्‍नँ, नत्र ता यिनीहरू बाटैमा मूर्छा पर्लान्।”</verse>
				<verse number="33">उहाँका चेलाहरूले जवाफ दिए, “यति ठूलो भीडलाई खुवाउनलाई यस अनकन्टार ठाउँमा हामीले प्रशस्त रोटी कहाँ पाउन सकौंला?”</verse>
				<verse number="34">येशूले सोध्नुभयो, “तिमीहरूसित कतिओटा रोटी छन्?” तिनीहरूले जवाफ दिए “सातओटा, अनि ससाना केही माछाहरू।”</verse>
				<verse number="35">उहाँले भीडलाई भुइँमा बस्‍न लाउनुभयो।</verse>
				<verse number="36">तब उहाँले ती सातओटा रोटी र माछा लिनुभयो, अनि धन्यवाद दिएर भाँच्नुभयो र चेलाहरूलाई दिनुभयो, अनि तिनीहरूले मानिसहरूलाई दिए।</verse>
				<verse number="37">तिनीहरू सबैले खाए अनि अघाए। त्यसपछि चेलाहरूले उब्रेका टुक्राहरू सात डालाभरि बटुले।</verse>
				<verse number="38">खानेहरूको संख्या स्त्रीहरू र केटाकेटीहरू छोडेर करीब चार हजार पुरुषहरू थिए।</verse>
				<verse number="39">भीडहरूलाई पठाइसक्नुभएपछि येशू एउटा डुङ्गामा चढेर मगादानका छेउछाउतिर जानुभयो।</verse>
			</chapter>
			<chapter number="16">
				<verse number="1">एक दिन फरिसीहरू र सदुकीहरूले येशूकहाँ आएर उहाँलाई जाँच गर्दै तिनीहरूका लागि स्वर्गबाट एउटा चिन्ह देखाउन मागे।</verse>
				<verse number="2">उहाँले भन्‍नुभयो, “साँझ हुँदा तिमीहरू ‘मौसम राम्रो हुनेछ; किनकि आकाश रातो छ,’</verse>
				<verse number="3">अनि बिहान ‘आज आँधी आउनेछ; किनकि आकाश रातो छ अनि बादलले ढाकेको छ,’ भन्छौ। तिमीहरू आकाशको अवस्था हेरेर दिन कस्तो हुनेछ भनी अर्थ लाउनसक्छौ, तर तिमीहरूले समयको चिन्हहरूबाट बुझ्न सक्दैनौ।</verse>
				<verse number="4">दुष्‍ट र व्यभिचारी पुस्ताले अचम्मको चिन्ह खोज्दछ, तर यसलाई योनाको चिन्हबाहेक अरू कुनै चिन्ह दिइनेछैन।” त्यसपछि येशू तिनीहरूलाई छोडेर गइहाल्नुभयो।</verse>
				<verse number="5">जब उहाँहरू तालपारि जानुभयो, चेलाहरूले रोटी लैजान बिर्से।</verse>
				<verse number="6">“सावधान!” येशूले तिनीहरूलाई चेतावनी दिनुभयो “फरिसीहरू र सदुकीहरूको खमीरदेखि होसियार रहो।”</verse>
				<verse number="7">तिनीहरूले आपसमा छलफल गरेर भने, “यो त हामीले रोटी ल्याएनौं भनेर होला।”</verse>
				<verse number="8">तिनीहरूका छलफल थाहा पाएर येशूले सोध्नुभयो, “हे अल्पविश्‍वासीहरूहो, तिमीहरू किन रोटी छैन भनेर आपसमा कुरा गर्दछौ?</verse>
				<verse number="9">तिमीहरू अझै बुझ्दैनौ? पाँच हजारका निम्ति पाँच रोटी थिए, अनि कति डालाभरि तिमीहरूले बटुल्यौ, त्यो सम्झना आउँदैन?</verse>
				<verse number="10">अथवा चार हजारका निम्ति सात रोटी थिए, अनि तिमीहरूले कति डाला बटुल्यौ?</verse>
				<verse number="11">मैले रोटीको विषयमा तिमीहरूसित भनिरहेको थिइनँ भनी तिमीहरूले कसरी बुझेनौ? तर तिमीहरू फरिसी र सदुकीहरूको खमीरदेखि होसियार बस।”</verse>
				<verse number="12">तब उहाँले रोटीमा हाल्ने खमीरदेखि होइन, तर फरिसी र सदुकीहरूको शिक्षादेखि होसियार रहनू भन्‍नुभएको रहेछ भनी तिनीहरूले बुझे।</verse>
				<verse number="13">जब येशू कैसरिया फिलिप्पीका इलाकामा आउनुभयो, तब उहाँले चेलाहरूलाई “मानिसहरूले मानिसका पुत्र को हो भनी भन्छन्?” भनी सोध्नुभयो।</verse>
				<verse number="14">तिनीहरूले जवाफ दिए, “कसैले बप्‍तिस्मा दिने यूहन्‍ना; कसैले एलिया भन्छन्; अनि अझ अरूले चाहिँ यर्मिया अथवा अगमवक्‍ताहरूमध्ये एक हुन् भनी भन्छन्।”</verse>
				<verse number="15">उहाँले सोध्नुभयो, “तिमीहरूले नि? तिमीहरू मलाई म को हुँ भन्छौ?”</verse>
				<verse number="16">सिमोन पत्रुसले उत्तर दिए, “तपाईं ख्रीष्‍ट हुनुहुन्छ, जीवित परमेश्‍वरका पुत्र।”</verse>
				<verse number="17">येशूले जवाफ दिनुभयो, “योनाको छोरो सिमोन, तिमी धन्यका हौ, किनकि यो तिमीलाई मानिसद्वारा होइन, तर स्वर्गमा हुनुहुने मेरा पिताद्वारा प्रकट गरिएको हो।</verse>
				<verse number="18">अनि म तिमीलाई भन्दछु, कि तिमी पत्रुस हौ, अनि म यस चट्टानमाथि मेरो मण्डली स्थापित गर्नेछु, अनि नरकका ढोकाहरू यसमाथि विजयी हुनेछैनन्।</verse>
				<verse number="19">म तिमीलाई स्वर्गको राज्यका साँचाहरू दिनेछु: तिमीहरूले पृथ्वीमा जे बाँध्छौ, त्यो स्वर्गमा बाँधिनेछ, अनि तिमीहरूले पृथ्वीमा जे फुकाउँछौ, त्यो स्वर्गमा फुकाइनेछ।”</verse>
				<verse number="20">तब उहाँले आफ्ना चेलाहरूलाई, उहाँ ख्रीष्‍ट हुनुहुन्छ भनी कसैलाई नभन्‍नू भनी चेतावनी दिनुभयो।</verse>
				<verse number="21">त्यस समयदेखि उसो येशूले आफ्ना चेलाहरूलाई उहाँ यरूशलेममा जानुपर्छ, अनि प्रधानहरू, मुख्य पूजाहारीहरू र व्यवस्थाका शिक्षकहरूका हातबाट धेरै कष्‍टहरू सहनुपर्छ अनि उहाँ मर्नुपर्छ, र तेस्रो दिनमा जीवित भई उठ्नुपर्छ भनी भन्‍न थाल्नुभयो।</verse>
				<verse number="22">पत्रुसले उहाँलाई एकातिर लगेर “यसो कहिल्यै नहोस्, प्रभु! तपाईंलाई यस्तो कहिल्यै नहोस्” भनी हप्काउन थाले।</verse>
				<verse number="23">येशूले फर्केर पत्रुसलाई भन्‍नुभयो, “ए शैतान, मबाट टाढा जा! तँ मेरो लागि ठेस लाग्ने कारण होस्। तेरो मनमा परमेश्‍वर सम्बन्धी विचारहरू होइनन्, तर मानिसहरू सम्बन्धी विचारहरू छन्।”</verse>
				<verse number="24">तब येशूले चेलाहरूलाई भन्‍नुभयो, “यदि कोही मेरो पछि आउने इच्छा गर्दछ भने, उसले आफैलाई इन्कार गरोस् र आफ्नो क्रूस उठाएर मेरो पछि लागोस्।</verse>
				<verse number="25">किनकि जसले आफ्नो प्राण बचाउने इच्छा गर्दछ, त्यसले त्यो गुमाउनेछ, तर जसले मेरो निम्ति आफ्नो प्राण गुमाउँछ, त्यसले त्यो पाउनेछ।</verse>
				<verse number="26">कुनै मानिसले सारा संसार हात पारेर आफ्नो प्राणचाहिँ गुमाउँछ भने उसलाई के फाइदा होला? अथवा कुनै मानिसले आफ्नो प्राणको बदला के दिन सक्ला र?</verse>
				<verse number="27">किनकि मानिसका पुत्र आफ्ना पिताको महिमामा आफ्ना स्वर्गदूतहरूसित आउनेछन्, अनि त्यस बेला उनले हरेक व्यक्‍तिलाई उसले जे गरेको छ, त्यसअनुसार प्रतिफल दिनेछन्।</verse>
				<verse number="28">“म तिमीहरूलाई साँच्‍चै भन्दछु, यो ठाउँमा उपस्थित भएकाहरूमध्ये कतिले मानिसका पुत्रलाई आफ्नो राज्यमा आउँदै गरेका नदेखुन्जेल मृत्यु चाख्नेछैनन्।”</verse>
			</chapter>
			<chapter number="17">
				<verse number="1">छ दिनपछि येशूले आफूसित पत्रुस, याकोब र तिनका भाइ यूहन्‍नालाई अलग्गै एउटा अग्लो पर्वतमा लानुभयो।</verse>
				<verse number="2">त्यहाँ तिनीहरूका सामुन्‍ने उहाँको रूप परिवर्तन भयो। उहाँको अनुहार सूर्यझैं चम्क्यो, अनि उहाँको वस्त्र ज्योतिझैं सेता भए।</verse>
				<verse number="3">त्यसै बेला तिनीहरूका सामुन्‍ने मोशा र एलिया येशूसित कुरा गरिरहेका देखा परे।</verse>
				<verse number="4">पत्रुसले येशूलाई भने, “प्रभु, हामीलाई यहीं रहनु असल छ। यदि तपाईं चाहनुहुन्छ भने म तीनओटा वासस्थान बनाउनेछु; एउटा तपाईंको लागि, एउटा मोशाको लागि अनि एउटा एलियाको लागि।”</verse>
				<verse number="5">तिनी बोल्दैगर्दा, एउटा चहकिलो बादलले तिनीहरूलाई ढाक्यो, अनि बादलबाट यसो भन्‍ने आवाज आयो, “यिनी मेरा पुत्र हुन्, जसलाई म प्रेम गर्छु: यिनीसित म अति प्रसन्‍न छु। यिनको कुरा सुन!”</verse>
				<verse number="6">जब चेलाहरूले यो सुने, तिनीहरू डरले घोप्टो परेर भुइँमा लडे।</verse>
				<verse number="7">तर येशूले आएर तिनीहरूलाई छुनुभयो अनि भन्‍नुभयो, “उठ, नडराओ।”</verse>
				<verse number="8">जब तिनीहरूले माथि हेरे, तिनीहरूले येशूबाहेक अरू कसैलाई देखेनन्।</verse>
				<verse number="9">उहाँहरू जब पर्वतबाट ओर्लँदैहुनुहुन्थ्यो, येशूले यस्तो आदेश दिनुभयो, “मानिसका पुत्र मृत्युबाट जीवित भई नउठेसम्म तिमीहरूले जे देख्यौ, त्यो कसैलाई नभन्‍नू।”</verse>
				<verse number="10">चेलाहरूले उहाँलाई सोधे, “त्यसो भए किन व्यवस्थाका शिक्षकहरू एलिया पहिला आउनुपर्छ भनी भन्छन्?”</verse>
				<verse number="11">येशूले उत्तर दिनुभयो, “एलिया साँच्‍चै नै आउँछन्, अनि सबै कुरा पुनर्स्थापन गर्नेछन्।</verse>
				<verse number="12">तर म तिमीहरूलाई भन्दछु, एलिया आइसकेका छन्, अनि तिनीहरूले तिनलाई चिन्‍न सकेनन्, तर तिनलाई तिनीहरूले मनपरी व्यवहार गरे। यस्तै किसिमले मानिसका पुत्रले तिनीहरूका हातबाट कष्‍ट भोग्नेछन्।”</verse>
				<verse number="13">तब उहाँले बप्‍तिस्मा दिने यूहन्‍नाको विषयमा तिनीहरूलाई भन्‍नुभएको भनी चेलाहरूले बुझे।</verse>
				<verse number="14">जब उहाँहरू भीड भएको ठाउँमा आउनुभयो, एकजना मानिसले येशूकहाँ आएर उहाँको सामुन्‍ने घुँडा टेकेर भन्यो,</verse>
				<verse number="15">“प्रभु, मेरो छोरामाथि दया गर्नुहोस्। उसलाई छारेरोग लागेको छ, अनि उसले धेरै कष्‍ट पाइरहेछ। ऊ घरी-घरी आगोमा अथवा पानीमा लड्छ।</verse>
				<verse number="16">मैले उसलाई तपाईंका चेलाहरूकहाँ ल्याएँ तर तिनीहरूले यसलाई निको पार्न सकेनन्।”</verse>
				<verse number="17">येशूले जवाफ दिनुभयो, “ए अविश्‍वासी र भ्रष्‍ट पुस्ता, म कहिलेसम्म तिमीहरूका साथमा रहूँला र तिमीहरूलाई सहूँला? त्यस केटोलाई यहाँ मकहाँ ल्याओ।”</verse>
				<verse number="18">येशूले त्यस भूत आत्मालाई हप्काउनुभयो, अनि त्यो त्यस केटोबाट निस्किएर गयो, अनि त्यो केटो त्यसै घडीदेखि निको भयो।</verse>
				<verse number="19">तब चेलाहरू गुप्‍तमा येशूकहाँ आएर सोधे, “हामीले किन त्यसलाई निकाल्न सकेनौं?”</verse>
				<verse number="20">उहाँले जवाफ दिनुभयो, “किनकि तिमीहरूमा विश्‍वासको कमी छ। तिमीहरूलाई साँच्‍चै भन्दछु, यदि तिमीहरूमा सानो रायोको दानाजत्रो मात्रै पनि विश्‍वास छ भने तिमीहरूले यस पहाडलाई ‘यहाँबाट त्यहाँ हटिजा’ भन्‍न सक्छौ, अनि त्यो हटिजानेछ। तिमीहरूको लागि कुनै कुरो पनि असम्भव हुनेछैन।</verse>
				<verse number="21">तर यस किसिमको चङ्गाइचाहिँ प्रार्थना र उपवासविना हुन सक्दैन। ”</verse>
				<verse number="22">जब उहाँहरू एकसाथ गालीलमा आउनुभयो, येशूले तिनीहरूलाई भन्‍नुभयो, “मानिसका पुत्रलाई मानिसहरूका हातमा सुम्पिइनेछन्।</verse>
				<verse number="23">तिनीहरूले उसलाई मार्नेछन्, अनि तेस्रो दिनमा उहाँ जीवित पारिनुहुनेछ छ।” अनि चेलाहरू अत्यन्तै दुःखी भए।</verse>
				<verse number="24">येशू र उहाँका चेलाहरू कफर्नहुममा आएपछि मन्दिरको कर उठाउनेहरूले पत्रुसकहाँ आएर सोधे, “के तिमीहरूका गुरुले मन्दिरको कर तिर्दैनन्?”</verse>
				<verse number="25">तिनले जवाफ दिए, “हो, तिर्नुहुन्छ।” जब पत्रुस घरभित्र आए, येशूले पहिला सोधिहाल्नुभयो, “सिमोन तिम्रो के विचार छ, संसारका राजाहरूले आफ्नै छोराहरूबाट कर उठाउँछन् कि अरूबाट?”</verse>
				<verse number="26">पत्रुसले जवाफ दिए, “अरूबाट।” येशूले तिनलाई भन्‍नुभयो, “त्यसो भए छोराहरूले त तिर्नु नपर्ने रहेछ।</verse>
				<verse number="27">तरै पनि तिनीहरू नचिढिऊन् भनेर, जाऊ अनि तालमा तिम्रो बल्छी हान। तिमीले पक्रेको पहिलो माछा लेऊ; यसको मुख खोल र तिमीले एउटा चाँदीको सिक्‍का पाउनेछौ। त्यो लगेर तिम्रो अनि मेरो कर भनेर तिनीहरूलाई दिइहाल।”</verse>
			</chapter>
			<chapter number="18">
				<verse number="1">त्यस बेला चेलाहरूले येशूकहाँ आएर सोधे, “स्वर्गको राज्यमा सबैभन्दा ठूलो को हुन्छ?”</verse>
				<verse number="2">उहाँले एउटा सानो बालकलाई बोलाएर तिनीहरूका बीचमा उभ्याउनुभयो,</verse>
				<verse number="3">र भन्‍नुभयो, “म तिमीहरूलाई साँच्‍चै भन्दछु, तिमीहरू बदलिएर साना बालकहरूजस्ता भएनौ भने तिमीहरू कहिल्यै स्वर्गको राज्यमा प्रवेश गर्नेछैनौ।</verse>
				<verse number="4">यसकारण जसले आफैलाई यस बालकजस्तो नम्र बनाउँछ, त्यो स्वर्गको राज्यमा सबैभन्दा ठूलो हुनेछ;</verse>
				<verse number="5">अनि जसले यसरी एउटा बालकलाई मेरो नाउँमा ग्रहण गर्दछ, उसले मलाई नै ग्रहण गर्दछ।</verse>
				<verse number="6">“यदि कसैले ममाथि विश्‍वास गर्ने यी सानाहरूमध्ये एकजनालाई पनि पाप गर्न लगाउँछ भने, उसलाई त एउटा ठूलो जाँतो घाँटीमा बाँधेर समुद्रको गहिराइमा डुबाइदिनु असल हुनेथियो।</verse>
				<verse number="7">मानिसहरूलाई पाप गर्न लाउने कुराहरूको लागि यस संसारलाई धिक्‍कार! यस्ता कुराहरू त आउनैपर्छ, तर धिक्‍कार त्यस मानिसलाई जसद्वारा ती आउँछन्!</verse>
				<verse number="8">यदि तिमीहरूका हात वा खुट्टाले तिमीहरूलाई पाप गर्न लगाउँछ भने त्यसलाई काटेर फालिदेओ। दुई हात अथवा दुई खुट्टा लिएर अनन्तको आगोमा फालिनुभन्दा त अपाङ्ग वा हिँड्न नसक्ने भएर जीवनमा प्रवेश गर्नु तिमीहरूलाई असल हुन्छ।</verse>
				<verse number="9">अनि यदि तिमीहरूका आँखाले तिमीहरूलाई पाप गर्न लगाउँछ भने, त्यसलाई निकालेर फालिदेओ। दुई आँखाहरू लिएर नरकको आगोमा फालिनुभन्दा त एक आँखा लिएर जीवनमा प्रवेश गर्नु तिमीहरूलाई असल हुन्छ।</verse>
				<verse number="10">“होसियार रहो कि, तिमीहरूबाट यी सानाहरूमध्ये एउटाको पनि हेला नहोऊन्; किनकि म तिमीहरूलाई भन्दछु स्वर्गमा तिनीहरूका दूतले सधैं स्वर्गमा हुने मेरा पिताको अनुहार हेर्दछन्।</verse>
				<verse number="11">मानिसको पुत्र हराएकालाई बचाउन आएको हुँ।</verse>
				<verse number="12">“तिमीहरूलाई के लाग्छ? यदि कुनै मानिसका एक सय भेडाहरू छन्, अनि तीमध्ये एउटा बाटो बिराएर गइहाल्यो भने उसले उनान्सयलाई पहाडमा छोडेर, त्यस बाटो बिराएकोलाई खोज्न जाँदैन र?</verse>
				<verse number="13">म तिमीहरूलाई साँच्‍चै भन्दछु, कि उसले त्यो भेट्टाएपछि बाटो नबिराउने ती उनान्सयहरूभन्दा त्यस एउटाप्रति ऊ आनन्दित हुनेछ।</verse>
				<verse number="14">यसकारण यी सानाहरूमध्ये एउटा पनि नहराओस् भन्‍ने तिमीहरूका स्वर्गीय पिताले इच्छा गर्नुहुन्छ।</verse>
				<verse number="15">“यदि तिम्रो सह विश्‍वासीले तिम्रो विरुद्धमा पाप गर्‍यो भने जाऊ र तिमी दुईबीच मात्र उसको गल्ती देखाइदेऊ। यदि उसले तिम्रो कुरा सुन्छ भने तिमीले उसलाई जित्यौ।</verse>
				<verse number="16">तर यदि उसले सुनेन भने आफ्नो साथमा अरू एक वा दुईजनालाई लैजाऊ र ‘दुई वा तीन साक्षीहरूद्वारा हरेक कुरा पक्‍का भएको होस्।’</verse>
				<verse number="17">यदि उसले तिनीहरूका कुरा पनि मानेन भने, मण्डलीलाई यो भनिदेऊ; अनि उसले मण्डलीको कुरा पनि मानेन भने, तिमीले तिनीप्रति गैरयहूदीहरू र कर उठाउनेहरूप्रति झैं व्यवहार गर।</verse>
				<verse number="18">“म तिमीहरूलाई साँच्‍चै भन्दछु, तिमीहरूले पृथ्वीमा जे बाँध्छौ, त्यो स्वर्गमा बाँधिनेछ, अनि तिमीहरूले पृथ्वीमा जे फुकाउँछौ, त्यो स्वर्गमा फुकाइनेछ।</verse>
				<verse number="19">“फेरि म तिमीहरूलाई साँचो भन्दछु, पृथ्वीमा यदि तिमीहरूमध्ये दुईजनाले एकमत भएर जे माग्छौ, त्यो तिमीहरूको निम्ति स्वर्गमा हुनुहुने मेरा पिताद्वारा गरिनेछ।</verse>
				<verse number="20">किनकि जहाँ दुई वा तीन जना मेरो नाउँमा एकसाथ भेला हुन्छन्, म त्यहाँ तिनीहरूसित हुन्छु।”</verse>
				<verse number="21">तब पत्रुसले येशूकहाँ आएर सोधे, “प्रभु, मेरो भाइले मेरो विरुद्धमा पाप गर्दा मैले उसलाई कतिपल्ट क्षमा दिनू? के सातपल्ट?”</verse>
				<verse number="22">येशूले जवाफ दिनुभयो, “म तिमीलाई भन्दछु, सातपल्ट होइन, तर सात गुणा सत्तरीपल्ट।</verse>
				<verse number="23">“यसकारण स्वर्गको राज्य एउटा राजाजस्तो हो, जसले आफ्ना सेवकहरूबाट हिसाब लिने इच्छा गरे।</verse>
				<verse number="24">तिनले जब त्यसो गर्न थाले, तब दश हजार झोला सुनका सिक्‍का ऋण लिएको मानिसलाई तिनीकहाँ ल्याइयो।</verse>
				<verse number="25">उसले तिर्न नसकेको कारण त्यस मालिकले त्यो ऋण तिर्नको लागि त्यो मानिस, उसकी स्वास्‍नी अनि उसका बालबच्‍चाहरू र ऊसित भएका सबै थोक बेचियोस् भन्‍ने हुकुम दिए।</verse>
				<verse number="26">“त्यस सेवकले तिनको अघि घुँडा टेकेर विन्ती गर्‍यो, ‘ममाथि धैर्य गर्नुहोस्, अनि म सबै तिर्नेछु।’</verse>
				<verse number="27">त्यस सेवकको मालिकले त्यसमाथि दया गरेर त्यो ऋण माफी गरिदिए र त्यसलाई जानदिए।</verse>
				<verse number="28">“तर त्यो सेवकले गएर ऊसित काम गर्ने एउटा सेवकलाई भेट्टायो, जससित उसको एक सय चाँदीका सिक्‍का ऋण थियो। उसले त्यसलाई पक्रेर त्यसको घोक्रो अँठ्यायो अनि ‘मेरो ऋण तिरिहाल’ भनेर माग गर्‍यो।</verse>
				<verse number="29">“ऊसित काम गर्ने त्यस सेवकले उसको अघि घुँडा टेकेर विन्ती गर्‍यो, ‘ममाथि धैर्य गर्नुहोस्, अनि म तिर्नेछु।’</verse>
				<verse number="30">“तर उसले अस्वीकार गर्‍यो। अनि गएर त्यसले ऋण नतिरून्जेल त्यस मानिसलाई झ्यालखानामा हालिदियो।</verse>
				<verse number="31">तर जे घटना भएको थियो, त्यो अरू सेवकहरूले देखेपछि तिनीहरू अति दुःखित भए, अनि गएर जे भएको थियो, त्यो कुरा आफ्ना मालिकलाई भनिदिए।</verse>
				<verse number="32">“तब त्यस मालिकले त्यस सेवकलाई भित्र बोलाएर भने, ‘तँ दुष्‍ट सेवक, तैंले मसित क्षमा मागेको कारण मैले तेरा सबै ऋण माफ गरिदिएँ।</verse>
				<verse number="33">मैले तँमाथि दया देखाएझैं के तैंले पनि आफ्नो सङ्गी-सेवकप्रति दया देखाउनुपर्ने थिएन र?’</verse>
				<verse number="34">रिसमा त्यस मालिकले त्यसलाई सम्पूर्ण ऋण नतिरेसम्म कष्‍ट पाउनलाई झ्यालखानाका अधिकारीहरूकहाँ सुम्पिदिए।</verse>
				<verse number="35">“तिमीहरूले पनि आफ्ना सह विश्‍वासीलाई हृदयदेखि क्षमा गरेनौ भने स्वर्गमा हुनुहुने मेरा पिताले पनि तिमीहरूप्रति यस्तै व्यवहार गर्नुहुनेछ।”</verse>
			</chapter>
			<chapter number="19">
				<verse number="1">येशूले यी कुराहरू भनिसक्नुभएपछि उहाँ गालील प्रदेश छोडेर यर्दनको अर्कोतिर भएको यहूदिया प्रदेशका इलाकाहरूमा जानुभयो।</verse>
				<verse number="2">ठूला भीडहरू उहाँको पछि लागे, अनि त्यहाँ उहाँले तिनीहरूमध्येका बिरामीहरूलाई निको पार्नुभयो।</verse>
				<verse number="3">केही फरिसीहरू उहाँलाई जाँच गर्न भनी उहाँकहाँ आए। तिनीहरूले सोधे, “जुनसुकै कारण भए पनि के मानिसले आफ्नी पत्नीलाई त्याग्नु उचित हो?”</verse>
				<verse number="4">उहाँले उत्तर दिनुभयो, “के तिमीहरूले धर्मशास्त्र पढेका छैनौ, सुरुमा सृष्‍टिकर्ताले तिनीहरूलाई ‘पुरुष र स्त्री बनाउनुभयो,’</verse>
				<verse number="5">अनि भन्‍नुभयो, ‘यसैकारण मानिसले आफ्ना बुबा र आमालाई छोड्नेछ, अनि आफ्नी पत्नीसित एक भई रहन्छ, र ती दुई एकै शरीर हुनेछन्’?</verse>
				<verse number="6">यसरी तिनीहरू अब दुई होइनन्, तर एक हुनेछन्। यसकारण जसलाई परमेश्‍वरले एकसाथ जोड्नुभएको छ, मानिसले नछुट्याओस्।”</verse>
				<verse number="7">तिनीहरूले सोधे, “त्यसो भए, मोशाले किन मानिसले आफ्नी पत्नीलाई त्यागपत्र दिएर त्यागोस् भन्‍ने आज्ञा दिए त?”</verse>
				<verse number="8">येशूले जवाफ दिनुभयो, “मोशाले तिमीहरूलाई तिमीहरूको हृदयको कठोरताको कारण तिमीहरूका पत्नीहरूलाई त्याग्ने अनुमति दिए। तर सुरुदेखि नै त यस्तो थिएन।</verse>
				<verse number="9">म तिमीहरूलाई भन्दछु, जसले आफ्नी पत्नीलाई वैवाहिक व्यभिचारको कारणबाहेक अरू कारणले विवाह-विच्छेद गर्दछ, अनि अर्की स्त्रीलाई विवाह गर्दछ, उसले व्यभिचार गर्दछ।”</verse>
				<verse number="10">चेलाहरूले उहाँलाई भने, “यदि पति-पत्नीको बीचमा यस्तै अवस्था हो भने ता विवाह नगर्नु नै असल हो।”</verse>
				<verse number="11">येशूले उत्तर दिनुभयो, “यो कुरा हरेकले ग्रहण गर्न सक्दैन, तर जसलाई यो दिइएको छ, उसले मात्र सक्दछ।</verse>
				<verse number="12">किनकि कोही त जन्मदेखि नै नपुंसक हुन्छन्: अरूलाईचाहिँ मानिसहरूले त्यस्ता बनाए, अनि अरूचाहिँ स्वर्गको राज्यको लागि नपुंसक नै भएर रहन चाहन्छन्। जसले यो स्वीकार गर्न सक्छ, त्यसले गरोस्।”</verse>
				<verse number="13">तब मानिसहरूले साना बालबालिकाहरूमाथि उहाँले हात राखिदिऊन्, अनि तिनीहरूका निम्ति प्रार्थना गरिदिऊन् भनी तिनीहरूलाई येशूकहाँ ल्याए; तर चेलाहरूले तिनीहरूलाई हप्काए।</verse>
				<verse number="14">येशूले भन्‍नुभयो, “साना बालबालिकाहरूलाई मकहाँ आउन देओ, तिनीहरूलाई नरोक, किनकि स्वर्गको राज्य यस्तैहरूका हो।”</verse>
				<verse number="15">येशूले हात तिनीहरूमाथि राखिसक्नुभएपछि उहाँ त्यहाँबाट गइहाल्नुभयो।</verse>
				<verse number="16">एकजना मानिसले येशूकहाँ आएर सोध्यो, “हे गुरु, मैले अनन्त जीवन प्राप्‍त गर्नलाई कुन असल काम गर्नुपर्छ?”</verse>
				<verse number="17">येशूले जवाफ दिनुभयो, “असल के हो भनी तिमी मलाई किन सोध्छौ? असल त एकजना मात्र हुनुहुन्छ। यदि तिमी जीवनमा प्रवेश गर्न चाहन्छौ भने आज्ञाहरू पालन गर।”</verse>
				<verse number="18">त्यस मानिसले सोध्यो, “कुन-कुनचाहिँ?” येशूले जवाफ दिनुभयो, “ ‘हत्या नगर्नू, व्यभिचार नगर्नू, चोरी नगर्नू, झूटो साक्षी नदिनू,</verse>
				<verse number="19">आफ्ना बुबाआमालाई आदर गर्नू, आफ्नो छिमेकीलाई आफैलाई झैं प्रेम गर्नू।’ ”</verse>
				<verse number="20">त्यस जवान मानिसले जवाफ दियो, “मैले यी सबै पालन गरेको छु। ममा अरू के कमी छ?”</verse>
				<verse number="21">येशूले उत्तर दिनुभयो, “यदि तिमी सिद्ध हुने इच्छा गर्छौ भने जाऊ, आफ्ना सबै थोक बेचेर गरिबहरूलाई देऊ, अनि तिमीलाई स्वर्गमा सम्पत्ति मिल्नेछ; त्यसपछि मलाई पछ्याऊ।”</verse>
				<verse number="22">यो सुनेर त्यो जवान मानिस दुःखित भएर गइहाल्यो, किनकि ऊसित धेरै सम्पत्ति थियो।</verse>
				<verse number="23">तब येशूले आफ्ना चेलाहरूलाई भन्‍नुभयो, “म साँच्‍चै भन्दछु, धनी मानिसलाई स्वर्गको राज्यमा पस्‍न कठिन हुन्छ।</verse>
				<verse number="24">म फेरि तिमीहरूलाई भन्दछु, कुनै धनी मानिसलाई परमेश्‍वरको राज्यमा प्रवेश गर्नुभन्दा त बरु ऊँटलाई सियोको नाथ्रीबाट छिर्नु सजिलो हुन्छ।”</verse>
				<verse number="25">जब चेलाहरूले यो सुने, तिनीहरू साह्रै छक्‍क परे र सोधे, “त्यसो भए कसले उद्धार पाउन सक्छ त?”</verse>
				<verse number="26">तिनीहरूतिर हेरेर येशूले भन्‍नुभयो, “मानिसहरूको लागि यो असम्भव छ; तर परमेश्‍वरको लागि त सबै कुरा सम्भव छन्।”</verse>
				<verse number="27">पत्रुसले उहाँलाई जवाफ दिए, “हामीले तपाईंलाई पछ्याउनलाई सबै कुरा त्यागेका छौं; त्यसो भए हामीले के पाउनेछौ त?”</verse>
				<verse number="28">येशूले तिनीहरूलाई जवाफ दिनुभयो, “म तिमीहरूलाई साँच्‍चै भन्दछु, सबै कुरा नयाँ तुल्याइसकेपछि, जब मानिसका पुत्र आफ्नो महिमाको सिंहासनमा बस्‍नेछन्, तिमीहरू पनि जसले उनलाई पछ्याएका छौ, इस्राएलका बाह्र कुलका न्याय गर्दै बाह्रओटा सिंहासनहरूमा बस्‍नेछौ।</verse>
				<verse number="29">अनि जसले मेरो निम्ति घर वा दाजुभाइ अथवा दिदीबहिनीहरू अथवा बुबाआमा अथवा बालबच्‍चा वा जग्गाजमिन छोडेको छ, त्यसको सय गुणा र अनन्त जीवन पनि पाउनेछ।</verse>
				<verse number="30">तर धेरै जो पहिला छन्, ती पछिल्‍ला हुनेछन्, अनि जो पछिल्‍ला छन्, ती पहिला हुनेछन्।</verse>
			</chapter>
			<chapter number="20">
				<verse number="1">“किनकि स्वर्गको राज्य एकजना जमिनको मालिकजस्तै हो, जो आफ्ना दाखबारीको लागि खेतालाहरू खोज्न बिहानै निस्के।</verse>
				<verse number="2">तिनीहरूलाई दिनको एक दिनार ज्याला दिन राजी भए, अनि तिनीहरूलाई दाखबारीमा काम गर्न पठाइदिए।</verse>
				<verse number="3">“करीब बिहान नौ बजेतिर तिनी बाहिर गए, अनि बजारमा कतिलाई केही नगरी उभिरहेका देखे।</verse>
				<verse number="4">तिनले तिनीहरूलाई भने ‘तिमीहरू पनि गएर मेरो दाखबारीमा काम गर, अनि जे उचित छ म तिमीहरूलाई दिनेछु।’</verse>
				<verse number="5">अनि तिनीहरू गए। “तिनी फेरि दिउँसो बाह्र बजेतिर अनि करीब दिउँसोको तीन बजेतिर बाहिर गए, अनि त्यसै गरे।</verse>
				<verse number="6">अनि बेलुकाको पाँच बजेतिर तिनी बाहिर गए, र अझ अरूलाई त्यसै उभिरहेका देखे। तिनले तिनीहरूलाई सोधे, ‘तिमीहरू केही नगरी यहाँ दिनभरि किन उभिरहेका छौ?’</verse>
				<verse number="7">“तिनीहरूले जवाफ दिए, ‘हामीलाई कसैले काममा लगाएनन्।’ “तिनले तिनीहरूलाई भने, ‘तिमीहरू पनि गएर मेरो दाखबारीमा काम गर।’</verse>
				<verse number="8">“जब साँझ पर्‍यो, दाखबारीको मालिकले आफ्नो कर्मचारीलाई भने, ‘खेतालाहरूलाई बोलाऊ अनि अन्तिममा काममा खटाइएकाहरूदेखि लिएर सुरुमा आएकाहरूसम्मलाई तिनीहरूका ज्याला देऊ।’</verse>
				<verse number="9">“बेलुका पाँच बजेतिर काममा लगाइएका खेतालाहरू आए अनि हरेकले एक-एक दिनार पाए।</verse>
				<verse number="10">तसर्थ जब ती पहिला काममा लगाइएकाहरू आए तिनीहरूले बढी पाउने आशा राखेका थिए; तर तिनीहरू हरेकले पनि एक दिनार पाए।</verse>
				<verse number="11">तिनीहरूले त्यो पाएपछि तिनीहरू जमिनको मालिकसित गनगनाउन थाले।</verse>
				<verse number="12">तिनीहरूले भने, ‘यी आखिरमा काममा लगाइएका मानिसहरूले एक घण्टा मात्र काम गरेका छन्, अनि तपाईंले तिनीहरूलाई हामी समान तुल्याउनुभयो, जसले कामको बोझ उठायौं अनि दिनको गर्मी सह्‍यौं।’</verse>
				<verse number="13">“तर तिनले तिनीहरूमध्ये एकजनालाई जवाफ दिए, ‘मित्र, मैले तिमीमाथि केही अन्याय गरेको छैनँ। के तिमी दिनको एक दिनारको हिसाबले काम गर्न राजी भएका थिएनौ?</verse>
				<verse number="14">तिम्रो ज्याला लिएर जाऊ। म आखिरमा काममा खटाइएको मानिसलाई तिमीलाई दिएको जति नै दिन चाहन्छु।</verse>
				<verse number="15">के मेरो आफ्नै पैसालाई म जे गर्न चाहन्छु, त्यो गर्ने अधिकार मलाई छैन? अथवा के म दयालु भएकोमा तिमी ईर्ष्या गर्छौ?’</verse>
				<verse number="16">“यसकारण पछिल्‍ला हुनेहरू पहिला हुनेछन् र पहिला हुनेहरू पछिल्‍ला हुनेछन्।”</verse>
				<verse number="17">जब येशू यरूशलेमतिर जाँदैहुनुहुन्थ्यो, उहाँले साथमा बाह्र जनालाई एकातिर लैजानुभयो र तिनीहरूलाई भन्‍नुभयो,</verse>
				<verse number="18">“हामी यरूशलेमतर्फ जाँदैछौं, अनि मानिसका पुत्रलाई मुख्य पूजाहारीहरू र व्यवस्थाका शिक्षकहरूका हातमा सुम्पिइनेछन्। तिनीहरूले उसलाई मृत्युको दोषी ठहराउनेछन्,</verse>
				<verse number="19">अनि उनलाई गैरयहूदीहरूको हातमा गिल्‍ला गर्न, कोर्रा लगाउन र क्रूसमा चढाउनको लागि दिनेछन्; अनि तेस्रो दिनमा ऊ जीवित भई उठ्नेछ!”</verse>
				<verse number="20">तब जब्दीका छोराहरूकी आमा आफ्ना छोराहरूको साथमा येशूकहाँ आइन्, अनि घुँडा टेकेर उहाँसँग एउटा विन्ती गरिन्।</verse>
				<verse number="21">उहाँले सोध्नुभयो, “तिमी के चाहन्छ्यौ?” उनले भनिन्, “मेरा यी छोराहरूमध्ये एकजना तपाईंको राज्यमा तपाईंको दाहिनेतिर अनि अर्कोचाहिँ देब्रेतिर बस्‍न पाउने मञ्जुरी दिनुहोस्।”</verse>
				<verse number="22">येशूले तिनीहरूलाई भन्‍नुभयो, “तिमीहरूले के मागिरहेका छौ, त्यो जान्दैनौ। के मैले पिउन लागेको कष्‍टको कचौरा तिमीहरू पिउन सक्छौ?” तिनीहरूले जवाफ दिए, “हामी सक्छौं।”</verse>
				<verse number="23">येशूले तिनीहरूलाई भन्‍नुभयो, “तिमीहरूले अवश्य मेरो कचौरादेखि पिउनेछौ, तर तिमीहरू मेरा दाहिने र देब्रेपट्टि बस्‍न पाउने कुराचाहिँ म मञ्जूर गर्न सक्दिनँ। यी ठाउँहरू त मेरा पिताले तयार गर्नुभएकाहरूका लागि हुन्।”</verse>
				<verse number="24">जब ती दशजनाले यस विषयमा सुने, तिनीहरू ती दुई भाइहरूसित रिसाए।</verse>
				<verse number="25">येशूले तिनीहरूलाई एकसाथ बोलाएर भन्‍नुभयो, “गैरयहूदीहरूका शासकहरूले तिनीहरूमाथि शासन गर्दछन्, अनि तिनीहरूका उच्‍च अधिकारीहरूले तिनीहरूमाथि अधिकार चलाउँछन् भनी तिमीहरू जान्दछौ।</verse>
				<verse number="26">तिमीहरूमा चाहिँ यस्तो हुनुहुँदैन। बरु तिमीहरूमध्ये जो ठूलो हुन चाहन्छ, त्यो तिमीहरूको सेवक हुनुपर्छ,</verse>
				<verse number="27">अनि तिमीहरूमध्ये जो श्रेष्‍ठ हुन चाहन्छ, त्यो तिमीहरूको सेवक हुनैपर्छ।</verse>
				<verse number="28">यसरी नै मानिसका पुत्र सेवा पाउनलाई होइन, तर सेवा गर्न, अनि धेरैको छुटकाराको मोल स्वरूप आफ्नो प्राण दिन आएका हुन्।”</verse>
				<verse number="29">येशू र उहाँका चेलाहरूले जब यरिहो छोड्दैहुनुहुन्थ्यो, एउटा ठूलो भीडले उहाँलाई पछ्यायो।</verse>
				<verse number="30">दुईजना दृष्‍टिविहीन मानिसहरू बाटोको छेउमा बसिरहेका थिए, अनि जब तिनीहरूले येशू त्यहाँबाट जाँदैहुनुहुन्छ भन्‍ने सुने, तिनीहरू यसो भनी कराए, “हे प्रभु, दाविदका पुत्र, हामीमाथि दया गर्नुहोस्!”</verse>
				<verse number="31">भीडले तिनीहरूलाई चूप लागून् भनेर हकारे, तर तिनीहरू झन् चर्को सोरमा कराए, “हे प्रभु, दाविदका पुत्र, हामीमाथि दया गर्नुहोस्!”</verse>
				<verse number="32">येशू रोकिनुभयो र तिनीहरूलाई बोलाएर सोध्नुभयो, “म तिमीहरूको निम्ति के गरूँ भनी तिमीहरू चाहन्छौ?”</verse>
				<verse number="33">तिनीहरूले जवाफ दिए, “हे प्रभु, हामीले आफ्नो दृष्‍टि पाऔं।”</verse>
				<verse number="34">येशू तिनीहरूप्रति दयाले भरिनुभयो अनि तिनीहरूका आँखा छोइदिनुभयो। तुरुन्तै तिनीहरूले आफ्नो दृष्‍टि पाए, अनि उहाँलाई पछ्याए।</verse>
			</chapter>
			<chapter number="21">
				<verse number="1">उहाँहरू जब यरूशलेमको नजिक जैतुन डाँडामा भएको बेथफागेमा आइपुग्नुभयो, येशूले दुईजना चेलाहरूलाई यसो भनेर पठाउनुभयो,</verse>
				<verse number="2">“तिमीहरूका सामुन्‍ने भएको गाउँमा जाओ, अनि त्यहाँ पुग्ने बित्तिकै तिमीहरूले एउटा गधालाई त्यसको बछेडाको छेउमा बाँधिएको भेट्टाउनेछौ। तिनीहरूलाई फुकाएर मकहाँ ल्याओ।</verse>
				<verse number="3">यदि कसैले तिमीहरूलाई केही भन्यो भने, तिनीहरूलाई भन्‍नू कि, प्रभुलाई यिनीहरूको खाँचो छ, अनि तिनले तिनीहरूलाई तुरुन्तै पठाइदिनेछन्।”</verse>
				<verse number="4">यो अगमवक्‍ताद्वारा बोलिएको वचन पूरा हुनालाई भएको थियो:</verse>
				<verse number="5">“यरूशलेमका मानिसहरूलाई भन, ‘हेर, तिम्रो राजा तिमीकहाँ आउँदै हुनुहुन्छ, नम्र अनि गधामाथि सवार हुनुभएर, बछेडामाथि, गधाको बछेडामाथि।’ ”</verse>
				<verse number="6">ती चेलाहरू गए अनि येशूले तिनीहरूलाई अह्राउनुभएजस्तै गरे।</verse>
				<verse number="7">तिनीहरूले त्यस गधा र बछेडोलाई ल्याए, तीमाथि तिनीहरूका लुगाहरू ओछ्याए, अनि येशू त्यसमाथि बस्‍नुभयो।</verse>
				<verse number="8">एउटा धेरै ठूलो भीडले तिनीहरूका लुगाहरू बाटोमा ओछ्याइदिए, अनि अरूले चाहिँ रूखका हाँगाहरू काटेर बाटोमा फिँजाइदिए।</verse>
				<verse number="9">उहाँको अघिजाने भीडहरूले र ती पछ्याउनेहरूले चर्को सोरमा यसो भनेर कराए, “दाविदका पुत्रलाई होसन्‍ना!” “उहाँ जो प्रभुको नाउँमा आउनुहुन्छ धन्य हुनुहुन्छ!” “परमधाममा होसन्‍ना।”</verse>
				<verse number="10">जब येशू यरूशलेममा प्रवेश गर्नुभयो, सम्पूर्ण शहरमा हलचल मच्‍चियो अनि तिनीहरूले सोधे, “यिनी को हुन्?”</verse>
				<verse number="11">त्यस भीडले जवाफ दियो, “यिनी गालीलको नासरतबाट आएका अगमवक्‍ता येशू हुन्।”</verse>
				<verse number="12">येशू मन्दिरको इलाकामा प्रवेश गर्नुभयो अनि त्यहाँ किनबेच गर्नेहरू सबैलाई धपाइदिनुभयो। उहाँले पैसा साट्नेहरूका टेबुलहरू अनि परेवा बेच्नेहरूका बेन्चहरू पल्टाइदिनुभयो।</verse>
				<verse number="13">अनि उहाँले तिनीहरूलाई भन्‍नुभयो, “यो लेखिएको छ, ‘मेरो घर प्रार्थनाको घर हुनेछ,’ तर तिमीहरूले यसलाई ‘डाँकूहरूको एउटा ओडार बनाइरहेका छौ।’ ”</verse>
				<verse number="14">दृष्‍टिविहीन अनि हिँड्न नसक्‍नेहरू उहाँकहाँ मन्दिरमा आए, अनि उहाँले तिनीहरूलाई निको पार्नुभयो।</verse>
				<verse number="15">तर जब मुख्य पूजाहारीहरू र व्यवस्थाका शिक्षकहरूले उहाँले गर्नुभएका अद्भुत कामहरू देखे, अनि मन्दिरको इलाकामा बालबालिकाहरूले “दाविदका पुत्रलाई होसन्‍ना” भनेका सुने, तिनीहरू रिसाए।</verse>
				<verse number="16">तिनीहरूले उहाँलाई सोधे, “यी बालबालिकाहरूले के भन्दैछन्, तिमी सुन्दैछौ?” येशूले जवाफ दिनुभयो, “हो, सुन्दैछु। के तिमीहरूले कहिल्यै धर्मशास्त्र पढेका छैनौ: “ ‘केटाकेटीहरू अनि शिशुहरूका ओठबाट प्रभु, तपाईंले प्रशंसा निकाल्नुभएको छ’?”</verse>
				<verse number="17">अनि उहाँ तिनीहरूलाई छोडेर शहरबाहिर बेथानीमा जानुभयो, जहाँ उहाँले रात बिताउनुभयो।</verse>
				<verse number="18">एकाबिहानै, उहाँ जब शहरतिर फर्कँदै हुनुहुन्थ्यो, उहाँ भोकाउनुभयो।</verse>
				<verse number="19">बाटोको किनारमा एउटा अञ्जीरको रूख देखेर उहाँ त्यहाँ आउनुभयो, अनि त्यसमा पातहरूबाहेक केही पाउनुभएन। तब उहाँले त्यसलाई भन्‍नुभयो, “अब उप्रान्त तँमा फल नफलोस्!” अनि त्यो रूख तुरुन्तै ओइलायो।</verse>
				<verse number="20">जब चेलाहरूले यो देखे, तिनीहरू छक्‍क परेर सोधे, “यो अञ्जीरको रूख कसरी यति चाँडो ओइलाइहाल्यो?”</verse>
				<verse number="21">येशूले जवाफ दिनुभयो, “म तिमीहरूलाई साँच्‍चै भन्दछु, यदि तिमीहरूमा विश्‍वास छ र शङ्का गरेनौ भने यस अञ्जीरको रूखलाई जे गरिएको थियो, तिमीहरूले त्यो मात्र होइन, तर तिमीहरूले यस पहाडलाई ‘जा, गएर आफूलाई समुद्रमा फ्याँक’ भन्यौ भने, त्यो भइहाल्नेछ।</verse>
				<verse number="22">तिमीहरूले विश्‍वास गर्‍यौ भने, तिमीहरूले प्रार्थनामा जे मागे पनि पाउनेछौ।”</verse>
				<verse number="23">येशू मन्दिरका चोकहरूमा आउनुभयो, अनि, उहाँले शिक्षा दिँदैगर्दा मुख्य पूजाहारीहरू अनि जनताका प्रधानहरू उहाँकहाँ आए। तिनीहरूले सोधे, “तिमीले कुन अधिकारले यी कुराहरू गरिरहेका छौ? अनि तिमीलाई यो अधिकार कसले दियो?”</verse>
				<verse number="24">येशूले जवाफ दिनुभयो, “म पनि तिमीहरूलाई एउटा प्रश्न सोध्छु। यदि तिमीहरूले जवाफ दियौ भने, म तिमीहरूलाई मैले कुन अधिकारले यी कामहरू गर्दैछु भनी भन्‍नेछु।</verse>
				<verse number="25">यूहन्‍नाको बप्‍तिस्मा कहाँबाट आएको हो? स्वर्गबाट हो कि मानिसहरूबाट?” तिनीहरूले आपसमा छलफल गरे अनि भने, “यदि हामीले ‘स्वर्गबाट,’ भन्यौं भने उनले ‘त्यसो भए तिमीहरूले किन तिनलाई विश्‍वास गरेनौ’ भनी भन्‍नेछन्।</verse>
				<verse number="26">तर यदि हामीले ‘मानिसबाट’ हो भन्यौं भने हामीलाई मानिसहरूको डर लाग्छ, किनकि तिनीहरू सबैले यूहन्‍नालाई अगमवक्‍ता भनी मान्छन्।”</verse>
				<verse number="27">त्यसकारण तिनीहरूले येशूलाई जवाफ दिए, “हामी जान्दैनौं।” तब उहाँले भन्‍नुभयो, “म पनि कुन अधिकारले यी कामहरू गर्दैछु त्यो भन्दिनँ।</verse>
				<verse number="28">“तिमीहरू के सोच्छौ? एकजना मानिसका दुई छोराहरू थिए। तिनी पहिलोकहाँ गए अनि भने, ‘छोरा, आज गएर दाखबारीमा काम गरिदे।’</verse>
				<verse number="29">“त्यसले जवाफ दियो, ‘म जान्‍नँ,’ तर पछिबाट त्यसले आफ्नो मन बदली गर्‍यो अनि गयो।</verse>
				<verse number="30">“तब ती बुबा अर्को छोराकहाँ गए अनि त्यही कुरा भने। त्यसले जवाफ दियो, ‘हजुर, म जानेछु,’ तर त्यो गएन।</verse>
				<verse number="31">“ती दुईमध्ये कसले बुबाले इच्छा गरेको कुरा गरे?” तिनीहरूले भने, “पहिलोले।” येशूले तिनीहरूलाई भन्‍नुभयो, “म साँच्‍चै तिमीहरूलाई भन्दछु, कर उठाउनेहरू र वेश्याहरू परमेश्‍वरको राज्यमा तिमीहरूभन्दा पहिले प्रवेश गर्दैछन्।</verse>
				<verse number="32">किनकि यूहन्‍ना तिमीहरूकहाँ धार्मिकताको बाटो देखाउन आए, अनि तिमीहरूले उनलाई विश्‍वास गरेनौ, तर कर उठाउनेहरू र वेश्याहरूले त गरे। अनि तिमीहरूले यो देखेर पनि पश्‍चात्ताप गरेर विश्‍वास गरेनौ।</verse>
				<verse number="33">“अर्को दृष्‍टान्त सुन: एकजना जमिनको मालिक थिए, जसले एउटा दाखबारी लगाए। तिनले त्यसको चारैतिर पर्खाल बनाएर दाख पेल्ने एउटा कोल खने, अनि एउटा मचान बनाए। तब तिनले त्यो दाखबारी केही मोहीहरूलाई ठेक्‍कामा दिएर यात्रामा गए।</verse>
				<verse number="34">जब कटनीको समय आयो, तिनले फल जम्मा गर्न भनी आफ्ना सेवकहरूलाई ती मोहीहरूकहाँ पठाए।</verse>
				<verse number="35">“तब ती मोहीहरूले सेवकहरूलाई पक्रे: अनि एउटालाई पिटे, अर्कोलाई मारे अनि तेस्रोलाई ढुङ्गाले हाने।</verse>
				<verse number="36">अनि तिनले अरू सेवकहरूलाई तिनीहरूकहाँ पहिलेभन्दा बढी संख्यामा पठाए, तब ती मोहीहरूले तिनीहरूसित पनि त्यस्तै व्यवहार गरे।</verse>
				<verse number="37">अन्त्यमा तिनले आफ्नै छोरालाई तिनीहरूकहाँ पठाए। तिनले भने, ‘तिनीहरूले मेरो छोरालाई त आदर गर्नेछन्।’</verse>
				<verse number="38">“तर ती मोहीहरूले जब छोरालाई आउँदै गरेको देखे, तिनीहरूले आपसमा भने, ‘यो ता उत्तराधिकारी हो; आओ, यसलाई मारौं अनि उसको उत्तराधिकार हात पारौं।’</verse>
				<verse number="39">यसरी तिनीहरूले त्यसलाई दाखबारीको बाहिर निकालेर मारे।</verse>
				<verse number="40">“यसकारण जब दाखबारीका मालिक आउँछन्, तब तिनले ती मोहीहरूलाई के गर्लान्?”</verse>
				<verse number="41">तिनीहरूले जवाफ दिए, “तिनले ती दुष्‍टहरूलाई दूर्दशापूर्वक अन्त्य गरिदिनेछन्, अनि त्यो दाखबारी अरू मोहीहरूलाई दिनेछन्, जसले कटनीको समयमा तिनलाई तिनको भागको अन्‍न दिनेछन्।”</verse>
				<verse number="42">येशूले तिनीहरूलाई भन्‍नुभयो, “के तिमीहरूले धर्मशास्त्रमा कहिल्यै पढेका छैनौ: “ ‘जुन ढुङ्गालाई भवन निर्माण गर्नेहरूले रद्द तुल्याए त्यही कुनाको मुख्य ढुङ्गो बन्यो; प्रभुले नै यो गर्नुभएको हो, अनि यो हाम्रा दृष्‍टिमा अचम्मको छ’?</verse>
				<verse number="43">“यसकारण म तिमीहरूलाई भन्दछु, कि परमेश्‍वरको राज्य तिमीहरूबाट खोसिनेछ अनि यस्तो जातिलाई दिइनेछ, जसले यसबाट फल फलाउनेछ।</verse>
				<verse number="44">जो यस ढुङ्गामाथि खस्छ, त्यो टुक्रा-टुक्रा हुनेछ, तर जसमाथि यो खस्छ, त्यो धूलोपीठो हुनेछ।”</verse>
				<verse number="45">जब मुख्य पूजाहारीहरू र फरिसीहरूले येशूको यो दृष्‍टान्त सुने, तिनीहरूले उहाँले त तिनीहरूकै विषयमा भन्दैहुनुहुन्छ भनी जाने।</verse>
				<verse number="46">तिनीहरूले उहाँलाई पक्रने उपाय खोज्न थाले, तर तिनीहरू भीडसित डराउँथे; किनकि तिनीहरूले उहाँलाई अगमवक्‍ता भनी मान्थे।</verse>
			</chapter>
			<chapter number="22">
				<verse number="1">येशूले फेरि तिनीहरूसित दृष्‍टान्तहरूमा बोल्दै यसो भन्‍नुभयो:</verse>
				<verse number="2">“स्वर्गको राज्य एउटा राजाजस्तो हो, जसले आफ्नो पुत्रको विवाहको लागि एउटा भोज तयार गरे।</verse>
				<verse number="3">तिनले आफ्ना सेवकहरूलाई भोजमा निम्तो पाएकाहरूलाई बोलाउन पठाए, तर तिनीहरूले आउन अस्वीकार गरे।</verse>
				<verse number="4">“तब तिनले अझ बढी सेवकहरू पठाएर भने, ‘ती निम्त्याइएकाहरूलाई मैले मेरो भोज तयार पारेको छु भन: मोटा-मोटा पशुहरू मारेर व्यञ्जन तयार गरिएको छ, अनि सबै थोक तयार छन्। विवाहको भोजमा आओ’ भन।</verse>
				<verse number="5">“तर ती कसैले पनि ध्यान दिएनन्, अनि एकजना खेततिर, अर्को व्यापारतिर गइहाले।</verse>
				<verse number="6">अरू रहेकाहरूले चाहिँ तिनका सेवकहरूलाई पक्रे, दुर्व्यवहार गरे अनि मारे।</verse>
				<verse number="7">राजा अति रिसाए। तिनले आफ्ना सेना पठाइकन ती हत्याराहरूलाई नष्‍ट पारिदिए, अनि तिनीहरूका शहरहरू जलाइदिए।</verse>
				<verse number="8">“तब तिनले आफ्ना सेवकहरूलाई भने, ‘विवाहको भोज त तयार छ, तर ती निम्त्याइएकाहरू आउने योग्य ठहरिएनन्।</verse>
				<verse number="9">सडकका कुनाहरूतिर जाओ, अनि जसलाई भेट्टाए पनि भोजमा आउने निम्तो देओ।’</verse>
				<verse number="10">यसकारण ती सेवकहरू सडकतिर गए, अनि के असल के खराब, भेटेजति सबै मानिसहरूलाई जम्मा गरेर ल्याए, अनि विवाहको घर पाहुनाहरूले भरियो।</verse>
				<verse number="11">“तर जब राजा ती पाहुनाहरूलाई हेर्न भित्र आए, तिनले त्यहाँ विवाहको वस्त्र नलाएको एकजना मानिसलाई देखे।</verse>
				<verse number="12">तिनले सोधे, ‘साथी, तिमी विवाहको वस्त्रविना कसरी भित्र आयौ?’ त्यो मानिस निरुत्तर भयो।</verse>
				<verse number="13">“तब राजाले कर्मचारीहरूलाई भने, ‘यसका हात खुट्टा बाँधेर बाहिर अँध्यारोमा फ्याँकिदेओ, जहाँ रुवाइ र दाह्रा किटाइ हुनेछ।’</verse>
				<verse number="14">“किनकि बोलाइएका धेरै छन्, तर चुनिएका थोरै छन्।”</verse>
				<verse number="15">त्यसपछि फरिसीहरू बाहिर गइहाले अनि येशूलाई उहाँकै कुरामा कसरी फसाऔं भनेर योजना बनाए।</verse>
				<verse number="16">तिनीहरूले आफ्ना चेलाहरूलाई हेरोदीहरूसित उहाँकहाँ पठाए। तिनीहरूले भने, “हे गुरु, तपाईं इमानदार मानिस हुनुहुन्छ भनी हामी जान्दछौं कि, तपाईंले साँचो गरी परमेश्‍वरका मार्ग सिकाउनुहुन्छ। तपाईं मानिसहरूद्वारा बहकाइनुहुन्‍न, किनकि तिनीहरू को हुन् भनी तपाईं ध्यान दिनुहुन्‍न।</verse>
				<verse number="17">हामीलाई तपाईंको विचार भन्‍नुहोस्। सिजरलाई कर तिर्नु उचित छ कि छैन?”</verse>
				<verse number="18">येशूले तिनीहरूका दुष्‍ट अभिप्राय जानेर भन्‍नुभयो, “तिमी कपटीहरू, किन मलाई फसाउने कोसिस गर्दैछौ?</verse>
				<verse number="19">कर तिर्दा प्रयोग गर्ने सिक्‍का मलाई देखाओ।” तिनीहरूले उहाँकहाँ एउटा दिनार ल्याए।</verse>
				<verse number="20">अनि उहाँले तिनीहरूलाई सोध्नुभयो, “यो चित्र कसको हो? अनि यो छाप कसको हो?”</verse>
				<verse number="21">“सिजरको,” तिनीहरूले जवाफ दिए। तब उहाँले तिनीहरूलाई भन्‍नुभयो, “जे सिजरको हो, त्यो सिजरलाई देओ, र जे परमेश्‍वरको हो, त्यो परमेश्‍वरलाई देओ।”</verse>
				<verse number="22">जब तिनीहरूले यो सुने, तिनीहरू छक्‍क परे। अनि तिनीहरूले उहाँलाई छोडेर गइहाले।</verse>
				<verse number="23">त्यही दिन, पुनर्जीवन हुँदैन भन्‍ने सदुकीहरू उहाँकहाँ एउटा प्रश्न लिएर आए।</verse>
				<verse number="24">तिनीहरूले भने, “हे गुरु, मोशाले हामीलाई भने कि, यदि कुनै मानिस बालबच्‍चा नभईकन मर्‍यो भने उसको भाइले त्यस विधवालाई विवाह गरेर उसको लागि बालबच्‍चा जन्माउनुपर्छ।</verse>
				<verse number="25">अब हामीहरू बीच सात भाइ थिए। पहिलोले विवाह गर्‍यो, तर ऊ मर्‍यो, अनि उसका बालबच्‍चा नभएकोले उसले आफ्नी स्वास्‍नीलाई आफ्नो भाइको निम्ति छोड्नुपर्‍यो।</verse>
				<verse number="26">त्यही घटना दोस्रो भाइसित, तेस्रो भाइसित अनि सातौंसम्म नै घट्यो।</verse>
				<verse number="27">अन्त्यमा त्यो स्त्री पनि मरी।</verse>
				<verse number="28">अब पुनर्जीवनमा त्यो स्त्री सातजनामा कसकी पत्नी हुनेछे, किनकि ती सबैको त्यससँग विवाह भएको थियो?”</verse>
				<verse number="29">येशूले जवाफ दिनुभयो, “तिमीहरू धर्मशास्त्र अथवा परमेश्‍वरको शक्‍तिलाई नजानेकाले भ्रममा छौ।</verse>
				<verse number="30">पुनर्जीवनमा मानिसहरू न विवाह गर्छन् न ता विवाहमा दिइन्छन्: तिनीहरू स्वर्गमा भएका दूतहरूजस्ता हुनेछन्।</verse>
				<verse number="31">तर मरेकाहरूको पुनर्जीवनको विषयमा परमेश्‍वरले तिमीहरूलाई के भन्‍नुभएको छ, के तिमीहरूले पढेका छैनौ?</verse>
				<verse number="32">‘म अब्राहामका परमेश्‍वर, इसहाकका परमेश्‍वर, अनि याकोबका परमेश्‍वर हुँ।’ उहाँ मरेकाहरूको परमेश्‍वर हुनुहुन्‍न, तर जीवितहरूका परमेश्‍वर हुनुहुन्छ।”</verse>
				<verse number="33">जब भीडहरूले यो सुने, तिनीहरू उहाँका शिक्षामा छक्‍क परे।</verse>
				<verse number="34">येशूले सदुकीहरूलाई चूप बनाइदिनुभयो भनेको सुनेर फरिसीहरू एकसाथ भेला भए।</verse>
				<verse number="35">तीमध्ये एकजना व्यवस्थाका विशेषज्ञले यो प्रश्न गरेर उहाँलाई जाँच गर्‍यो:</verse>
				<verse number="36">“हे गुरु, व्यवस्थामा कुनचाहिँ सबैभन्दा महान् आज्ञा हो?”</verse>
				<verse number="37">येशूले जवाफ दिनुभयो: “ ‘तिमीले प्रभु आफ्ना परमेश्‍वरलाई आफ्नो सम्पूर्ण हृदयले अनि आफ्नो सम्पूर्ण प्राणले अनि आफ्नो सम्पूर्ण मनले प्रेम गर।’</verse>
				<verse number="38">यो पहिलो अनि सबैभन्दा महान् आज्ञा हो।</verse>
				<verse number="39">अनि दोस्रो उत्तिकै महत्त्वपूर्ण छ: ‘तिमीहरूका छिमेकीलाई आफूलाई झैं प्रेम गर।’</verse>
				<verse number="40">सबै व्यवस्था र अगमवक्‍ताहरू यी दुई आज्ञाहरूमा नै आधारित छन्।”</verse>
				<verse number="41">जब फरिसीहरू एकसाथ भेला भएका थिए, येशूले तिनीहरूलाई सोध्नुभयो,</verse>
				<verse number="42">“तिमीहरू ख्रीष्‍टको विषयमा के विचार गर्छौ? ऊ कसको पुत्र हो?” तिनीहरूले जवाफ दिए, “दाविदका पुत्र।”</verse>
				<verse number="43">उहाँले तिनीहरूलाई भन्‍नुभयो, “त्यसो भए दाविदले आत्माद्वारा बोल्दैगर्दा उहाँलाई कसरी ‘प्रभु’ भने? किनकि तिनी भन्छन्,</verse>
				<verse number="44">“ ‘प्रभुले मेरा प्रभुलाई भन्‍नुभयो: “जबसम्म म तिम्रा शत्रुहरूलाई तिम्रो पाउमुनि राख्दिनँ, तबसम्म तिमी मेरा दाहिने हाततिर बस।” ’</verse>
				<verse number="45">यदि दाविदले उहाँलाई ‘प्रभु’ भन्छन् भने, उहाँ कसरी तिनका पुत्र हुन सक्छन्?”</verse>
				<verse number="46">यसको जवाफमा कसैले एक शब्द पनि भन्‍न सकेन, अनि त्यस दिनदेखि कसैले पनि उहाँलाई अरू प्रश्न सोध्ने आँट गरेन।</verse>
			</chapter>
			<chapter number="23">
				<verse number="1">अनि येशूले भीडहरू र आफ्ना चेलाहरूलाई भन्‍नुभयो:</verse>
				<verse number="2">“व्यवस्थाका शिक्षकहरू र फरिसीहरू मोशाको आसनमा बस्छन्।</verse>
				<verse number="3">यसकारण तिमीहरूले तिनीहरूले भनेका हरेक कुरा मान र गर, तर तिनीहरूले जे गर्छन् ती नगर, किनकि तिनीहरूले जे प्रचार गर्छन् त्यो अभ्यास गर्दैनन्।</verse>
				<verse number="4">तिनीहरूले बोक्नै नसक्ने गह्रौं भारी बाँधेर मानिसहरूका काँधमा राखिदिन्छन्, तर तिनीहरू आफै ती उचाल्नलाई आफ्ना एक औंला पनि चलाउँदैनन्।</verse>
				<verse number="5">“तिनीहरूले प्रत्येक कुरा मानिसहरूले देखून् भनेर गर्छन्। तिनीहरूले आफ्ना धर्मशास्त्रका पदहरू लेखेको पत्रलाई चौडा बनाउँछन्, अनि आफ्ना वस्त्रका झुम्का लामा बनाउँछन्।</verse>
				<verse number="6">तिनीहरू भोजमा आदरको स्थान मन पराउँछन्, अनि सभाघरहरूमा सबैभन्दा प्रमुख आसनहरू लिन मन पराउँछन्।</verse>
				<verse number="7">तिनीहरू बजारहरूमा आदरपूर्ण अभिवादन पाउन मन पराउँछन् अनि मानिसहरूले तिनीहरूलाई ‘गुरुज्यू’ भनेर बोलाएको मन पराउँछन्।</verse>
				<verse number="8">“तर तिमीहरूलाई कसैले ‘गुरुज्यू’ नभनोस्, किनकि तिमीहरूका एउटै मालिक हुनुहुन्छ र तिमीहरू सबै दाजुभाइ हौ।</verse>
				<verse number="9">अनि यस पृथ्वीमा कसैलाई ‘पिता’ नभन, किनकि तिमीहरूका एउटै पिता हुनुहुन्छ, जो स्वर्गमा हुनुहुन्छ।</verse>
				<verse number="10">न ता तिमीहरूलाई ‘प्रशिक्षक’ भनियोस्, किनकि तिमीहरूका एउटै प्रशिक्षक हुनुहुन्छ, अर्थात् ख्रीष्‍ट।</verse>
				<verse number="11">तिमीहरूमध्ये जो सबैभन्दा ठूलो छ, ऊ तिमीहरूको सेवक हुनेछ।</verse>
				<verse number="12">किनकि जसले आफूलाई उच्‍च पार्छ ऊ नम्र बनाइनेछ, र जसले आफूलाई नम्र बनाउँछ ऊ उच्‍च पारिनेछ।”</verse>
				<verse number="13">“धिक्‍कार तिमी, व्यवस्थाका शिक्षकहरू र फरिसीहरू, तिमी कपटीहरू! तिमीहरू मानिसको सामुन्‍ने स्वर्गको राज्य बन्द गर्दछौ। तिमीहरू आफू पनि प्रवेश गर्दैनौ, न ता प्रवेश गर्न चाहनेहरूलाई नै प्रवेश गर्न दिन्छौ।</verse>
				<verse number="14">धिक्‍कार तिमीहरूलाई, व्यवस्थाका शिक्षकहरू र फरिसीहरू हो, तिमी कपटीहरू! तिमीहरू विधवाहरूका घर निलिहाल्दछौ र देखाउनको लागि लामा-लामा प्रार्थना गर्दछौ। यसैले अरूले भन्दा तिमीहरूले धेरै दण्ड पाउनेछौ।</verse>
				<verse number="15">“धिक्‍कार तिमीहरूलाई, व्यवस्थाका शिक्षकहरू र फरिसीहरू, तिमी कपटीहरू! तिमीहरू एकजनालाई आफ्नो धर्ममा ल्याउनलाई जमिन र समुद्र चहार्छौ, अनि ऊ तिमीहरूका धर्ममा आएपछि आफूभन्दा दुई गुणा नरकको छोरो बनाउँछौ।</verse>
				<verse number="16">“धिक्‍कार तिमीहरूलाई दृष्‍टिविहीन अगुवाहरू! तिमीहरू यसो भन्दछौ, ‘यदि कसैले मन्दिरको शपथ खायो भने यसको कुनै अर्थ हुँदैन; तर यदि कसैले मन्दिरको सुनको शपथ खायो भने त्यो त्यस शपथले बाँधिनेछ।’</verse>
				<verse number="17">तिमी दृष्‍टिविहीन मूर्खहरू! कुन महत्त्वपूर्ण हो: सुन कि सुनलाई पवित्र पार्ने मन्दिर?</verse>
				<verse number="18">तिमीहरू यो पनि भन्दछौ, ‘यदि कसैले वेदीको शपथ खायो भने, यसको अर्थ हुँदैन; तर कसैले त्यसमाथि राखिएको भेटीको शपथ खायो भने, त्यो त्यस शपथले बाँधिनेछ।’</verse>
				<verse number="19">तिमी दृष्‍टिविहीन मानिसहरू! कुन महत्त्वपूर्ण हो: भेटी कि भेटीलाई पवित्र पार्ने वेदी?</verse>
				<verse number="20">यसकारण जसले वेदीको शपथ खान्छ, त्यसले वेदीको अनि त्यसमाथि राखिएको प्रत्येक कुरोकै शपथ खान्छ।</verse>
				<verse number="21">अनि जसले मन्दिरको शपथ खान्छ, त्यसले मन्दिरको अनि मन्दिरभित्र बास गर्नुहुनेको शपथ खान्छ।</verse>
				<verse number="22">अनि जसले स्वर्गको शपथ खान्छ, त्यसले परमेश्‍वरको सिंहासनको अनि त्यसमाथि बस्‍नुहुनेको शपथ खान्छ।</verse>
				<verse number="23">“धिक्‍कार तिमीहरूलाई, व्यवस्थाका शिक्षकहरू र फरिसीहरू, तिमी कपटीहरू! तिमीहरू आफ्ना मसलाहरू अर्थात् पुदिना, सुप र जीराका दशांश दिँदछौ, तर तिमीहरूले व्यवस्थाका अझ मुख्य कुराहरू, अर्थात् न्याय, दया र विश्‍वस्तताको अवहेलना गर्दछौ। तिमीहरूले पहिलोको अवहेलना नगरी दोस्रो पनि पालन गर्नुपर्नेथियो।</verse>
				<verse number="24">तिमी दृष्‍टिविहीन अगुवाहरू! तिमीहरू भुसुना चाल्दछौ, तर ऊँटलाई निलिहाल्दछौ।</verse>
				<verse number="25">“धिक्‍कार तिमीहरूलाई, व्यवस्थाका शिक्षकहरू र फरिसीहरू, तिमी कपटीहरू! तिमीहरू कचौरा र थालको बाहिर सफा गर्दछौ, तर भित्र त लोभ र असंयमले भरिएका हुन्छौ।</verse>
				<verse number="26">दृष्‍टिविहीन फरिसीहरू! पहिला कचौरा र थालको भित्रपट्टि सफा गर, अनि बाहिर पनि सफा भइहाल्छ।</verse>
				<verse number="27">“धिक्‍कार तिमीहरूलाई, व्यवस्थाका शिक्षकहरू र फरिसीहरू, तिमी कपटीहरू! तिमीहरू सेतो चून लगाइएका चिहानहरू जस्ता छौ, जुन बाहिर त सुन्दर देखिन्छन्, तर भित्र त मरेका मानिसहरूका हाडहरू अनि सबै अशुद्ध थोकहरूले भरिएका हुन्छन्।</verse>
				<verse number="28">यस्तै प्रकारले तिमीहरू मानिसहरूको अघि धार्मिक देखा पर्दछौ, तर भित्र त कपटीपन र दुष्‍टताले भरिएका छौ।</verse>
				<verse number="29">“धिक्‍कार तिमीहरूलाई, व्यवस्थाका शिक्षकहरू र फरिसीहरू, तिमी कपटीहरू! तिमीहरू अगमवक्‍ताहरूको निम्ति चिहान बनाउँछौ, अनि धर्मीहरूका स्मारकहरू सिँगार्छौ।</verse>
				<verse number="30">अनि तिमीहरू भन्छौ, ‘यदि हामी हाम्रा पुर्खाहरूको समयमा बाँचेका भए, हामी तिनीहरूले अगमवक्‍ताहरूका रगत बगाएको काममा सहभागी हुनेथिएनौं।’</verse>
				<verse number="31">यसरी तिमीहरू अगमवक्‍ताहरूको हत्या गर्नेहरूका सन्तान हौ भनी सहजै आफ्नै विरुद्धमा साक्षी दिन्छौ।</verse>
				<verse number="32">त्यसकारण तिमीहरूका पुर्खाहरूले सुरु गरेका पापको नाप पूरा गर!</verse>
				<verse number="33">“हे सर्पहरू हो! साँबे सर्पका बच्‍चाहरू! तिमीहरू नरकको दण्डदेखि कसरी उम्कन्छौ?</verse>
				<verse number="34">यसकारण म तिमीहरूकहाँ अगमवक्‍ताहरू र बुद्धिमान् मानिसहरू अनि शिक्षकहरू पठाउँछु। तीमध्ये कतिलाई तिमीहरूले मार्नेछौ र क्रूसमा चढाउनेछौ; अरूलाई तिमीहरूले तिमीहरूका सभाहरूमा कोर्रा लगाउनेछौ र एक शहरदेखि अर्को शहरमा खेद्नेछौ।</verse>
				<verse number="35">यसकारण तिमीहरूमाथि यस पृथ्वीमा बगाइएका धार्मिक रगत अर्थात् धार्मिक हाबिलदेखि लिएर तिमीहरूले मन्दिर अनि वेदीको बीचमा हत्या गरेका बेरेक्याहका छोरा जकरियासम्मको रगत आइपर्नेछ।</verse>
				<verse number="36">म तिमीहरूलाई साँच्‍चै भन्दछु, यी सबै कुरा यस पुस्तामाथि नै आइपर्नेछन्।</verse>
				<verse number="37">“ए यरूशलेम, ए यरूशलेम, जसले अगमवक्‍ताहरूलाई मार्दछस्, अनि तँकहाँ पठाइएकाहरूलाई ढुङ्गाले हिर्काउँछौ। मैले कतिपल्ट तेरा बालबच्‍चाहरूलाई एउटी कुखुरीले आफ्ना चल्‍लाहरूलाई पखेटामुनि बटुलेझैं बटुल्न खोजें, तर तिमीहरू राजी भएनौ।</verse>
				<verse number="38">हेर्, तेरो घर तेरो निम्ति उजाड पारेर छोडिएको छ।</verse>
				<verse number="39">म तँलाई भन्दछु, तैंले ‘प्रभुको नाउँमा आउनुहुने धन्यका हुनुहुन्छ’ भनी नभनेसम्म, तैंले मलाई फेरि देख्नेछैनस्।”</verse>
			</chapter>
			<chapter number="24">
				<verse number="1">येशूले मन्दिर छोडेर गइरहनुहुँदा, चेलाहरू उहाँको ध्यान मन्दिरको बनौटतिर आकर्षित गर्नलाई उहाँकहाँ आए।</verse>
				<verse number="2">उहाँले सोध्नुभयो, “के तिमीहरू यी सब थोक देख्दैछौ? म तिमीहरूलाई साँच्‍चै भन्दछु, यहाँको एउटा ढुङ्गा पनि अर्कोमाथि छोडिनेछैन, तर प्रत्येक ढुङ्गा तल फ्याँकिनेछ।”</verse>
				<verse number="3">येशू जैतुन डाँडामा बसिरहनुहुँदा चेलाहरू सुटुक्‍क उहाँकहाँ आए। तिनीहरूले भने, “हामीलाई भन्‍नुहोस्, यो कहिले हुनेछ, अनि तपाईंको आगमनको र जगतको अन्त्यको चिन्ह के हुनेछ?”</verse>
				<verse number="4">येशूले जवाफ दिनुभयो: “होसियार रहो, ताकि कसैले तिमीहरूलाई धोका नदेओस्।</verse>
				<verse number="5">किनकि धेरैजना मेरो नाउँमा ‘म ख्रीष्‍ट हुँ,’ भन्‍ने दाबी गर्दै आउनेछन् अनि धेरैलाई धोका दिनेछन्।</verse>
				<verse number="6">तिमीहरूले लडाइँहरू र लडाइँका हल्‍लाहरू सुन्‍नेछौ, तर तिमीहरू नडराउनू। यस्ता कुराहरू त हुनैपर्छ, तर अन्त्य आउन अझै बाँकी नै छ।</verse>
				<verse number="7">जातिको विरुद्धमा जाति र राज्यको विरुद्धमा राज्य उठ्नेछ। धेरै ठाउँहरूमा अनिकाल र भुँइचालाहरू जानेछन्।</verse>
				<verse number="8">तर यी सबै त प्रसववेदनाको सुरुआतजस्तै मात्र हुन्।</verse>
				<verse number="9">“तब तिमीहरू सताइनको लागि र मारिनको लागि सुम्पिइनेछौ, अनि तिमीहरू मेरो निम्ति सबै राष्ट्रहरूद्वारा घृणित हुनेछौ।</verse>
				<verse number="10">त्यस बेला धेरैजना विश्‍वासबाट पछि हट्नेछन्, अनि एक-आपसमा धोकाबाजी र घृणा गर्नेछन्।</verse>
				<verse number="11">अनि धेरै झूटा अगमवक्‍ताहरू देखा परेर धेरैलाई भ्रममा पार्नेछन्।</verse>
				<verse number="12">दुष्‍टता बढेकोले, धेरैको प्रेम सेलाउनेछ,</verse>
				<verse number="13">तर जो अन्त्यसम्म स्थिर रहन्छ, त्यो नै बचाइनेछ।</verse>
				<verse number="14">अनि राज्यको सुसमाचार सबै राष्ट्रहरूमा साक्षीको रूपमा विश्‍वभरि प्रचार गरिनेछ, त्यसपछि अन्त्य आउनेछ।</verse>
				<verse number="15">“यसरी जब तिमीहरूले दानिएल अगमवक्‍ताद्वारा भनिएको ‘विनाशकारी घृणित कुरा ’ पवित्रस्थानमा खडा भएको देख्नेछौ—पढ्नेले बुझोस्—</verse>
				<verse number="16">तब यहूदियामा हुनेहरू पहाडहरूतिर भागून्।</verse>
				<verse number="17">घरको कौसीमा हुनेहरू कोही पनि घरबाट केही थोक लिनलाई तल नझरोस्।</verse>
				<verse number="18">खेतमा हुने कोही पनि आफ्नो लुगा लिन फर्केर नजाओस्।</verse>
				<verse number="19">ती दिनहरूमा गर्भवती स्त्रीहरू र दूध खुवाउने आमाहरूका लागि कति डरलाग्दा हुनेछन्!</verse>
				<verse number="20">तिमीहरूको भागा-भाग विश्रामदिनमा अथवा हिउँदमा नहोस् भनी प्रार्थना गर।</verse>
				<verse number="21">किनकि त्यस बेला यस्तो महासङ्कष्‍ट हुनेछ कि, संसारको उत्पत्तिदेखि अहिलेसम्म न कहिल्यै भएको थियो न ता फेरि कहिल्यै हुनेछ।</verse>
				<verse number="22">“यदि ती दिनहरू नघटाइएका भए कोही पनि बाँच्ने थिएन, तर चुनिएकाहरूको निम्ति ती दिनहरू घटाइनेछन्।</verse>
				<verse number="23">त्यस बेला यदि कसैले तिमीहरूलाई ‘हेर, ख्रीष्‍ट यहाँ छन्’ अथवा, ‘तिनी त्यहाँ छन्’ भन्छ भने विश्‍वास नगर।</verse>
				<verse number="24">किनकि झूटा ख्रीष्‍टहरू अनि झूटा अगमवक्‍ताहरू देखा पर्नेछन् र सम्भव भए चुनिएकाहरूलाई पनि बहकाउनलाई, ठूला-ठूला अलौकिक चिन्हहरू र आश्‍चर्यपूर्ण कामहरू गर्नेछन्।</verse>
				<verse number="25">हेर, मैले तिमीहरूलाई पहिलेबाटै भनिदिएको छु।</verse>
				<verse number="26">“यसकारण यदि कसैले तिमीहरूलाई ‘हेर, उहाँ बाहिर मरुभूमिमा हुनुहुन्छ’ भन्यो भने निस्केर नजाओ; अथवा, ‘उहाँ यहाँ भित्री कोठाहरूमा हुनुहुन्छ’ भन्यो भने त्यो विश्‍वास नगर।</verse>
				<verse number="27">किनकि जसरी पूर्वतिर चम्केको बिजुली पश्‍चिममा पनि देखापर्छ, त्यसरी नै मानिसका पुत्रको आगमन पनि हुनेछ।</verse>
				<verse number="28">जहाँ सिनु हुन्छ, त्यहाँ गिद्धहरू भेला हुन्छन्।</verse>
				<verse number="29">“ती दिनहरूका सङ्कष्‍टपछि तुरुन्तै “ ‘सूर्य अँध्यारो हुनेछ, अनि चन्द्रमाले आफ्नो ज्योति दिनेछैन; आकाशबाट ताराहरू खस्‍नेछन्, अनि आकाशका शक्‍तिहरू डगमगाउनेछन्।’</verse>
				<verse number="30">“त्यस बेला मानिसको पुत्रको चिन्ह आकाशमा देखा पर्नेछ, अनि पृथ्वीका सबै जातिहरूले विलाप गर्नेछन्। तिनीहरूले मानिसका पुत्रलाई शक्‍ति र महा महिमासहित आकाशका बादलहरूमा आइरहेका देख्नेछन्।</verse>
				<verse number="31">अनि उसले आफ्ना दूतहरूलाई तुरहीको चर्को स्वरसित पठाउनेछ, अनि तिनीहरूले आकाशको एक कुनादेखि अर्को कुनासम्म चारै दिशाबाट आफ्ना चुनिएकाहरूलाई बटुल्नेछन्।</verse>
				<verse number="32">“अब अञ्जीरको रूखबाट यो पाठ सिक: जब यसका हाँगाहरूमा कलिला पातहरू पलाउन थाल्छन्, तिमीहरू ग्रीष्म ऋतु नजिकै आइपुगेछ भनी थाहा पाउँछौ।</verse>
				<verse number="33">त्यसरी नै जब तिमीहरूले यी सब कुराहरू भइरहेका देख्छौ, तिमीहरूले यो नजिकै, ढोकैमा छ भनी जान।</verse>
				<verse number="34">म तिमीहरूलाई साँचो भन्दछु, यी सबै घटनाहरू पूरा नभएसम्म यो पुस्ता निश्‍चय नै नष्‍ट भएर जानेछैन।</verse>
				<verse number="35">आकाश र पृथ्वी नष्‍ट भएर जानेछन्, तर मेरा वचनहरू कहिले पनि नष्‍ट हुनेछैनन्।</verse>
				<verse number="36">“त्यस दिन र समयको विषयमा कसैले जान्दैन, न स्वर्गका दूतहरूले, न पुत्रले, तर पिताले मात्र जान्‍नुहुन्छ।</verse>
				<verse number="37">जसरी नूहको दिनमा भएको थियो, त्यसरी नै मानिसका पुत्रको आगमनमा पनि हुनेछ।</verse>
				<verse number="38">किनकि जलप्रलय अघिका दिनहरूमा नूह जहाजभित्र पस्‍ने दिनसम्म नै मानिसहरू खाँदैथिए, पिउँदैथिए, विवाह गर्दै र विवाह गराउँदैथिए।</verse>
				<verse number="39">अनि जलप्रलय आएर तिनीहरू सबैलाई नबगाउन्जेल तिनीहरूलाई के हुनेछ भनी थाहा नै थिएन। मानिसका पुत्रको आगमन पनि त्यस्तै हुनेछ।</verse>
				<verse number="40">दुईजना मानिसहरू खेतमा हुनेछन्; एकजना लगिनेछ, अनि अर्को छोडिनेछ।</verse>
				<verse number="41">दुईजना स्त्रीहरू जाँतो पिँधिरहेका हुनेछन्; एउटी लगिनेछे अनि अर्की छोडिनेछे।</verse>
				<verse number="42">“यसकारण जागा रहो, किनकि तिमीहरूका प्रभु कुन दिन आउनेछन् भनी तिमीहरू जान्दैनौ।</verse>
				<verse number="43">तर यो बुझिराख: यदि घरको मालिकले रातीको कुन समयमा चोर आउँछ भनी जानेका भए, तिनी होसियार रहने थिए, अनि तिनले आफ्नो घर फोरिन दिने थिएनन्।</verse>
				<verse number="44">यसकारण तिमीहरू पनि तयार बस, किनकि मानिसका पुत्र तिमीहरूले नचिताएको बेला आउनेछन्।</verse>
				<verse number="45">“त्यसो भए त्यो विश्‍वासयोग्य र बुद्धिमान् सेवक को होला जसलाई त्यसका मालिकले घरका सेवकहरूलाई तिनीहरूका भोजन ठीक समयमा दिनू भनेर तिनीहरूमाथि अधिकार दिएका छन्?</verse>
				<verse number="46">उसका मालिक फर्केर आउँदा उसले त्यसै गरिरहेको भेट्टाए भने त्यस सेवकको लागि असल हुनेछ।</verse>
				<verse number="47">म तिमीहरूलाई साँचो भन्दछु, तिनले त्यसलाई आफ्ना सारा सम्पत्तिमाथि अधिकार दिनेछन्।</verse>
				<verse number="48">तर यदि त्यो सेवक दुष्‍ट छ, अनि त्यसले आफ्नो मनमा ‘मेरो मालिक आउन ढिलो गर्नेछन्,’ भन्यो,</verse>
				<verse number="49">अनि आफ्ना सङ्गी-सेवकहरूलाई पिट्न र मतवालाहरूसित खान र पिउन थाल्यो भने,</verse>
				<verse number="50">त्यस सेवकका मालिक त्यसले नचिताएको दिनमा र त्यसलाई थाहै नभएको समयमा आइपुग्नेछन्।</verse>
				<verse number="51">तिनले त्यसलाई टुक्रा-टुक्रा पारि काट्नेछन् र कपटीहरूको साथमा राख्नेछन्, जहाँ रुवाइ र दाह्रा किटाइ हुनेछ।</verse>
			</chapter>
			<chapter number="25">
				<verse number="1">“त्यस समय स्वर्गको राज्य दश जना कन्याहरू जस्तो हुनेछ, जसले आफ्ना बत्तीहरू लिए अनि दुलहालाई भेट्न गए।</verse>
				<verse number="2">तीमध्ये पाँचजना निर्बुद्धिहरू र पाँचजना बुद्धिमतीहरू थिए।</verse>
				<verse number="3">ती निर्बुद्धिहरूले बत्ती त लगे तर तेल लगेनन्।</verse>
				<verse number="4">तर ती बुद्धिमतीहरूले चाहिँ आफ्ना बत्तीहरूसित भाँडोमा तेल पनि लगे।</verse>
				<verse number="5">दुलहाले आउन ढिलो गरेकाले तिनीहरू सबैलाई निन्द्रा लाग्न थाल्यो, अनि भुसुक्‍क निदाए।</verse>
				<verse number="6">“मध्यरातमा एउटा सोर सुनियो: ‘लौ दुलहा यहाँ छन्! उनलाई भेट्न निस्किआओ!’</verse>
				<verse number="7">“तब सबै कन्याहरू उठे, अनि आफ्ना बत्तीहरू ठीक पारे।</verse>
				<verse number="8">ती निर्बुद्धिहरूले बुद्धिमतीहरूलाई भने, ‘हामीलाई तिमीहरूका तेलबाट केही देओ; किनकि हाम्रा बत्तीहरू निभ्दैछन्।’</verse>
				<verse number="9">“तिनीहरूले जवाफ दिए, ‘हुँदैन, शायद हाम्रो र तिमीहरू दुवैको लागि यो प्रशस्त नहोला। बरु तेल बेच्नेहरूकहाँ जाओ, र आफ्नै लागि केही किन।’</verse>
				<verse number="10">“तर जब तिनीहरू तेल किन्‍न निस्के, तब दुलहा आइपुगिहाले। ती तयार रहेका कन्याहरू तिनीसित विवाहको भोजमा प्रवेश गरिहाले। अनि ढोका बन्द भयो।</verse>
				<verse number="11">“पछिबाट ती अरू पनि आए अनि भने, ‘प्रभु! प्रभु! हाम्रो लागि ढोका खोलिदिनुहोस्!’</verse>
				<verse number="12">“तर तिनले जवाफ दिए, ‘म तिमीहरूलाई साँच्‍चै भन्दछु, म तिमीहरूलाई चिन्दिनँ।’</verse>
				<verse number="13">“यसकारण जागा रहो, किनकि त्यो दिन र समय तिमीहरू जान्दैनौ।</verse>
				<verse number="14">“फेरि स्वर्गको राज्य, यात्रामा जान लागेको त्यो मानिसजस्तो हो, जसले आफ्ना सेवकहरूलाई बोलाएर आफ्ना सम्पत्ति जिम्मा दिए।</verse>
				<verse number="15">तिनीहरूका योग्यताअनुसार तिनले एउटालाई पाँच झोला सुनका सिक्‍का, अर्कोलाई दुई झोला सुनका सिक्‍का अनि अर्कोलाई एक झोला सुनका सिक्‍का दिए। त्यसपछि तिनी आफ्ना यात्रामा लागे।</verse>
				<verse number="16">पाँच झोला सुनका सिक्‍का पाउने मानिस तुरुन्तै गएर आफ्नो पैसा काममा लगायो, अनि अरू पाँच झोला कमायो।</verse>
				<verse number="17">दुई झोला सुनका सिक्‍का पाउनेले पनि त्यसै गरी अरू दुई झोला कमायो।</verse>
				<verse number="18">तर एक झोला सुनका सिक्‍का पाउने मानिस गयो, अनि भुइँमा खनेर उसका मालिकको धन लुकायो।</verse>
				<verse number="19">“धेरै समय बितेपछि ती सेवकहरूका मालिक फर्किआए अनि तिनीहरूसित हिसाब मागे।</verse>
				<verse number="20">पाँच झोला सुनका सिक्‍का पाउने मानिसले अरू पाँच ल्यायो। उसले भन्यो, ‘हजुर, तपाईंले मलाई पाँच झोला सुनका सिक्‍का सुम्पनुभएको थियो। हेर्नुहोस्, मैले अरू पाँच कमाएँ।’</verse>
				<verse number="21">“त्यसका मालिकले जवाफ दिए, ‘स्याबास, असल र विश्‍वासी सेवक! तँ थोरै कुरामा विश्‍वासयोग्य भइस्। म तँलाई धेरै कुराको जिम्मा दिनेछु। आइज र आफ्ना मालिकको रमाहटमा सहभागी बन्!’</verse>
				<verse number="22">“दुई झोला सुनका सिक्‍का पाउने मानिस पनि आयो। त्यसले भन्यो, ‘हजुर, तपाईंले मलाई दुई झोला सुनका सिक्‍का सुम्पनुभएको थियो। हेर्नुहोस्, मैले अरू दुई कमाएँ।’</verse>
				<verse number="23">“त्यसका मालिकले जवाफ दिए, ‘स्याबास, असल र विश्‍वासी सेवक! तँ थोरै कुरामा विश्‍वासयोग्य भइस्। म तँलाई धेरै कुराको जिम्मा दिनेछु। आइज र आफ्ना मालिकको रमाहटमा सहभागी बन्!’</verse>
				<verse number="24">“त्यसपछि एक झोला सुनको सिक्‍का पाउने मानिस आयो। त्यसले भन्यो ‘हजुर, म जान्दछु कि तपाईं नरोपेको ठाउँमा कटनी गर्नुहुने अनि बीउ नछरेको ठाउँमा बटुल्नुहुने कठोर मानिस हुनुहुन्छ।</verse>
				<verse number="25">तसर्थ म डराएँ, अनि गएर तपाईंको सुन भुइँमा लुकाएँ। हेर्नुहोस्, तपाईंको त्यो सामान यहाँ छ।’</verse>
				<verse number="26">“त्यसका मालिकले जवाफ दिए, ‘तँ दुष्‍ट र अल्छे सेवक! मैले नछरेको ठाउँमा म कटनी, गर्छु अनि बीउ नरोपेको ठाउँमा बटुल्छु भन्‍ने तँलाई थाहा थियो?</verse>
				<verse number="27">त्यसो भए, तैंले मेरो धन साहुकहाँ राख्नुपर्ने थियो, र म फर्केर आउँदा मैले त्यो ब्याजसमेत पाउने थिएँ।</verse>
				<verse number="28">“ ‘त्यसबाट त्यो सुनको सिक्‍काको झोला लेओ र जससित दश झोला छ त्यसलाई देओ।</verse>
				<verse number="29">किनकि जससित छ, त्यसलाई अरू दिइनेछ, अनि त्यससित प्रशस्त हुनेछ। जससित छैन, त्यससित भएको पनि खोसिनेछ।</verse>
				<verse number="30">अनि त्यस बेकामे सेवकलाई बाहिरको अन्धकारमा फ्याँकिदेओ, जहाँ रुवाइ र दाह्रा किटाइ हुनेछ।’</verse>
				<verse number="31">“जब मानिसका पुत्र आफ्नो महिमामा आफ्ना सबै दूतहरूसित आउनेछन्, महिमामय सिंहासनमा बस्‍नेछन्।</verse>
				<verse number="32">सारा राष्ट्रहरू उसको अघि भेला गराइनेछन्, अनि गोठालाले बाख्राहरूबाट भेडाहरू अलग गरेझैं तिनले मानिसहरूलाई एक-अर्कादेखि अलग गर्नेछन्।</verse>
				<verse number="33">तिनले भेडाहरूलाई आफ्नो दाहिनेतिर अनि बाख्राहरूलाई आफ्नो देब्रेतिर राख्नेछन्।</verse>
				<verse number="34">“तब आफ्ना दाहिनेतिरकाहरूलाई राजाले भन्‍नेछन्, ‘आओ, मेरा पिताका धन्यहरू; संसारको उत्पत्तिदेखि तिमीहरूको लागि तयार पारिएको राज्य, तिमीहरूको उत्तराधिकार लेओ।</verse>
				<verse number="35">किनकि म भोकाएको थिएँ र तिमीहरूले मलाई केही खानेकुरा दियौ, म तिर्खाएको थिएँ र तिमीहरूले मलाई केही पिउने कुरा दियौ, म परदेशी थिएँ र तिमीहरूले मलाई भित्र स्वागत गर्‍यौ,</verse>
				<verse number="36">मलाई वस्त्रको खाँचो थियो र तिमीहरूले मलाई पहिर्‍यायौ, म बिरामी थिएँ र तिमीहरू मलाई हेर्न आयौ, म झ्यालखानामा थिएँ र तिमीहरू मलाई भेट्न आयौ।’</verse>
				<verse number="37">“तब ती धर्मीहरूले उनलाई जवाफ दिनेछन्, ‘हे प्रभु, हामीले तपाईंलाई कहिले भोकाएका देख्यौं र खुवायौं, अथवा तिर्खाएका देख्यौं र पिउन दियौं?</verse>
				<verse number="38">हामीले तपाईंलाई कहिले परदेशी देख्यौं र भित्र स्वागत गर्‍यौं अथवा वस्त्रको अभावमा अनि पहिर्‍यायौं?</verse>
				<verse number="39">हामीले तपाईंलाई कहिले बिरामी वा झ्यालखानामा देख्यौं अनि तपाईंलाई भेट्न गयौं?’</verse>
				<verse number="40">“राजाले जवाफ दिनेछन्, ‘म तिमीहरूलाई साँच्‍चै भन्दछु, तिमीहरूले मेरा यी मानिसहरूमध्ये सानोभन्दा सानोलाई जे गर्‍यौ, त्यो तिमीहरूले मलाई नै गर्‍यौ।’</verse>
				<verse number="41">“तब तिनले आफ्ना देब्रेतिरकाहरूलाई भन्‍नेछन्, ‘हे श्रापितहो, मबाट टाढा भएर शैतान र त्यसका दूतहरूको लागि तयार पारिएको अनन्तको आगोमा गइहाल।</verse>
				<verse number="42">किनकि म भोकाएको थिएँ र तिमीहरूले मलाई केही खान दिएनौ, म तिर्खाएको थिएँ र तिमीहरूले मलाई केही पिउन दिएनौ,</verse>
				<verse number="43">म परदेशी थिएँ र तिमीहरूले मलाई भित्र स्वागत गरेनौ, मलाई वस्त्रको खाँचो थियो र तिमीहरूले मलाई पहिर्‍याएनौ, म बिरामी र झ्यालखानामा थिएँ, अनि तिमीहरूले मेरो हेरचाह गरेनौ।’</verse>
				<verse number="44">“तिनीहरूले पनि जवाफ दिनेछन्, ‘हे प्रभु, हामीले तपाईंलाई कहिले भोकाएका अथवा तिर्खाएका, अथवा परदेशी, अथवा वस्त्रको खाँचोमा पर्नुभएको, अथवा बिरामी अथवा झ्यालखानामा देख्यौं अनि तपाईंलाई सहायता दिएनौं?’</verse>
				<verse number="45">“उनले जवाफ दिनेछन्, ‘म तिमीहरूलाई साँच्‍चै भन्दछु, तिमीहरूले यी सानाहरूमध्ये एउटालाई जे गरेनौ, त्यो तिमीहरूले मलाई नै गरेनौ।’</verse>
				<verse number="46">“तब तिनीहरू अनन्तको दण्डमा, तर धर्मीहरू अनन्तको जीवनमा जानेछन्।”</verse>
			</chapter>
			<chapter number="26">
				<verse number="1">जब येशूले यी सबै कुराहरू बोलिसक्नुभयो, उहाँले आफ्ना चेलाहरूलाई भन्‍नुभयो,</verse>
				<verse number="2">“तिमीहरूलाई थाहा भएझैं, निस्तार चाड आउन अब दुई दिन मात्र छ, अनि मानिसका पुत्रलाई क्रूसमा चढाइनको लागि सुम्पिइनेछन्।”</verse>
				<verse number="3">तब मुख्य पूजाहारीहरू र जनताका प्रधानहरू, कैयाफा नाउँ भएको प्रधान पूजाहारीको महलमा भेला भए।</verse>
				<verse number="4">अनि तिनीहरूले येशूलाई छल गरेर पक्रने अनि मार्ने षड्यन्त्र गरे।</verse>
				<verse number="5">तिनीहरूले भने, “तर चाडको समयमा त होइन, नत्र ता कतै मानिसहरूमा दङ्गा होला।”</verse>
				<verse number="6">येशू बेथानीमा सिमोन नाउँ भएको कुष्‍ठरोगीको घर हुनुहुँदा,</verse>
				<verse number="7">एउटी स्त्री संगमरमरको एउटा भाँडोमा अति मूल्यवान् जटामसीको अत्तर लिएर आइन्, अनि उहाँ खान बस्‍नुभएको बेला उहाँको शिरमा खन्याइन्।</verse>
				<verse number="8">जब चेलाहरूले यो देखे, तिनीहरू रिसाए। तिनीहरूले भने, “यो किन खेर फालेको?</verse>
				<verse number="9">यो अत्तर धेरै दाममा बेचेर त्यो पैसा गरिबहरूलाई दिन सकिन्थ्यो।”</verse>
				<verse number="10">त्यो थाहा पाएर येशूले तिनीहरूलाई भन्‍नुभयो, “तिमीहरू यस स्त्रीलाई किन सताउँछौ? यसले मेरो लागि एउटा असल काम गरेकी छ।</verse>
				<verse number="11">गरिबहरू त सधैं तिमीहरूसित हुनेछन्, तर तिमीहरूले मलाई त सधैं पाउनेछैनौ।</verse>
				<verse number="12">जब यो अत्तर यसले मेरो शरीरमा खन्याएर, यसले मलाई गाड्ने तयारीको निम्ति गरेकी छ।</verse>
				<verse number="13">म तिमीहरूलाई साँच्‍चै भन्दछु, संसारभरि जहाँ-जहाँ यो सुसमाचार प्रचार गरिनेछ, यस स्त्रीले गरेको कुरा पनि उसको सम्झनाको निम्ति भनिनेछ।”</verse>
				<verse number="14">त्यसपछि बाह्रजनामध्येको एकजना जसलाई यहूदा इस्करियोत पनि भनिन्छ, मुख्य पूजाहारीहरूकहाँ गयो,</verse>
				<verse number="15">अनि सोध्यो, “यदि मैले येशूलाई तिमीहरूको हातमा सुम्पिदिएँ भने तिमीहरू मलाई के दिन राजी छौ?” तब तिनीहरूले उसको लागि तीसओटा चाँदीका सिक्‍काहरू गनिदिए।</verse>
				<verse number="16">त्यस बेलादेखि यहूदाले उहाँलाई पक्राइदिनलाई मौका खोज्न लाग्यो।</verse>
				<verse number="17">अखमीरी रोटीको चाडको पहिलो दिन चेलाहरू येशूकहाँ आएर सोधे, “हामी कहाँ गएर तपाईंको निम्ति निस्तार चाडको भोज तयार पारौं भन्‍ने तपाईं चाहनुहुन्छ?”</verse>
				<verse number="18">उहाँले जवाफ दिनुभयो, “शहरमा कुनै मानिसकहाँ जाओ अनि उसलाई भन, ‘गुरु भन्‍नुहुन्छ: मेरो तोकिएको समय नजिकै छ। म मेरा चेलाहरूसित तिम्रो घरमा निस्तार चाड मान्‍नेछु।’ ”</verse>
				<verse number="19">अनि चेलाहरूले येशूले तिनीहरूलाई आज्ञा गर्नुभएबमोजिम गरे र निस्तार चाडको भोज तयार गरे।</verse>
				<verse number="20">जब साँझ पर्‍यो, येशू बाह्रै जनासित टेबुलमा ढल्किरहनुभएको थियो।</verse>
				<verse number="21">अनि उहाँहरूले खाइरहनुहुँदा उहाँले भन्‍नुभयो, “म तिमीहरूलाई साँच्‍चै भन्दछु, तिमीहरूमध्येकै एक जनाले मलाई धोका दिनेछ।”</verse>
				<verse number="22">तिनीहरू अति दुःखी भए अनि एकपछि अर्को गर्दै तिनीहरूले उहाँलाई भने, “प्रभु, त्यो निश्‍चय म ता होइन?”</verse>
				<verse number="23">अनि येशूले जवाफ दिनुभयो, “जसले आफ्नो हात मसित कचौरामा चोपेको छ, त्यसैले मलाई धोका दिनेछ।</verse>
				<verse number="24">मानिसको पुत्र त मेरो विषयमा लेखिएअनुसार नै जानेछु। तर धिक्‍कार त्यस मानिसलाई जसले, मानिसका पुत्रलाई धोका दिनेछ! त्यो ता नजन्मिएकै भए त्यसको लागि असल हुनेथियो।”</verse>
				<verse number="25">तब उहाँलाई धोका दिने यहूदाले भन्यो, “हे गुरु, त्यो निश्‍चय म ता होइन?” येशूले जवाफ दिनुभयो, “तिमी नै हौ।”</verse>
				<verse number="26">जब उहाँहरू खाइरहनुभएको थियो, येशूले रोटी लिएर धन्यवाद दिनुभयो, अनि भाँच्नुभयो र यसो भन्दै चेलाहरूलाई दिनुभयो, “लेओ र खाओ; यो मेरो शरीर हो।”</verse>
				<verse number="27">त्यसपछि उहाँले कचौरा लिएर धन्यवाद दिनुभयो, अनि यसो भन्दै तिनीहरूलाई दिनुभयो, “तिमीहरू सबैले यसबाट पिओ।</verse>
				<verse number="28">यो करारको मेरो रगत हो, जो धेरैको पाप क्षमाको लागि बहाइन्छ।</verse>
				<verse number="29">म तिमीहरूलाई भन्दछु, जुन दिन म तिमीहरूसित मेरा पिताको राज्यमा यसलाई नयाँ गरी पिउँदिनँ, तबसम्म म दाखको फलबाट पिउनेछैनँ।”</verse>
				<verse number="30">एउटा भजन गाइसक्नुभएपछि, उहाँहरू त्यहाँबाट निस्केर जैतुन डाँडातिर जानुभयो।</verse>
				<verse number="31">तब येशूले तिनीहरूलाई भन्‍नुभयो, “यसै रात मेरो कारणले तिमीहरू पछि हटिजानेछौ, किनकि यसरी लेखिएको छ: “ ‘म गोठालोलाई प्रहार गर्नेछु, अनि बगालका भेडाहरू तितरबितर हुनेछन्।’</verse>
				<verse number="32">तर म जीवित भई उठेपछि, म तिमीहरूभन्दा अघि गालीलमा जानेछु।”</verse>
				<verse number="33">पत्रुसले जवाफ दिए, “यदि तपाईंको कारण सबैले त्यागे तापनि मैले कहिले पनि त्याग्नेछैनँ।”</verse>
				<verse number="34">येशूले जवाफ दिनुभयो, “म तिमीलाई साँच्‍चै भन्दछु, आज राती नै भाले बास्‍नुअघि तिमीले मलाई तीनपल्ट इन्कार गर्नेछौ।”</verse>
				<verse number="35">तर पत्रुसले भने, “म तपाईंसित मर्नुपरे तापनि म तपाईंलाई कहिल्यै इन्कार गर्नेछैनँ।” अनि अरू सबै चेलाहरूले पनि त्यसै भने।</verse>
				<verse number="36">तब येशू आफ्ना चेलाहरूसित गेतसमनी भनिने एउटा ठाउँमा जानुभयो र उहाँले तिनीहरूलाई भन्‍नुभयो, “म अलि पर गएर प्रार्थना गर्नेछु। तिमीहरू यहीं बसिरहो।”</verse>
				<verse number="37">उहाँले पत्रुस अनि जब्दीका दुई छोराहरूलाई आफूसित लानुभयो, अनि उहाँ दुःखित र विचलित हुन थाल्नुभयो।</verse>
				<verse number="38">तब उहाँले तिनीहरूलाई भन्‍नुभयो, “मेरो प्राण दुःखले मरेतुल्य भएको छ। यहीं बस र मसित जागा रहो।”</verse>
				<verse number="39">अलि पर गएर उहाँले भुइँमा घोप्टो परेर प्रार्थना गर्नुभयो, “हे मेरा पिता, यदि सम्भव भए यो कचौरा मदेखि हटाइयोस्, तरै पनि मेरो इच्छा होइन, तर तपाईंकै इच्छाअनुसार होस्।”</verse>
				<verse number="40">तब उहाँ आफ्ना चेलाहरूकहाँ फर्कनुभयो अनि तिनीहरूलाई निदाइरहेका भेट्टाउनुभयो। उहाँले पत्रुसलाई सोध्नुभयो, “के तिमीहरू मसित एक घण्टा पनि जागा रहन सकेनौ?</verse>
				<verse number="41">जागा रहो अनि प्रार्थना गर, ताकि तिमीहरू परीक्षामा नपर। आत्मा त तयार छ, तर शरीर कमजोर छ।”</verse>
				<verse number="42">उहाँ दोस्रोपल्ट पर जानुभयो अनि प्रार्थना गर्नुभयो, “हे मेरा पिता, यदि मैले नपिइकन यो कचौरा हटाइनु सम्भव छैन भने, तपाईंको इच्छा पूरा होस्।”</verse>
				<verse number="43">जब उहाँ फर्केर आउनुभयो, उहाँले फेरि तिनीहरू निदाइरहेका भेट्टाउनुभयो, किनकि तिनीहरूका आँखा लोलाएका थिए।</verse>
				<verse number="44">यसकारण उहाँले तिनीहरूलाई छोडेर एकपल्ट फेरि गएर उही शब्दहरू दोहोर्‍याई प्रार्थना गर्नुभयो।</verse>
				<verse number="45">तब उहाँ चेलाहरूकहाँ फर्कि आएर तिनीहरूलाई भन्‍नुभयो, “के तिमीहरू अझै सुतिरहेका अनि विश्राम गरिरहेका छौ? हेर, समय आइपुगेको छ, अब मानिसका पुत्रलाई पापीहरूको हातमा सुम्पिइँदैछन्।</verse>
				<verse number="46">उठ! हामी जाऔं! हेर मलाई पक्राइदिने आउँदैछ!”</verse>
				<verse number="47">उहाँ बोलिरहनुभएकै बेला, बाह्रजनामध्येको एकजना यहूदा आइपुग्यो। ऊसित मुख्य पूजाहारीहरू र समाजका प्रधानहरूद्वारा पठाइएको ठूलो भीड हातमा तरवार र लाठीहरू लिएर आएको थियो।</verse>
				<verse number="48">अब त्यस धोकेबाजले तिनीहरूसित एउटा सङ्केत मिलाएको थियो: “म जसलाई म्वाइँ खान्छु, तिनी नै ती मानिस हुन्; तिनैलाई पक्राउ गर।”</verse>
				<verse number="49">यहूदा तुरुन्तै येशूकहाँ गयो, अनि “गुरुज्यू, अभिवादन!” भनेर उहाँलाई म्वाइँ खायो।</verse>
				<verse number="50">येशूले त्यसलाई भन्‍नुभयो, “मित्र, तिमी जे गर्न आयौ त्यो गरिहाल।” तब ती मानिसहरू अघि बढेर, येशूलाई पक्रे र गिरफ्तार गरे।</verse>
				<verse number="51">त्यसो हुँदा येशूसित हुनेहरूमध्ये एक जनाले आफ्नो तरवार निकाले अनि प्रधान पूजाहारीको सेवकलाई प्रहार गर्‍यो र उसको कान च्वाट्टै काटिदियो।</verse>
				<verse number="52">येशूले तिनलाई भन्‍नुभयो, “तिम्रो तरवार त्यसकै ठाउँमा राख; किनकि जसले तरवार लिन्छ, त्यो तरवारद्वारा नै नष्‍ट हुनेछ।</verse>
				<verse number="53">तिमीहरू के सम्झन्छौ, के म आफ्ना पितासित मेरो अधीनतामा बाह्र पल्टनभन्दा बढी दूतहरू झट्टै राखिदिनको लागि विन्ती गर्न सक्दिनँ र?</verse>
				<verse number="54">तर त्यसो भयो भने धर्मशास्त्रमा यस्तै हुनुपर्छ भन्‍ने कुरा कसरी पूरा हुने त?”</verse>
				<verse number="55">त्यस बेला येशूले त्यस भीडलाई भन्‍नुभयो, “के म एउटा राजद्रोहको अगुवाइ गरिरहेको छु, र तपाईंहरू मलाई पक्रन तरवार र लाठीहरू लिएर आउनुभयो? म ता दिनहुँ मन्दिरको चोकमा सिकाउँदै बस्थें, अनि तपाईंहरूले मलाई पक्रनुभएन।</verse>
				<verse number="56">तर यी सबै अगमवक्‍ताहरूले लेखेका कुराहरू पूरा हुनालाई नै भएका हुन्।” तब सबै चेलाहरू उहाँलाई त्यागेर भागिहाले।</verse>
				<verse number="57">येशूलाई पक्रनेहरूले उहाँलाई प्रधान पूजाहारी कैयाफाकहाँ लगे, जहाँ व्यवस्थाका शिक्षकहरू र प्रधानहरू भेला भएका थिए।</verse>
				<verse number="58">तर पत्रुसचाहिँ उहाँलाई टाढैबाट पछ्याउँदै प्रधान पूजाहारीको चोकसम्मै गए। तिनी भित्र पसेर के हुँदोरहेछ भनी हेर्नलाई सिपाहीहरूसित बसे।</verse>
				<verse number="59">मुख्य पूजाहारीहरू र सम्पूर्ण महासभाले येशूलाई मार्नको लागि उहाँको विरुद्धमा झूटा प्रमाणहरू खोजिरहेका थिए।</verse>
				<verse number="60">तर धेरै झूटा साक्षीहरू अघि सरेर आए तापनि तिनीहरूले एउटै पनि पाएनन्। आखिरमा दुईजनाले अघि सरेर</verse>
				<verse number="61">घोषणा गरे, “यस मानिसले भन्यो, ‘म परमेश्‍वरको मन्दिरलाई भत्काएर यसलाई तीन दिनमा फेरि बनाउन सक्छु।’ ”</verse>
				<verse number="62">तब प्रधान पूजाहारी उठे र येशूलाई भने, “के तँ जवाफ दिँदैनस्? यी मानिसहरूले तेरो विरुद्धमा दिएको साक्षी के हो?”</verse>
				<verse number="63">तर येशू चूप रहनुभयो। प्रधान पूजाहारीले उहाँलाई भने, “म जीवित परमेश्‍वरको नाउँमा भन्छु: तँ परमेश्‍वरको पुत्र ख्रीष्‍ट होस् भने हामीलाई भन्।”</verse>
				<verse number="64">येशूले जवाफ दिनुभयो, “हो, जस्तो तपाईंहरूले भन्‍नुभयो, तर म तपाईंहरू सबैलाई भन्दछु: भविष्यमा तपाईंहरूले मानिसका पुत्रलाई सर्वशक्‍तिमानको दाहिने हातपट्टि बसिरहेका, र आकाशका बादलहरूमा आइरहेका देख्नुहुनेछ।”</verse>
				<verse number="65">तब प्रधान पूजाहारीले आफ्नो वस्त्रहरू च्याते अनि भने, “यसले ईश्‍वरनिन्दा गरेको छ! अब हामीलाई अरू बढ्ता साक्षी किन चाहियो? हेर्नुहोस्, अहिले तपाईंहरूले ईश्‍वरनिन्दा सुनिहाल्नुभयो।</verse>
				<verse number="66">तपाईंहरू के विचार गर्नुहुन्छ?” तब तिनीहरूले जवाफ दिए, “यो मृत्युदण्डको योग्य छ।”</verse>
				<verse number="67">तब तिनीहरूले उहाँको अनुहारमा थुके अनि मुक्‍का लगाए। अरूले थप्पड लगाएर</verse>
				<verse number="68">भने, “हे ख्रीष्‍ट, हामीलाई अगमवाणी गरेर भन्, तँलाई हिर्काउने को हो?”</verse>
				<verse number="69">अब पत्रुस बाहिरको चोकमा बसिरहेका थिए। अनि एउटी सेविका केटी तिनी भएको ठाउँमा आई, र भनी, “गालीलका येशूसित तिमी पनि थियौ।”</verse>
				<verse number="70">तर तिनले सबैको सामु यो कुरा इन्कार गरे। तिनले भने, “तिमी के कुरा गरिरहेकी छौ, म केही जान्दिनँ।”</verse>
				<verse number="71">तब तिनी ढोकाबाहिर गए, जहाँ तिनलाई अर्की सेविका केटीले देखी अनि त्यसले त्यहाँ भएका मानिसहरूलाई भनी, “यो मानिस पनि नासरतको येशूसित थियो।”</verse>
				<verse number="72">तिनले शपथ खाएर फेरि इन्कार गरे, “म यस मानिसलाई चिन्दिनँ।”</verse>
				<verse number="73">केही बेरपछि त्यहाँ उभिनेहरूले पत्रुसकहाँ गएर भने, “निश्‍चय नै तिमी तिनीहरूमध्येका एक हौ, किनकि तिम्रो भाषा-शैलीले त्यही भन्छ।”</verse>
				<verse number="74">तब तिनले आफूलाई धिक्‍कार्दै शपथ खाएर तिनीहरूलाई भने, “म यस मानिसलाई चिन्दिनँ।” तत्कालै भाले बास्यो।</verse>
				<verse number="75">तब पत्रुसले तिनलाई येशूले यसो भन्‍नुभएको यो वचन सम्झे, “भाले बास्‍नुअघि तिमीले मलाई तीनपल्ट इन्कार गर्नेछौ।” अनि तिनी बाहिर गएर धुरुधुरु रोए।</verse>
			</chapter>
			<chapter number="27">
				<verse number="1">एकाबिहानै सबै मुख्य पूजाहारीहरू र जनताका प्रधानहरूले येशूलाई मार्ने निर्णय गरे।</verse>
				<verse number="2">तिनीहरूले उहाँलाई बाँधेर लगे, र राज्यपाल पिलातसको हातमा सुम्पिदिए।</verse>
				<verse number="3">जब उहाँलाई धोका दिने यहूदाले येशूलाई दण्डको आज्ञा दिइएको देख्यो, ऊ पछुतोले भरियो। अनि तीसओटा चाँदीका सिक्‍काहरू मुख्य पूजाहारीहरू र प्रधानहरूलाई फर्काइदियो,</verse>
				<verse number="4">अनि भन्यो, “मैले निर्दोष मानिसलाई धोका दिएर पाप गरेको छु।” तिनीहरूले जवाफ दिए, “हामीलाई यसको के मतलब? यो ता तिम्रो जिम्मेवारी हो।”</verse>
				<verse number="5">यसकारण यहूदाले त्यो पैसा मन्दिरमा फ्याँकिदियो र बाहिर निस्कियो। तब ऊ टाढा गयो, अनि आफू झुण्डिएर मर्‍यो।</verse>
				<verse number="6">मुख्य पूजाहारीहरूले ती सिक्‍काहरू टिपेर भने, “यसलाई ढुकुटीमा हाल्न उचित छैन, किनकि यो रगतको मोल हो।”</verse>
				<verse number="7">तसर्थ तिनीहरूले त्यस पैसाले परदेशीहरूको लागि गाड्ने ठाउँ भनेर कुमालेको जमिन किन्‍ने निश्‍चय गरे।</verse>
				<verse number="8">यसैकारण आजसम्मै यसलाई रगतको जमिन भनिदै आएको छ।</verse>
				<verse number="9">तब यर्मिया अगमवक्‍ताद्वारा भनिएको कुरा पूरा भयो: “तिनीहरूले इस्राएलीहरूद्वारा उहाँको मोल भनेर तोकेका चाँदीका तीसओटा सिक्‍काहरू लिए,</verse>
				<verse number="10">अनि प्रभुले मलाई आदेश दिनुभएअनुसार तिनीहरूले त्यसलाई कुमालेको जमिन किन्‍न प्रयोग गरे।”</verse>
				<verse number="11">अनि येशू राज्यपालको अघि उभिनुभयो, अनि राज्यपालले उहाँलाई सोधे, “के तिमी यहूदीहरूका राजा हौ?” येशूले जवाफ दिनुभयो, “हो, तपाईंले भन्‍नुभएझैं।”</verse>
				<verse number="12">जब उहाँलाई मुख्य पूजाहारीहरू र प्रधानहरूले दोष लगाए, उहाँले कुनै जवाफ दिनुभएन।</verse>
				<verse number="13">तब पिलातसले उहाँलाई सोधे, “तिनीहरूले तिम्रो विरुद्धमा दिएका साक्षीहरू के तिमी सुन्दैनौ?”</verse>
				<verse number="14">तर येशूले कुनै पनि अभियोगको जवाफ नदिनुभएको देखेर राज्यपाल अति छक्‍क परे।</verse>
				<verse number="15">अब चाडको समयमा भीडले चाहेबमोजिम एकजना कैदीलाई छोडिदिने राज्यपालको चलन थियो।</verse>
				<verse number="16">त्यस बेला तिनीहरूसित बारब्बा नाउँ भएको एकजना कुख्यात कैदी थियो।</verse>
				<verse number="17">अनि जब भीड जम्मा भयो, पिलातसले तिनीहरूलाई सोधे, “तिमीहरूको लागि मैले कसलाई छोडिदिएको चाहन्छौ? बारब्बालाई कि ख्रीष्‍ट भनिने येशूलाई?”</verse>
				<verse number="18">किनकि तिनीहरूले येशूलाई ईर्ष्याको कारणले नै तिनको हातमा सुम्पेका हुन् भनी तिनलाई थाहा थियो।</verse>
				<verse number="19">पिलातस न्याय आसनमाथि बसिरहेका बेला तिनकी पत्नीले तिनलाई यो समाचार पठाइन्: “यस निर्दोष मानिसलाई केही नगर्नुहोस्, किनकि आज राती मैले सपनामा तिनको कारण धेरै कष्‍ट भोगेकी छु।”</verse>
				<verse number="20">तर मुख्य पूजाहारीहरूले अनि प्रधानहरूले बारब्बालाई छोड्न र येशूलाई मृत्युदण्ड दिने माग गर्न भीडलाई उक्साए।</verse>
				<verse number="21">राज्यपालले सोधे, “दुईजनामा म तिमीहरूको निम्ति कसलाई छोडिदिऊँ भन्‍ने तिमीहरू चाहन्छौ?” तिनीहरूले जवाफ दिए, “बारब्बालाई।”</verse>
				<verse number="22">पिलातसले सोधे, “त्यसो भए ख्रीष्‍ट भनिने येशूलाई म के गरूँ?” तिनीहरूले जवाफ दिए, “त्यसलाई क्रूसमा टाँग्नुहोस्!”</verse>
				<verse number="23">पिलातसले सोधे, “किन? यिनले के अपराध गरेका छन्?” तर तिनीहरू अझ जोडले चिच्याए, “त्यसलाई क्रूसमा टाँग्नुहोस्!”</verse>
				<verse number="24">जब पिलातसले आफ्नो केही सीप नलाग्ने, बरु अझ खैलाबैला मच्‍चिने देखे, तिनले पानी लिएर भीडको सामुन्‍ने आफ्ना हात धोए। तिनले भने, “म यस मानिसको रगतदेखि निर्दोष छु। यसको जिम्मा तिमीहरूकै हो।”</verse>
				<verse number="25">सबैजनाले जवाफ दिए, “यिनको रगत हामीहरू र हाम्रा सन्तानमाथि परोस्।”</verse>
				<verse number="26">तब तिनले तिनीहरूका निम्ति बारब्बालाई छोडिदिए। तर तिनले येशूलाई कोर्रा लाउन लगाए, अनि उहाँलाई क्रूसमा टाँग्नलाई सुम्पिदिए।</verse>
				<verse number="27">तब राज्यपालका सिपाहीहरूले येशूलाई महलमा लगे अनि जम्मै पल्टनलाई उहाँको चारैतिर भेला गराए।</verse>
				<verse number="28">तिनीहरूले उहाँको वस्त्र फुकालेर सिन्दूरे रङ्गका वस्त्रहरू लगाइदिए।</verse>
				<verse number="29">अनि तिनीहरूले काँडाहरू बटारेर एउटा मुकुट बनाएर उहाँको शिरमा लगाइदिए। तिनीहरूले उहाँको दाहिने हातमा एउटा निगालो राखिदिए; अनि उहाँको अघि घुँडा टेकेर उहाँलाई अपमान गरेर भने, “यहूदीहरूका राजाको जय!”</verse>
				<verse number="30">तिनीहरूले उहाँलाई थुके, र त्यो निगालो लिएर उहाँको शिरमा बारम्बार हिर्काए।</verse>
				<verse number="31">उहाँलाई अपमान गरिसकेपछि तिनीहरूले त्यो वस्त्र फुकालिदिए, र उहाँलाई उहाँकै वस्त्र लगाइदिए। त्यसपछि तिनीहरूले उहाँलाई क्रूसमा टाँग्न लगे।</verse>
				<verse number="32">तिनीहरू जाँदै गर्दा थिए, तिनीहरूले साइरिनीवासी सिमोनलाई भेटे अनि तिनीहरूले उसलाई क्रूस बोक्न कर लगाए।</verse>
				<verse number="33">तिनीहरू गलगथा अर्थात् खप्परे भनिने ठाउँमा आइपुगे।</verse>
				<verse number="34">त्यहाँ तिनीहरूले येशूलाई पित्त मिसाइएको दाखमद्य पिउनलाई दिए, तर चाखेपछि उहाँले त्यो पिउन अस्वीकार गर्नुभयो।</verse>
				<verse number="35">जब तिनीहरूले उहाँलाई क्रूसमा चढाइसके, तिनीहरूले उहाँका वस्त्रहरू चिट्ठा हालेर आपसमा बाँडे।</verse>
				<verse number="36">अनि तिनीहरू त्यहाँ बसेर उहाँलाई पहरा दिन थाले।</verse>
				<verse number="37">उहाँको शिरको मास्तिर तिनीहरूले उहाँको विरुद्धमा लेखिएको यो दोषपत्र टाँगे: यो यहूदीहरूको राजा येशू हो।</verse>
				<verse number="38">त्यति बेला दुई डाँकूहरू पनि उहाँसित क्रूसमा टाँगिएका थिए, एउटा उहाँको दाहिनेपट्टि र अर्कोचाहिँ उहाँको देब्रेपट्टि।</verse>
				<verse number="39">त्यस ठाउँबाट भएर हिँड्नेहरूले आफ्ना शिर हल्‍लाउँदै उहाँलाई अपमान गरेर</verse>
				<verse number="40">यसो भने, “तँ, जो मन्दिर भत्काउने र त्यसलाई तीन दिनमा बनाउने, आफूलाई बचा! तँ परमेश्‍वरका पुत्र होस् भने, क्रूसबाट तल ओर्लेर आइज!”</verse>
				<verse number="41">यस्तै किसिमले मुख्य पूजाहारीहरू, व्यवस्थाका शिक्षकहरू अनि प्रधानहरूले पनि उहाँको अपमान गरे।</verse>
				<verse number="42">तिनीहरूले भने, “यसले अरूलाई त बचायो, तर आफूलाई बचाउन सक्दैन! यो इस्राएलको राजा हो! अहिले यो क्रूसबाट तल ओर्लिआओस्, र हामी यसलाई विश्‍वास गर्नेछौं।</verse>
				<verse number="43">यसले परमेश्‍वरमाथि भरोसा राख्छ। यदि परमेश्‍वरले चाहनुहुन्छ भने उहाँले यसलाई अहिले मुक्‍त गरून्, किनकि यसले ‘म परमेश्‍वरका पुत्र हुँ’ भनेको छ।”</verse>
				<verse number="44">यसरी नै उहाँसित क्रूसमा टाँगिने डाँकूहरूले पनि उहाँलाई धेरै अपमान गरे।</verse>
				<verse number="45">बाह्र बजेदेखि दिउँसो तीन बजेसम्म सम्पूर्ण देशभरि अन्धकार छायो।</verse>
				<verse number="46">दिउँसो तीन बजेतिर येशू चर्को सोरमा कराउनुभयो, “इलोई, इलोई, लामा सबखथनी?” जसको अर्थ हो “हे मेरा परमेश्‍वर, हे मेरा परमेश्‍वर, तपाईंले मलाई किन त्याग्नुभयो?”</verse>
				<verse number="47">त्यहाँ उभिनेहरूमध्ये कतिले जब यो सुने, तिनीहरूले भने, “यसले एलियालाई बोलाउँदैछ।”</verse>
				<verse number="48">तीमध्ये एक जनाले तुरुन्तै दौडेर गई स्पन्ज लियो। उसले त्यसलाई सिर्कामा चोपेर एउटा निगालोमा लगाएर पिउन भनी येशूलाई दियो।</verse>
				<verse number="49">अरूले भने, “अब यिनलाई एकलै छोडिदेओ। हेरौं कतै एलिया आएर यिनलाई बचाउँछन् कि।”</verse>
				<verse number="50">अनि जब येशू चर्को सोरले फेरि कराउनुभयो, उहाँले आफ्नो प्राण त्याग्नुभयो।</verse>
				<verse number="51">त्यस बेला मन्दिरको पर्दा टुप्पोदेखि फेदसम्मै दुई भाग भएर च्यात्तियो। पृथ्वी हल्‍लियो अनि चट्टानहरू फुटे।</verse>
				<verse number="52">चिहानहरू उघारिए अनि मरेर गएका धेरै पवित्र जनका शरीरहरू जीवित भई उठे।</verse>
				<verse number="53">तिनीहरू चिहानबाट बाहिर निस्किआए, अनि येशू पुनर्जीवित भएपछि तिनीहरू पवित्र शहरमा गए र धेरै मानिसहरूकहाँ देखा परे।</verse>
				<verse number="54">जब येशूलाई पहरा दिने त्यो कप्‍तान र ऊसित हुने अरूहरूले त्यो भुइँचालो र अरू घटनाहरू देखे, तिनीहरू अत्यन्त डराए, अनि भने, “निश्‍चय उहाँ परमेश्‍वरका पुत्र हुनुहुँदोरहेछ!”</verse>
				<verse number="55">त्यहाँ धेरै स्त्रीहरू थिए, जसले टाढैबाट हेरिरहेका थिए। तिनीहरू उहाँको खाँचोमा सेवा गर्नलाई गालीलदेखि नै येशूको पछि लागेका थिए।</verse>
				<verse number="56">तीमध्ये मरियम मग्दलिनी, याकोब र योसेफकी आमा मरियम र जब्दीका छोराहरूकी आमा थिइन्।</verse>
				<verse number="57">साँझ परेपछि, अरिमथियाका योसेफ नाउँ भएका धनी मानिस आए, जो स्वयम् येशूका चेला भएका थिए।</verse>
				<verse number="58">तिनले पिलातसकहाँ गएर येशूको शव मागे र पिलातसले तिनलाई त्यो दिइयोस् भन्‍ने हुकुम गरे।</verse>
				<verse number="59">अनि योसेफले शव लगे, र सफा मलमलको लुगाले बेह्रे,</verse>
				<verse number="60">अनि आफ्नै नयाँ चिहानमा राखे जुन चट्टान खोपेर बनाइएको थियो। तिनले चिहानको मुखमा एउटा ठूलो ढुङ्गा गुड्याइदिए र गए।</verse>
				<verse number="61">त्यहाँ चिहानको सामुन्‍ने मरियम मग्दलिनी र अर्की मरियम बसिरहेका थिए।</verse>
				<verse number="62">अर्को दिन, अर्थात् विश्रामदिनको तयारीको भोलिपल्ट मुख्य पूजाहारीहरू अनि फरिसीहरू पिलातसकहाँ गए।</verse>
				<verse number="63">तिनीहरूले भने, “हजुर, त्यस ठगले जिउँदो हुँदा ‘म तीन दिनपछि फेरि जीवित भई उठ्नेछु’ भनेको कुरा हामीलाई याद छ।</verse>
				<verse number="64">यसकारण तेस्रो दिनसम्म चिहानलाई सुरक्षित राख्ने हुकुम दिनुहोस्। नत्र ता त्यसका चेलाहरूले आएर उसको शरीर चोरेर लैजालान्, अनि मानिसहरूलाई ऊ जीवित भई उठेको छ भन्लान्। यो अन्तिम धोका पहिलोभन्दा अझ नराम्रो हुनेछ।”</verse>
				<verse number="65">पिलातसले जवाफ दिए, “केही पहरादारहरू लेओ र चिहानलाई तिमीहरूले जानेअनुसार सुरक्षित राख।”</verse>
				<verse number="66">यसकारण तिनीहरू गए, अनि ढुङ्गामा छाप लगाएर एउटा पहरादारहरूलाई त्यहाँ राखेर चिहानलाई सुरक्षित पारे।</verse>
			</chapter>
			<chapter number="28">
				<verse number="1">विश्रामदिनपछि, अर्थात् हप्‍ताको पहिलो दिन एकाबिहानै मरियम मग्दलिनी र अर्की मरियम चिहान हेर्न गए।</verse>
				<verse number="2">अचानक ठूलो भुइँचालो गयो; किनकि प्रभुका एकजना दूतले स्वर्गबाट ओर्लिआएर चिहानमा गई त्यस ढुङ्गालाई हटाए, अनि तिनी त्यसमाथि बसे।</verse>
				<verse number="3">तिनको मुहार बिजुली चम्केजस्तो र लुगा हिँउजस्तो सेतो थियो।</verse>
				<verse number="4">ती पहरादारहरू यति साह्रो डराए कि तिनीहरू काँपेर मरेतुल्य भए।</verse>
				<verse number="5">ती स्वर्गदूतले ती स्त्रीहरूलाई भने, “नडराओ, किनकि तिमीहरू क्रूसमा टाँगिएका येशूलाई खोज्दैछौ भनी म जान्दछु।</verse>
				<verse number="6">उहाँ यहाँ हुनुहुन्‍न: उहाँले भन्‍नुभएझैं उहाँ जीवित हुनुभएको छ। आओ र उहाँलाई राखिएको ठाउँ हेर।</verse>
				<verse number="7">तब झट्टै गई उहाँका चेलाहरूलाई यसो भनिदेओ: ‘उहाँ मरेकोबाट जीवित भई उठ्नुभएको छ अनि तिमीहरूभन्दा अगाडि नै गालीलमा जाँदैहुनुहुन्छ। त्यहाँ तिमीहरूले उहाँलाई देख्नेछौ।’ हेर मैले तिमीहरूलाई भनिदिएको छु।”</verse>
				<verse number="8">त्यसकारण ती स्त्रीहरू डराएका भए तापनि आनन्दसाथ चिहानबाट हतार-हतार उहाँका चेलाहरूलाई भन्‍नलाई दगुरे।</verse>
				<verse number="9">अचानक येशूले तिनीहरूलाई भेट्नुभयो, अनि भन्‍नुभयो, “अभिवादन।” तिनीहरू उहाँकहाँ गए, अनि उहाँको पाउ पक्रेर उहाँलाई दण्डवत् गरे।</verse>
				<verse number="10">तब येशूले तिनीहरूलाई भन्‍नुभयो, “नडराओ, गएर मेरा भाइहरूलाई गालीलमा जानू भनिदेओ, त्यहाँ तिनीहरूले मलाई देख्नेछन्।”</verse>
				<verse number="11">ती स्त्रीहरू बाटोमा छँदै, पहरादारहरूमध्ये कतिले शहरमा गएर जे भएको थियो, प्रत्येक कुरा मुख्य पूजाहारीहरूलाई भनिदिए।</verse>
				<verse number="12">जब मुख्य पूजाहारीहरूले प्रधानहरूलाई भेटे, तब एउटा योजना बनाए। तिनीहरूले सिपाहीहरूलाई धेरै घूस दिए,</verse>
				<verse number="13">अनि भने, “तिमीहरूले ‘उहाँका चेलाहरूले राती हामी सुतेको बेला आएर उहाँलाई चोरेर लगे’ भन्‍नू।</verse>
				<verse number="14">यदि यो खबर हाकिमकहाँ पुग्यो भने हामी तिनलाई सन्तुष्‍ट पार्नेछौं, र तिमीहरूलाई विपत्तिमा पर्न दिनेछैनौं।”</verse>
				<verse number="15">यसकारण ती सिपाहीहरूले घूस लगे, अनि तिनीहरूलाई अह्राएबमोजिम गरे। अनि यो कथा यहूदीहरूबीच आजसम्म पनि फैलिएको छ।</verse>
				<verse number="16">तब ती एघारजना चेलाहरू गालीलको त्यो पहाडमा गए, जहाँ येशूले तिनीहरूलाई जानू भन्‍नुभएको थियो।</verse>
				<verse number="17">अनि तिनीहरूले उहाँलाई देखे, अनि दण्डवत् गरे: तर कतिले त शङ्का गरे।</verse>
				<verse number="18">तब येशू तिनीहरूकहाँ आउनुभयो अनि भन्‍नुभयो, “स्वर्ग र पृथ्वीमा सारा अधिकार मलाई दिइएको छ।</verse>
				<verse number="19">यसकारण जाओ र सबै संसारमा गएर चेला बनाओ, अनि तिनीहरूलाई पिता, पुत्र र पवित्र आत्माको नाउँमा बप्‍तिस्मा देओ,</verse>
				<verse number="20">मैले तिमीहरूलाई आज्ञा दिएका सबै कुराहरू पालन गर्न तिनीहरूलाई सिकाओ। अनि निश्‍चय म सधैं, यस युगको अन्त्यसम्मै तिमीहरूसित छु।”</verse>
			</chapter>
		</book>
		<book number="41">
			<chapter number="1">
				<verse number="1">परमेश्‍वरका पुत्र, येशू ख्रीष्‍टको विषयमा सुसमाचारको सुरुआत,</verse>
				<verse number="2">यशैया अगमवक्‍ताको पुस्तकमा यसरी लेखिएको छ: “म मेरो दूतलाई तिम्रो अघि-अघि पठाउनेछु, जसले तिम्रो बाटो तयार पार्नेछन्।”</verse>
				<verse number="3">“उजाडस्थानमा कराइरहनेको एउटा आवाज, ‘प्रभुको निम्ति मार्ग तयार पार, उहाँको निम्ति बाटो सीधा बनाओ।’ ”</verse>
				<verse number="4">अनि यसरी बप्‍तिस्मा दिने यूहन्‍ना उजाडस्थानका इलाकामा, पाप क्षमाको लागि पश्‍चात्तापको बप्‍तिस्माको प्रचार गर्दै आए।</verse>
				<verse number="5">यहूदियाका सम्पूर्ण गाउँका मानिसहरू, अनि यरूशलेमका मानिसहरू तिनीकहाँ गए। आफ्ना पापहरू स्वीकार गर्दै, तिनीहरूले तिनीद्वारा यर्दन नदीमा बप्‍तिस्मा लिए।</verse>
				<verse number="6">यूहन्‍नाले ऊँटको रौँबाट बनेको वस्त्र लाउँथे, कम्मरमा छालाको पेटी बाँध्दथे; अनि तिनले सलह र वनमह खान्थे।</verse>
				<verse number="7">तिनको सन्देश यस्तो थियो: “मपछि मभन्दा एकजना शक्‍तिशाली आउनुहुनेछ, जसको जुत्ताको फित्ता निहुरेर फुकाउने योग्यको म छैनँ।</verse>
				<verse number="8">म तिमीहरूलाई पानीले मात्र बप्‍तिस्मा दिन्छु, तर उहाँले त तिमीहरूलाई पवित्र आत्माले बप्‍तिस्मा दिनुहुनेछ।”</verse>
				<verse number="9">त्यस बेला येशू गालीलको नासरतबाट आउनुभयो, अनि यूहन्‍नाद्वारा यर्दन नदीमा बप्‍तिस्मा लिनुभयो।</verse>
				<verse number="10">जब येशू पानीबाट बाहिर निस्केर आउँदैहुनुहुन्थ्यो, उहाँले स्वर्ग उघ्रिएको अनि पवित्र आत्मालाई ढुकुरझैं उहाँमाथि ओर्लंदै गर्नुभएको देख्नुभयो।</verse>
				<verse number="11">अनि स्वर्गबाट एउटा यस्तो आवाज आयो: “तिमी मेरा प्रिय पुत्र हौ, जसलाई म प्रेम गर्छु; तिमीसित म अति प्रसन्‍न छु।”</verse>
				<verse number="12">पवित्र आत्माले उहाँलाई तुरुन्तै उजाडस्थानमा लैजानुभयो,</verse>
				<verse number="13">अनि उहाँ उजाडस्थानमा शैतानद्वारा परीक्षित हुँदै चालीस दिनसम्म रहनुभयो। उहाँ जङ्गली जनावरहरूसित हुनुहुन्थ्यो, अनि स्वर्गदूतहरूले उहाँको सेवाटहल गरे।</verse>
				<verse number="14">यूहन्‍ना झ्यालखानामा हालिएपछि येशू परमेश्‍वरको सुसमाचार घोषणा गर्दै गालील प्रदेशमा जानुभयो।</verse>
				<verse number="15">उहाँले भन्‍नुभयो, “समय पूरा भइसकेको छ, परमेश्‍वरको राज्य नजिकै आइपुगेको छ। पश्‍चात्ताप गर अनि सुसमाचारमा विश्‍वास गर!”</verse>
				<verse number="16">जब येशू गालील समुद्रको किनारमा हिँड्दैहुनुहुन्थ्यो, उहाँले सिमोन र तिनका भाइ अन्द्रियासलाई तालमा जाल हान्दै गरेका देख्नुभयो; किनकि तिनीहरू मछुवा थिए।</verse>
				<verse number="17">येशूले तिनीहरूलाई भन्‍नुभयो, “आओ, मलाई पछ्याओ, अनि म तिमीहरूलाई मानिसहरूका मछुवा बनाउनेछु।”</verse>
				<verse number="18">तुरुन्तै तिनीहरूले आफ्ना जालहरू छोडेर उहाँको पछि लागे।</verse>
				<verse number="19">उहाँ अझ अलि पर पुग्नुहुँदा उहाँले जब्दीका छोरा याकोब र तिनका भाइ यूहन्‍नालाई डुङ्गामा आफ्ना जाल तयार गरिरहेका देख्नुभयो।</verse>
				<verse number="20">ढिलाइ नगरी उहाँले तिनीहरूलाई बोलाउनुभयो, अनि तिनीहरूले आफ्ना बुबा जब्दीलाई ज्‍यालादारहरूको साथमा डुङ्गामा छोडे र उहाँलाई पछ्याए।</verse>
				<verse number="21">उहाँहरू कफर्नहुममा जानुभयो, अनि जब विश्रामदिन आइपुग्यो, येशू सभाघरमा गएर सिकाउन थाल्नुभयो।</verse>
				<verse number="22">मानिसहरू उहाँको शिक्षामा छक्‍क परे; किनकि उहाँले तिनीहरूका व्यवस्थाका शिक्षकहरूले झैं होइन, तर अधिकार भएको व्यक्‍तिले झैं सिकाउनुहुन्थ्यो।</verse>
				<verse number="23">त्यति नै बेला अशुद्ध आत्मा लागेको एकजना मानिस सभाघरमा यसरी करायो,</verse>
				<verse number="24">“हे नासरतका येशू, तपाईं हामीसित के चाहनुहुन्छ? के तपाईं हामीलाई नष्‍ट गर्न आउनुभएको हो? तपाईं को हुनुहुन्छ भनी म जान्दछु, तपाईं परमेश्‍वरको पवित्र जन हुनुहुन्छ!”</verse>
				<verse number="25">येशूले त्यसलाई हकारेर भन्‍नुभयो, “चूप लाग्! त्यसबाट निस्किजा!”</verse>
				<verse number="26">अशुद्ध आत्माले त्यस मानिसलाई जोडसित हल्‍लायो, अनि चिच्याएर त्यसबाट निस्क्यो।</verse>
				<verse number="27">तब ती मानिसहरू यति छक्‍क परे कि, तिनीहरूले आपसमा भने, “यो के हो? एउटा अधिकार सहितको नयाँ शिक्षा! यिनले त अशुद्ध आत्माहरूलाई पनि आज्ञा दिन्छन्, अनि तिनीहरूले यिनको आज्ञा मान्दछन्।”</verse>
				<verse number="28">अनि उहाँको विषयमा यो खबर सारा गालील प्रदेशभरि फैलियो।</verse>
				<verse number="29">उहाँहरूले सभाघर छोड्नासाथै उहाँहरू याकोब र यूहन्‍नासित सिमोन र अन्द्रियासको घरमा जानुभयो।</verse>
				<verse number="30">सिमोनकी सासू ज्वरोले थलिएकी थिइन्, अनि तुरुन्तै तिनीहरूले येशूलाई तिनको विषयमा भने।</verse>
				<verse number="31">अनि उहाँ तिनीकहाँ जानुभयो, तिनको हात पक्रेर उठ्नलाई सहायता गर्नुभयो। ज्वरोले तिनलाई छोडिहाल्यो; अनि तिनले उहाँहरूको सेवा गरिन्।</verse>
				<verse number="32">त्यो साँझ घाम अस्ताएपछि मानिसहरूले सबै रोगीहरू र दुष्‍ट आत्मा लागेका धेरैजनालाई येशूकहाँ ल्याए।</verse>
				<verse number="33">शहरका सारा मानिसहरू ढोकामा नै भेला भए;</verse>
				<verse number="34">अनि येशूले विभिन्‍न किसिमका रोग लागेका धेरैलाई निको पार्नुभयो। उहाँले धेरै भूतहरूलाई धपाउनुभयो, तर उहाँले भूतहरूलाई बोल्न दिनुभएन; किनकि तिनीहरूले उहाँ को हुनुहुन्छ भनी जान्दथे।</verse>
				<verse number="35">एकाबिहानै, उज्यालो हुनुभन्दा पहिले नै येशू उठेर घरबाट निस्कनुभयो अनि एउटा एकान्त ठाउँमा जानुभयो, र त्यहाँ उहाँले प्रार्थना गर्नुभयो।</verse>
				<verse number="36">अनि सिमोन र तिनका साथीहरू उहाँलाई खोज्न गए,</verse>
				<verse number="37">अनि जब उहाँलाई भेट्टाए, तिनीहरूले भने: “सबैले तपाईंलाई खोज्दैछन्!”</verse>
				<verse number="38">येशूले जवाफ दिनुभयो, “हामी अरू नै कतै छेउछाउका गाउँहरूमा जाऔं, ताकि त्यहाँ पनि म प्रचार गर्न सकूँ; किनकि म यसैको लागि आएको हुँ।”</verse>
				<verse number="39">यसरी उहाँ गालील प्रदेशभरि तिनीहरूका सभाघरहरूमा प्रचार गर्दै र भूतहरू निकाल्दै यात्रा गर्नुभयो।</verse>
				<verse number="40">एकजना कुष्‍ठरोग लागेको मानिस उहाँकहाँ आयो र घुँडा टेकेर उहाँसित विन्ती गर्‍यो, “यदि तपाईंले इच्छा गर्नुभयो भने, मलाई निको पार्न सक्नुहुन्छ।”</verse>
				<verse number="41">दयाले भरिएर येशूले आफ्नो हात पसारेर त्यस मानिसलाई छुनुभयो र उहाँले भन्‍नुभयो, “म इच्छा गर्दछु, तिमी शुद्ध भइजाऊ!”</verse>
				<verse number="42">तुरुन्तै कुष्‍ठरोगले त्यसलाई छोड्यो, अनि त्यो शुद्ध भयो।</verse>
				<verse number="43">येशूले त्यसलाई कडा चेतावनी दिँदै पठाउनुभयो:</verse>
				<verse number="44">“यो कुरो कसैलाई नभन्‍नू; तर जाऊ, आफैलाई पूजाहारीकहाँ देखाऊ, अनि मोशाले तिमीहरूको शुद्धीकरणको निम्ति दिएका आज्ञाअनुसार, तिनीहरूका साक्षीको लागि बलिदानहरू चढाऊ।”</verse>
				<verse number="45">तर त्यो त बाहिर गयो, र खुल्‍लमखुल्‍ला त्यो खबर फैलाउनथाल्यो। त्यसकारण उहाँ शहरमा पस्‍न सक्नुभएन, तर बाहिर एकान्त ठाउँहरूमा रहनुभयो। तैपनि हरेक ठाउँबाट मानिसहरू उहाँकहाँ आए।</verse>
			</chapter>
			<chapter number="2">
				<verse number="1">केही दिनपछि जब येशू फेरि कफर्नहुममा आउनुभयो, अनि मानिसहरूले उहाँ घरमा हुनुहुन्छ भनी सुने।</verse>
				<verse number="2">त्यहाँ यति धेरै मानिसहरू जम्मा भए कि, ढोकाबाहिर पनि कुनै ठाउँ रहेन; अनि उहाँले तिनीहरूलाई वचन प्रचार गर्नुभयो।</verse>
				<verse number="3">अनि त्यहाँ चारजना मानिसहरूले एकजना पक्षघातीलाई बोकेर उहाँकहाँ ल्याए।</verse>
				<verse number="4">तर भीडको कारणले गर्दा येशूसम्म पुर्‍याउन नसकेकाले, तिनीहरूले येशूको ठीक मास्तिरको छानो भत्काए, अनि त्यो पस्रिरहेको पक्षघाती ओछ्यानसहित तल ओरालिदिए।</verse>
				<verse number="5">जब येशूले तिनीहरूका विश्‍वास देख्नुभयो, उहाँले त्यस पक्षघातीलाई भन्‍नुभयो, “हे छोरा, तिम्रा पापहरू क्षमा भएका छन्।”</verse>
				<verse number="6">यतिखेर व्यवस्थाका शिक्षकहरूमध्ये केही त्यहाँ बसिरहेका थिए र आफैमा विचार गर्दैथिए,</verse>
				<verse number="7">“यी मानिसले किन यसरी कुरा गर्छन्? यिनले त ईश्‍वरनिन्दा गरिरहेका छन्! परमेश्‍वरबाहेक कसले पाप क्षमा गर्न सक्छ?”</verse>
				<verse number="8">तिनीहरूले आफ्ना हृदयमा यो कुरा सोच्दैछन् भन्‍ने येशूले तुरुन्तै आफ्नो आत्मामा थाहा पाउनुभयो, अनि उहाँले तिनीहरूलाई भन्‍नुभयो, “तिमीहरू किन यस्ता कुराहरू विचार गर्दैछौ?</verse>
				<verse number="9">यस पक्षघातीलाई के भन्‍नु सजिलो छ: ‘तिम्रो पाप क्षमा भयो’ भन्‍नु वा ‘उठ, र आफ्नो ओछ्यान बोकेर हिँड,’ भन्‍नु?</verse>
				<verse number="10">तर मानिसका पुत्रलाई पृथ्वीमा पाप क्षमा गर्ने अधिकार छ भनी तिमीहरूले जान भन्‍ने म चाहन्छु।” उहाँले पक्षघातीलाई भन्‍नुभयो,</verse>
				<verse number="11">“म तिमीलाई भन्दछु, उठ, आफ्नो ओछ्यान बोकेर घर जाऊ।”</verse>
				<verse number="12">त्यो उठ्यो, तिनीहरू सबैले देख्दादेख्दै ओछ्यान उठाएर बाहिर गइहाल्यो। यसले सबैलाई अचम्म तुल्यायो, अनि हरेकले यसो भन्दै परमेश्‍वरको महिमा गरे, “हामीले यस्ता कुरा कहिल्यै देखेका थिएनौं!”</verse>
				<verse number="13">एकपल्ट फेरि येशू तालको किनारतिर जानुभयो। एउटा ठूलो भीड उहाँकहाँ आयो, अनि उहाँले तिनीहरूलाई सिकाउन थाल्नुभयो।</verse>
				<verse number="14">हिँड्दै गर्नुहुँदा उहाँले अल्फयसको छोरो लेवीलाई कर उठाउनेहरूको अड्डामा बसिरहेको देख्नुभयो। येशूले तिनलाई भन्‍नुभयो, “मेरो पछि लाग।” अनि तिनी उठे र उहाँलाई पछ्याए।</verse>
				<verse number="15">एक दिन येशू लेवीको घरमा भोजन गरिरहनुहुँदा, धेरैजना कर उठाउनेहरू र पापीहरू, उहाँ र उहाँका चेलाहरूसित खाइरहेका थिए; किनकि उहाँलाई पछ्याउनेहरू धेरै थिए।</verse>
				<verse number="16">जब व्यवस्थाका शिक्षकहरू जो फरिसीहरू थिए, उहाँलाई पापीहरू अनि कर उठाउनेहरूसित खाइरहनुभएको देखे, तब तिनीहरूले उहाँका चेलाहरूलाई सोधे: “तिनी किन कर उठाउनेहरू र पापीहरूसित खान्छन्?”</verse>
				<verse number="17">यो सुनेर येशूले तिनीहरूलाई भन्‍नुभयो, “निरोगीलाई त चिकित्सकको आवश्यकता पर्दैन, तर रोगीहरूलाई मात्र पर्छ। म धर्मीहरूलाई होइन, तर पापीहरूलाई बोलाउन आएको हुँ।”</verse>
				<verse number="18">एकपल्ट यूहन्‍नाका चेलाहरू र फरिसीहरू उपवास बसेका थिए; केही मानिसहरूले येशूकहाँ आएर उहाँलाई सोधे, “किन यूहन्‍नाका चेलाहरू र फरिसीहरूका चेलाहरू उपवास बस्छन्, तर तपाईंका चेलाहरूचाहिँ बस्दैनन्?”</verse>
				<verse number="19">येशूले जवाफ दिनुभयो, “दुलहा साथमा हुँदा उहाँका पाहुनाहरू कसरी उपवास बस्‍न सक्छन्? जबसम्म दुलहा तिनीहरूसित हुन्छन्, तिनीहरू त्यसो गर्न सक्दैनन्।</verse>
				<verse number="20">तर बेला आउनेछ, जब दुलहा तिनीहरूबाट लगिनेछन्, अनि त्यस दिन तिनीहरू उपवास बस्‍नेछन्।</verse>
				<verse number="21">“कसैले पनि पुरानो वस्त्रमा नयाँ टालो सिलाउँदैन। यदि उसले यसो गर्छ भने नयाँ टालो घट्छ र पुरानोबाट च्यात्तिएर जान्छ, अनि त्यो फटाइ झन् नराम्रो हुन्छ।</verse>
				<verse number="22">त्यसै गरी कसैले नयाँ दाखमद्य पुरानो छालाको थैलोमा खन्याउँदैन, नत्र भने त्यस दाखमद्यले छालाहरू फुट्छन्, अनि दाखमद्य र छालाको थैलो दुवै नष्‍ट हुनेछन्। त्यसो हुन नदिन उसले नयाँ दाखमद्य नयाँ छालाको थैलोमै राख्नुपर्दछ।”</verse>
				<verse number="23">एक विश्रामदिन येशू अन्‍नका खेतहरूबाट भएर जाँदैहुनुहुन्थ्यो; अनि उहाँका चेलाहरू पनि हिँड्दै गर्दा तिनीहरूले खानका निम्ति अन्‍नका बाला टिप्न थाले।</verse>
				<verse number="24">फरिसीहरूले उहाँलाई सोधे, “हेर्नुहोस्, किन यिनीहरूले विश्रामदिनमा उचित नहुने काम गरिरहेका छन्?”</verse>
				<verse number="25">उहाँले जवाफ दिनुभयो, “के तिमीहरूले कहिल्यै धर्मशास्त्र पढेका छैनौ, दाविदले आफू र आफ्ना साथीहरू भोकाएको र खाँचोमा परेका बेला, के गरेका थिए?</verse>
				<verse number="26">प्रधान पूजाहारी अबियाथारको समयमा, तिनी परमेश्‍वरको भवनभित्र पसे, र परमेश्‍वरलाई अर्पण गरिएको रोटी खाए, जो व्यवस्थाअनुसार केवल पूजाहारीहरूले मात्र खान उचित थियो। अनि तिनले केही भाग आफ्ना साथीहरूलाई पनि दिए।”</verse>
				<verse number="27">तब येशूले तिनीहरूलाई भन्‍नुभयो, “विश्रामदिन मानिसहरूको लागि बनाइएको हो, तर मानिस विश्रामदिनको निम्ति होइन।</verse>
				<verse number="28">यसकारण मानिसका पुत्र विश्रामदिनको पनि प्रभु हुन्।”</verse>
			</chapter>
			<chapter number="3">
				<verse number="1">अर्को पटक उहाँ सभाघरमा जानुभयो, अनि त्यहाँ हात सुकेर नचल्ने भएको एकजना मानिस थियो।</verse>
				<verse number="2">तिनीहरूमध्ये कोहीले येशूलाई दोष लगाउने निहुँ खोजिरहेका थिए, त्यसैले तिनीहरू उहाँले विश्रामदिनमा त्यसलाई निको पार्नुहुन्छ कि भनेर नजिकबाट नियाली रहेका थिए।</verse>
				<verse number="3">येशूले हात सुकेको त्यो मानिसलाई भन्‍नुभयो, “सबैको सामुन्‍ने खडा होऊ।”</verse>
				<verse number="4">तब येशूले तिनीहरूलाई सोध्नुभयो, “विश्रामदिनमा के गर्नु उचित हुन्छ: असल गर्नु वा खराब गर्नु, जीवन बचाउनु कि मार्नु?” तर तिनीहरू चूप रहे।</verse>
				<verse number="5">तिनीहरूका कठोर हृदय देखेर अति दुःखित भई उहाँले रिसाएर चारैतिर ती सबैलाई हेर्नुभयो, अनि त्यस मानिसलाई भन्‍नुभयो, “तिम्रो हात सीधा पार।” त्यसले त्यो सीधा पार्‍यो, अनि त्यसको हात पूर्ण रूपले निको भइहाल्यो।</verse>
				<verse number="6">अनि तुरुन्तै फरिसीहरू बाहिर गइहाले अनि येशूलाई कसरी मार्ने भनी राजा हेरोदका समर्थकहरूसँग षड्यन्त्र रच्न थाले।</verse>
				<verse number="7">येशू आफ्ना चेलाहरूसित तालतिर जानुभयो; अनि गालील प्रदेशबाट एउटा ठूलो भीड उहाँको पछि लाग्यो।</verse>
				<verse number="8">जब उहाँले जे गरिरहनुभएको तिनीहरूले सुने, तब यहूदिया, यरूशलेम, इदुमिआ, यर्दन पारिका क्षेत्रहरू, अनि टायर र सीदोनका छेउछाउबाट अरू धेरै मानिसहरू उहाँकहाँ आए।</verse>
				<verse number="9">भीडको कारण मानिसहरूले उहाँलाई चारैतिरबाट नघेरून् भनेर उहाँले चेलाहरूलाई उहाँको निम्ति एउटा सानो डुङ्गा तयार पार्न लाउनुभयो।</verse>
				<verse number="10">उहाँले धेरैलाई निको पार्नुभएको कारण जतिजना बिरामी थिए, तिनीहरू उहाँलाई छुनलाई ठेलमठेला गर्दै अघि बढ्दैथिए।</verse>
				<verse number="11">अशुद्ध आत्माहरूले उहाँलाई देख्नसाथै तिनीहरू उहाँका अघि पछारिन्थे, अनि यसो भन्दै चिच्याउँथे, “तपाईं परमेश्‍वरका पुत्र हुनुहुन्छ।”</verse>
				<verse number="12">तर उहाँले ती निको भएकाहरूलाई उहाँ को हुनुहुन्छ भनी कसैलाई नभन्‍नू भनेर कडा आज्ञा दिनुभयो।</verse>
				<verse number="13">त्यसपछि येशू डाँडातिर जानुभयो, र उहाँले चाहनुभएकाहरूलाई बोलाउनुभयो; अनि तिनीहरू उहाँकहाँ आए।</verse>
				<verse number="14">उहाँले बाह्र जनालाई नियुक्‍त गर्नुभयो, ताकि तिनीहरू उहाँसित रहून्, र प्रचार गर्न बाहिर पठाउन सकून्,</verse>
				<verse number="15">अनि तिनीहरूलाई भूतहरू धपाउने अधिकार पाऊन्।</verse>
				<verse number="16">उहाँले नियुक्‍त गर्नुभएका बाह्रजना यिनीहरू नै हुन्: सिमोन (जसलाई उहाँले पत्रुस भन्‍ने नाउँ दिनुभयो),</verse>
				<verse number="17">जब्दीको छोरा याकोब र तिनको भाइ यूहन्‍ना (तिनीहरूलाई उहाँले बोअनर्गेस भन्‍ने नाउँ दिनुभयो, अर्थात् “गर्जनका पुत्रहरू”),</verse>
				<verse number="18">अन्द्रियास, फिलिप, बारथोलोमाइ, मत्ती, थोमा, अल्फयसको छोरा याकोब, थेदियस, सिमोन कनानी,</verse>
				<verse number="19">अनि यहूदा इस्करियोत, जसले उहाँलाई धोका दियो।</verse>
				<verse number="20">जब येशू एउटा घरमा पस्‍नुभयो, फेरि एउटा भीड जम्मा भयो, त्यसैले उहाँ र उहाँका चेलाहरूले खान पनि पाउनुभएन।</verse>
				<verse number="21">जब उहाँको परिवारले यस विषयमा सुने, तिनीहरू उहाँलाई लैजान भनी गए; किनकि तिनीहरूले “उहाँको दिमाग खुस्केको छ।” भनी भनेका थिए।</verse>
				<verse number="22">अनि यरूशलेमबाट आएका व्यवस्थाका शिक्षकहरूले भने, “यिनमा बालजिबुल छ! भूतहरूको शासकको सहायताले यिनले भूतहरू धपाउँछन्।”</verse>
				<verse number="23">यसकारण येशूले तिनीहरूलाई बोलाएर दृष्‍टान्तहरूमा भन्‍नुभयो, “शैतानले शैतानलाई कसरी धपाउन सक्छ?</verse>
				<verse number="24">यदि एउटा राज्य आफ्नै विरुद्धमा विभाजित भयो भने, त्यो राज्य टिक्न सक्दैन।</verse>
				<verse number="25">यदि एउटा घर आफ्नै विरुद्धमा विभाजित भयो भने, त्यो घर टिक्न सक्दैन।</verse>
				<verse number="26">यदि शैतानले शैतानलाई विरोध गर्छ र विभाजित हुन्छ भने, त्यो टिक्न सक्दैन; त्यसको अन्त्य आइपुगेको छ।</verse>
				<verse number="27">वास्तवमा कसैले पनि घरको बलियो मानिसको घरमा पस्‍नुभन्दा पहिला उसलाई नबाँधी उसको घरमा पसेर त्यसका सबै थोकहरू लैजान सक्दैन; त्यसलाई बाँधेपछि मात्र त्यसले उसको घर लुट्न सक्छ।</verse>
				<verse number="28">म तिमीहरूलाई साँच्‍चै भन्दछु, मानिसहरूका सबै पापहरू साथै हरेक निन्दाहरू तिनीहरूका लागि क्षमा हुनेछन्,</verse>
				<verse number="29">तर जसले पवित्र आत्माको विरुद्धमा निन्दा गर्छ, उसलाई कहिल्यै क्षमा हुनेछैन; ऊ अनन्तसम्म पापको दोषी हुन्छ।”</verse>
				<verse number="30">उहाँले यसो भन्‍नुभयो, किनभने तिनीहरूले उहाँलाई “यिनीसित अशुद्ध आत्मा छ” भनेका थिए।</verse>
				<verse number="31">तब येशूकी आमा र भाइहरू आइपुगे। तिनीहरू बाहिरै उभिएर उहाँलाई बोलाइदिनु भनेर कसैलाई भित्र पठाए।</verse>
				<verse number="32">उहाँको चारैतिर भीड बसिरहेको थियो, अनि तिनीहरूले उहाँलाई भने, “तपाईंकी आमा र भाइहरूले तपाईंलाई बाहिर खोजिरहेका छन्।”</verse>
				<verse number="33">उहाँले भन्‍नुभयो, “मेरी आमा र मेरा भाइहरू को हुन्?”</verse>
				<verse number="34">तब उहाँले आफ्ना चारैतिर बसेकाहरूलाई हेर्नुभयो अनि भन्‍नुभयो, “मेरी आमा र मेरा भाइहरू यिनीहरू नै हुन्!</verse>
				<verse number="35">जसले परमेश्‍वरको इच्छा पालन गर्दछ, त्यो नै मेरो भाइ र बहिनी र आमा हुन्।”</verse>
			</chapter>
			<chapter number="4">
				<verse number="1">फेरि येशूले तालको किनारमा शिक्षा दिन थाल्नुभयो। उहाँको चारैतिर यति ठूलो भीड जम्मा भएको थियो कि, उहाँ तालमा भएको एउटा डुङ्गामा चढेर बस्‍नुभयो, अरू सबै मानिसहरूचाहिँ किनारमा पानीको छेउमा थिए।</verse>
				<verse number="2">उहाँले तिनीहरूलाई धेरै कुराहरू दृष्‍टान्तहरूमा सिकाउनुभयो र आफ्नो शिक्षामा उहाँले भन्‍नुभयो,</verse>
				<verse number="3">“ध्यान दिएर सुन! एकजना किसान बीउ छर्नलाई निस्क्यो।</verse>
				<verse number="4">उसले जब बीउ छर्दैथियो, केही बीउ बाटोमा परे; अनि चराहरूले आएर ती खाइहाले।</verse>
				<verse number="5">केही ढुङ्गेनी जमिनहरूमा परे, जहाँ धेरै माटो थिएन। माटो पर्याप्‍त नभएकोले ती चाँडै उम्रे।</verse>
				<verse number="6">तर जब घाम लाग्यो, ती बिरुवाहरू ओइलाए, अनि तिनीहरूमा जरा नभएकाले ती सुकिहाले।</verse>
				<verse number="7">केही बीउहरू काँडाका झाडीमा परे, अनि काँडाहरू बढेर आए, र ती बिरूवाहरूलाई निसासिदिए, अनि फल फलाउन सकेनन्।</verse>
				<verse number="8">अझ अरू बीउहरूचाहिँ असल जमिनमा परे, ती उम्रे, बढे अनि तीस, साठी र सय गुणासम्म फल फलाए।”</verse>
				<verse number="9">तब येशूले भन्‍नुभयो, “जसको सुन्‍ने कान छ, त्यसले सुनोस् र बुझोस्।”</verse>
				<verse number="10">जब उहाँ एकलै हुनुभयो, ती बाह्र चेलाहरू र उहाँका चारैतिर भएकाहरूले दृष्‍टान्तहरूका विषयमा उहाँलाई सोधे।</verse>
				<verse number="11">उहाँले तिनीहरूलाई भन्‍नुभयो, “परमेश्‍वरको राज्यको रहस्य तिमीहरूलाई प्रकट गरिएको छ, तर अरूलाई हरेक कुरो दृष्‍टान्तहरूमा भनिन्छ,</verse>
				<verse number="12">यसरी धर्मशास्त्र पूरा होस्: “ ‘तिनीहरूले हेरिरहनेछन्, तर कहिल्यै देख्नेछैनन्, सुन्‍न त सुनिरहनेछन्, तर कहिल्यै बुझ्नेछैनन्; नत्र तिनीहरूले पश्‍चात्ताप गर्नेथिए र क्षमा पाउनेथिए।’ ”</verse>
				<verse number="13">तब येशूले तिनीहरूलाई भन्‍नुभयो, “के तिमीहरू यो दृष्‍टान्त बुझ्दैनौ? त्यसो भए तिमीहरूले अरू दृष्‍टान्त कसरी बुझ्नेछौ?</verse>
				<verse number="14">बीउ छर्नेले वचन छर्दछ।</verse>
				<verse number="15">कति मानिसहरू बाटोतिर परेका बीउजस्तै हुन्, जहाँ वचन छरिन्छ; तिनीहरूले जब यसलाई सुन्छन्, शैतान आउँछ र तिनीहरूमा छरिएको त्यो वचन लैजान्छ।</verse>
				<verse number="16">अरूचाहिँ ढुङ्गेनी ठाउँमा छरिएका बीउजस्तै हुन्, तिनीहरूले वचन सुन्‍ने बित्तिकै आनन्दसाथ त्यसलाई ग्रहण गर्छन्;</verse>
				<verse number="17">तर तिनीहरूका जरा नभएकाले, ती थोरै समयको लागि मात्र रहन्छन्। जब वचनको कारण दुःख र सतावट आइपर्दछ, तब तिनीहरू झट्टै पछि हट्छन्।</verse>
				<verse number="18">अझ अरूचाहिँ काँडाहरूमा छरिएका बीउजस्तै हुन्, जसले वचन सुन्छन्,</verse>
				<verse number="19">तर यस जीवनको फिक्री र धनसम्पत्तिको छलले अनि अरू थोकहरूको मोह आउँछ र वचनलाई निसासिदिन्छन्, र त्यो नफल्ने हुन्छ।</verse>
				<verse number="20">तर अरूचाहिँ असल माटोमा परेका बीउजस्तै हुन्, जसले वचन सुन्दछन्, त्यसलाई ग्रहण गर्दछन्, अनि तीस गुणा, साठी गुणा र सय गुणासम्म फल फलाउँछन्।”</verse>
				<verse number="21">येशूले तिनीहरूलाई भन्‍नुभयो, “के तिमीहरूले एउटा बत्ती ल्याएर भाँडोमुनि अथवा खाटमुनि राख्छौ र? यसको सट्टा तिमीहरूले के त्यसलाई सामदानमाथि राख्दैनौ र?</verse>
				<verse number="22">जे लुकाइन्छ, त्यो प्रकट हुनको लागि हो, अनि जे गुप्‍तमा राखिन्छ, त्यो खुलस्त गरिनको लागि हो।</verse>
				<verse number="23">यदि कसैको सुन्‍ने कानहरू छन् भने, त्यसले सुनोस् र बुझोस्।”</verse>
				<verse number="24">उहाँले अझै भन्‍नुभयो, “तिमीहरू जे सुन्छौ, त्यसलाई होसियारीसाथ विचार गर। जुन नापले तिमीहरू अरूहरूलाई नाप्दछौ, तिमीहरू पनि त्यही नापले अर्थात् अझै बढ्ता गरी नापिनेछौ।</verse>
				<verse number="25">जससित छ, त्यसलाई अरू दिइनेछ; र जससित छैन, त्यससित भएको पनि खोसिनेछ।”</verse>
				<verse number="26">उहाँले यो पनि भन्‍नुभयो, “परमेश्‍वरको राज्य यस्तो छ: एकजना मानिसले जमिनमा बीउ छर्छ।</verse>
				<verse number="27">राती र दिउँसो, ऊ सुते पनि वा उठे पनि, त्यो बीउ उम्रन्छ अनि बढ्छ, यद्यपि यो कसरी हुन्छ सो उसले जान्दैन।</verse>
				<verse number="28">माटोले आफै अन्‍न फलाउँछ; पहिले बोट, त्यसपछि बाला, त्यसपछि बालामा पूरा अन्‍न।</verse>
				<verse number="29">अन्‍न पाक्नसाथ उसले त्यसमा हँसिया लगाउँछ, किनकि कटनीको बेला आइपुगेको हुन्छ।”</verse>
				<verse number="30">उहाँले फेरि भन्‍नुभयो, “हामी परमेश्‍वरको राज्यको तुलना केसँग गरौं? अथवा यसलाई वर्णन गर्नलाई हामीले कुन दृष्‍टान्त प्रयोग गरौं?</verse>
				<verse number="31">यो एउटा रायोको बीउजस्तो हो, जुन माटोमा रोपिने बीउहरूमध्ये सबभन्दा सानो हुन्छ।</verse>
				<verse number="32">तैपनि रोपेपछि यो बढेर बारीमा भएका अरू बोटबिरुवाहरू भन्दा ठूलो हुन्छ, जसका यति ठूला हाँगाहरू हुन्छन् कि, चराचुरुङ्गीहरू यसका छहारीमा बास बस्‍न सक्छन्।”</verse>
				<verse number="33">यस्ता अरू धेरै दृष्‍टान्तहरूद्वारा येशूले तिनीहरूले बुझ्न सक्नेअनुसार तिनीहरूसित वचनहरू बोल्नुभयो।</verse>
				<verse number="34">उहाँले तिनीहरूसित दृष्‍टान्तहरू प्रयोग नगरी केही भन्‍नुभएन; तर उहाँ आफ्ना चेलाहरूसित एकलै हुँदा तिनीहरूलाई सबैको अर्थ बताइदिनुहुन्थ्यो।</verse>
				<verse number="35">त्यस दिन, साँझ परेपछि उहाँले चेलाहरूलाई भन्‍नुभयो, “हामी पारिपट्टि जाऔं।”</verse>
				<verse number="36">भीडलाई छोडेर तिनीहरूले उहाँलाई, उहाँ जुन डुङ्गामा हुनुहुन्थ्यो, त्यसैमा लगे। त्यहाँ उहाँसित अरू डुङ्गाहरू पनि थिए।</verse>
				<verse number="37">तब एउटा डरलाग्दो आँधी आयो, र छालहरू डुङ्गाभित्र पसे, अनि त्यसलाई पानीले डुबाउनै लाग्यो।</verse>
				<verse number="38">येशूचाहिँ डुङ्गाको पछिल्‍लो भागमा एउटा सिरानी लगाएर निदाइरहनुभएको थियो। अनि चेलाहरूले उहाँलाई बिउँझाएर भने, “हे गुरु, हामी डुब्नैलागेका छौं, र पनि तपाईंले वास्ता गर्नुहुन्‍न?”</verse>
				<verse number="39">उहाँले उठेर बतासलाई हप्काउनुभयो, अनि छालहरूलाई भन्‍नुभयो, “चूप लाग! शान्त हो!” तब बतास पूर्ण रूपले थामियो, र पूरै चकमन्‍न भयो।</verse>
				<verse number="40">उहाँले आफ्ना चेलाहरूलाई भन्‍नुभयो, “तिमीहरू किन यति साह्रै डराउँछौ? के तिमीहरूमा अझ पनि विश्‍वास छैन?”</verse>
				<verse number="41">तिनीहरू डराए, अनि आपसमा भने, “यिनी को हुन्? बतास र छालहरूले पनि यिनको आज्ञा मान्दा रहेछन्!”</verse>
			</chapter>
			<chapter number="5">
				<verse number="1">उहाँहरू तालको पारिपट्टि गिरासिनीहरूको मुलुकमा जानुभयो।</verse>
				<verse number="2">जब येशू डुङ्गाबाट बाहिर निस्कनुभयो, त्यहाँ अशुद्ध आत्मा लागेको एकजना मान्छे चिहानबाट उहाँलाई भेट्न आयो।</verse>
				<verse number="3">यो मानिस चिहानहरूमा बस्थ्यो; अनि कसैले पनि त्यसलाई बाँध्न सक्दैनथियो, साङ्लोले समेत सक्दैनथियो।</verse>
				<verse number="4">किनकि धेरैपल्ट त्यो हातखुट्टामा साङ्लोले बाँधिएको थियो; तर त्यसले साङ्लाहरू चुडाउँथ्यो अनि खुट्टाका फलामहरू भाँच्थ्यो। त्यसलाई अधीनमा राख्नसक्ने बल कसैसँग थिएन।</verse>
				<verse number="5">दिनरात चिहानहरूमा र पहाडहरूमा रहन्थ्यो, र चिच्याउँथ्यो अनि आफैलाई ढुङ्गाले काट्ने गर्दथ्यो।</verse>
				<verse number="6">जब त्यसले टाढैबाट येशूलाई देख्यो, त्यो दगुरेर उहाँको सामुन्‍ने गई उहाँको पाउमा पर्‍यो।</verse>
				<verse number="7">त्यसले चर्को सोरले कराएर भन्यो, “हे सर्वोच्‍च परमेश्‍वरका पुत्र, येशू, तपाईं मसित के चाहनुहुन्छ? परमेश्‍वरको नाउँको निम्ति मलाई नसताउनुहोस्!”</verse>
				<verse number="8">किनकि येशूले त्यसलाई भन्‍नुभएको थियो, “हे अशुद्ध आत्मा, तँ यस मानिसबाट बाहिर निस्की!”</verse>
				<verse number="9">तब येशूले त्यसलाई सोध्नुभयो, “तेरो नाउँ के हो?” त्यसले जवाफ दियो, “मेरो नाउँ फौज हो; किनकि हामी धेरै छौं।”</verse>
				<verse number="10">अनि त्यसले येशूलाई त्यस इलाकादेखि तिनीहरूलाई बाहिर नपठाऊन् भनी बारम्बार विन्ती गर्‍यो।</verse>
				<verse number="11">त्यहाँ नजिकै, पहाडमा सुँगुरहरूको एउटा ठूलो बगाल चरिरहेको थियो।</verse>
				<verse number="12">ती भूत आत्माहरूले येशूलाई यसरी विन्ती गरे, “हामीलाई ती सुँगुरहरूमा पठाउनुहोस्; तिनीहरूभित्र पस्‍न दिनुहोस्।”</verse>
				<verse number="13">उहाँले तिनीहरूलाई अनुमति दिनुभयो; अनि अशुद्ध आत्माहरू निस्केर सुँगुरहरूभित्र पसे। दुई हजार जतिको त्यो बगाल, त्यस भिरालो किनारबाट हुर्रिदै गएर तालमा खस्यो, अनि डुबेर मरे।</verse>
				<verse number="14">ती सुँगुर चराउनेहरू भागेर शहर र गाउँतिर गएर त्यो खबर सुनाइदिए, अनि मानिसहरू के भएको थियो, सो हेर्न गए।</verse>
				<verse number="15">जब तिनीहरू येशूकहाँ आए, तिनीहरूले दुष्‍ट आत्माको फौजले भरिएको त्यस मानिसलाई लुगा लगाएर सद्दे दिमागको भई त्यहाँ बसिरहेको देखे; अनि तिनीहरू डराए।</verse>
				<verse number="16">जतिले यो देखेका थिए, तिनीहरूले त्यस दुष्‍ट आत्मा लागेको मानिसलाई के भएको थियो, अनि सुँगुरहरूको विषयमा पनि मानिसहरूलाई भनिदिए।</verse>
				<verse number="17">तब मानिसहरूले येशूलाई त्यस क्षेत्रबाट गइहाल्न विन्ती गरे।</verse>
				<verse number="18">येशू जब डुङ्गामा चढ्नुहुँदैथियो, त्यो दुष्‍ट आत्माले सताएको मानिस आएर उहाँसँगै जानपाऊँ भनी विन्ती गर्‍यो।</verse>
				<verse number="19">येशूले मान्‍नुभएन, तर भन्‍नुभयो, “घरमा जाऊ, अनि आफ्नो परिवारलाई तिम्रो लागि प्रभुले कति ठूलो काम गर्नुभएको छ र उहाँले तिमीप्रति कति कृपा देखाउनुभयो, त्यो सबैलाई भनिदेऊ।”</verse>
				<verse number="20">यसकारण त्यो मानिस गइहाल्यो, अनि येशूले उसको लागि के गर्नुभयो त्यो डेकापोलिसमा भन्‍न थाल्यो; अनि सबै मानिसहरू छक्‍क परे।</verse>
				<verse number="21">फेरि येशू डुङ्गामा चढी तालपारि जानुभएपछि, उहाँ तालको किनारमा हुँदा एउटा ठूलो भीड उहाँको चारैतिर भेला भयो।</verse>
				<verse number="22">तब सभाघरका शासकहरूमध्ये याइरस नाउँ भएको एकजना त्यहाँ आए। येशूलाई देखेर तिनी उहाँको पाउमा घोप्टो परे,</verse>
				<verse number="23">अनि उहाँलाई विनम्र अनुरोध गरे, “मेरी सानी छोरी मर्नै लागेकी छ। दया गरी आएर त्यसमाथि तपाईंका हात राखिदिनुहोस्, अनि त्यो निको होस्; र त्यो बाँचोस्।”</verse>
				<verse number="24">तब येशू तिनीसित जानुभयो। एउटा ठूलो भीडले उहाँलाई पछ्यायो, अनि उहाँको चारैतिर ठेलमठेला भयो।</verse>
				<verse number="25">अनि त्यहाँ बाह्र वर्षदेखि रगत बग्ने व्यथाले सताइएकी एउटी स्त्री थिई।</verse>
				<verse number="26">त्यसले धेरै चिकित्सकहरूबाट धेरै कष्‍ट भोगेकी अनि आफूसित भएको सबै खर्च गरिसकेकी थिई, र पनि लाभ हुनुको साटो अझ खराब अवस्थामा पुगेकी थिई।</verse>
				<verse number="27">जब त्यसले येशूको विषयमा सुनी, त्यो त्यस भीडमा उहाँको पछिल्तिर आएर उहाँको वस्त्र छोई,</verse>
				<verse number="28">किनकि त्यसले सोचेकी थिई, “यदि मैले उहाँको वस्त्रमात्र छोएँ भने पनि म निको हुनेछु।”</verse>
				<verse number="29">तुरुन्तै त्यसको रगत बग्न बन्द भयो, र आफ्नो शरीरको रोग निको भएको त्यसले थाहा पाई।</verse>
				<verse number="30">येशूलाई आफ्नो शरीरबाट शक्‍ति बाहिर निस्केको तुरुन्तै थाहा भयो। उहाँले भीडमा पछि फर्केर सोध्नुभयो, “कसले मेरो वस्त्र छोयो?”</verse>
				<verse number="31">उहाँका चेलाहरूले जवाफ दिए, “मानिसहरूको भीडले तपाईंलाई घचेटिरहेको देख्दैहुनुहुन्छ, र पनि तपाईं कसरी सोध्न सक्नुहुन्छ, ‘कसले मलाई छोयो?’ ”</verse>
				<verse number="32">तर येशूले उहाँलाई कसले छोयो भनी चारैतिर हेरिरहनुभयो।</verse>
				<verse number="33">तब आफूमा के भएको थियो, सो जानेर त्यो स्त्री आई, र उहाँको पाउमा घोप्टो परी, अनि डरले काँप्दै उहाँलाई सबै साँचो कुरा बताई।</verse>
				<verse number="34">उहाँले त्यसलाई भन्‍नुभयो, “छोरी, तिम्रो विश्‍वासले तिमीलाई निको पारेको छ। शान्तिसित जाऊ, तिमी आफ्नो कष्‍टबाट मुक्‍त भयौ।”</verse>
				<verse number="35">येशू बोलिरहनुभएकै बेला केही मानिसहरू सभाघरका शासक याइरसको घरबाट आएर भने, “तपाईंकी छोरीको मृत्यु भयो। अब गुरुज्यूलाई किन अरू दुःख दिनुहुन्छ?”</verse>
				<verse number="36">उनीहरूले भनेको कुराको वास्तै नराखी येशूले सभाघरका शासकलाई भन्‍नुभयो, “नडराऊ, विश्‍वास मात्र गर।”</verse>
				<verse number="37">उहाँले आफूसित पत्रुस, याकोब र तिनका भाइ यूहन्‍नाबाहेक अरूलाई आउन दिनुभएन।</verse>
				<verse number="38">जब उहाँहरू सभाघरका शासकको घरमा आइपुग्नुभयो; येशूले मानिसहरू रुँदै कराउँदै खैलाबैला गरेको देख्नुभयो।</verse>
				<verse number="39">उहाँले भित्र पसेर तिनीहरूलाई भन्‍नुभयो, “किन यस्तो रुवाइ र खैलाबैला गर्छौ? केटी मरेकी छैन, तर सुतेकी छे।”</verse>
				<verse number="40">तर तिनीहरूले उहाँको उपहास गरेर हाँसे। उहाँले तिनीहरू सबैलाई बाहिर निकाल्नुभएपछि, बालिकाका बुबा, आमा र आफूसित भएका चेलाहरूलाई लिएर बालिका भएको ठाउँमा जानुभयो।</verse>
				<verse number="41">उहाँले त्यसको हातमा समात्नुभयो र त्यसलाई भन्‍नुभयो, “ तालिता कौम! ” (जसको अर्थ हो, “हे सानी केटी, म तिमीलाई भन्दछु, उठ!”)।</verse>
				<verse number="42">त्यो केटी तुरुन्तै ठिङ्ग उभिई र यताउता हिँडी (ऊ बाह्र वर्षकी थिई)। यसमा तिनीहरूले अति अचम्म माने।</verse>
				<verse number="43">उहाँले तिनीहरूलाई यसबारे कसैलाई नभन्‍नू भनी कडा आज्ञा दिएर त्यस केटीलाई केही खानेकुरा दिनू भन्‍नुभयो।</verse>
			</chapter>
			<chapter number="6">
				<verse number="1">येशू त्यहाँबाट निस्केर आफ्ना चेलाहरूसित आफ्नो घर भएको शहरमा जानुभयो।</verse>
				<verse number="2">विश्रामदिन आएपछि, उहाँले सभाघरमा सिकाउन लाग्नुभयो; अनि उहाँलाई सुन्‍नेहरू धेरैजना छक्‍क परे। तिनीहरूले सोधे, “यस मानिसले यी कुराहरू कहाँबाट पायो? यसलाई दिइएको यो कस्तो बुद्धि हो? जसले शक्‍तिशाली कामहरू पनि गर्छ?</verse>
				<verse number="3">के यो सिकर्मी होइन? के यो मरियमको छोरो अनि याकोब, योसेफ, यहूदा र सिमोनको दाजु होइन? के यसका बहिनीहरू यहाँ हामीसित छैनन्?” अनि तिनीहरू उहाँसित चिढिए।</verse>
				<verse number="4">तब येशूले तिनीहरूलाई भन्‍नुभयो, “अगमवक्‍ता आफ्नै शहरमा, आफ्नै नातेदारहरूको बीचमा अनि उसको आफ्नै घरमा मात्र आदररहित हुन्छ।”</verse>
				<verse number="5">उहाँले त्यहाँ केही बिरामीहरूमाथि हात राखेर तिनीहरूलाई निको पार्नु बाहेक अरू कुनै शक्‍तिशाली कामहरू गर्न सक्नुभएन।</verse>
				<verse number="6">अनि उहाँ तिनीहरूका अविश्‍वास देखेर छक्‍क पर्नुभयो। त्यसपछि येशू चारैतिर सिकाउँदै एउटा गाउँदेखि अर्को गाउँ जानुभयो।</verse>
				<verse number="7">बाह्र जनालाई आफूकहाँ बोलाएर, तिनीहरूलाई दुई-दुई गरी पठाउनुभयो; अनि तिनीहरूलाई अशुद्ध आत्माहरू धपाउने अधिकार दिनुभयो।</verse>
				<verse number="8">उहाँका आदेशहरू यस्ता थिए: “यात्राको लागि एउटा लट्ठीबाहेक केही पनि नलिनू; न रोटी, न थैली, न पटुकामा पैसा।</verse>
				<verse number="9">जुत्ता लगाउनू, तर दुईसरो लुगा नबोक्नू।</verse>
				<verse number="10">जब तिमीहरू कुनै घरमा पस्छौ, तिमीहरूले त्यो शहरलाई नछोडेसम्म त्यहीं अतिथीको रूपमा बस।</verse>
				<verse number="11">अनि यदि कुनै ठाउँमा तिमीहरूलाई स्वागत हुँदैन वा तिमीहरूका कुरा सुनिदैन भने, तिमीहरू त्यो ठाउँ छोडेर जाँदा तिनीहरूका विरुद्धमा गवाहीको निम्ति तिमीहरूका खुट्टाको धूलोसमेत टक्टक्याइदेओ।”</verse>
				<verse number="12">तिनीहरू गए, अनि मानिसहरूले पश्‍चात्ताप गर्नुपर्छ भनी प्रचार गरे।</verse>
				<verse number="13">तिनीहरूले धेरै भूतहरू धपाए, अनि धेरै रोगीहरूलाई तेलले अभिषेक गरेर निको पारे।</verse>
				<verse number="14">राजा हेरोदले यस विषयमा सुने, किनकि येशूको नाउँ चारैतिर प्रचलित थियो। कतिले भन्दैथिए, “बप्‍तिस्मा दिने यूहन्‍ना मरेकाबाट जीवित भएका छन्, त्यसकारण तिनीद्वारा शक्‍तिशाली कामहरू भइरहेका छन्।”</verse>
				<verse number="15">अनि अरूले भन्थे, “एलिया हुन्।” अनि अझै अरूले यसो भनी दाबी गरे, “तिनी उहिलेका अगमवक्‍ताहरूमध्येका एकजना अगमवक्‍ता हुन्।”</verse>
				<verse number="16">तर जब हेरोदले यो सुने, तिनले भने, “मैले शिर कटाएको मानिस यूहन्‍ना मरेकोबाट जीवित भएको छ।”</verse>
				<verse number="17">किनकि हेरोद आफैले यूहन्‍नालाई पक्रन र बाँधेर झ्यालखानामा हाल्ने आदेश दिएका थिए; किनकि तिनले आफ्नै भाइ फिलिपकी पत्नी हेरोदियासको कारणले यसो गरेका थिए, जसलाई तिनले विवाह गरेका थिए।</verse>
				<verse number="18">किनकि यूहन्‍नाले हेरोदलाई यसो भनेका थिए, “तपाईंले आफ्नै भाइकी पत्नी राख्नु उचित छैन।”</verse>
				<verse number="19">यसकारण हेरोदियासले यूहन्‍नाको विरुद्धमा एउटा ईख राखेकी थिइन्, अनि तिनलाई मार्न चाहन्थिन्, तर तिनले सकेकी थिइनन्,</verse>
				<verse number="20">हेरोद यूहन्‍नादेखि डराउँथे, र तिनलाई सुरक्षित राखेका थिए; किनकि तिनी एक धार्मिक र पवित्र मानिस हुन् भनेर तिनले जान्दथे। जब हेरोदले यूहन्‍नाका कुरा सुन्थे, तिनी साह्रै विचलित हुन्थे, तर पनि तिनको कुरा सुन्‍न मन पराउँथे।</verse>
				<verse number="21">आखिरमा अनुकूल समय आयो। आफ्नो जन्मदिनमा हेरोदले आफ्ना उच्‍च पदाधिकारीहरू, सेनाका कप्‍तानहरू अनि गालील प्रदेशका प्रमुख व्यक्‍तिहरूका निम्ति एउटा ठूलो भोजको आयोजना गरे।</verse>
				<verse number="22">अनि हेरोदियासकी छोरीले आएर नाची, उसले हेरोद अनि तिनका भोजमा आएका पाहुनाहरूलाई खुशी पारी। राजाले त्यस केटीलाई भने, “तिमीले मसित जे मागे पनि म तिमीलाई दिनेछु।”</verse>
				<verse number="23">अनि तिनले शपथ खाएर उसलाई वचन दिए, “तिमीले जे मागे पनि म तिमीलाई दिनेछु, मेरो राज्यको आधा भागसम्म पनि।”</verse>
				<verse number="24">त्यसले गएर आफ्नी आमालाई भनी, “म के मागूँ?” अनि तिनले जवाफ दिइन्, “बप्‍तिस्मा दिने यूहन्‍नाको शिर।”</verse>
				<verse number="25">त्यो केटी तुरुन्तै हतारिँदै भित्र राजाकहाँ गएर यो विन्ती चढाई: “तपाईंले अहिल्यै बप्‍तिस्मा दिने यूहन्‍नाको शिर मलाई यस थालमा दिनुहोस् भन्‍ने म चाहन्छु।”</verse>
				<verse number="26">राजा अत्यन्तै दुःखित भए, तर आफ्नो शपथ र भोजमा बसेका पाहुनाहरूका निम्ति उसलाई इन्कार गर्ने इच्छा गरेनन्।</verse>
				<verse number="27">यसकारण तिनले तुरुन्तै फाँसी दिने मानिसलाई यूहन्‍नाको शिर ल्याउनु भनेर आज्ञा दिई पठाए। त्यो मानिस गयो, अनि झ्यालखानामा यूहन्‍नाको शिर काट्यो,</verse>
				<verse number="28">अनि तिनको शिर एउटा थालमा ल्यायो। तिनले त्यो त्यस केटीलाई दिए; अनि उसले त्यो आफ्नी आमालाई दिई।</verse>
				<verse number="29">यो सुनेर यूहन्‍नाका चेलाहरू आए, र तिनको शरीर लगे अनि चिहानमा राखे।</verse>
				<verse number="30">प्रेरितहरू येशूको वरिपरि भेला भए, अनि आफूले गरेका काम र सिकाएका सबै कुराहरू बताए।</verse>
				<verse number="31">तब यति धेरै मानिसहरू आउँदैजाँदै गरेका थिए कि, उहाँहरूले खानसमेत मौका नपाउनुभएकोले उहाँले तिनीहरूलाई भन्‍नुभयो, “तिमीहरू मात्र मसित एउटा एकान्त ठाउँमा आओ, अनि केही विश्राम लेओ।”</verse>
				<verse number="32">यसकारण उहाँहरू अलग्गै एउटा डुङ्गामा चढेर पर एउटा एकान्त ठाउँमा जानुभयो।</verse>
				<verse number="33">तर धेरैले उहाँहरू जाँदै गर्नुभएको देखेर उहाँहरूलाई चिनिहाले, अनि सबै शहरहरूबाट पैदलै दौडेर उहाँहरूभन्दा अघि त्यहाँ पुगे।</verse>
				<verse number="34">जब येशू उत्रनुभयो, अनि उहाँले एउटा ठूलो भीडलाई देख्नुभयो, उहाँले तिनीहरूलाई टिठ्याउनुभयो; किनकि तिनीहरू गोठाला नभएका भेडाहरूझैं थिए। यसकारण उहाँले तिनीहरूलाई धेरै कुराहरू सिकाउन थाल्नुभयो।</verse>
				<verse number="35">त्यस बेला दिन ढल्किसकेको थियो, त्यसकारण उहाँका चेलाहरू उहाँकहाँ आएर तिनीहरूले भने, “यो एउटा सुनसान ठाउँ हो, अनि धेरै ढिलो भइसकेको छ।</verse>
				<verse number="36">यी मानिसहरूलाई पठाइदिनुहोस्, ताकि तिनीहरू छेउछाउका गाउँ र बस्तीहरूतिर गएर आफ्ना लागि केही खानेकुराहरू किनून्।”</verse>
				<verse number="37">तर उहाँले भन्‍नुभयो, “तिमीहरूले नै तिनीहरूलाई केही खान देओ।” तिनीहरूले उहाँलाई भने, “त्यसको लागि त छ महिनाभन्दा बढिको ज्याला चाहिन्छ! के हामी गएर रोटीको लागि यति धेरै खर्च गरेर तिनीहरूलाई खान दिऔं?”</verse>
				<verse number="38">उहाँले सोध्नुभयो, “तिमीहरूसित कतिओटा रोटी छन्? जाओ गएर हेर।” जब तिनीहरूले पत्ता लगाएर भने, “पाँचओटा रोटी र दुईओटा माछा।”</verse>
				<verse number="39">तब येशूले तिनीहरू सबैलाई हरियो चउरमा झुण्ड-झुण्ड भई बस्‍न लाउने आज्ञा दिनुभयो।</verse>
				<verse number="40">यसकारण तिनीहरू सय अनि पचासको झुण्ड भई बसे।</verse>
				<verse number="41">ती पाँच रोटी र दुईटा माछा लिएर स्वर्गतिर हेरेर, उहाँले धन्यवाद दिनुभयो अनि रोटी भाँच्नुभयो। तब उहाँले ती कुराहरू मानिसहरूमा बाँडिदिनको लागि चेलाहरूलाई दिनुभयो। उहाँले ती दुई माछाहरू पनि तिनीहरूलाई बाँडिदिनुभयो।</verse>
				<verse number="42">तिनीहरू सबैले खाए, र अघाए,</verse>
				<verse number="43">अनि चेलाहरूले उब्रेका रोटीका टुक्राहरू र माछाहरू बाह्र डालाभरि उठाए।</verse>
				<verse number="44">ती खानेहरूमा पुरुषहरू मात्रै पाँच हजार थिए।</verse>
				<verse number="45">त्यसको लगत्तै येशूले आफ्ना चेलाहरूलाई डुङ्गामा चढेर उहाँभन्दा पहिले बेथसेदामा जान लगाउनुभयो, अनि आफूले चाहिँ भीडलाई बिदा दिनुभयो।</verse>
				<verse number="46">तिनीहरूबाट बिदा भएपछि, उहाँ प्रार्थना गर्न एउटा पहाडमा जानुभयो।</verse>
				<verse number="47">त्यतिखेर रात परिसकेको थियो, डुङ्गा तालको बीचमा थियो, र उहाँचाहिँ जमिनमा एकलै हुनुहुन्थ्यो।</verse>
				<verse number="48">उहाँले चेलाहरूलाई डुङ्गा खियाउनको लागि खूबै परिश्रम गरिरहेका देख्नुभयो, किनकि बतास तिनीहरूका विपरीत चलिरहेको थियो। बिहान तीन बजेतिर उहाँ समुद्रमाथि हिँड्दै तिनीहरूतिर जानुभयो। उहाँले तिनीहरूलाई उछिनेर जान लाग्नुहुँदा,</verse>
				<verse number="49">जब तिनीहरूले उहाँलाई तालमाथि हिँडिरहनुभएको देखे, तब तिनीहरूले उहाँलाई भूत भनी सम्झे। तिनीहरू जोडले चिच्याए,</verse>
				<verse number="50">किनकि तिनीहरूले उहाँलाई देखेर भयभीत भए। तर तुरुन्तै उहाँले तिनीहरूलाई भन्‍नुभयो, “साहस गर! म नै हुँ। नडराओ।”</verse>
				<verse number="51">तब उहाँ तिनीहरूसित डुङ्गामा चढ्नुभयो, अनि बतास थामियो। तिनीहरू साह्रै छक्‍क परे,</verse>
				<verse number="52">किनकि तिनीहरूले ती रोटीहरूको विषयमा अझै बुझेका थिएनन्; तिनीहरूका हृदय कठोर भएको थिए।</verse>
				<verse number="53">उहाँहरू पारि तर्नुभएपछि गनेसरेतमा उत्रनुभयो, अनि डुङ्गा किनारमा लगाउनुभयो।</verse>
				<verse number="54">उहाँहरू डुङ्गाबाट निस्कनसाथ मानिसहरूले येशूलाई चिने।</verse>
				<verse number="55">तिनीहरू दगुर्दै सारा प्रदेशबाट रोगीहरूलाई ओछ्यानमा राखेर उहाँ जहाँ हुनुहुन्थ्यो, त्यतै लगेर गए।</verse>
				<verse number="56">अनि उहाँ जुनसुकै ठाउँ अर्थात् गाउँहरू, शहरहरू र बस्तीहरूमा जानुहुन्थ्यो, तिनीहरूले रोगीहरूलाई सार्वजनिक स्थलहरूमा राखिदिन्थे। तिनीहरूले उहाँको वस्त्रको किनार मात्र भए पनि छुन पाऊन् भनी उहाँलाई विन्ती गरे; अनि जतिले उहाँलाई छोए, तिनीहरू सबै निको भए।</verse>
			</chapter>
			<chapter number="7">
				<verse number="1">एक दिन यरूशलेमबाट आएका फरिसी र व्यवस्थाका केही शिक्षकहरू येशूका चारैतिर भेला भए।</verse>
				<verse number="2">अनि उहाँका केही चेलाहरूले अशुद्ध हात अर्थात् नधोइएका हातहरूले भोजन खाइरहेका देखे।</verse>
				<verse number="3">(फरिसीहरू र सारा यहूदीहरू पुर्खाहरूका परम्पराको विधिअनुसार हात नधोई भोजन गर्दैनन्।</verse>
				<verse number="4">जब तिनीहरू बजारबाट आउँछन्, तिनीहरू स्‍नान नगरी खाँदैनन्। अनि तिनीहरू कचौरा, जग, कित्लीहरू पखाल्ने जस्ता अरू धेरै किसिमका परम्परा मान्दछन्।)</verse>
				<verse number="5">यसकारण फरिसीहरू र व्यवस्थाका शिक्षकहरूले येशूलाई सोधे, “तपाईंका चेलाहरू किन पुर्खाहरूको परम्पराअनुसार चल्दैनन्, तर अशुद्ध हातले भोजन खान्छन्?”</verse>
				<verse number="6">उहाँले जवाफ दिनुभयो, “तिमी कपटीहरूको विषयमा अगमवाणी गर्दा यशैयाले ठीक भनेका थिए; जस्तो लेखिएको छ: “ ‘यी मानिसहरूले आफ्ना ओठले मात्र मेरो आदर गर्छन्, तर तिनीहरूका हृदय मदेखि टाढो छ।</verse>
				<verse number="7">तिनीहरूले व्यर्थमा मेरो आराधना गर्छन्, तिनीहरूका शिक्षा खाली मानवीय नियम मात्र हुन्।’</verse>
				<verse number="8">तिमीहरू परमेश्‍वरका आज्ञाहरू त्यागेर मानिसहरूको परम्परामा लागिरहन्छौ।”</verse>
				<verse number="9">अनि उहाँले तिनीहरूलाई भन्‍नुभयो: “तिमीहरूसित आफ्नै परम्पराको निम्ति परमेश्‍वरका आज्ञाहरू पन्छाउने चतुर उपाय छ!</verse>
				<verse number="10">किनकि मोशाले भने, ‘आफ्ना बुबाआमालाई आदर गर,’ अनि, ‘जसले आफ्ना बुबा वा आमालाई सराप्छ, त्यो मारिनुपर्छ।’</verse>
				<verse number="11">तर तिमीहरू भन्दछौ, कुनै मानिसले आफ्ना बुबा वा आमालाई ‘तपाईंले मबाट जुन सहायता पाउनुपर्ने हो, त्यो कुरबान हो’ अर्थात् परमेश्‍वरलाई चढाइसकिएको भेटी भनेर,</verse>
				<verse number="12">अनि तिमीहरू त्यसलाई आफ्नो बुबा वा आमाको लागि केही गर्न दिँदैनौ।</verse>
				<verse number="13">यसरी तिमीहरूले आफ्नो चलिआएको परम्पराद्वारा परमेश्‍वरको वचनलाई व्यर्थको तुल्याउँछौ। अनि तिमीहरूले यस्ता धेरै कुराहरू गर्दछौ।”</verse>
				<verse number="14">येशूले भीडलाई आफूकहाँ बोलाएर भन्‍नुभयो, “तिमीहरू हरेकले मेरो कुरा सुन, अनि त्यसलाई बुझ।</verse>
				<verse number="15">मानिसको बाहिर रहेको कुनै कुराले पनि ऊभित्र पसेर उसलाई अशुद्ध बनाउन सक्दैन। बरु मानिसको हृदयबाट जे बाहिर निस्कँदछन्, ती कुराहरूले चाहिँ उसलाई अशुद्ध बनाउँदछन्।</verse>
				<verse number="16">जसको सुन्‍ने कानहरू छन्, त्यसले सुनोस् र बुझोस्। ”</verse>
				<verse number="17">उहाँ भीडलाई छोडेर घरभित्र पस्‍नुभएपछि, उहाँका चेलाहरूले उहाँलाई त्यस दृष्‍टान्तको विषयमा सोधे।</verse>
				<verse number="18">उहाँले सोध्नुभयो, “के तिमीहरू यतिका अबुझ छौ? बाहिरबाट मानिसभित्र पसेको कुनै कुराले पनि उसलाई अशुद्ध बनाउन सक्दैन भनी तिमीहरू जान्दैनौ?</verse>
				<verse number="19">किनकि त्यो त उसको हृदयमा होइन, तर पेटमा पस्छ, अनि शरीर बाहिर निस्कन्छ।” त्यसो भनेर येशूले सबै भोजन शुद्ध छन् भनी घोषणा गर्नुभयो।</verse>
				<verse number="20">उहाँले अझ भन्‍नुभयो: “मानिसबाट जे बाहिर निस्कन्छ त्यसले उसलाई ‘अशुद्ध’ बनाउँछ।</verse>
				<verse number="21">किनकि भित्रबाट मानिसको हृदयबाट दुष्‍ट विचार आउँछन्; अनैतिकता, चोरी, हत्या,</verse>
				<verse number="22">व्यभिचार, लोभ, ईर्ष्या, छल, कामुकता, डाह, निन्दा, घमण्ड अनि मूर्खता।</verse>
				<verse number="23">यी सबै दुष्‍ट कुराहरू भित्रबाट निस्कँदछन्, अनि मानिसलाई अशुद्ध बनाउँछन्।”</verse>
				<verse number="24">येशू त्यो ठाउँ छोडेर टायरका छेउछाउका इलाकाहरूतिर जानुभयो। उहाँ एउटा घरमा पस्‍नुभयो, अनि यो कुरा कसैलाई थाहा नभएको चाहनुहुन्थ्यो; तरै पनि उहाँले आफ्नो उपस्थिति गुप्‍त राख्न सक्नुभएन।</verse>
				<verse number="25">वास्तवमा अशुद्ध आत्माले सताएकी एउटी केटीकी आमा येशूको विषयमा सुन्‍नासाथ आई, र उहाँको पाउमा परी।</verse>
				<verse number="26">त्यो स्त्री सिरियाको फोनिकेमा जन्मेकी ग्रीक थिई। उसले येशूलाई आफ्नी छोरीबाट भूत निकालिदिनलाई विन्ती गरी।</verse>
				<verse number="27">उहाँले त्यसलाई भन्‍नुभयो, “पहिला छोराछोरीहरूलाई चाहेजति खान देऊ; किनकि छोराछोरीको रोटी लिएर कुकुरहरूको अघि फालिदिनु उचित हुँदैन।”</verse>
				<verse number="28">त्यसले जवाफ दिई, “हो प्रभु, तर कुकुरहरूले पनि त टेबुलमुनि छोराछोरीले खसालेका टुक्राहरू खान्छन्।”</verse>
				<verse number="29">तब उहाँले त्यसलाई भन्‍नुभयो, “यस्तो जवाफको निम्ति, तिमी जाऊ; भूतले तिम्री छोरीलाई छोडिसकेको छ।”</verse>
				<verse number="30">ऊ घर गई, अनि आफ्नी छोरीलाई ओछ्यानमा पस्रिरहेकी र भूत निस्किसकेको भेट्टाई।</verse>
				<verse number="31">तब येशू टायरका छेउछाउ छोडेर सीदोन हुँदै गालीलको समुद्र अनि डेकापोलिसको क्षेत्रतिर जानुभयो।</verse>
				<verse number="32">त्यहाँ केही मानिसहरूले उहाँकहाँ एकजना सुन्‍न नसक्ने र भकभके मानिसलाई ल्याए, अनि त्यस मानिसमाथि आफ्नो हात राखिदिनहुन येशूलाई विन्ती गरे।</verse>
				<verse number="33">येशूले त्यस मानिसलाई भीडबाट अलग्गै एकातिर लग्नुभयो, र आफ्ना औंलाहरू त्यस मानिसका कानहरूमा लगाउनुभयो। तब उहाँले थुकेर त्यस मानिसको जिब्रो छुनुभयो।</verse>
				<verse number="34">उहाँले स्वर्गतिर हेरेर लामो सास लिएर त्यसलाई भन्‍नुभयो, “ एफाता! ” (जसको अर्थ हो, “खोलिजा!”)</verse>
				<verse number="35">यसो हुँदा त्यस मानिसका कानहरू खोलिए, त्यसको जिब्रो चल्यो, र त्यो स्पष्‍ट गरी बोल्न थाल्यो।</verse>
				<verse number="36">येशूले तिनीहरूलाई यो कसैलाई नभन्‍नू भनी आज्ञा दिनुभयो; तर उहाँले जति यसो भन्‍नुभयो, तिनीहरूले झन् धेरै यसबारे भनिरहे।</verse>
				<verse number="37">मानिसहरू आश्‍चर्य चकित भए; अनि तिनीहरूले भने, “उहाँले हरेक कुरो असल गर्नुभएको छ! उहाँले सुन्‍न नसक्नेलाई सुन्‍ने र बोल्न नसक्नेलाई समेत बोल्ने तुल्याउनुहुन्छ।”</verse>
			</chapter>
			<chapter number="8">
				<verse number="1">ती दिनहरूमा फेरि अर्को एउटा ठूलो भीड जम्मा भयो। तिनीहरूसित खानेकुरा केही नभएकोले, येशूले आफ्ना चेलाहरूलाई आफूकहाँ बोलाएर भन्‍नुभयो,</verse>
				<verse number="2">“म यी मानिसहरूलाई टिठ्याउँछु; तिनीहरू हामीसित तीन दिनदेखि छन्, अनि तिनीहरूसित खानेकुरा केही छैन।</verse>
				<verse number="3">यदि मैले तिनीहरूलाई भोकै घर पठाएँ भने तिनीहरू बाटैमा मूर्छा पर्नेछन्; किनकि तीमध्ये कोही धेरै टाढाबाट आएका छन्।”</verse>
				<verse number="4">उहाँका चेलाहरूले जवाफ दिए, “तर यस अनकन्टार ठाउँमा तिनीहरूलाई खुवाउन प्रशस्त रोटी कहाँ पाउन सकिएला र?”</verse>
				<verse number="5">येशूले सोध्नुभयो, “तिमीहरूसित कतिओटा रोटी छन्?” तिनीहरूले जवाफ दिए, “सातओटा।”</verse>
				<verse number="6">उहाँले भीडलाई भुइँमा बस्‍न लाउनुभयो। जब उहाँले ती सातओटा रोटी लिएर परमेश्‍वरलाई धन्यवाद दिनुभयो, उहाँले ती भाँचेर मानिसहरूमा बाँडिदिनको लागि चेलाहरूलाई दिनुभयो, अनि तिनीहरूले त्यसै गरे।</verse>
				<verse number="7">तिनीहरूसित केही साना माछाहरू पनि थिए; उहाँले तिनको लागि पनि धन्यवाद दिनुभयो अनि चेलाहरूलाई ती बाँडिदिन अह्राउनुभयो।</verse>
				<verse number="8">मानिसहरूले खाए, अनि अघाए। त्यसपछि चेलाहरूले उब्रेका टुक्राहरू सात डालाभरि बटुले।</verse>
				<verse number="9">त्यहाँ प्रायः चार हजार मानिसहरू उपस्थित थिए। अनि तिनीहरूलाई बिदा गरिसकेपछि,</verse>
				<verse number="10">उहाँ आफ्ना चेलाहरूसित डुङ्गामा चढेर दलमनुथाका क्षेत्रमा जानुभयो।</verse>
				<verse number="11">अनि फरिसीहरू आएर येशूलाई प्रश्नहरू सोध्न थाले। उहाँलाई जाँच गर्नको लागि तिनीहरूले उहाँसित स्वर्गबाट एउटा चिन्ह मागे।</verse>
				<verse number="12">उहाँले लामो सास लिएर भन्‍नुभयो, “किन यस पुस्ताले चमत्कारी चिन्ह माग्छ? म तिमीहरूलाई साँच्‍चै भन्दछु, यस पुस्तालाई कुनै चिन्ह दिइनेछैन।”</verse>
				<verse number="13">तब उहाँ तिनीहरूलाई छोडेर डुङ्गामा चढी पारिपट्टि जानुभयो।</verse>
				<verse number="14">आफूसित भएको एउटा मात्र रोटीबाहेक चेलाहरूले अरू रोटी डुङ्गामा ल्याउन बिर्सेका थिए।</verse>
				<verse number="15">“सावधान!” येशूले तिनीहरूलाई चेतावनी दिनुभयो, “फरिसीहरू अनि हेरोदको खमीरदेखि होसियार रहो।”</verse>
				<verse number="16">तिनीहरूले यसबारे आपसमा छलफल गरे अनि भने, “यो त हामीसित रोटी छैन भनेर भन्‍नुभएको हो।”</verse>
				<verse number="17">तिनीहरूका छलफल थाहा पाएर, येशूले तिनीहरूलाई सोध्नुभयो: “तिमीहरू किन रोटी छैन भनेर कुरा गर्छौ? तिमीहरू अझै देख्तैनौ वा बुझ्दैनौ? के तिमीहरूको हृदय कठोर भएको छ?</verse>
				<verse number="18">के तिमीहरूका आँखा भएर पनि देख्दैनौ र कान भएर पनि सुन्दैनौ? अनि के तिमीहरू सम्झदैनौ?</verse>
				<verse number="19">जब मैले पाँच रोटीहरू पाँच हजारका निम्ति भाँचेको थिएँ, तिमीहरूले कति डालाभरि टुक्राटाक्रीहरू उठायौ?” “बाह्र,” तिनीहरूले भने।</verse>
				<verse number="20">“अनि जब मैले चार हजारको निम्ति सातओटा रोटीहरू भाँचेको थिएँ, तिमीहरूले कति डालाभरि टुक्राटाक्रीहरू उठायौ?” “सात,” तिनीहरूले भने।</verse>
				<verse number="21">उहाँले तिनीहरूलाई भन्‍नुभयो, “के तिमीहरू अझै बुझ्दैनौ?”</verse>
				<verse number="22">उहाँहरू बेथसेदामा आउनुभयो; अनि केही मानिसहरूले एकजना दृष्‍टिविहीनलाई येशूकहाँ ल्याएर त्यसलाई छोइदिन विन्ती गरे।</verse>
				<verse number="23">उहाँले त्यस दृष्‍टिविहीन मानिसलाई आफ्नो हातले समातेर गाउँदेखि बाहिर लानुभयो। जब उहाँले त्यसको आँखामा थुकेर आफ्ना हात त्यसमाथि राख्नुभयो, येशूले सोध्नुभयो, “के तिमी केही देख्छौ?”</verse>
				<verse number="24">त्यसले मास्तिर हेरेर भन्यो, “म मानिसहरूलाई रूखहरूजस्तो हिँडिरहेको देख्छु।”</verse>
				<verse number="25">येशूले आफ्ना हात फेरि एकपल्ट त्यस मानिसको आँखामा राख्नुभयो। तब त्यसका आँखाहरू खोलिए, त्यसको दृष्‍टि फर्केर आयो, अनि त्यसले सबै थोक स्पष्‍ट गरी देख्यो।</verse>
				<verse number="26">येशूले त्यसलाई यसो भनेर घर पठाउनुभयो, “गाउँमाचाहिँ जाँदै नजाऊ।”</verse>
				<verse number="27">येशू र उहाँका चेलाहरू कैसरिया फिलिप्पीका गाउँहरूतिर जानुभयो। बाटोमा उहाँले तिनीहरूलाई सोध्नुभयो, “मानिसहरूले म को हुँ भनी भन्छन्?”</verse>
				<verse number="28">तिनीहरूले जवाफ दिए, “कसैले बप्‍तिस्मा दिने यूहन्‍ना भन्छन्, कसैले एलिया भन्छन्; अनि अझै अरूले अगमवक्‍ताहरूमध्ये एक भनी भन्छन्।”</verse>
				<verse number="29">उहाँले सोध्नुभयो, “तिमीहरूले नि? तिमीहरू मलाई म को हुँ भन्छौ?” पत्रुसले जवाफ दिए, “तपाईं ख्रीष्‍ट हुनुहुन्छ।”</verse>
				<verse number="30">येशूले तिनीहरूलाई आफ्नो विषयमा कसैलाई केही नभनून् भनी चेतावनी दिनुभयो।</verse>
				<verse number="31">तब उहाँले तिनीहरूलाई मानिसका पुत्रले धेरै कष्‍टहरू सहनुपर्छ, अनि प्रधानहरू, मुख्य पूजाहारीहरू अनि व्यवस्थाका शिक्षकहरूबाट तिरष्कृत हुनुपर्छ, मारिनुपर्छ र तेस्रो दिनमा जीवित भई उठ्नुपर्छ भनी सिकाउन थाल्नुभयो।</verse>
				<verse number="32">उहाँले यस विषयमा स्पष्‍ट रूपले भन्‍नुभयो, अनि पत्रुसले उहाँलाई एकातिर लगेर हकार्न लागे।</verse>
				<verse number="33">तर येशूले फर्केर आफ्ना चेलाहरूतिर हेरेर पत्रुसलाई हकार्नुभयो, “ए शैतान! मबाट टाढा जा,” उहाँले भन्‍नुभयो, “तेरो मनमा परमेश्‍वर सम्बन्धी विचारहरू होइनन्, तर मानिसहरू सम्बन्धी विचारहरू छन्।”</verse>
				<verse number="34">तब उहाँले आफ्ना चेलाहरूसित भीडलाई पनि आफूकहाँ बोलाएर भन्‍नुभयो: “यदि कोही मेरो चेला हुन चाहन्छ भने, उसले आफैलाई इन्कार गरोस्, र आफ्नो क्रूस उठाएर मेरो पछि लागोस्।</verse>
				<verse number="35">किनकि जसले आफ्नो प्राण बचाउने इच्छा गर्दछ, उसले त्यो गुमाउनेछ, तर जसले मेरो र सुसमाचारको निम्ति आफ्नो प्राण गुमाउँछ, त्यसले त्यो बचाउनेछ।</verse>
				<verse number="36">कुनै मानिसले सारा संसार हात पारेर पनि आफ्नो प्राणचाहिँ गुमाउँछ भने उसलाई के फाइदा हुन्छ?</verse>
				<verse number="37">अथवा कुनै मानिसले आफ्नो प्राणको बदलामा के दिन सक्छ र?</verse>
				<verse number="38">यस व्यभिचारी र पापी पुस्तामा यदि कोही म र मेरो वचनदेखि शर्माउँछ भने, मानिसका पुत्र पनि आफ्ना पिताको महिमामा पवित्र स्वर्गदूतहरूसित आउँदा त्यससँग शर्माउनेछन्।”</verse>
			</chapter>
			<chapter number="9">
				<verse number="1">अनि उहाँले तिनीहरूलाई भन्‍नुभयो, “म तिमीहरूलाई साँच्‍चै भन्दछु, यो ठाउँमा उपस्थित भएकाहरूमध्ये कतिले परमेश्‍वरको राज्य शक्‍तिसित आएको नदेखुन्जेल मृत्यु चाख्नेछैनन्।”</verse>
				<verse number="2">अनि छ दिनपछि येशूले आफूसित पत्रुस, याकोब र यूहन्‍नालाई लिनुभयो, अनि तिनीहरूलाई एउटा अग्लो पर्वतमा लैजानुभयो, जहाँ उहाँहरू मात्र हुनुहुन्थ्यो। त्यहाँ तिनीहरूका सामुन्‍ने उहाँको रूप परिवर्तन भयो।</verse>
				<verse number="3">उहाँको वस्त्र चहकिलो सेतो भयो; अर्थात् संसारमा कसैले धोएर सेतो बनाउनै नसक्ने गरी सेता भए।</verse>
				<verse number="4">अनि त्यहाँ तिनीहरूका सामुन्‍ने एलिया र मोशा देखा परे; उनीहरू येशूसित कुरा गरिरहेका थिए।</verse>
				<verse number="5">अनि पत्रुसले येशूलाई भने, “गुरुज्यू, हामीलाई यहीं रहनु असल छ। हामी तीनओटा वासस्थान बनाऔं; एउटा तपाईंको लागि, एउटा मोशाको लागि अनि एउटा एलियाको लागि।”</verse>
				<verse number="6">तिनीहरू यति साह्रो डराएका थिए, के भन्‍ने हो सो तिनले जानेनन्।</verse>
				<verse number="7">तब बाक्लो बादल देखा पर्‍यो र तिनीहरूलाई ढाक्यो, अनि बादलबाट यसो भन्‍ने आवाज आयो: “यिनी मेरा पुत्र हुन्, जसलाई म प्रेम गर्छु, यिनको कुरा सुन!”</verse>
				<verse number="8">अचानक जब तिनीहरूले चारैतिर हेरे, तिनीहरूले आफूसित येशूबाहेक अरू कसैलाई पनि देखेनन्।</verse>
				<verse number="9">उहाँहरू जब पर्वतबाट ओर्लँदैहुनुहुन्थ्यो, येशूले तिनीहरूलाई तिनीहरूले देखेका कुरा, मानिसका पुत्र मृत्युबाट जीवित भई नउठेसम्म कसैलाई नभन्‍नू भनी आज्ञा दिनुभयो।</verse>
				<verse number="10">तिनीहरूले “मरेकोबाट जीवित हुनु” भनेको के हो भन्‍ने विषयमा छलफल गर्दै, त्यो कुरा आफूभित्र राखे।</verse>
				<verse number="11">अनि तिनीहरूले उहाँलाई सोधे, “किन व्यवस्थाका शिक्षकहरू एलिया पहिला आउनुपर्छ भनी भन्छन्?”</verse>
				<verse number="12">येशूले जवाफ दिनुभयो, “अवश्य, एलिया पहिला आउनेछन्, अनि सबै कुरा पुनर्स्थापन गर्नेछन्। त्यसो भए किन मानिसका पुत्रले धेरै कष्‍ट भोग्नुपर्छ, अनि तिरष्कृत हुनुपर्छ भनी लेखिएको?</verse>
				<verse number="13">तर म तिमीहरूलाई भन्दछु, एलिया आइसकेका छन्, अनि जस्तो तिनको विषयमा धर्मशास्त्रमा लेखिएको छ, तिनीहरूले तिनीप्रति इच्छा लागेका सबै थोक गरेका छन्।”</verse>
				<verse number="14">जब उहाँहरू अरू चेलाहरूकहाँ आउनुभयो, उहाँहरूले तिनीहरूका चारैतिर एउटा ठूलो भीडसित व्यवस्थाका शिक्षकहरू तर्क गरिरहेका देख्नुभयो।</verse>
				<verse number="15">सबै मानिसहरूले जब येशूलाई देखे, तिनीहरू आश्‍चर्य चकित भएर उहाँलाई अभिवादन गर्न दगुरे।</verse>
				<verse number="16">अनि उहाँले तिनीहरूलाई सोध्नुभयो, “तिमीहरू यिनीहरूसित कुन विषयमा बहस गर्दैछौ?”</verse>
				<verse number="17">तब भीडबाट एकजना मानिसले जवाफ दियो, “हे गुरु, मैले तपाईंकहाँ मेरो छोरा लिएर आएको छु, जसलाई दुष्‍ट आत्मा लागेको छ, अनि त्यसले उसको बोली नै लगिदिएको छ।</verse>
				<verse number="18">जब त्यसले उसलाई पक्रन्छ, उसलाई भुइँमा पछारिहाल्छ; उसले मुखबाट फिँज काढ्छ, दाह्रा किट्छ, अनि अरट्ठै पर्छ। मैले तपाईंका चेलाहरूलाई यस आत्मालाई धपाइदिनुहोस् भनी विन्ती गरें, तर तिनीहरूले सकेनन्।”</verse>
				<verse number="19">येशूले जवाफ दिनुभयो, “ए अविश्‍वासी पुस्ता, म कहिलेसम्म तिमीहरूका साथमा रहूँला र तिमीहरूलाई सहूँ? त्यस केटोलाई मकहाँ ल्याओ।”</verse>
				<verse number="20">यसकारण तिनीहरूले त्यसलाई ल्याए। जब त्यस आत्माले येशूलाई देख्यो, त्यसले तुरुन्तै त्यस केटोलाई लछारपछार पार्‍यो। त्यो भुइँमा लडीबुडी गर्न थाल्यो, अनि मुखबाट फिँज काढ्दै लडीबुडी गर्न थाल्यो।</verse>
				<verse number="21">अनि येशूले केटाको बुबालाई सोध्नुभयो, “यसलाई कहिलेदेखि यस्तो भइरहेको छ?” तिनले जवाफ दिए, “सानैदेखि।</verse>
				<verse number="22">त्यसले यसलाई मार्नलाई घरी-घरी पानीमा अथवा आगोमा फ्याँकिदिन्छ; यदि तपाईंले केही गर्न सक्नुहुन्छ भने हामीमाथि दया गरेर सहायता गर्नुहोस्।”</verse>
				<verse number="23">अनि येशूले भन्‍नुभयो, “यदि तपाईंले ‘सक्नुहुन्छ भने’ भन्‍नुको अर्थ के हो? विश्‍वास गर्नेको लागि हरेक कुरा सम्भव हुन्छ।”</verse>
				<verse number="24">तुरुन्तै त्यस केटाको बुबाले भने, “म विश्‍वास गर्दछु; मेरो अविश्‍वासमाथि विजय पाउन मलाई सहायता गर्नुहोस्!”</verse>
				<verse number="25">जब येशूले त्यस ठाउँमा एउटा भीड दौडेर आइरहेको देख्नुभयो, उहाँले त्यस अशुद्ध आत्मालाई यसो भनेर हकार्नुभयो, “तँ कान नसुन्‍ने र लाटो आत्मा, म तँलाई त्यसबाट बाहिर आइज अनि त्यसमा फेरि कहिल्यै नपस् भनी आज्ञा दिन्छु।”</verse>
				<verse number="26">तब त्यो आत्मा चिच्याएर त्यसलाई जोडसित पछारेर बाहिर निस्क्यो। त्यो केटो यस्तो मुर्दाजस्तै भयो, कि धेरै जनाले “त्यो त मरेछ” भने।</verse>
				<verse number="27">तर येशूले त्यसको हात पक्रेर त्यसलाई आफ्नो खुट्टामा उभ्याउनुभयो, अनि त्यो ठिङ्ग उभियो।</verse>
				<verse number="28">येशू भित्र पस्‍नुभएपछि, उहाँका चेलाहरूले उहाँलाई गुप्‍तमा सोधे, “हामीले किन त्यसलाई निकाल्न सकेनौं?”</verse>
				<verse number="29">उहाँले जवाफ दिनुभयो, “यस्तो किसिमको चाहिँ प्रार्थनाद्वारा मात्र निस्कन सक्छ।”</verse>
				<verse number="30">उहाँहरू त्यो ठाउँ छोडेर गालील भएर जानुभयो। येशूले उहाँहरू कहाँ हुनुहुन्छ भनी कसैले पनि थाहा नपाएको चाहनुहुन्थ्यो,</verse>
				<verse number="31">किनकि उहाँले आफ्ना चेलाहरूलाई सिकाउनुहुँदैथियो। उहाँले तिनीहरूलाई भन्‍नुभयो, “मानिसका पुत्रलाई मानिसहरूका हातमा सुम्पिइनेछन्। तिनीहरूले उसलाई मार्नेछन्, अनि तीन दिनपछि उनी फेरि जीवित भई उठ्नेछन्।”</verse>
				<verse number="32">तर यसको अर्थ के हो तिनीहरूले बुझ्न सकेनन् र त्यस विषयमा उहाँलाई सोध्न डराए।</verse>
				<verse number="33">अनि उहाँहरू कफर्नहुममा आउनुभयो। उहाँ घरभित्र हुनुहुँदा उहाँले तिनीहरूलाई सोध्नुभयो, “तिमीहरू बाटोमा के विषयमा वाद-विवाद गर्दैथियौ?”</verse>
				<verse number="34">तर तिनीहरू चूप रहे, किनकि बाटोमा तिनीहरूले सबैभन्दा ठूलो को हो भनी विवाद गरेका थिए।</verse>
				<verse number="35">बसिरहेको बेला येशूले बाह्र जनालाई बोलाएर भन्‍नुभयो, “यदि कोही पहिलो हुन चाहन्छ भने, ऊ सबैभन्दा पछि अनि सबैको सेवक हुनुपर्छ।”</verse>
				<verse number="36">तब उहाँले एउटा सानो बालकलाई लिएर त्यसलाई तिनीहरूका बीचमा उभ्याउनुभयो। त्यसलाई काखमा लिएर उहाँले तिनीहरूलाई भन्‍नुभयो,</verse>
				<verse number="37">“जसले यस्ता साना बालकहरूलाई मेरो नाउँमा स्वागत गर्छ, त्यसले मलाई स्वागत गर्छ; अनि जसले मलाई स्वागत गर्छ, त्यसले मलाई होइन, तर मलाई पठाउनुहुनेलाई स्वागत गर्छ।”</verse>
				<verse number="38">यूहन्‍नाले भने, “हे गुरु, हामीले एकजना मानिसलाई तपाईंको नाउँमा भूतहरू धपाइरहेको देख्यौं र हामीले त्यसलाई रोक्यौं, किनकि, ऊ हाम्रो समूहको थिएन।”</verse>
				<verse number="39">येशूले भन्‍नुभयो, “त्यसलाई नरोक। मेरो नाउँमा शक्‍तिशाली कामहरू गर्ने कसैले पनि केही बेरपछि मेरो विषयमा केही नराम्रो भन्‍न सक्दैन,</verse>
				<verse number="40">किनकि जो हाम्रो विरुद्धमा छैन, त्यो हाम्रो पक्षमा छ।</verse>
				<verse number="41">म तिमीहरूलाई साँच्‍चै भन्दछु, कसैले तिमीहरू ख्रीष्‍टका हौ भनेर मेरो नाउँमा तिमीहरूलाई एक गिलास पानी पिउन दिन्छ भने निश्‍चय नै उसले आफ्नो इनाम गुमाउनेछैन।</verse>
				<verse number="42">“अनि यदि कसैले ममाथि विश्‍वास गर्ने यी सानाहरूमध्ये एकजनालाई पनि पाप गर्न लगाउँछ भने, उसलाई त एउटा ठूलो जाँतो घाँटीमा बाँधेर समुद्रमा फालिदिनु असल हुनेथियो।</verse>
				<verse number="43">यदि तिमीहरूका हातले तिमीहरूलाई पाप गर्न लगाउँछ भने, त्यसलाई काटेर फालिदेओे, दुई हात लिएर कहिल्यै ननिभ्ने नरकको आगोमा जानुभन्दा त, हात विहीन भएर अनन्त जीवनमा प्रवेश गर्नु तिमीहरूको लागि असल हुन्छ।</verse>
				<verse number="44">नरकमा त तिनीहरूका कीरा मर्दैन, अनि आगो निभ्दैन।</verse>
				<verse number="45">यदि तिमीहरूका खुट्टाले तिमीहरूलाई पाप गर्न लगाउँछ भने, त्यसलाई काटेर फालिदेओ, दुई खुट्टा लिएर नरकमा फालिनुभन्दा त खुट्टा विहीन भएर जीवनमा प्रवेश गर्नु तिमीहरूको लागि असल हुन्छ।</verse>
				<verse number="46">नरकमा त तिनीहरूका कीरा मर्दैन, अनि आगो निभ्दैन।</verse>
				<verse number="47">यदि तिमीहरूका आँखाले तिमीहरूलाई पाप गर्न लगाउँछ भने, त्यसलाई झिकेर फालिदेओ। दुई आँखा लिएर नरकमा फालिनुभन्दा त एउटा आँखा लिएर परमेश्‍वरको राज्यमा प्रवेश गर्नु तिमीहरूको लागि असल हुन्छ।</verse>
				<verse number="48">नरकमा त, “ ‘तिनीहरूलाई खाने कीरा मर्दैन, अनि आगो निभ्दैन।’</verse>
				<verse number="49">हरेकलाई नुनमा हालेझैं आगोमा हालिनेछ।</verse>
				<verse number="50">“नुन असल हो, तर यदि यसले आफ्नो नुनिलोपन हरायो भने, तिमीहरूले यसलाई फेरि कसरी नुनिलो बनाउने? तिमीहरू हरेकमा नूनको गुण छ, त्यसैले आपसमा मिलापमा रहो।”</verse>
			</chapter>
			<chapter number="10">
				<verse number="1">तब येशू त्यो ठाउँ छोडेर यहूदिया प्रदेशका इलाकाहरूमा अनि यर्दनपारि जानुभयो। फेरि मानिसहरूको भीड उहाँकहाँ आए, अनि आफ्नो रीतिअनुसार उहाँले तिनीहरूलाई सिकाउनुभयो।</verse>
				<verse number="2">केही फरिसीहरूले उहाँलाई यसरी सोध्दै जाँच गरे, “के मानिसले आफ्नी पत्नीलाई त्याग्नु उचित हो?”</verse>
				<verse number="3">उहाँले जवाफ दिनुभयो, “मोशाले तिमीहरूलाई के आज्ञा दिए?”</verse>
				<verse number="4">तिनीहरूले भने, “मोशाले मानिसलाई एउटा त्यागपत्र लेखेर आफ्नी पत्नीलाई छोड्ने अनुमति दिएका छन्।”</verse>
				<verse number="5">येशूले जवाफ दिनुभयो, “मोशाले तिमीहरूलाई यो व्यवस्था दिएको त तिमीहरूको हृदयको कठोरताको कारणले गर्दा हो,</verse>
				<verse number="6">तर सृष्‍टिको सुरुमा त परमेश्‍वरले ‘तिनीहरूलाई पुरुष र स्त्री बनाउनुभयो।’</verse>
				<verse number="7">‘यसैकारण मानिसले आफ्ना बुबा र आमालाई छोड्छ, अनि पत्नीसित मिलेर बस्छ,</verse>
				<verse number="8">अनि ती दुई एउटै शरीर हुनेछन्।’ यसरी तिनीहरू अब दुई होइनन्, तर एक हुनेछन्।</verse>
				<verse number="9">यसकारण जसलाई परमेश्‍वरले एकसाथ जोड्नुभएको छ, मानिसले नछुट्याओस्।”</verse>
				<verse number="10">जब उहाँहरू घरभित्र हुनुहुन्थ्यो, चेलाहरूले येशूलाई यसबारे फेरि सोधे।</verse>
				<verse number="11">उहाँले जवाफ दिनुभयो, “जसले आफ्नी पत्नीलाई विवाह-विच्छेद गरेर अर्की स्त्रीसँग विवाह गर्दछ, त्यसले उसको विरुद्धमा व्यभिचार गर्दछ।</verse>
				<verse number="12">यदि कुनै स्त्रीले आफ्नो पतिसँग विवाह-विच्छेद गरेर अर्को मानिससँग विवाह गर्दछे भने, त्यसले व्यभिचार गर्दछे।”</verse>
				<verse number="13">मानिसहरूले साना बालबालिकाहरूलाई येशूले तिनीहरूलाई छोइदिऊन् भनेर उहाँकहाँ ल्याउँदैथिए; तर चेलाहरूले तिनीहरूलाई हप्काए।</verse>
				<verse number="14">जब येशूले यो देख्नुभयो, उहाँ रिसाउनुभयो। उहाँले तिनीहरूलाई भन्‍नुभयो, “साना बालबालिकाहरूलाई मकहाँ आउन देओ, अनि तिनीहरूलाई नरोक; किनकि परमेश्‍वरको राज्य यस्तैहरूको हो।</verse>
				<verse number="15">म तिमीहरूलाई साँच्‍चै भन्दछु, जसले परमेश्‍वरको राज्यलाई एउटा सानो बालकलेझैं ग्रहण गर्दैन, ऊ कहिल्यै पनि त्यसमा प्रवेश गर्नेछैन।”</verse>
				<verse number="16">अनि उहाँले नानीहरूलाई काखमा लिएर आफ्ना हात तिनीहरूमाथि राखी तिनीहरूलाई आशिष दिनुभयो।</verse>
				<verse number="17">येशू जब बाटोमा जाँदैहुनुहुन्थ्यो, एकजना मानिस दगुर्दै आएर उहाँको सामुन्‍ने घुँडा टेक्यो, अनि सोध्यो, “हे असल गुरु, मैले अनन्त जीवन प्राप्‍त गर्नलाई के गर्नुपर्छ?”</verse>
				<verse number="18">येशूले जवाफ दिनुभयो, “तिमी मलाई किन असल भन्दछौ? एक मात्र परमेश्‍वरबाहेक कोही पनि असल छैन।</verse>
				<verse number="19">तिमीलाई आज्ञाहरू त थाहै छ: ‘तैंले हत्या नगर्नू, तैंले व्यभिचार नगर्नू, तैंले नचोर्नू, तैंले झूटो साक्षी नदिनू, तैंले नठग्नू, आफ्ना आमा र बुबाको आदर गर्नू।’ ”</verse>
				<verse number="20">त्यसले घोषणा गर्‍यो, “गुरु, यी सबै त मैले मेरो बालककालदेखि नै गर्दैआएको छु।”</verse>
				<verse number="21">येशूले त्यसलाई हेरेर प्रेम गरी भन्‍नुभयो, “तिमीमा एउटै कुराको अभाव छ; जाऊ, तिमीसित भएको सबै कुरा बेचेर गरिबहरूलाई देऊ, अनि तिमीलाई स्वर्गमा धन प्राप्‍त हुनेछ। तब आऊ, अनि मलाई पछ्याऊ।”</verse>
				<verse number="22">यो सुनेर त्यो जवान मानिसको अनुहार उदास भयो। त्यो दुःखित भएर गइहाल्यो, किनकि ऊसित धेरै सम्पत्ति थियो।</verse>
				<verse number="23">येशूले चारैतिर हेरेर आफ्ना चेलाहरूलाई भन्‍नुभयो, “धनी मानिसलाई परमेश्‍वरको राज्यमा प्रवेश गर्नु कति कठिन छ!”</verse>
				<verse number="24">उहाँका वचनहरूमा चेलाहरू छक्‍क परे, तर येशूले फेरि भन्‍नुभयो, “हे केटाकेटीहो, परमेश्‍वरको राज्यमा प्रवेश गर्नु कति कठिन छ!</verse>
				<verse number="25">कुनै धनी मानिसलाई परमेश्‍वरको राज्यमा प्रवेश गर्नुभन्दा त बरु ऊँटलाई सियोको नाथ्रीबाट छिर्नु सजिलो हुन्छ।”</verse>
				<verse number="26">चेलाहरू झन् बढी छक्‍क परेर आपसमा भने, “त्यसो भए कसले उद्धार पाउन सक्छ त?”</verse>
				<verse number="27">येशूले तिनीहरूतिर हेरेर भन्‍नुभयो, “मानिसको लागि त यो असम्भव छ, तर परमेश्‍वरको लागि छैन; परमेश्‍वरको लागि सबै कुरा सम्भव छ।”</verse>
				<verse number="28">पत्रुसले उहाँलाई भन्‍न थाले, “हामीले तपाईंलाई पछ्याउनलाई सबै कुरा त्यागेका छौं।”</verse>
				<verse number="29">येशूले जवाफ दिनुभयो, “म तिमीहरूलाई साँच्‍चै भन्दछु, कि आफ्नो घर अथवा दाजुभाइहरू वा दिदीबहिनीहरू अथवा आमा वा बुबा अथवा बालबच्‍चा अथवा जग्गाजमिन मेरो र सुसमाचारको निम्ति त्याग्नेहरू कसैले पनि</verse>
				<verse number="30">सतावटका साथै यही युगमा तीभन्दा सय गुणा बढ्ता: घरहरू, दाजुभाइहरू, दिदीबहिनीहरू, आमाहरू, बालबच्‍चाहरू अनि जग्गाजमिन र साथै आउने युगमा, अनन्त जीवन पनि प्राप्‍त गर्नेछ।</verse>
				<verse number="31">तर धेरै जो पहिला छन्, ती पछिल्‍ला हुनेछन्; अनि धेरै जो पछिल्‍ला छन्, ती पहिला हुनेछन्।”</verse>
				<verse number="32">उहाँहरू यरूशलेमतिर जाँदैहुनुहुन्थ्यो, येशू तिनीहरूका अघि-अघि हिँड्दैहुनुहुन्थ्यो; र चेलाहरू छक्‍कै परेका थिए, अनि अरू पछि-पछि आउनेहरूचाहिँ डराएका थिए। उहाँले फेरि बाह्र जनालाई एकातिर लैजानुभयो, र उहाँमाथि के हुनेछ सो बताउनुभयो।</verse>
				<verse number="33">उहाँले भन्‍नुभयो, “हामी यरूशलेमतर्फ जाँदैछौ; अनि मानिसका पुत्रलाई मुख्य पूजाहारीहरू र व्यवस्थाका शिक्षकहरूको हातमा सुम्पिइनेछन्। तिनीहरूले उनलाई मृत्युको दोषी ठहराएर गैरयहूदीहरूको हातमा सुम्पिदिनेछन्;</verse>
				<verse number="34">जसले उनलाई गिल्‍ला गर्नेछन् र उनलाई थुक्नेछन्, उनलाई कोर्रा लगाउनेछन् अनि मार्नेछन्। तीन दिनपछि उनी जीवित भई उठ्नेछन्।”</verse>
				<verse number="35">तब जब्दीका छोराहरू, याकोब र यूहन्‍ना, उहाँकहाँ आए। तिनीहरूले भने, “हे गुरु, हामी तपाईंसँग जे माग्छौं, त्यो तपाईंले हाम्रो निम्ति गर्नुभएको हामी चाहन्छौं।”</verse>
				<verse number="36">उहाँले सोध्नुभयो, “म तिमीहरूको लागि के गरूँ भनी तिमीहरू चाहन्छौ?”</verse>
				<verse number="37">तिनीहरूले जवाफ दिए, “तपाईंको महिमामा आउँदा हामीमध्ये एकजना तपाईंको दाहिनेतिर र अर्कोचाहिँ देब्रेतिर बस्‍न चाहन्छौं।”</verse>
				<verse number="38">तर येशूले भन्‍नुभयो, “तिमीहरूले के मागिरहेका छौ, त्यो जान्दैनौ। के मैले पिउने कष्‍टको कचौरा तिमीहरू पिउन सक्छौ? अथवा जुन कष्‍टको बप्‍तिस्मा म लिनेछु, त्यो तिमीहरूले लिन सक्छौ?”</verse>
				<verse number="39">तिनीहरूले जवाफ दिए, “हामी सक्छौं।” येशूले तिनीहरूलाई भन्‍नुभयो, “तिमीहरूले मैले पिउने कचौरा पिउनेछौ अनि मैले लिने बप्‍तिस्मा लिनेछौ,</verse>
				<verse number="40">तर मेरो दाहिने अथवा देब्रेतिर बस्‍नदिने अख्तियारचाहिँ मेरो होइन। यी ठाउँहरू त तिनीहरूका निम्ति हुन्, जसको लागि ती तयार पारिएका छन्।”</verse>
				<verse number="41">जब ती दशजनाले यस विषयमा सुने, तिनीहरू याकोब र यूहन्‍नासित रिसाए।</verse>
				<verse number="42">येशूले ती सबैलाई एकसाथ बोलाएर भन्‍नुभयो, “तिमीहरू जान्दछौ कि यस संसारले ठहराइएका शासकहरूले तिनीहरूमाथि प्रभुत्व गर्छन्, र तिनीहरूका उच्‍च अधिकारीहरूले तिनीहरूमाथि अधिकार चलाउँछन्।</verse>
				<verse number="43">तिमीहरूमा चाहिँ यस्तो हुनुहुँदैन; बरु तिमीहरूमध्ये जो ठूलो हुन चाहन्छ, त्यो तिमीहरूको सेवक हुनुपर्छ,</verse>
				<verse number="44">अनि तिमीहरूमध्ये जो श्रेष्‍ठ हुन चाहन्छ, त्यो सबैको सेवक हुनैपर्छ;</verse>
				<verse number="45">किनकि मानिसका पुत्र सेवा पाउनलाई होइन, तर सेवा गर्न र धेरैको छुटकाराको मोल स्वरूप आफ्नो प्राण दिन आएका हुन्।”</verse>
				<verse number="46">तब उहाँहरू यरिहोमा आउनुभयो। येशू र उहाँका चेलाहरू एउटा ठूलो भीडको साथमा शहरदेखि बाहिर आउँदैगर्नुहुँदा एकजना दृष्‍टिविहीन मानिस, तिमैको छोरो बार्तिमै बाटोको छेउमा माग्दै बसिरहेको थियो।</verse>
				<verse number="47">जब उसले नासरतको येशू हुनुहुन्छ भन्‍ने सुन्यो, त्यो यसो भन्दै चिच्याउन थाल्यो, “हे येशू, दाविदका पुत्र, ममाथि दया गर्नुहोस्!”</verse>
				<verse number="48">धेरैले त्यसलाई हप्काएर चूप लाग् भने, तर त्यो त झन् चर्को सोरमा करायो, “हे दाविदका पुत्र, ममाथि दया गर्नुहोस्!”</verse>
				<verse number="49">येशू अडिनुभयो, र भन्‍नुभयो, “त्यसलाई बोलाओ।” यसकारण तिनीहरूले त्यस दृष्‍टिविहीन मानिसलाई भने, “ढाडस गर्! उठ्, उहाँले तँलाई बोलाउँदै हुनुहुन्छ।”</verse>
				<verse number="50">आफ्नो वस्त्र एकातिर फ्याँकेर, त्यो जुरुक्‍क उठेर आफ्नो खुट्टामा उभियो र येशूकहाँ आयो।</verse>
				<verse number="51">येशूले त्यसलाई सोध्नुभयो, “मैले तिम्रो लागि के गरूँ भनी तिमी चाहन्छौ?” त्यस दृष्‍टिविहीन मानिसले भन्यो, “हे गुरु, म फेरि दृष्‍टि पाउन चाहन्छु!”</verse>
				<verse number="52">अनि येशूले भन्‍नुभयो, “जाऊ, तिम्रो विश्‍वासले तिमीलाई निको पारेको छ।” तुरुन्तै त्यसले आफ्नो दृष्‍टि पायो, अनि बाटोभरि येशूको पछि-पछि लाग्यो।</verse>
			</chapter>
			<chapter number="11">
				<verse number="1">उहाँहरू जब यरूशलेमको नजिक जैतुन डाँडामा भएको बेथफागे र बेथानीमा आउनुभयो, येशूले आफ्ना चेलाहरूमध्ये दुईजनालाई</verse>
				<verse number="2">यसो भन्दै पठाउनुभयो, “तिमीहरूका सामुन्‍नेको गाउँमा जाओ; र जब तिमीहरू त्यहाँ प्रवेश गर्छौ, तिमीहरूले त्यहाँ एउटा गधाको बछेडोलाई बाँधिराखेको भेट्टाउनेछौ; जसमाथि अझसम्म कोही सवार भएको छैन। त्यसलाई खोलेर यहाँ ल्याओ।</verse>
				<verse number="3">यदि कसैले तिमीहरूलाई ‘तिमीहरू किन यसो गर्दैछौ?’ भनी सोध्यो भने त्यसलाई भन, ‘प्रभुलाई यसको खाँचो छ, अनि केही बेरमा यसलाई फर्काइदिनुहुनेछ।’ ”</verse>
				<verse number="4">तिनीहरू गए अनि सडकबाहिर ढोकाको छेउमा एउटा बछेडोलाई बाँधिराखेको भेट्टाए। तिनीहरूले त्यसलाई फुकाउँदै गर्दा,</verse>
				<verse number="5">त्यहाँ उभिरहेका केही मानिसहरूले तिनीहरूलाई सोधे, “तिमीहरू त्यस बछेडोलाई फुकाएर के गरिरहेका छौ?”</verse>
				<verse number="6">तिनीहरूले येशूले भन्‍नुभएझैं जवाफ दिए; अनि ती मानिसहरूले तिनीहरूलाई जानदिए।</verse>
				<verse number="7">जब तिनीहरूले त्यस बछेडोलाई येशूकहाँ ल्याए, अनि तिनीहरूले आफ्ना लुगाहरू त्यसमाथि ओछ्याइदिए, उहाँ त्यसमाथि बस्‍नुभयो।</verse>
				<verse number="8">धेरै मानिसहरूले आफ्ना लुगाहरू बाटोमा ओछ्याइदिँदै गए, अनि अरूले चाहिँ खेतबाट काटेर ल्याएका हाँगाहरू फिँजाइदिए।</verse>
				<verse number="9">ती अघि-अघि जानेहरू र पछ्याउनेहरूले चर्को सोरमा यसो भनेर जयजयकार गरे, “होसन्‍ना!” “उहाँ जो प्रभुको नाउँमा आउनुहुन्छ धन्य हुनुहुन्छ!”</verse>
				<verse number="10">“हाम्रा पिता दाविदको आउने राज्य धन्यको हो!” “परमधाममा होसन्‍ना!”</verse>
				<verse number="11">येशू यरूशलेममा पसेर मन्दिरमा जानुभयो। उहाँले चारैतिर सब कुरा हेर्नुभयो, तर अबेर भइसकेकोले उहाँ बाह्रजनासित बेथानीमा जानुभयो।</verse>
				<verse number="12">भोलिपल्ट उहाँहरू बेथानीबाट निस्कँदैगर्दा येशू भोकाउनुभयो।</verse>
				<verse number="13">केही पर पातले भरिएको एउटा अञ्जीरको रूख देखेर त्यसमा केही फल पाउने आशाले उहाँ त्यहाँ जानुभयो। उहाँ त्यसको छेउमा पुग्नुभएपछि पातहरूबाहेक केही पाउनुभएन, किनकि त्यो अञ्जीरको फल फल्ने समय थिएन।</verse>
				<verse number="14">तब उहाँले त्यस रूखलाई भन्‍नुभयो, “अबदेखि उसो तँबाट कसैले फल नखाओस्।” अनि उहाँका चेलाहरूले उहाँले यसो भन्‍नुभएको सुनेका थिए।</verse>
				<verse number="15">यरूशलेम पुगेपछि येशू मन्दिरको इलाकामा प्रवेश गर्नुभयो, अनि त्यहाँ किनबेच गर्नेहरूलाई धपाउनुभयो। उहाँले पैसा साट्नेहरूका टेबुलहरू र परेवा बेच्नेहरूका बेन्चहरू पल्टाइदिनुभयो।</verse>
				<verse number="16">अनि मन्दिरका चोकहरूबाट व्यापारका सामानहरू यताउता लान दिनुभएन।</verse>
				<verse number="17">अनि उहाँले तिनीहरूलाई सिकाउनुहुँदा, यसो भन्‍नुभयो, “यसो लेखिएको छ: ‘मेरो घर सबै जातिहरूको लागि प्रार्थनाको घर हुनेछ,’ तर तिमीहरूले यसलाई ‘डाँकूहरूको ओडार’ बनाएका छौ।”</verse>
				<verse number="18">मुख्य पूजाहारीहरू अनि व्यवस्थाका शिक्षकहरूले यो सुने, अनि उहाँलाई मार्ने उपाय खोज्न थाले; किनकि सम्पूर्ण भीड उहाँका शिक्षामा छक्‍क परेको हुनाले तिनीहरू उहाँदेखि डराउँथे।</verse>
				<verse number="19">साँझ परेपछि येशू र उहाँका चेलाहरू शहरबाहिर जानुभयो।</verse>
				<verse number="20">बिहान उहाँहरू जाँदै गर्नुहुँदा, उहाँहरूले त्यस अञ्जीरको रूखलाई जरैदेखि सुकेको देख्नुभयो!</verse>
				<verse number="21">पत्रुसले सम्झिए अनि येशूलाई भने “हे गुरु, हेर्नुहोस्! तपाईंले सराप्नुभएको अञ्जीरको रूख त सुकेछ!”</verse>
				<verse number="22">येशूले जवाफ दिनुभयो, “परमेश्‍वरमा विश्‍वास राख।</verse>
				<verse number="23">म तिमीहरूलाई साँच्‍चै भन्दछु, यदि कसैले यस पहाडलाई ‘जा गएर आफूलाई समुद्रमा फ्याँक,’ भन्छ अनि आफ्नो हृदयमा शङ्का गर्दैन, तर उसले जे भनेको छ त्यो पूरा हुन्छ भनेर विश्‍वास गर्‍यो भने, यो उसको लागि गरिनेछ।</verse>
				<verse number="24">यसकारण म तिमीहरूलाई भन्दछु, तिमीहरूले प्रार्थनामा जेसुकै मागे तापनि तिमीहरूले ती पायौ भनी विश्‍वास गर, अनि त्यो तिमीहरूको हुनेछ।</verse>
				<verse number="25">अनि जब तिमीहरू प्रार्थनामा खडा हुन्छौ, यदि कसैको विरुद्धमा तिमीहरूको केही छ भने, उसलाई क्षमा गरिदेओ, र स्वर्गमा हुनुहुने तिमीहरूका पिताले पनि तिमीहरूका पाप क्षमा गरिदिऊन्।</verse>
				<verse number="26">तर तिमीहरूले क्षमा गरेनौ भने स्वर्गमा हुनुहुने तिमीहरूका पिताले पनि तिमीहरूका पापहरू क्षमा गर्नुहुनेछैन। ”</verse>
				<verse number="27">उहाँहरू फेरि यरूशलेममा आइपुग्नुभयो, अनि येशू मन्दिरका चोकहरूमा हिँडिरहनुभएको बेला मुख्य पूजाहारीहरू, व्यवस्थाका शिक्षकहरू र प्रधानहरू उहाँकहाँ आए।</verse>
				<verse number="28">तिनीहरूले सोधे, “तिमीले कुन अधिकारले यी कुराहरू गरिरहेका छौ? अनि यी कुराहरू गर्नु भनी तिमीलाई यो अधिकार कसले दियो?”</verse>
				<verse number="29">येशूले जवाफ दिनुभयो, “म तिमीहरूलाई एउटा प्रश्न सोध्छु। मलाई जवाफ देओ, अनि म तिमीहरूलाई म कसको अधिकारले यी कुराहरू गरिरहेको छु भनेर भन्‍नेछु।</verse>
				<verse number="30">यूहन्‍नाको बप्‍तिस्मा स्वर्गबाट थियो कि मानिसहरूबाट? मलाई भन!”</verse>
				<verse number="31">तब तिनीहरूले आपसमा बहस गरे, अनि भने, “यदि हामीले ‘स्वर्गबाट’ भनौं भने, उनले हामीलाई ‘त्यसो भए तिमीहरूले उनीमाथि किन विश्‍वास गरेनौ?’ भनी भन्‍नेछन्।</verse>
				<verse number="32">तर यदि हामीले ‘मानिसहरूबाट’ भनौं भने” (तिनीहरू मानिसहरूदेखि डराउँथे, किनकि हरेकले यूहन्‍नालाई साँच्‍चै अगमवक्‍ता भनी मान्थे।)</verse>
				<verse number="33">त्यसकारण तिनीहरूले येशूलाई जवाफ दिए, “हामी जान्दैनौं।” अनि येशूले भन्‍नुभयो, “म पनि कुन अधिकारले यी कामहरू गर्दैछु त्यो भन्दिनँ।”</verse>
			</chapter>
			<chapter number="12">
				<verse number="1">अनि येशू तिनीहरूसित दृष्‍टान्तहरूमा बोल्न थाल्नुभयो: “एकजना मानिसले एउटा दाखबारी लगाए। तिनले त्यसको चारैतिर एउटा पर्खाल लगाए, कोलको लागि एउटा खाडल खने, अनि एउटा मचान बनाए। तब तिनले त्यो दाखबारी केही मोहीहरूलाई ठेक्‍कामा दिएर यात्रामा गए।</verse>
				<verse number="2">कटनीको समयमा, तिनले ती मोहीहरूबाट दाखबारीको फलको केही भाग ल्याउन भनी एउटा सेवकलाई तिनीहरूकहाँ पठाए।</verse>
				<verse number="3">तर तिनीहरूले त्यसलाई पक्रेर पिटे, र त्यसलाई खाली हात फर्काइदिए।</verse>
				<verse number="4">तब तिनले अर्को सेवकलाई तिनीहरूकहाँ पठाए; तिनीहरूले त्यस मानिसलाई टाउकोमा हिर्काए, अनि त्यसको बेइज्जत गरे।</verse>
				<verse number="5">तिनले अझ अर्कोलाई पठाए, अनि त्यसलाई चाहिँ तिनीहरूले मारे। तिनले अरू धेरैलाई पठाए; जसमध्ये कसैलाई तिनीहरूले पिटे, अनि कतिलाई चाहिँ मारे।</verse>
				<verse number="6">“अब पठाउनलाई तिनीसित एकैजना मात्र थियो; एउटा छोरा, जसलाई तिनले प्रेम गर्थे। तिनले यसो भन्दै अन्त्यमा तिनलाई पठाए, ‘तिनीहरूले मेरो छोरालाई त आदर गर्लान्।’</verse>
				<verse number="7">“तर ती मोहीहरूले आपसमा भने, ‘यो ता हकवाला हो; हामी यसलाई मारौं, अनि सम्पत्तिको हक हाम्रो हुनेछ।’</verse>
				<verse number="8">यसरी तिनीहरूले त्यसलाई लगेर मारे, र दाखबारीको बाहिर फ्याँकिदिए।</verse>
				<verse number="9">“अब त्यस दाखबारीका मालिकले के गर्लान्? तिनी आएर ती मोहीहरूलाई मार्नेछन्, र त्यो दाखबारी अरूहरूलाई दिनेछन्।</verse>
				<verse number="10">के तिमीहरूले यो धर्मशास्त्र पढेका छैनौ? “ ‘जुन ढुङ्गालाई भवन निर्माण गर्नेहरूले रद्द गरे, त्यही ढुङ्गो मुख्य भएको छ;</verse>
				<verse number="11">यो प्रभुबाट भएको हो, अनि यो हाम्रा दृष्‍टिमा आश्‍चर्यको छ।’ ”</verse>
				<verse number="12">तब तिनीहरूले उहाँलाई पक्रने उपाय खोज्न थाले; किनकि उहाँले त्यो दृष्‍टान्त तिनीहरूका विरुद्धमा भन्‍नुभएको हो भनी तिनीहरूले बुझे; तर तिनीहरू भीडसित डराउँथे, र तिनीहरू उहाँलाई छोडेर गइहाले।</verse>
				<verse number="13">केही समयपछि तिनीहरूले येशूलाई उहाँको वचनमा पक्रनको लागि केही फरिसी र हेरोदीहरूलाई उहाँकहाँ पठाए।</verse>
				<verse number="14">तिनीहरूले उहाँकहाँ आएर भने, “हे गुरु, तपाईं इमानदार मानिस हुनुहुन्छ भनी हामी जान्दछौं। तपाईं मानिसहरूद्वारा बहकाइनुहुन्‍न, किनकि तिनीहरू को हुन् भनी तपाईं ध्यान दिनुहुन्‍न, तर तपाईंले साँचो गरी परमेश्‍वरका मार्ग सिकाउनुहुन्छ। के सिजरलाई कर तिर्नु उचित छ कि छैन?</verse>
				<verse number="15">हामीले तिर्नुपर्छ कि पर्दैन?” तर येशूले तिनीहरूका कपट बुझ्नुभयो, अनि उहाँले सोध्नुभयो, “तिमीहरू किन मलाई फसाउने कोसिस गर्दैछौ? मकहाँ एउटा रोमी सिक्‍का ल्याओ, अनि मलाई त्यो हेर्न देओ।”</verse>
				<verse number="16">तिनीहरूले सिक्‍का ल्याए, अनि उहाँले तिनीहरूलाई सोध्नुभयो, “यो चित्र कसको हो? अनि यो छाप कसको हो?” “सिजरको,” तिनीहरूले जवाफ दिए।</verse>
				<verse number="17">तब येशूले तिनीहरूलाई भन्‍नुभयो, “जे सिजरको हो, त्यो सिजरलाई देओ, र जे परमेश्‍वरको हो, त्यो परमेश्‍वरलाई देओ।” अनि तिनीहरू उहाँसित छक्‍क परे।</verse>
				<verse number="18">तब पुनर्जीवन हुँदैन भन्‍ने सदुकीहरू एउटा प्रश्न लिएर उहाँकहाँ आए।</verse>
				<verse number="19">तिनीहरूले भने, “गुरुज्यू, मोशाले हाम्रा निम्ति लेखिदिएका थिए, कुनै मानिसको दाजु निःसन्तान भई पत्नीलाई मात्र छोडेर मर्‍यो भने, त्यस मानिसले त्यो विधवालाई विवाह गरेर उसका दाजुका निम्ति सन्तान उत्पन्‍न गरिदिनुपर्छ।</verse>
				<verse number="20">अब कुनै परिवारमा सात भाइ थिए। पहिलोले विवाह गर्‍यो, अनि सन्तान नभई मर्‍यो।</verse>
				<verse number="21">अनि दोस्रोले त्यस विधवासित विवाह गर्‍यो, तर ऊ पनि सन्तान नभई मर्‍यो। यस्तै स्थिति तेस्रोको पनि भयो।</verse>
				<verse number="22">वास्तवमा ती सातै जनाको सन्तान भएन। अन्त्यमा त्यो स्त्री पनि मरी।</verse>
				<verse number="23">यसैले पुनर्जीवनमा त्यो कसकी पत्नी हुनेछे? किनकि सातै जनाको त्यससँग विवाह भएको थियो।”</verse>
				<verse number="24">येशूले जवाफ दिनुभयो, “तिमीहरू धर्मशास्त्र अथवा परमेश्‍वरको शक्‍तिलाई नजानेकाले के तिमीहरू भ्रममा त छैनौ?</verse>
				<verse number="25">जब मुर्दाहरू स्वर्गमा जीवित भई उठ्छन्, तिनीहरूले न विवाह गर्छन्, न ता विवाहमा दिइन्छन्: तिनीहरू स्वर्गमा भएका दूतहरूजस्ता हुनेछन्।</verse>
				<verse number="26">अब मुर्दाहरू जीवित भई उठ्ने विषयमा के तिमीहरूले मोशाको पुस्तकमा, त्यस झाडीको विवरणमा कसरी परमेश्‍वरले तिनलाई ‘म अब्राहामका परमेश्‍वर, इसहाकका परमेश्‍वर, अनि याकोबका परमेश्‍वर हुँ’ भनेर भन्‍नुभएको पढेका छैनौ?</verse>
				<verse number="27">उहाँ मरेकाहरूको परमेश्‍वर हुनुहुन्‍न, तर जीवितहरूका परमेश्‍वर हुनुहुन्छ। तिमीहरू ठूलो भूलमा परेका छौ!”</verse>
				<verse number="28">व्यवस्थाका शिक्षकहरूमध्ये एकजना आए, र तिनीहरूका वाद-विवाद सुन्यो। येशूले तिनीहरूलाई ठीक जवाफ दिनुभएको देखेर त्यसले उहाँलाई सोध्यो, “सबै आज्ञाहरूमा कुनचाहिँ सबैभन्दा मुख्य हो?”</verse>
				<verse number="29">येशूले जवाफ दिनुभयो, “सबैभन्दा मुख्य आज्ञा यो हो: ‘हे इस्राएल, सुन! प्रभु हाम्रा परमेश्‍वर एउटै हुनुहुन्छ।</verse>
				<verse number="30">तिमीले परमप्रभु आफ्ना परमेश्‍वरलाई आफ्नो सम्पूर्ण हृदयले, आफ्नो सम्पूर्ण प्राणले, आफ्नो सम्पूर्ण मनले र आफ्नो सम्पूर्ण बलले प्रेम गर।’</verse>
				<verse number="31">दोस्रोचाहिँ यो हो: ‘तिमीले आफ्नो छिमेकीलाई आफूलाई जस्तै प्रेम गर।’ यीभन्दा ठूला आज्ञा अरू छैनन्।”</verse>
				<verse number="32">त्यस मानिसले जवाफ दियो, “ठीक भन्‍नुभयो, गुरुज्यू। यो कुरा भन्दाखेरि तपाईं ठीक हुनुहुन्छ कि, परमेश्‍वर एक हुनुहुन्छ, अनि उहाँबाहेक अरू कोही छैन।</verse>
				<verse number="33">उहाँलाई सारा हृदयले, सारा समझले अनि सारा बलले प्रेम गर्नु, अनि आफ्नो छिमेकीलाई आफूलाई झैं प्रेम गर्नुचाहिँ सबै होमबलि र बलिदानहरूभन्दा मुख्य हो।”</verse>
				<verse number="34">जब त्यसले बुद्धिमानीसाथ जवाफ दिएको येशूले देख्नुभयो, उहाँले त्यसलाई भन्‍नुभयो, “तिमी परमेश्‍वरको राज्यदेखि धेरै टाढा छैनौ।” अनि त्यस बेलादेखि उसो कसैले पनि उहाँलाई अरू प्रश्न सोध्ने आँट गरेन।</verse>
				<verse number="35">मन्दिरका चोकहरूमा सिकाइरहनुहुँदा येशूले सोध्नुभयो, “व्यवस्थाका शिक्षकहरूले ख्रीष्‍ट दाविदका पुत्र हुन् भनी कसरी भनेका हुन्?</verse>
				<verse number="36">दाविद आफैले पवित्र आत्माद्वारा यसरी घोषणा गरे: “ ‘प्रभुले मेरा प्रभुलाई भन्‍नुभयो: “जबसम्म म तिम्रा शत्रुहरूलाई तिम्रो पाउमुनि राख्दिनँ, तबसम्म तिमी मेरा दाहिने हाततिर बस।” ’</verse>
				<verse number="37">दाविद आफैले उहाँलाई ‘प्रभु’ भन्छन्। त्यसो भए उहाँ कसरी तिनका पुत्र हुन सक्छन्?” ठूलो भीडले उहाँको कुरा आनन्दसाथ सुने।</verse>
				<verse number="38">येशूले सिकाउँदै गर्नुहुँदा भन्‍नुभयो, “व्यवस्थाका शिक्षकहरूदेखि होसियार बस। तिनीहरू लामो पोशाक पहिरेर यताउता हिँड्न चाहन्छन्, बजारहरूमा आदरको अभिवादन पाउन मन पराउँछन्,</verse>
				<verse number="39">अनि सभाघरहरूमा सबैभन्दा प्रमुख आसन र भोजहरूमा आदरको स्थान लिन मन पराउँछन्।</verse>
				<verse number="40">तिनीहरूले विधवाहरूका घरहरू हडप्छन्, र देखाउनका निम्ति लामा-लामा प्रार्थना गर्दछन्। यस्ता मानिसहरूले सबैभन्दा कडा दण्ड पाउनेछन्।”</verse>
				<verse number="41">भेटी चढाउने ठाउँको सामुन्‍ने गएर येशू बस्‍नुभयो, अनि भीडले मन्दिरको दानपेटीमा तिनीहरूका पैसा हालिरहेको हेर्नुभयो। धेरै धनी मानिसहरूले धेरै मात्रामा रकम चढाए।</verse>
				<verse number="42">तर एउटी गरिब विधवा आएर धेरै कम मूल्य भएको तामाका दुईओटा साना सिक्‍का चढाई।</verse>
				<verse number="43">तब आफ्ना चेलाहरूलाई आफूकहाँ बोलाएर येशूले भन्‍नुभयो, “म तिमीहरूलाई साँच्‍चै भन्दछु, यस गरिब विधवाले दानपेटीमा अरू सबैले भन्दा बढी चढाएकी छ।</verse>
				<verse number="44">तिनीहरू सबैले आफ्ना प्रशस्त धनबाट चढाएका छन्, तर यस स्त्रीले त आफ्नो दरिद्रताबाट सबै थोक आफ्नो जीविका चलाउने खर्चसमेत नै चढाएकी छे।”</verse>
			</chapter>
			<chapter number="13">
				<verse number="1">येशू मन्दिर छोडेर जाँदै गर्नुहुँदा, उहाँका चेलाहरूमध्ये एक जनाले उहाँलाई भने, “हेर्नुहोस्, गुरुज्यू! कति विशाल पत्थरहरू! कति भव्य भवनहरू!”</verse>
				<verse number="2">येशूले जवाफ दिनुभयो, “के तिमी यी सबै विशाल भवनहरू देख्दैछौ? यहाँको एउटा ढुङ्गा पनि अर्कोमाथि छोडिनेछैन, तर प्रत्येक ढुङ्गा तल फ्याँकिनेछ।”</verse>
				<verse number="3">येशू जैतुन डाँडामा मन्दिरतिर फर्किएर बसिरहनुहुँदा पत्रुस, याकोब, यूहन्‍ना अनि अन्द्रियासले उहाँलाई सुटुक्‍क सोधे,</verse>
				<verse number="4">“हामीलाई भन्‍नुहोस्, यी कुराहरू कहिले हुनेछन्? अनि यी कुराहरू पूरा हुनको निम्ति चिन्ह के हुनेछ?”</verse>
				<verse number="5">येशूले तिनीहरूलाई भन्‍नुभयो: “होसियार बस, ताकि कसैले तिमीहरूलाई धोका नदेओस्।</verse>
				<verse number="6">धेरैजना मेरो नाउँमा ‘म उही हुँ,’ भन्‍ने दाबी गर्दै आउनेछन्, अनि धेरैलाई धोका दिनेछन्।</verse>
				<verse number="7">जब तिमीहरूले लडाइँ र लडाइँहरूका हल्‍लाहरू सुन्‍नेछौ, तब नडराओ। यस्ता कुराहरू हुनैपर्छ, तर अन्त्य आउन त बाँकी नै छ।</verse>
				<verse number="8">जातिको विरुद्धमा जाति र राज्यको विरुद्धमा राज्य उठ्नेछ। धेरै ठाउँहरूमा भुँइचालाहरू जानेछन्; अनि अनिकालहरू हुनेछन्। यी त प्रसववेदनाको सुरुआतजस्तै मात्र हुन्।</verse>
				<verse number="9">“तिमीहरू आफ्नो विषयमा होसियार रहो। तिमीहरू स्थानीय सभाहरूमा सुम्पिनेछौ, र सभाघरहरूमा कोर्रा लगाइनेछौ। मेरो कारणले गर्दा तिमीहरू साक्षीको रूपमा राज्यपालहरू अनि राजाहरूको सामुन्‍ने उभिनेछौ।</verse>
				<verse number="10">अनि अन्त्य आउनुभन्दा पहिला सबै राष्ट्रहरूमा सुसमाचार प्रचार गरिनुपर्छ।</verse>
				<verse number="11">जब तिमीहरू पक्रिएर मुद्दामा पर्नेछौ, तब के बोल्नुपर्छ भनी पहिल्यैबाट चिन्ता नलेऊ। तिमीहरूलाई त्यसै बेला जे दिइनेछ त्यही भन; किनकि त्यो समयमा बोल्ने तिमीहरू होइनौ, तर पवित्र आत्मा बोलिरहनुभएको हुनेछ।</verse>
				<verse number="12">“भाइले भाइलाई, बुबाले आफ्नो छोराछोरीलाई मृत्युको निम्ति धोका दिनेछन्। छोराछोरीहरू आफ्ना आमाबुबाको विरुद्धमा उठ्नेछन्, अनि तिनीहरूलाई मार्न लाउनेछन्।</verse>
				<verse number="13">तिमीहरूलाई सबै मानिसहरूले मेरो निम्ति घृणा गर्नेछन्; तर जो अन्त्यसम्म स्थिर रहन्छ, त्यो नै बचाइनेछ।</verse>
				<verse number="14">“जब तिमीहरूले ‘विनाशकारी घृणित कुरा’ जुन ठाउँमा नहुनुपर्ने त्यहाँ देख्छौ—पढ्नेले बुझोस्—तब यहूदियामा हुनेहरू पहाडहरूतिर भागून्।</verse>
				<verse number="15">घरको कौसीमा हुनेहरू कोही पनि तल नझरोस्, न ता केही थोक लिनलाई घरभित्र पसोस्।</verse>
				<verse number="16">खेतमा हुने कोही पनि आफ्नो लुगा लिन फर्केर नजाओस्।</verse>
				<verse number="17">ती दिनहरूमा गर्भवती स्त्रीहरू र दूध खुवाउने आमाहरूका लागि कति डरलाग्दा हुनेछन्।</verse>
				<verse number="18">यो हिउँदमा नहोस् भनी प्रार्थना गर,</verse>
				<verse number="19">किनकि ती दिनहरू यति कष्‍टदायक हुनेछन्; परमेश्‍वरले संसार सृष्‍टि गर्नुभएदेखि अहिलेसम्म न कहिल्यै भएको थियो, न ता फेरि कहिल्यै हुनेछ।</verse>
				<verse number="20">“यदि प्रभुले ती दिनहरू नघटाइदिनुभएको भए, कोही पनि बाँच्ने थिएन। तर चुनिएकाहरूका निम्ति उहाँले ती घटाइदिनुभएको छ।</verse>
				<verse number="21">त्यस बेला यदि कसैले तिमीहरूलाई ‘हेर, ख्रीष्‍ट यहाँ छन्’ अथवा, ‘हेर तिनी त्यहाँ छन्’ भन्छ भने विश्‍वास नगर।</verse>
				<verse number="22">किनकि झूटा ख्रीष्‍टहरू अनि झूटा अगमवक्‍ताहरू देखा पर्नेछन्, र सम्भव भए चुनिएकाहरूलाई पनि बहकाउनलाई अलौकिक चिन्हहरू र आश्‍चर्यपूर्ण कामहरू गर्नेछन्।</verse>
				<verse number="23">यसकारण तिमीहरू होसियार बस; मैले तिमीहरूलाई पहिलेबाट नै सबै कुरा भनिदिएको छु।</verse>
				<verse number="24">“तर ती दिनहरूमा, विपत्तिको तुरुन्तै पछि, “ ‘सूर्य अँध्यारो हुनेछ, अनि चन्द्रमाले आफ्नो ज्योति दिनेछैन,</verse>
				<verse number="25">आकाशबाट ताराहरू खस्‍नेछन्, अनि आकाशका शक्‍तिहरू डगमगाउनेछन्।’</verse>
				<verse number="26">“त्यस बेला मानिसहरूले मानिसका पुत्रलाई महाशक्‍ति र महिमासित बादलमा आइरहेका देख्नेछन्।</verse>
				<verse number="27">अनि उसले आफ्ना दूतहरूलाई आफ्ना चुनिएकाहरूलाई चारै दिशाबाट बटुल्नलाई पठाउनेछ, अर्थात् पृथ्वीको एक कुनादेखि आकाशको अर्को कुनासम्म।</verse>
				<verse number="28">“अब अञ्जीरको रूखबाट यो पाठ सिक: जब यसका हाँगाहरूमा कलिला पातहरू पलाउन थाल्छन्, तिमीहरू ग्रीष्म ऋतु नजिकै आइपुगेछ भनी थाहा पाउँछौ।</verse>
				<verse number="29">त्यसरी नै, जब तिमीहरूले यी कुराहरू भइरहेका देख्छौ, तिमीहरूले यो नजिकै, ढोकैमा छ भनी जान।</verse>
				<verse number="30">म तिमीहरूलाई साँचो भन्दछु, यी सबै घटनाहरू पूरा नभएसम्म यो पुस्ता निश्‍चय नै नष्‍ट भएर जानेछैन।</verse>
				<verse number="31">आकाश र पृथ्वी नष्‍ट भएर जानेछन्, तर मेरा वचनहरू कहिल्यै पनि नष्‍ट हुनेछैनन्।</verse>
				<verse number="32">“त्यस दिन र समयको विषयमा कसैले जान्दैन, न स्वर्गका दूतहरूले, न ता पुत्रले, तर पिताले मात्र।</verse>
				<verse number="33">होसियार बस! सचेत बस! त्यो समय कहिले आउनेछ, त्यो तिमीहरू जान्दैनौ।</verse>
				<verse number="34">यो त बाहिर गएको त्यो मानिसजस्तो हो: जसले आफ्नो घर छोड्नअघि आफ्ना सेवकहरूलाई जिम्मेवारी दिँदै, प्रत्येकलाई आ-आफ्ना काम सुम्पेर, एकजनालाई चाहिँ ढोकामा कुरेर बस्‍ने जिम्मा दिए।</verse>
				<verse number="35">“यसकारण जागा रहो; किनकि घरका मालिक साँझमा, कि मध्यरातमा, कि भाले बास्दा, कि बिहानै अथवा कुन समयमा आउलान्, त्यो तिमीहरू जान्दैनौ।</verse>
				<verse number="36">तिनी अचानक आए भने, तिनले तिमीहरूलाई सुतिरहेका नभेट्टाऊन्।</verse>
				<verse number="37">म तिमीहरूलाई जे भन्दछु, त्यो हरेकलाई भन्दछु: ‘जागा रहो!’ ”</verse>
			</chapter>
			<chapter number="14">
				<verse number="1">अब निस्तार चाड र अखमीरी रोटीको चाड आउन दुई दिन मात्र थियो, अनि मुख्य पूजाहारीहरू र व्यवस्थाका शिक्षकहरूले येशूलाई धूर्ततापूर्वक पक्रेर मार्ने मौका खोजिरहेका थिए।</verse>
				<verse number="2">तिनीहरूले भने, “तर चाडको समयमा त होइन, नत्र ता मानिसहरूले दङ्गा मच्‍चाउलान्।”</verse>
				<verse number="3">जुन बेला उहाँ बेथानीमा, सिमोन कोरीको घरमा खान बस्‍नुभएको थियो, एउटी स्त्री संगमरमरको एउटा भाँडोमा अति मूल्यवान् जटामसीको अत्तर लिएर आइन्। तिनले त्यो भाँडो फोरिन् अनि त्यो अत्तर उहाँको शिरमा खन्याइन्।</verse>
				<verse number="4">त्यहाँ उपस्थित हुनेहरूमध्ये कसै-कसैले रिस गरेर आपसमा भने, “यो अत्तर किन खेर फालेको?</verse>
				<verse number="5">यसलाई त एक वर्षको ज्यालाभन्दा बढी रकममा बेचेर त्यो पैसा गरिबहरूलाई दिन सकिन्थ्यो।” अनि तिनीहरूले त्यस स्त्रीलाई हकारे।</verse>
				<verse number="6">येशूले भन्‍नुभयो, “उसलाई छोडिदेओ। तिमीहरू उसलाई किन सताउँछौ? यसले मेरो लागि एउटा असल काम गरेकी छ।</verse>
				<verse number="7">गरिबहरू त सधैं तिमीहरूसित हुनेछन्, अनि तिमीहरूले तिनीहरूलाई जहिले चाहे पनि सहायता गर्न सक्छौ। तर मलाई त तिमीहरूले सधैं पाउनेछैनौ।</verse>
				<verse number="8">यसले जे गर्न सक्थी, त्यो गरेकी छ। यसले त मेरो शरीरमा अत्तर खन्याएर मेरो दफनको तयारी अघिबाटै गरेकी छ।</verse>
				<verse number="9">म तिमीहरूलाई साँच्‍चै भन्दछु, संसारभरि जहाँ-जहाँ सुसमाचार प्रचार गरिनेछ, यस स्त्रीले गरेको कुरा पनि उसको सम्झनाको निम्ति भनिनेछ।”</verse>
				<verse number="10">अनि बाह्रजनामध्येको एकजना यहूदा इस्करियोत मुख्य पूजाहारीहरूकहाँ येशूलाई तिनीहरूका हातमा पक्राइदिनलाई गयो।</verse>
				<verse number="11">यसकारण तिनीहरू यो सुनेर खुशी भए अनि त्यसलाई पैसा दिने वचन दिए। यसरी त्यसले उहाँलाई तिनीहरूका हातमा पक्राइदिनलाई मौका खोज्न लाग्यो।</verse>
				<verse number="12">अखमीरी रोटीको चाडको पहिलो दिन, जब चलनअनुसार निस्तार चाडको थुमा बलिदान गर्नुपर्नेथियो, येशूका चेलाहरूले उहाँलाई यसरी सोधे, “हामी कहाँ गएर तपाईंको निम्ति निस्तार चाडको भोज तयार पारौं भन्‍ने तपाईं चाहनुहुन्छ?”</verse>
				<verse number="13">यसकारण उहाँले आफ्ना चेलाहरूमध्ये दुईजनालाई यसो भनेर यरूशलेम पठाउनुभयो, “शहरभित्र जाओ, अनि गाग्रोमा पानी बोकिरहेको एकजना मानिसले तिमीहरूलाई भेट्नेछ। त्यसको पछि-पछि जाओ।</verse>
				<verse number="14">त्यो जुन घरमा पस्छ, त्यस घरका मालिकलाई भन, ‘गुरुज्यू सोध्नुहुन्छ: मेरो पाहुना कोठा कहाँ छ, कहाँ म मेरा चेलाहरूसँग निस्तार चाडको भोज खाऊँ?’</verse>
				<verse number="15">उसले तिमीहरूलाई माथिल्‍लो तलामा एउटा ठूलो कोठा देखाउनेछ, जुनचाहिँ सजाएर तयार पारिएको हुनेछ। त्यहीं हाम्रो लागि तयार गर।”</verse>
				<verse number="16">ती चेलाहरू शहरभित्र गए, अनि येशूले तिनीहरूलाई भन्‍नुभएझैं भेट्टाए। यसकारण तिनीहरूले निस्तार चाडको भोज तयार गरे।</verse>
				<verse number="17">जब साँझ पर्‍यो, येशू बाह्रै जनासित आइपुग्नुभयो।</verse>
				<verse number="18">जब उहाँहरूले टेबुल वरिपरि बसेर खाँदैहुनुहुन्थ्यो, उहाँले भन्‍नुभयो, “म तिमीहरूलाई साँच्‍चै भन्दछु, तिमीहरूमध्येकै एक जनाले, अर्थात् मसित खाइरहनेहरूमध्ये एक जनाले मलाई धोका दिनेछ।”</verse>
				<verse number="19">तिनीहरू दुःखित भए, अनि हरेकले पालैसित उहाँलाई भने, “त्यो निश्‍चय म ता होइनँ?”</verse>
				<verse number="20">उहाँले भन्‍नुभयो, “त्यो बाह्रजनामध्येको एक हो, जसले रोटी थालमा मसित चोप्दछ।</verse>
				<verse number="21">मानिसका पुत्र ता उनको विषयमा लेखिएअनुसार नै जानेछन्, तर धिक्‍कार त्यस मानिसलाई जसले, मानिसको पुत्रलाई धोका दिनेछन्! त्यो ता नजन्मिएकै भए त्यसको लागि असल हुनेथियो।”</verse>
				<verse number="22">जब उहाँहरू खाइरहनुभएको थियो, येशूले रोटी लिएर धन्यवाद दिनुभयो, अनि भाँच्नुभयो र यसो भन्दै चेलाहरूलाई दिनुभयो, “यो लेओ; यो मेरो शरीर हो।”</verse>
				<verse number="23">त्यसपछि उहाँले कचौरा लिनुभयो, धन्यवाद दिनुभएपछि तिनीहरूलाई दिनुभयो, अनि तिनीहरू सबैले त्यसबाट पिए।</verse>
				<verse number="24">तब उहाँले तिनीहरूलाई भन्‍नुभयो, “यो करारको मेरो रगत हो, जो धेरैको लागि बहाइन्छ।</verse>
				<verse number="25">म साँच्‍चै तिमीहरूलाई भन्दछु, म फेरि दाखको फलबाट त्यो दिनसम्म पिउनेछैनँ, जबसम्म परमेश्‍वरको राज्यमा यसलाई नयाँ गरी पिउँदिनँ।”</verse>
				<verse number="26">एउटा भजन गाइसक्नुभएपछि, उहाँहरू त्यहाँबाट निस्केर जैतुन डाँडातिर जानुभयो।</verse>
				<verse number="27">येशूले तिनीहरूलाई भन्‍नुभयो, “तिमीहरू सबैले मलाई त्याग्नेछौ, किनकि यसरी लेखिएको छ: “ ‘म गोठालालाई हिर्काउनेछु, अनि भेडाहरू तितरबितर हुनेछन्।’</verse>
				<verse number="28">तर म जीवित भई उठेपछि, म तिमीहरूभन्दा अघि गालीलमा जानेछु।”</verse>
				<verse number="29">पत्रुसले घोषणा गरे, “सबैले त्यागे तापनि म त्याग्नेछैनँ।”</verse>
				<verse number="30">येशूले जवाफ दिनुभयो, “म तिमीलाई साँच्‍चै भन्दछु, आजै राती दुईपल्ट भाले बास्‍नुअघि तिमीले मलाई तीनपल्ट इन्कार गर्नेछौ।”</verse>
				<verse number="31">तर पत्रुसले जोडकासाथ भने, “यदि म तपाईंसित मर्नुपरे तापनि म तपाईंलाई कहिल्यै इन्कार गर्नेछैनँ।” अनि अरू सबैले पनि त्यसै भने।</verse>
				<verse number="32">त्यसपछि उहाँहरू गेतसमनी भनिने एउटा ठाउँमा जानुभयो, अनि येशूले आफ्ना चेलाहरूलाई भन्‍नुभयो, “मैले प्रार्थना गरुन्जेल तिमीहरू यहीं बस।”</verse>
				<verse number="33">उहाँले पत्रुस, याकोब र यूहन्‍नालाई आफूसित लानुभयो, अनि उहाँ शोकित र विचलित हुनुभयो।</verse>
				<verse number="34">उहाँले तिनीहरूलाई भन्‍नुभयो, “मेरो प्राण दुःखले मरेतुल्य भएको छ। यहीं बस, अनि जागा रहो।”</verse>
				<verse number="35">अलि पर गईकन, उहाँले भुइँमा घोप्टेर, यदि सम्भव भए त्यो घडी उहाँबाट टलिजाओस् भनेर प्रार्थना गर्नुभयो।</verse>
				<verse number="36">उहाँले भन्‍नुभयो, “हे अब्बा, पिता, तपाईंबाट सबै थोक सम्भव छन्। मबाट यो कचौरा हटाइदिनुहोस्; तापनि मेरो इच्छाअनुसार होइन, तर तपाईंकै इच्छाअनुसार होस्।”</verse>
				<verse number="37">तब उहाँ आफ्ना चेलाहरूकहाँ फर्कनुभयो, अनि तिनीहरूलाई निदाइरहेका भेट्टाउनुभयो। उहाँले पत्रुसलाई भन्‍नुभयो, “सिमोन, तिमी निदाइरहेका छौ? के तिमी एक घण्टा पनि जागा रहन सकेनौ?</verse>
				<verse number="38">जागा रहो अनि प्रार्थना गर; ताकि तिमीहरू परीक्षामा नपर। आत्मा त तयार छ, तर शरीर कमजोर छ।”</verse>
				<verse number="39">उहाँ फेरि पर जानुभयो र त्यही प्रार्थना गर्नुभयो</verse>
				<verse number="40">जब उहाँ फर्केर आउनुभयो, उहाँले फेरि तिनीहरू निदाइरहेका भेट्टाउनुभयो, किनकि तिनीहरूका आँखा लोलाएका थिए। तिनीहरूले उहाँलाई के भन्‍ने हो जानेनन्।</verse>
				<verse number="41">उहाँ तेस्रोपल्ट फर्किआउनुभयो, अनि तिनीहरूलाई भन्‍नुभयो, “के तिमीहरू अझै सुतिरहेका अनि विश्राम गरिरहेका छौ? अब भयो! समय आइपुगेको छ। हेर, मानिसका पुत्रलाई पापीहरूका हातमा सुम्पिइँदैछन्।</verse>
				<verse number="42">उठ! हामी जाऔं! हेर मलाई पक्राइदिने आउँदैछ!”</verse>
				<verse number="43">उहाँ बोल्नुहुँदाहुँदै, बाह्रजनामध्येको एकजना, यहूदा देखा पर्‍यो। ऊसित मुख्य पूजाहारीहरू, व्यवस्थाका शिक्षकहरू र प्रधानहरूद्वारा पठाइएको भीड तरवार र लाठीहरू लिएर आएको थियो।</verse>
				<verse number="44">अब त्यस धोकेबाजले तिनीहरूसित एउटा सङ्केत मिलाएको थियो: “म जसलाई म्वाइँ खान्छु, तिनी नै ती मानिस हुन्; तिनैलाई पक्र अनि सुरक्षासाथ लैजाओ।”</verse>
				<verse number="45">यहूदा तुरुन्तै येशूकहाँ गयो, अनि “गुरु!” भनेर उहाँलाई म्वाइँ खायो।</verse>
				<verse number="46">अनि ती मानिसहरूले येशूलाई पक्रे, र गिरफ्तार गरे।</verse>
				<verse number="47">तब त्यहाँ छेउमा उभिरहनेहरूमध्ये एक जनाले तरवार झिकेर प्रधान पूजाहारीको सेवकलाई प्रहार गर्‍यो र उसको कान च्वाट्टै काटिदियो।</verse>
				<verse number="48">येशूले भन्‍नुभयो, “के मैले राजद्रोहको अगुवाइ गरिरहेको छु, र तपाईंहरू तरवार र लाठीहरू लिएर मलाई पक्रन आउनुभयो?</verse>
				<verse number="49">म ता दिनहुँ मन्दिरका चोकहरूमा सिकाउँदै तपाईंहरूसँगै थिएँ, अनि तपाईंहरूले मलाई पक्रनुभएन; किनकि धर्मशास्त्र पूरा हुनालाई यसो भएको हो।”</verse>
				<verse number="50">तब सबैले उहाँलाई त्यागेर भागे।</verse>
				<verse number="51">एकजना सुती लुगामात्र लगाएको मानिसले येशूलाई पछ्याउँदैथियो। जब तिनीहरूले उसलाई समाते,</verse>
				<verse number="52">त्यो आफ्नो लुगा छोडेर नाङ्गै भाग्यो।</verse>
				<verse number="53">तिनीहरूले येशूलाई प्रधान पूजाहारीकहाँ लगे, अनि सबै मुख्य पूजाहारीहरू, प्रधानहरू अनि व्यवस्थाका शिक्षकहरू एकसाथ आए।</verse>
				<verse number="54">पत्रुसले उहाँलाई टाढैबाट पछ्याउँदै प्रधान पूजाहारीको चोकसम्मै गए। त्यहाँ तिनले सिपाहीहरूसित बसेर आगो ताप्नथाले।</verse>
				<verse number="55">मुख्य पूजाहारीहरू र सम्पूर्ण महासभाले येशूलाई मार्नको लागि उहाँको विरुद्धमा प्रमाणहरू खोजिरहेका थिए, तर तिनीहरूले एउटै पनि पाएनन्।</verse>
				<verse number="56">धेरैले उहाँको विरुद्धमा झूटो साक्षी दिए, तर तिनीहरूका बयान आपसमा मिलेन।</verse>
				<verse number="57">तब केहीले उभिएर उहाँको विरुद्धमा यसरी आफ्नो झूटो साक्षी दिए:</verse>
				<verse number="58">“यसले ‘मानिसले बनाएको यो मन्दिरलाई भत्काएर तीन दिनमा, मानिसले नबनाएको अर्को मन्दिर म बनाउनेछु’ भनेको हामीले सुन्यौं।”</verse>
				<verse number="59">तर तिनीहरूका गवाही पनि आपसमा मिलेन।</verse>
				<verse number="60">तब प्रधान पूजाहारीले तिनीहरूका सामुन्‍ने उभिएर येशूलाई सोधे, “के तँ जवाफ दिँदैनस्? यी मानिसहरूले तेरो विरुद्धमा दिएको साक्षी के हो?”</verse>
				<verse number="61">तर येशू चूप रहनुभयो, अनि केही जवाफ दिनुभएन। प्रधान पूजाहारीले फेरि उहाँलाई सोधे, “के तँ परमधन्यका पुत्र ख्रीष्‍ट होस्?”</verse>
				<verse number="62">येशूले भन्‍नुभयो, “म हुँ, अनि तपाईंहरूले मानिसका पुत्रलाई सर्वशक्‍तिमानको दाहिने हातपट्टि बसिरहेका र आकाशका बादलहरूमा आइरहेका देख्नुहुनेछ।”</verse>
				<verse number="63">प्रधान पूजाहारीले आफ्ना वस्त्रहरू च्याते अनि सोधे, “अब हामीलाई अरू बढ्ता साक्षी किन चाहियो?</verse>
				<verse number="64">तिमीहरूले ईश्‍वरनिन्दा सुनिहाल्यौ। तिमीहरूको के विचार छ?” तिनीहरू सबैले उहाँलाई मृत्युदण्डको दोषी ठहराए।</verse>
				<verse number="65">तब कसैले उहाँलाई थुक्न थाले; तिनीहरूले उहाँका आँखा छोपिदिए, मुक्‍का लगाए, र भने, “अगमवाणी गर!” अनि सिपाहीहरूले उहाँलाई लगेर पिट्न थाले।</verse>
				<verse number="66">त्यस बेला पत्रुस तल चोकमा हुँदा, प्रधान पूजाहारीका सेविकाहरूमध्ये एउटी त्यहाँ आई।</verse>
				<verse number="67">जब त्यसले पत्रुसलाई आगो तापिरहेको देखी, त्यसले तिनलाई ध्यानसित हेरी। तब त्यसले भनी, “तिमी पनि नासरतका येशूसित थियौ।”</verse>
				<verse number="68">तर तिनले अस्वीकार गरे। तिनले भने, “तिमी के कुरा गरिरहेकी छौ, म ता केही जान्दिनँ।” अनि तिनी बाहिरको मूलढोकातिर गए।</verse>
				<verse number="69">जब त्यस सेविकाले तिनलाई त्यहाँ देखी, त्यसले त्यहाँ उभिरहेकाहरूलाई फेरि भनी, “यो मानिस तिनीहरूमध्येकै एकजना हो।”</verse>
				<verse number="70">तिनले फेरि पनि इन्कार गरे। केही समय बितेपछि, त्यहाँ छेउमा उभिनेहरूले पत्रुसलाई भने, “निश्‍चय नै तिमी तिनीहरूमध्येका एक हौ, किनकि तिमी गालीली हौ।”</verse>
				<verse number="71">तिनले आफूलाई धिक्‍कार्दै शपथ खाएर भने, “म तिमीहरूले भनिरहेको मानिसलाई चिन्दिनँ।”</verse>
				<verse number="72">तुरुन्तै भाले दोस्रोपल्ट बास्यो। तब पत्रुसले उनलाई येशूले भन्‍नुभएको त्यो वचन सम्झे: “दुईपल्ट भाले बास्‍नुअघि तिमीले मलाई तीनपल्ट इन्कार गर्नेछौ।” अनि तिनी धुरुधुरु रोए।</verse>
			</chapter>
			<chapter number="15">
				<verse number="1">एकाबिहानै, मुख्य पूजाहारीहरू, प्रधानहरू, व्यवस्थाका शिक्षकहरू अनि सम्पूर्ण महासभा मिलीकन एउटा निष्कर्षमा आइपुगे। अनि तिनीहरूले येशूलाई बाँधेर लगे, र पिलातसको हातमा सुम्पिदिए।</verse>
				<verse number="2">पिलातसले सोधे, “के तिमी यहूदीहरूका राजा हौ?” येशूले जवाफ दिनुभयो, “हो, तपाईंले भन्‍नुभएझैं हो।”</verse>
				<verse number="3">ती मुख्य पूजाहारीहरूले उहाँमाथि धेरै कुराहरूको दोष लगाए।</verse>
				<verse number="4">यसकारण फेरि पिलातसले उहाँलाई सोधे, “के तिमी केही जवाफ दिँदैनौ? हेर, तिनीहरूले तिम्रो विरुद्धमा कति धेरै कुराहरूमा दोष लगाउँदैछन्।”</verse>
				<verse number="5">तर येशूले कुनै जवाफ दिनुभएन, अनि पिलातस छक्‍क परे।</verse>
				<verse number="6">अब चाडको समयमा मानिसहरूले विन्ती गरेर मागेको एकजना कैदीलाई छोडिदिने चलन थियो।</verse>
				<verse number="7">झ्यालखानामा अरू विद्रोहीहरूसित एकजना बारब्बा नाउँ भएको मानिस पनि थियो, जसले विद्रोहको समयमा हत्या गरेको थियो।</verse>
				<verse number="8">अनि भीड आयो, र पिलातसलाई तिनले गर्दैआएको काम गर्ने विन्ती गरे।</verse>
				<verse number="9">पिलातसले सोधे, “के मैले यहूदीहरूको राजालाई तिमीहरूको निम्ति छोडिदिऊँ भन्‍ने तिमीहरू चाहन्छौ?”</verse>
				<verse number="10">किनकि मुख्य पूजाहारीहरूले येशूलाई ईर्ष्याको कारणले नै तिनको हातमा सुम्पेका हुन् भन्‍ने पिलातसलाई थाहा थियो।</verse>
				<verse number="11">तर मुख्य पूजाहारीहरूले भीडलाई उक्साएर तिनीहरूले पिलातसलाई बारब्बालाई छोडिदिऊन् भन्‍न लगाए।</verse>
				<verse number="12">पिलातसले तिनीहरूलाई सोधे, “त्यसो भए तिमीहरूले यहूदीहरूको राजा भनेकोलाई चाहिँ म के गरूँ?”</verse>
				<verse number="13">तिनीहरू चिच्याए, “त्यसलाई क्रूसमा टाँग्नुहोस्!”</verse>
				<verse number="14">पिलातसले सोधे, “किन? यिनले के अपराध गरेका छन्?” तर तिनीहरू अझ जोडले चिच्याए, “त्यसलाई क्रूसमा टाँग्नुहोस्!”</verse>
				<verse number="15">भीडलाई सन्तुष्‍ट पार्ने इच्छाले पिलातसले तिनीहरूका निम्ति बारब्बालाई छोडिदिए, र तिनले येशूलाई कोर्रा लाउन लगाए, अनि उहाँलाई क्रूसमा टाँग्नलाई सुम्पिदिए।</verse>
				<verse number="16">सिपाहीहरूले येशूलाई महल (अर्थात्, प्रेटोरियम) भित्र लगे, अनि सिपाहीहरूका जम्मै पल्टनलाई बोलाए।</verse>
				<verse number="17">तिनीहरूले उहाँलाई एउटा बैजनी रङ्गको वस्त्र लगाइदिए, अनि काँडाहरू बटारेर एउटा मुकुट बनाएर उहाँलाई लगाइदिए।</verse>
				<verse number="18">अनि तिनीहरूले उहाँलाई “यहूदीहरूको राजाको जय!” भन्दै कराए।</verse>
				<verse number="19">तिनीहरूले घरी-घरी उहाँको शिरमा निगालोले हिर्काए अनि उहाँलाई थुके। तिनीहरूले उहाँको उपहास गर्दै उहाँको सामुन्‍ने घुँडा टेकेर झुके।</verse>
				<verse number="20">अनि उहाँको अपमान गरिसकेपछि, तिनीहरूले त्यो बैजनी वस्त्र फुकालिदिए, र उहाँकै वस्त्र उहाँलाई लगाइदिए। त्यसपछि तिनीहरूले उहाँलाई क्रूसमा टाँग्न लगे।</verse>
				<verse number="21">अलेक्जेन्डर र रूफसका बुबा, साइरिनीवासी सिमोनलाई, जो गाउँबाट आइरहेका बेला तिनीहरूले उसलाई क्रूस बोक्न कर लगाए।</verse>
				<verse number="22">तिनीहरूले येशूलाई गलगथा अर्थात् खप्परे भनिने ठाउँमा ल्याए।</verse>
				<verse number="23">तब तिनीहरूले उहाँलाई नशालु पदार्थ मूर्र मिसाइएको दाखमद्य दिए, तर उहाँले त्यो पिउनुभएन।</verse>
				<verse number="24">अनि तिनीहरूले उहाँलाई क्रूसमा टाँगे। तिनीहरूले उहाँको वस्त्रहरूका लागि कसले के पाउँदोरहेछ भनेर चिट्ठा हालेर ती भाग गरे।</verse>
				<verse number="25">तिनीहरूले उहाँलाई क्रूसमा टाँग्दा बिहानको नौ बजेको थियो।</verse>
				<verse number="26">उहाँको विरुद्धको दोषपत्रमा यसरी लेखिएको थियो: यहूदीहरूको राजा।</verse>
				<verse number="27">तिनीहरूले उहाँसित दुई डाँकूहरूलाई पनि क्रूसमा टाँगे, एउटा उहाँको दाहिनेपट्टि र अर्कोचाहिँ उहाँको देब्रेपट्टि।</verse>
				<verse number="28">अनि धर्मशास्त्रको वचन यसरी पूरा भयो, “उहाँ अपराधीहरूसँग गनिनुभयो। ”</verse>
				<verse number="29">त्यस ठाउँबाट भएर हिँड्नेहरूले आफ्ना शिर हल्‍लाउँदै उहाँलाई अपमान गरेर यसो भने, “वाह! तँ मन्दिर भत्काउने र त्यसलाई तीन दिनमा बनाउने!</verse>
				<verse number="30">क्रूसबाट तल ओर्लेर आइज, अनि आफूलाई बचा!”</verse>
				<verse number="31">यस्तै किसिमले मुख्य पूजाहारीहरू अनि व्यवस्थाका शिक्षकहरूले आपसमा उहाँको अपमान गरे। तिनीहरूले भने, “यसले अरूलाई त बचायो, तर आफूलाई बचाउन सक्दैन।</verse>
				<verse number="32">यो ख्रीष्‍ट, इस्राएलको राजा, अब क्रूसबाट तल ओर्लिआओस् र हामी देखेर विश्‍वास गरौं।” उहाँसित क्रूसमा टाँगिएकाहरूले पनि उहाँलाई घोर अपमान गरे।</verse>
				<verse number="33">अनि बाह्र बजेदेखि, दिउँसो तीन बजेसम्म सम्पूर्ण देशभरि अन्धकार छायो।</verse>
				<verse number="34">अनि तीन बजेतिर येशू चर्को सोरले कराउनुभयो, “एलोई, एलोई, लामा सबखथनी?” जसको अर्थ हो, “हे मेरा परमेश्‍वर, हे मेरा परमेश्‍वर, तपाईंले मलाई किन त्याग्नुभयो?”</verse>
				<verse number="35">छेउमा उभिरहनेहरूमध्ये कतिले जब यो सुने, तिनीहरूले भने, “सुन, यसले एलियालाई बोलाउँदैछ।”</verse>
				<verse number="36">एकजना मानिस दौडेर गयो, अनि स्पन्जमा सिर्का चोपेर त्यसलाई एउटा निगालोमा लगाएर पिउन भनी येशूलाई दिँदै त्यसले भन्यो, “अब यिनलाई एकलै छोडिदेओ। हेरौं, कतै एलिया आएर यिनलाई उतार्छन् कि।”</verse>
				<verse number="37">तब येशूले चर्को सोरले कराएर आफ्नो प्राण त्याग्नुभयो।</verse>
				<verse number="38">अनि मन्दिरको पर्दा टुप्पोदेखि फेदसम्मै दुई भाग भएर च्यात्तियो।</verse>
				<verse number="39">अनि जब येशूको अघिल्तिर उभिरहेका कप्‍तानले उहाँको स्वर सुने, अनि उहाँ कसरी मर्नुभयो, त्यो देखेर तिनले भने, “निश्‍चय यी मानिस परमेश्‍वरका पुत्र रहेछन्!”</verse>
				<verse number="40">केही स्त्रीहरू टाढैबाट हेरिरहेका थिए। तीमध्ये मरियम मग्दलिनी, कान्छो याकोब र योसेफकी आमा मरियम अनि सलोमी थिए।</verse>
				<verse number="41">यी स्त्रीहरूले गालीलमा उहाँको पछि लाग्दै उहाँको खाँचोमा सेवा गरेका थिए। उहाँसित यरूशलेममा आउने अरू धेरै स्त्रीहरू पनि त्यहाँ थिए।</verse>
				<verse number="42">त्यो तयारीको दिन (अर्थात्, विश्रामदिनको अघिल्‍लो दिन) थियो। यसकारण जब साँझ हुनथाल्यो,</verse>
				<verse number="43">अरिमथिया निवासी योसेफ, सभाका एकजना प्रमुख सदस्य, जो आफूले परमेश्‍वरको राज्य पर्खिरहेका थिए, साहससित पिलातसकहाँ गएर येशूको शव मागे।</verse>
				<verse number="44">उहाँ मरिसक्नुभएको सुनेर पिलातस छक्‍क परे। कप्‍तानलाई बोलाएर तिनले उसलाई येशू मर्नुभएको हो कि होइन भनेर सोधे।</verse>
				<verse number="45">जब कप्‍तानबाट तिनलाई यो कुरा पक्‍का भयो, तिनले उहाँको शरीर योसेफलाई लाने अनुमति दिए।</verse>
				<verse number="46">योसेफले केही मलमलको कपडा किने, उहाँको शवलाई तल झारेर मलमलको लुगामा बेह्रे, अनि त्यसलाई चट्टान खोपेर बनाएको चिहानमा राखे। तब तिनले चिहानको मुखमा एउटा ढुङ्गा गुडाउँदै ल्याएर राखिदिए।</verse>
				<verse number="47">मरियम मग्दलिनी र योसेफकी आमा मरियमले उहाँ राखिएको ठाउँ देखे।</verse>
			</chapter>
			<chapter number="16">
				<verse number="1">विश्रामदिन सकिएपछि, येशूको शरीरमा घस्‍न भनी मरियम मग्दलिनी, याकोबकी आमा मरियम, अनि सलोमीले सुगन्धित मसलाहरू किने।</verse>
				<verse number="2">हप्‍ताको पहिलो दिन एकाबिहानै, सूर्योदय हुनासाथ तिनीहरू चिहानतिर लागे,</verse>
				<verse number="3">अनि तिनीहरूले आपसमा भने, “कसले चिहानको मुखबाट ढुङ्गालाई गुड्याएर हटाइदेला?”</verse>
				<verse number="4">तर जब तिनीहरूले चिहानतिर हेरे, त्यो ठूलो ढुङ्गा हटाइएको देखे।</verse>
				<verse number="5">जब तिनीहरू चिहानभित्र पसे, सेतो लुगा लगाएको एक जवान मानिसलाई दाहिनेपट्टि बसिरहेका देखेर छक्‍क परे।</verse>
				<verse number="6">तिनले भने, “छक्‍क नपर। तिमीहरू क्रूसमा टाँगिएका येशू नासरीलाई खोज्दैछौ। उहाँ जीवित हुनुभएको छ! उहाँ यहाँ हुनुहुन्‍न। तिनीहरूले उहाँलाई राखेको ठाउँ हेर।</verse>
				<verse number="7">तर जाओ, उहाँका चेलाहरू अनि पत्रुसलाई यसो भनिदेओ, ‘उहाँ तिमीहरूभन्दा अगाडि नै गालीलमा जाँदैहुनुहुन्छ। उहाँले भन्‍नुभएझैं, त्यहाँ तिमीहरूले उहाँलाई देख्नेछौ।’ ”</verse>
				<verse number="8">काँप्दै र अचम्म मान्दै स्त्रीहरू बाहिर निस्के, अनि चिहानबाट भागे। तिनीहरूले कसैलाई केही भनेनन्, किनकि तिनीहरू डराएका थिए।</verse>
				<verse number="9">जब येशू हप्‍ताको पहिलो दिनमा बिहानै जीवित भई उठ्नुभयो, उहाँ मरियम मग्दलिनीकहाँ पहिले देखा पर्नुभयो, जसबाट उहाँले सातओटा भूतहरू निकाल्नुभएको थियो।</verse>
				<verse number="10">ऊ दौडेर गई र उहाँसित हुनेहरूलाई भनिदिई, जो रुँदै र विलाप गर्दैथिए।</verse>
				<verse number="11">जब तिनीहरूले येशू जिउँदो हुनुभएको अनि त्यस स्त्रीले उहाँलाई देखेको कुरा सुने, तिनीहरूले त्यो विश्‍वासै गरेनन्।</verse>
				<verse number="12">यसपछि गाउँतिर जाँदै गरेका दुईजनाकहाँ येशू बेग्लै रूपमा देखा पर्नुभयो।</verse>
				<verse number="13">यिनीहरू फर्केर त्यो कुरा अरूलाई भनिदिए; तर तिनीहरूले पनि यिनीहरूका कुरामा विश्‍वास गरेनन्।</verse>
				<verse number="14">त्यसपछि येशू एघारजनाले खाइरहेको बेला त्यहाँ देखा पर्नुभयो, उहाँले तिनीहरूका अविश्‍वास र हृदयको कठोरताले उहाँ जीवित भई उठ्नुभएपछि उहाँलाई देख्नेहरूमाथि पनि विश्‍वास नगरेकोमा तिनीहरूलाई हप्काउनुभयो।</verse>
				<verse number="15">उहाँले तिनीहरूलाई भन्‍नुभयो, “सारा संसारमा गएर सबै सृष्‍टिलाई यो सुसमाचार सुनाओ।</verse>
				<verse number="16">जसले विश्‍वास गर्छ र बप्‍तिस्मा लिन्छ, त्यो बचाइनेछ, तर विश्‍वास नगर्ने दण्डित हुनेछ।</verse>
				<verse number="17">अनि विश्‍वास गर्नेहरूसित यी चिन्हहरू हुनेछन्: मेरो नाउँमा उनीहरूले भूतहरू धपाउनेछन्, तिनीहरूले नयाँ भाषाहरूमा बोल्नेछन्,</verse>
				<verse number="18">तिनीहरूले आफ्ना हातले सर्पहरू समात्नेछन्, अनि तिनीहरूले प्राणघातक विष पिए तापनि तिनीहरूलाई पटक्‍कै हानि हुनेछैन; तिनीहरूले रोगीहरूमाथि हात राख्नेछन्, अनि तिनीहरू निको हुनेछन्।”</verse>
				<verse number="19">प्रभु येशूले तिनीहरूसित कुरा गरिसक्नुभएपछि, उहाँ माथि स्वर्गमा लगिनुभयो अनि परमेश्‍वरको दाहिने हातपट्टि बस्‍नुभयो।</verse>
				<verse number="20">तब चेलाहरू बाहिर गएर चारैतिर प्रचार गरे, अनि प्रभुले तिनीहरूसित काम गर्नुभयो र वचनलाई चिन्हहरूद्वारा सुदृढ पार्नुभयो।</verse>
			</chapter>
		</book>
		<book number="42">
			<chapter number="1">
				<verse number="1">हाम्रा बीचमा पूरा भएका घटनाहरूको विवरण तयार गर्ने काम धेरैले आफ्नो हातमा लिएका छन्,</verse>
				<verse number="2">जसरी सुरुदेखि नै प्रत्यक्ष साक्षी र वचनका सेवकहरूले नै यी कुरा हामीलाई सुम्पिदिए।</verse>
				<verse number="3">यसकारण हे माननीय थियोफिलस, मैले सुरुदेखि नै सबै कुराको सावधानीपूर्वक खोजी गरेको हुनाले तपाईंको निम्ति ती सबै कुराहरूको एक क्रमवद्ध विवरण लेख्न मलाई पनि असल लाग्यो,</verse>
				<verse number="4">जसबाट तपाईंलाई सिकाइएका कुराहरूको निश्‍चयता तपाईंलाई थाहा होस्।</verse>
				<verse number="5">यहूदिया प्रदेशका राजा हेरोदको पालामा अबियाका पूजाहारी समूहका जकरिया नाउँ भएका एकजना पूजाहारी थिए। उनकी पत्नी एलीशिबा पनि हारून वंशकी थिइन्।</verse>
				<verse number="6">तिनीहरू दुवैजना परमेश्‍वरको दृष्‍टिमा धर्मी थिए, र प्रभुका आज्ञा र व्यवस्था निर्दोषसाथ पालन गर्थे।</verse>
				<verse number="7">तर तिनीहरूका कोही सन्तान थिएनन्; किनकि एलीशिबा बाँझी थिइन्, अनि ती दुवै उमेर ढल्किसकेका थिए।</verse>
				<verse number="8">एकपल्ट जब जकरिया परमेश्‍वरको सामु आफ्नो दलको पालोमा पूजाहारीको काम गरिरहेका थिए,</verse>
				<verse number="9">तब पूजाहारीको सेवाको चलनअनुसार चिट्ठा हाल्दा, प्रभुको मन्दिरमा धूप बाल्ने जिम्मा जकरियालाई पर्‍यो।</verse>
				<verse number="10">अनि सुगन्धित धूप बाल्ने बेलामा, भेला भएका सबै उपासकहरूले बाहिर प्रार्थना गरिरहेका थिए।</verse>
				<verse number="11">त्यस बेला प्रभुका एउटा दूत तिनीकहाँ धूप वेदीको दाहिनेपट्टि उभिरहेका देखा परे।</verse>
				<verse number="12">अनि दूतलाई देखेर जकरिया आत्तिए, र भयभीत भए।</verse>
				<verse number="13">तर स्वर्गदूतले तिनलाई भने, “नडराऊ, जकरिया तिम्रो प्रार्थनाको सुनुवाइ भएको छ। तिम्री पत्नी एलीशिबाले तिम्रो निम्ति एउटा पुत्र जन्माउनेछिन्, र तिमीले तिनको नाउँ यूहन्‍ना राख्नू।</verse>
				<verse number="14">तिनी तिम्रो निम्ति आनन्द र रमाहट हुनेछन्, र तिनको जन्मको कारण धेरैजना रमाउनेछन्</verse>
				<verse number="15">किनकि प्रभुको अघि तिनी महान् हुनेछन्। तिनले कुनै पनि मद्य कहिल्यै पिउने छैनन्, र तिनी आमाको गर्भदेखि नै पवित्र आत्माले भरपूर हुनेछन्।</verse>
				<verse number="16">अनि तिनले इस्राएलका धेरैलाई प्रभु तिनीहरूका परमेश्‍वरतर्फ फर्काउनेछन्।</verse>
				<verse number="17">बुबाहरूका मन तिनीहरूका छोराछोरीतर्फ र अनाज्ञाकारीहरूलाई धर्मीहरूका बुद्धितर्फ फर्काउन, र प्रभुको निम्ति योग्य भएको एउटा निज जाति तयार पार्न, एलियाको आत्मा र शक्‍तिमा तिनी प्रभुको अघि-अघि जानेछन्।”</verse>
				<verse number="18">जकरियाले स्वर्गदूतलाई सोधे, “मैले यो निश्‍चय कसरी जानूँ? म बुढो मानिस हुँ, अनि मेरी पत्नीको पनि उमेर ढल्किसकेको छ।”</verse>
				<verse number="19">स्वर्गदूतले जवाफ दिए, “म गब्रिएल हुँ। म परमेश्‍वरको सामु उभिन्छु, र म तिमीसँग बोल्न र यो सुसमाचार तिमीलाई सुनाउन पठाइएको हुँ।</verse>
				<verse number="20">अब यो घटना पूरा नभएसम्म तिमी बोलीविहीन हुनेछौ, र बोल्न सक्नेछैनौ; किनकि आफ्नो ठीक समयमा पूरा हुन आउने मेरा वचनमा तिमीले विश्‍वास गरेनौ।”</verse>
				<verse number="21">यसै बीचमा मानिसहरू जकरियाको प्रतीक्षामा थिए, र तिनी मन्दिरमा किन अबेरसम्म बसे भनी छक्‍क पर्दैथिए।</verse>
				<verse number="22">जब तिनी बाहिर आए, तब तिनी तिनीहरूसँग बोल्न सकेनन्। तिनले मन्दिरमा दर्शन पाएछन् भनी मानिसहरूले महसुस गरे, किनकि तिनले तिनीहरूलाई इशारा गरिरहे, तर बोल्न सकेनन्।</verse>
				<verse number="23">अनि सेवा गर्ने आफ्नो समय पूरा भएपछि तिनी घर फर्के।</verse>
				<verse number="24">यसपछि तिनकी पत्नी एलीशिबा गर्भवती भइन्, र पाँच महिनासम्म गुप्‍तमा बसिन्।</verse>
				<verse number="25">तिनले भनिन्, “प्रभुले मेरो निम्ति यो गर्नुभएको छ। यी दिनहरूमा उहाँले मलाई कृपा देखाउनुभएको छ, र मानिसहरूका बीचमा मेरो कलङ्क हटाइदिनुभएको छ।”</verse>
				<verse number="26">एलीशिबा गर्भवती भएको छैटौं महिनामा, परमेश्‍वरले गालील प्रदेशको नासरत शहरमा गब्रिएल स्वर्गदूतलाई पठाउनुभयो।</verse>
				<verse number="27">तिनी एउटी कन्ये केटीकहाँ पठाइए, जसको मगनी दाविदको घरानाको योसेफ भन्‍ने एकजना मानिससँग भएको थियो। ती कन्याको नाउँ मरियम थियो।</verse>
				<verse number="28">स्वर्गदूत तिनीकहाँ गए, र भने, “हे उच्‍च कृपाकी पात्र, अभिवादन! प्रभु तिमीसित हुनुहुन्छ।”</verse>
				<verse number="29">तिनको वचन सुनेर मरियम विचलित भइन्, अनि यो कस्तो प्रकारको अभिवादन होला भनी मनमनै विचार गर्न थालिन्।</verse>
				<verse number="30">तर स्वर्गदूतले तिनलाई भने, “नडराऊ मरियम, तिमीले परमेश्‍वरबाट कृपा पाएकी छौ।</verse>
				<verse number="31">तिमी गर्भवती हुनेछौ र एउटा पुत्र जन्माउनेछौ, र तिमीले उहाँको नाउँ येशू राख्नू।</verse>
				<verse number="32">उहाँ महान् हुनुहुनेछ र परमप्रधानका पुत्र भनिनुहुनेछ। प्रभु परमेश्‍वरले उहाँलाई उहाँका पुर्खा दाविदको सिंहासन दिनुहुनेछ,</verse>
				<verse number="33">र उहाँले याकोबको घरानामाथि सदा-सर्वदा राज्य गर्नुहुनेछ, अनि उहाँको राज्यको अन्त्य कहिल्यै हुनेछैन।”</verse>
				<verse number="34">मरियमले स्वर्गदूतलाई सोधिन्, “यो कसरी हुन सक्ला, किनकि म ता एक कन्या हुँ?”</verse>
				<verse number="35">स्वर्गदूतले जवाफ दिए, “पवित्र आत्मा तिमीमाथि आउनुहुनेछ, र परमप्रधानको शक्‍तिले तिमीलाई छाया पार्नेछ। यसकारण जन्मनुहुने उहाँ, जो पवित्र हुनुहुन्छ, उहाँ परमेश्‍वरका पुत्र कहलाइनुहुनेछ।</verse>
				<verse number="36">यसैगरी तिम्री नातेदार एलीशिबाले पनि आफ्नो वृद्ध उमेरमा एउटा पुत्र जन्माउनेछिन्; र बाँझी भनिएकी तिनी अहिले गर्भधारणको छैटौं महिनामा छिन्।</verse>
				<verse number="37">किनकि परमेश्‍वरको निम्ति कुनै पनि कुरा असम्भव छैन।”</verse>
				<verse number="38">मरियमले भनिन्, “म प्रभुकी सेविका, मलाई तपाईंको वचनअनुसार होस्।” त्यसपछि स्वर्गदूत तिनीबाट बिदा भए।</verse>
				<verse number="39">त्यस समयमा मरियम तयार भइन् र हतार-हतार यहूदिया प्रदेशको पहाडतर्फको एउटा गाउँमा गइन्; जहाँ एलीशिबा र जकरिया बस्दथे</verse>
				<verse number="40">र त्यहाँ जकरियाको घरभित्र पसेर एलीशिबालाई अभिवादन गरिन्।</verse>
				<verse number="41">एलीशिबाले मरियमको अभिवादन सुन्‍ने बित्तिकै तिनको गर्भमा रहेको बालक उफ्रियो; र एलीशिबा पवित्र आत्माले भरिइन्।</verse>
				<verse number="42">तिनले चर्को सोरमा भनिन्: “स्त्रीहरूमा तिमी धन्य हौ, र तिमीले जन्माउने बालक पनि धन्यका हुन्</verse>
				<verse number="43">तर मेरा प्रभुकी आमा मकहाँ आउनुजस्तो कृपा मलाई किन भयो?</verse>
				<verse number="44">तिम्रो अभिवादनको स्वर मेरो कानमा पर्ने बित्तिकै मेरो गर्भको बालक आनन्दले उफ्रियो।</verse>
				<verse number="45">जसले तिनलाई प्रभुले भन्‍नुभएका कुरा पूरा हुनेछन् भनी विश्‍वास गरिन्, तिनी धन्यकी हुन्।”</verse>
				<verse number="46">अनि मरियमले भनिन्: “मेरो प्राणले प्रभुको प्रशंसा गर्दछ,</verse>
				<verse number="47">र मेरो आत्मा मेरा मुक्‍तिदाता परमेश्‍वरमा रमाहट गर्दछ।</verse>
				<verse number="48">किनकि उहाँले आफ्नो सेविकाको दीन अवस्थाको विचार गर्नुभएको छ; अबदेखि सबै पुस्ताले मलाई धन्यकी भन्‍नेछन्,</verse>
				<verse number="49">किनकि सर्वशक्‍तिमानले मेरो निम्ति महान् काम गर्नुभएको छ: उहाँको नाउँ पवित्र होस्।</verse>
				<verse number="50">उहाँको करुणा उहाँको भय मान्‍नेहरूको निम्ति पुस्तादेखि पुस्तासम्म रहिरहन्छ।</verse>
				<verse number="51">उहाँले आफ्ना बाहुलीद्वारा शक्‍तिशाली कामहरू गर्नुभएको छ। आफ्नो मनको विचारमा घमण्ड गर्नेहरूलाई उहाँले तितरबितर पारिदिनुभएको छ।</verse>
				<verse number="52">उहाँले शासकहरूलाई तिनीहरूका सिंहासनदेखि खसालिदिनुभएको छ, तर नम्रहरूलाई उच्‍च पार्नुभएको छ।</verse>
				<verse number="53">उहाँले भोकाहरूलाई असल कुराले तृप्‍त पार्नुभएको छ, तर धनीहरूलाई रित्तै हात पठाइदिनुभएको छ।</verse>
				<verse number="54">उहाँले कृपालु बन्‍न स्मरण गर्दै, आफ्नो सेवक इस्राएललाई सहायता गर्नुभएको छ;</verse>
				<verse number="55">जसरी उहाँले हाम्रा पुर्खाहरूलाई बताउनुभएको थियो, जुन कृपा उहाँले अब्राहाम र उनका सन्तानलाई सदाका लागि देखाउँछु भन्‍नुभएको थियो।”</verse>
				<verse number="56">मरियम एलीशिबासँग लगभग तीन महिना बसेर घर फर्किन्।</verse>
				<verse number="57">जब एलीशिबाको सुत्केरी हुने बेला आयो, तब तिनले एउटा छोरा जन्माइन्।</verse>
				<verse number="58">तिनका छिमेकी र नातेदारहरूले प्रभुले तिनीमाथि उहाँको ठूलो कृपा देखाउनुभएको छ भन्‍ने सुने, अनि तिनको आनन्दमा सँगै रमाए।</verse>
				<verse number="59">आठौं दिनमा तिनीहरू बालकलाई खतना गर्न आए, र तिनीहरूले बालकको नाउँ उसको बुबाझैं जकरिया राख्न लागेका थिए,</verse>
				<verse number="60">तर बालककी आमा बोलिन् र भनिन्, “होइन! त्यसको नाउँ यूहन्‍ना राखिनुपर्छ।”</verse>
				<verse number="61">तिनीहरूले तिनलाई भने, “त्यो नाउँ भएको व्यक्‍ति त तिम्रा नातेदारमा कोही पनि छैन।”</verse>
				<verse number="62">त्यसपछि तिनीहरूले त्यसका बुबाले बालकलाई के नाउँ दिन चाहन्छन् भनी जान्‍न उनलाई इशारा गरी सोधे।</verse>
				<verse number="63">उनले एउटा लेख्ने पाटी मगाएर “उसको नाउँ यूहन्‍ना हो” भनी लेखिदिए। यो देखेर सबै छक्‍क परे</verse>
				<verse number="64">तुरुन्तै तिनको मुख र जिब्रो खुल्यो अनि बोली फुट्यो; अनि उनी परमेश्‍वरको प्रशंसा गर्दै बोल्न थाले।</verse>
				<verse number="65">यो देखेर छिमेकीहरू सबैमा डर छायो; र यहूदिया प्रदेशका सम्पूर्ण पहाडी मुलुकभरि मानिसहरूले यी सबै कुराका बारेमा चर्चा गरे।</verse>
				<verse number="66">यी कुरा सुन्‍नेहरू सबैले “यो बालक अब कस्तो होला?” भन्दै विचार गर्न लागे। किनकि प्रभुको बाहुली तिनीमाथि थियो।</verse>
				<verse number="67">बालकका बुबा जकरिया पवित्र आत्माले भरिए, र यसरी अगमवाणी बोल्न लागे:</verse>
				<verse number="68">“इस्राएलका परमेश्‍वर, प्रभुलाई प्रशंसा होस्; किनकि उहाँ आएर आफ्ना मानिसहरूलाई उद्धार गर्नुभएको छ।</verse>
				<verse number="69">उहाँले आफ्नो सेवक दाविदको वंशमा हाम्रा निम्ति एउटा शक्‍तिशाली राजा, हाम्रो उद्धारको निम्ति पठाउनुभएको छ।</verse>
				<verse number="70">जसरी आफ्ना पवित्र अगमवक्‍ताहरूद्वारा उहाँले परापूर्व कालदेखि नै बोल्नुभएको थियो।</verse>
				<verse number="71">हाम्रा शत्रुहरूबाट र हामीलाई घृणा गर्नेहरू सबैका हातबाट हामीलाई उद्धार गर्न,</verse>
				<verse number="72">हाम्रा पुर्खाहरूलाई कृपा देखाउनलाई र उहाँको पवित्र करार स्मरण गर्नलाई,</verse>
				<verse number="73">जुन शपथ उहाँले हाम्रा पुर्खा अब्राहामसँग गर्नुभएको थियो,</verse>
				<verse number="74">हामीलाई हाम्रा शत्रुहरूका हातबाट छुटाउनलाई र निर्भयतासाथ पवित्रता र धार्मिकतामा,</verse>
				<verse number="75">हाम्रो जीवनभरि नै उहाँको सामुन्‍ने उहाँको सेवा गर्ने तुल्याउनलाई।</verse>
				<verse number="76">“अनि तिमी मेरा बालक, सर्वोच्‍चका अगमवक्‍ता भनिनेछौ, किनकि उहाँका निम्ति बाटो तयार पार्न तिमी प्रभुको अघि-अघि जानेछौ।</verse>
				<verse number="77">उहाँका मानिसहरूलाई तिनीहरूका पाप क्षमाद्वारा मुक्‍तिको ज्ञान दिनलाई,</verse>
				<verse number="78">हाम्रा परमेश्‍वरको कोमल कृपाको कारणले, जसद्वारा हाम्रा निम्ति स्वर्गबाट उदाउँदो सूर्य आउनेछ।</verse>
				<verse number="79">अन्धकार र मृत्युको छायामा बस्‍नेहरूमाथि ज्योति चम्कनलाई, हाम्रा पाउहरूलाई शान्तिको बाटोमा डोर्‍याउनलाई।”</verse>
				<verse number="80">अनि बालक बढ्दै र आत्मामा बलियो हुँदैजानुभयो; र इस्राएलमा सार्वजनिक रूपमा देखा परेर सेवा सुरु नगरून्जेल, उहाँ उजाडस्थानमा नै बस्‍नुभयो।</verse>
			</chapter>
			<chapter number="2">
				<verse number="1">ती दिनहरूमा रोमी सम्राट सिजर अगस्टसले उनको साम्राज्यमा हरेक जनाको जनगणना गरियोस् भन्‍ने हुकुम जारी गरे।</verse>
				<verse number="2">(कुरेनियस सिरिया राज्यका राज्यपाल हुँदा, यो पहिलो जनगणना भएको थियो।)</verse>
				<verse number="3">अनि नाउँ दर्ता गर्न सबै आ-आफ्ना शहरमा गए।</verse>
				<verse number="4">यसरी योसेफ पनि गालील प्रदेशको नासरत शहरबाट यहूदिया प्रदेशमा, दाविदको शहर बेथलेहेम गए, किनकि उनी दाविदकै घराना र वंशका थिए।</verse>
				<verse number="5">उनी आफ्नो नाउँ दर्ता गर्न मरियमसँगै गए, जसको मगनी उनीसँग भएको थियो, र तिनी गर्भवती थिइन्।</verse>
				<verse number="6">तिनीहरू त्यहाँ रहेकै बेला, बालक जन्मने बेला भयो,</verse>
				<verse number="7">र तिनले आफ्नो जेठो छोरो जन्माइन्। तिनले बालकलाई लुगाले बेह्रेर एउटा डुँडमा राखिन्, किनकि तिनीहरूका निम्ति त्यहाँ पौवामा ठाउँ थिएन।</verse>
				<verse number="8">अनि त्यहाँ नजिकैको चउरमा राती आफ्नो बगालको रखवाली गर्दै बस्‍ने केही गोठालाहरू थिए।</verse>
				<verse number="9">त्यस बेला प्रभुका एक स्वर्गदूत तिनीहरूकहाँ देखा परे, अनि प्रभुको ज्योति तिनीहरूका चारैतिर चम्कियो; र तिनीहरू डराए।</verse>
				<verse number="10">तर स्वर्गदूतले तिनीहरूलाई भने, “नडराओ, किनकि म तिमीहरूलाई बडो आनन्दको सुसमाचार सुनाउँछु, जो सबै मानिसहरूको निम्ति हुनेछ।</verse>
				<verse number="11">आज दाविदको शहर बेथलेहेममा तिमीहरूका निम्ति एकजना मुक्‍तिदाताको जन्म भएको छ, उहाँ नै ख्रीष्‍ट प्रभु हुनुहुन्छ।</verse>
				<verse number="12">अनि तिमीहरूका निम्ति यो एउटा चिन्ह हुनेछ: तिमीहरूले एउटा बालकलाई लुगाले बेह्रेर डुँडमा सुतिरहेको भेट्टाउनेछौ।”</verse>
				<verse number="13">तब एक्‍कासि ती स्वर्गदूतको साथमा स्वर्गीय सेनाको एउटा ठूलो भीड परमेश्‍वरको प्रशंसा गर्दै, यसो भन्दै देखा पर्‍यो,</verse>
				<verse number="14">“सर्वोच्‍चमा परमेश्‍वरलाई महिमा, र पृथ्वीमा उहाँको प्रसन्‍नता पाएका मानिसहरूलाई शान्ति।”</verse>
				<verse number="15">अनि स्वर्गदूतहरू तिनीहरूबाट बिदा भएर स्वर्गमा गइसकेपछि ती गोठालाहरूले आपसमा भने, “हामी बेथलेहेममा जाऔं, र घटेको यो घटना हेरौं, जसको विषयमा प्रभुले हामीलाई भन्‍नुभएको छ।”</verse>
				<verse number="16">त्यसकारण तिनीहरू हतार-हतार गए, अनि मरियम, योसेफ र डुँडमा बालकलाई सुतिरहेका भेट्टाए।</verse>
				<verse number="17">जब तिनीहरूले उहाँलाई देखे, तब त्यस बालकको विषयमा तिनीहरूलाई जे भनिएको थियो, त्यस बारेमा तिनीहरूले कुरा फैल्याए,</verse>
				<verse number="18">अनि जतिजनाले यो सुने, गोठालाहरूले तिनीहरूलाई बताएका कुरामा सबैजना आश्‍चर्य चकित भए।</verse>
				<verse number="19">तर मरियमले यी सबै कुरा मनैमा राखिन् र त्यस बारेमा गुन्दै बसिन्।</verse>
				<verse number="20">सबै कुरा तिनीहरूलाई भनिएबमोजिम नै सुनेका र देखेका हुनाले ती सबै कुराहरूका निम्ति परमेश्‍वरलाई महिमा र प्रशंसा गर्दै गोठालाहरू फर्के।</verse>
				<verse number="21">उहाँको खतना हुने आठौं दिनपछि उहाँको नाउँ येशू राखियो, जुन नाउँ उहाँ गर्भमा आउनु अघि नै स्वर्गदूतले राख्नू भनी भनेका थिए।</verse>
				<verse number="22">जब मोशाको व्यवस्थाअनुसार तिनीहरूका शुद्ध हुने समय पूरा भयो, तब योसेफ र मरियमले उहाँलाई प्रभुमा समर्पण गर्न यरूशलेममा ल्याए,</verse>
				<verse number="23">(जसरी प्रभुको व्यवस्थामा लेखिएको छ, “पहिलो जन्मने हरेक जेठो पुत्र प्रभुका निम्ति पवित्र गरिनेछ”),</verse>
				<verse number="24">अनि “एक जोर ढुकुर अथवा परेवाका दुईओटा बचेरा” भनी प्रभुको व्यवस्थाले भनेजस्तै तिनीहरू बलिदान चढाउन गए।</verse>
				<verse number="25">त्यस समय यरूशलेममा शिमियोन नाउँ गरेका एकजना धर्मी र भक्‍त मानिस थिए। पवित्र आत्मा तिनीमाथि हुनुहुन्थ्यो; अनि तिनले इस्राएलका सान्त्वना दिनुहुनेलाई पर्खिरहेका थिए।</verse>
				<verse number="26">प्रभुका ख्रीष्‍टलाई देख्नुभन्दा अघि तिनी मर्नेछैनन् भनी पवित्र आत्माद्वारा उनलाई प्रकट गरिएको थियो।</verse>
				<verse number="27">त्यस दिन आत्माद्वारा डोर्‍याइएर तिनी मन्दिरको चोकमा गए। जब बुबाआमाले बालक येशूलाई उहाँको निम्ति व्यवस्थाले मागेअनुसारको विधि गर्नलाई मन्दिरभित्र ल्याए,</verse>
				<verse number="28">तब शिमियोनले उहाँलाई आफ्नो पाखुरामा लिएर परमेश्‍वरको प्रशंसा गर्दै भने:</verse>
				<verse number="29">“हे सार्वभौम प्रभु, तपाईंले प्रतिज्ञा गर्नुभएबमोजिम, अब आफ्नो सेवकलाई शान्तिसित बिदा दिनुहोस्,</verse>
				<verse number="33">अनि बालकका बुबा र आमा उहाँका विषयमा बोलिएका कुरामा छक्‍क परे।</verse>
				<verse number="34">त्यसपछि शिमियोनले तिनीहरूलाई आशीर्वाद दिए, र येशूकी आमा मरियमलाई भने: “यी बालक इस्राएलमा धेरै जनाको पतन र उत्थानको कारण ठहरिनुहुनेछ र उहाँ परमेश्‍वरबाट पठाइएको चिन्ह हुनुहुन्छ, तर धेरैले उहाँको विरोध गर्नेछन्।</verse>
				<verse number="35">जसबाट धेरै हृदयका विचारहरू प्रकट हुनेछन्। अनि एउटा तरवारले तिम्रो आफ्नै प्राण पनि छेड्नेछ।”</verse>
				<verse number="36">त्यहाँ आशेरका कुलका फनुएलकी छोरी हन्‍ना नाउँ गरेकी एउटी भविष्‍यवक्‍तिनी थिइन्। तिनी धेरै वृद्धा थिइन्; र तिनी विवाहपछि सात वर्ष मात्र पतिसँग बसेकी थिइन्,</verse>
				<verse number="37">अनि तिनी लगभग चौरासी वर्षकी विधवा थिइन्। तिनले कहिल्यै मन्दिर छोड्दिनथिइन्, तर दिनरात उपवास र प्रार्थनासाथ आराधनामा बिताउँथिन्।</verse>
				<verse number="38">त्यही बेला तिनीहरूकहाँ आएर तिनले परमेश्‍वरलाई धन्यवाद दिइन्, र यरूशलेमको उद्धारको प्रतीक्षा गर्दै बस्‍नेहरू सबैलाई बालकको बारेमा बताइन्।</verse>
				<verse number="39">प्रभुको व्यवस्थाले बताएका सम्पूर्ण काम गरेर सिध्याएपछि, योसेफ र मरियम गालील प्रदेशको आफ्नै शहर नासरत फर्के।</verse>
				<verse number="40">अनि बालक बढ्दै र बलियो हुँदैजानुभयो; उहाँ बुद्धिले भरिनुभयो र परमेश्‍वरको अनुग्रह उहाँमाथि थियो।</verse>
				<verse number="41">येशूका आमाबुबा निस्तार चाडको निम्ति वर्षेनी यरूशलेम जाने गर्दथे।</verse>
				<verse number="42">उहाँ बाह्र वर्षको हुनुभएपछि, उहाँहरू चाडको रीतिअनुसार जानुभयो।</verse>
				<verse number="43">चाड सकिएपछि उहाँका आमाबुबा घर फर्कंदैगर्दा, बालक येशू यरूशलेममै रहनुभयो, तर उहाँका आमाबुबाले यो थाहा पाएनन्।</verse>
				<verse number="44">उहाँ तिनीहरूकै यात्रीदलमा हुनुहुन्छ होला भन्‍ने ठानी, तिनीहरू एक दिनभरिको बाटो गए। तब तिनीहरूले उहाँलाई आफ्ना नातेदारहरू र मित्रहरूका बीचमा खोज्न थाले।</verse>
				<verse number="45">उहाँलाई त्यहाँ नभेट्टाउँदा, तिनीहरू उहाँलाई खोज्न यरूशलेम नै फर्के।</verse>
				<verse number="46">तीन दिनपछि तिनीहरूले उहाँलाई मन्दिरको चोकमा शिक्षकहरूसँग बसेर तिनीहरूका कुरा सुन्दै र तिनीहरूलाई प्रश्न गर्दैरहनुभएको भेट्टाए।</verse>
				<verse number="47">उहाँका कुरा सुन्‍नेहरू सबैजना उहाँको समझ र उत्तरहरूमा छक्‍क परेका थिए।</verse>
				<verse number="48">जब उहाँका आमाबुबा उहाँलाई देखेर चकित भए; तब उहाँकी आमाले उहाँलाई भनिन्, “छोरा, तिमीले हामीलाई किन यस्तो व्यवहार गर्‍यौ? तिम्रा बुबा र म चिन्तित भएर तिमीलाई खोजिरहेका थियौं।”</verse>
				<verse number="49">उहाँले भन्‍नुभयो, “तपाईंहरूले मलाई किन खोज्नुभएको? म मेरा पिताको घरमा हुनुपर्छ भनी के तपाईंहरूलाई थाहा थिएन?”</verse>
				<verse number="50">तर उहाँले तिनीहरूलाई के भन्दैहुनुहुन्थ्यो, त्यो तिनीहरूले बुझेनन्।</verse>
				<verse number="51">त्यसपछि उहाँ तिनीहरूसँग नासरत जानुभयो, र तिनीहरूप्रति आज्ञाकारी बन्‍नुभयो। उहाँकी आमाले यी सबै कुरा आफ्नो मनैमा राखिन्।</verse>
				<verse number="52">अनि येशू बुद्धिमा र कदमा, अनि परमेश्‍वर र मानिसहरूको कृपादृष्‍टिमा बढ्दै जानुभयो।</verse>
			</chapter>
			<chapter number="3">
				<verse number="1">रोमी सम्राट सिजर तिबेरिअसको शासनकालको पन्ध्रौं वर्षमा, जब पन्तियस पिलातस यहूदिया प्रदेशका राज्यपाल, हेरोद गालील प्रदेशका शासक, उनका भाइ फिलिप इतुरिया र त्राखोनितिस प्रदेशका शासक, अनि लुसानियास अबिलेने प्रदेशका शासक थिए,</verse>
				<verse number="2">तब हन्‍नास र कैयाफा प्रधान पूजाहारी भएका समयमा परमेश्‍वरको वचन उजाडस्थानमा जकरियाका छोरा यूहन्‍नाकहाँ आयो।</verse>
				<verse number="3">तिनी पाप क्षमाको लागि पश्‍चात्तापको बप्‍तिस्माको प्रचार गर्दै, यर्दन नदीका वरपर सबै इलाकातर्फ गए।</verse>
				<verse number="4">जसरी यशैया अगमवक्‍ताका वचनको पुस्तकमा लेखिएको छ: “उजाडस्थानमा कराउने एकजनाको आवाज, ‘प्रभुको निम्ति मार्ग तयार पार, उहाँको निम्ति बाटो सीधा बनाओ।</verse>
				<verse number="5">सबै खाल्टाखुल्टीहरू पुरिनेछन्, हरेक पहाड र डाँडा समथर बनाइनेछन्; बाङ्गाटिङ्गा बाटाहरू सीधा बन्‍नेछन्, अप्ठेरो बाटाहरू समतल हुनेछन्।</verse>
				<verse number="6">अनि सबै मानव जातिले परमेश्‍वरको मुक्‍ति देख्नेछन्।’ ”</verse>
				<verse number="7">यूहन्‍नाले तिनीबाट बप्‍तिस्मा लिन आउने भीडहरूलाई भने, “हे सर्पका सन्तानहो! तिमीहरूलाई आउन लागेको क्रोधबाट भाग्न कसले चेतावनी दियो?</verse>
				<verse number="8">पश्‍चात्तापअनुसारको फल फलाओ, अनि आफै, ‘हामी अब्राहामका वंशज हौं’ भन्‍ने नठान, किनकि म तिमीहरूलाई भन्दछु, परमेश्‍वरले यी ढुङ्गाहरूबाट पनि अब्राहामका निम्ति सन्तान उत्पन्‍न गर्न सक्नुहुन्छ।</verse>
				<verse number="9">रूखहरूका जरामा बन्चरो परिसकेको छ; अनि असल फल नफलाउने हरेक रूख ढालिनेछ र आगोमा फालिनेछ।”</verse>
				<verse number="10">त्यसपछि भीडले सोध्यो, “त्यसो भए हामीले के गरौं त?”</verse>
				<verse number="11">यूहन्‍नाले जवाफ दिए, “आफूसँग दुईओटा दौरा हुने मानिसले, नहुनेलाई एउटा दिइहालोस्, र जससँग खानेकुरा छ, त्यसले पनि त्यसै गरोस्।”</verse>
				<verse number="12">कर उठाउनेहरू पनि बप्‍तिस्मा लिन आए, र तिनीहरूले सोधे, “गुरुज्यू, हामी के गरौं?”</verse>
				<verse number="13">तिनले उनीहरूलाई भने, “तिमीलाई जत्ति खटाइएको छ, त्योभन्दा बढी नलेओ।”</verse>
				<verse number="14">त्यसपछि केही सिपाहीहरू आएर सोधे, “हामीलेचाहिँ के गर्ने त?” तिनले जवाफ दिए, “कसैलाई नलूट, अनि मानिसहरूलाई झूटो आरोप नलगाओ। आफ्नो तलबमा सन्तुष्‍ट रहो।”</verse>
				<verse number="15">मानिसहरू आशामा पर्खिरहेका थिए, र सबैले आ-आफ्ना मनमा कतै यूहन्‍ना नै ख्रीष्‍ट हुन् कि भनी विचार गरिरहेका थिए।</verse>
				<verse number="16">तब यूहन्‍नाले तिनीहरू सबैलाई जवाफ दिँदै भने, “म ता तिमीहरूलाई पानीले बप्‍तिस्मा दिन्छु; तर मभन्दा शक्‍तिशाली एकजना आउँदै हुनुहुन्छ, जसको जुत्ताको फित्ता खोल्ने सेवक जत्तिको योग्यको पनि म छैनँ। उहाँले तिमीहरूलाई पवित्र आत्मा र आगोले बप्‍तिस्मा दिनुहुनेछ।</verse>
				<verse number="17">उहाँको खला सफा गर्न उहाँको निफन्‍ने नाङ्लो उहाँको हातमा छ, र उहाँले गहुँ आफ्नो धनसारमा जम्मा गर्नुहुनेछ, तर भुसलाई उहाँले कहिल्यै ननिभ्ने आगोमा जलाउनुहुनेछ।”</verse>
				<verse number="18">अनि अरू पनि यस्तै वचनद्वारा यूहन्‍नाले मानिसहरूलाई शिक्षा दिए र तिनीहरूलाई सुसमाचार प्रचार गरे।</verse>
				<verse number="19">तर जब हेरोदले आफ्नै भाइकी पत्नी हेरोदियासलाई राखेको कारण, र उनले गरेका सबै दुष्कर्मका कारण यूहन्‍नाले उनलाई हप्काए,</verse>
				<verse number="20">तब यूहन्‍नालाई झ्यालखानामा थुनेर हेरोदले सबै दुष्कर्महरूमाथि अझै एउटा दुष्कर्म थपे।</verse>
				<verse number="21">धेरै मानिसहरूको बप्‍तिस्मा हुँदा, येशूले पनि बप्‍तिस्मा लिनुभयो। अनि उहाँले प्रार्थना गर्दैगर्नुहुँदा स्वर्ग उघ्रियो।</verse>
				<verse number="22">अनि पवित्र आत्मा एउटा ढुकुरजस्तै शारीरिक रूपमा उहाँमाथि ओर्लनुभयो, अनि स्वर्गबाट एउटा यस्तो आवाज आयो: “तिमी मेरा प्रिय पुत्र हौ, तिमीसँग म अति प्रसन्‍न छु।”</verse>
				<verse number="23">अब येशू आफैले आफ्नो सेवा सुरु गर्नुहुँदा उहाँ करीब तीस वर्षको हुनुहुन्थ्यो। उहाँ योसेफका पुत्र हुनुहुन्छ भनी मानिसहरूले ठानेका थिए। योसेफ हेलीका छोरा थिए,</verse>
				<verse number="24">हेली मत्तातका छोरा, मत्तात लेवीका छोरा, लेवी मल्कीका छोरा, मल्की यन्‍नाईका छोरा, यन्‍नाई योसेफका छोरा,</verse>
				<verse number="25">योसेफ मत्ताथियाहका छोरा, मत्ताथियाह आमोसका छोरा, आमोस नहूमका छोरा, नहूम इसलीका छोरा, इसली नग्गैका छोरा,</verse>
				<verse number="26">नग्गै माथका छोरा, माहथ मत्ताथियाहका छोरा, मत्ताथियाह सेमैनका छोरा, सेमैन योसेखका छोरा, योसेख योदाका छोरा,</verse>
				<verse number="27">योदा योआननका छोरा, योआनन रेसाका छोरा, रेसा जेरोबाबेलका छोरा, यरुबाबेल शालतिएलका छोरा, शालतिएल नेरीका छोरा,</verse>
				<verse number="28">नेरी मल्कीका छोरा, मल्की अद्दीका छोरा, अद्दी कोसामका छोरा, कोसाम एलमादामका छोरा, एलमादाम एरका छोरा,</verse>
				<verse number="29">एर यहोशूका छोरा, यहोशू एलीएजरका छोरा, एलीएजर योरीमका छोरा, योरीम मत्तातका छोरा, मत्तात लेवीका छोरा,</verse>
				<verse number="30">लेवी शिमियोनका छोरा, शिमियोन यहूदाका छोरा, यहूदा योसेफका छोरा, योसेफ योनामका छोरा, योनाम एल्याकीमका छोरा,</verse>
				<verse number="31">एल्याकीम मलेआका छोरा, मलेआ मिन्‍नाका छोरा, मिन्‍ना मत्ताथाका छोरा, मत्ताथा नातानका छोरा, नातान दाविदका छोरा,</verse>
				<verse number="32">दाविद यिशैका छोरा, यिशै ओबेदका छोरा, ओबेद बोअजका छोरा, बोअज सल्मोनका छोरा, सल्मोन नहशोनका छोरा,</verse>
				<verse number="33">नहशोन अम्मीनादाबका छोरा, अम्मीनादाब आरामका छोरा, आराम हेस्रोनका छोरा, हेस्रोन फारेसका छोरा, फारेस यहूदाका छोरा,</verse>
				<verse number="34">यहूदा याकोबका छोरा, याकोब इसहाकका छोरा, इसहाक अब्राहामका छोरा, अब्राहाम तेरहका छोरा, तेरह नाहोरका छोरा,</verse>
				<verse number="35">नाहोर सरूगका छोरा, सरूग रऊका छोरा, र ऊ पेलेगका छोरा, पेलेग एबेरका छोरा, एबेर शेलहका छोरा,</verse>
				<verse number="36">शेलह केनानका छोरा, केनान अर्पक्षदका छोरा, अर्पक्षद शेमका छोरा, शेम नूहका छोरा, नूह लेमेखका छोरा,</verse>
				<verse number="37">लेमेख मतूशेलहका छोरा, मतूशेलह हनोकका छोरा, हनोक येरेदका छोरा, येरेद महलालेलका छोरा, महलालेल केनानका छोरा,</verse>
				<verse number="38">केनान एनोशका छोरा, एनोश शेतका छोरा, शेत आदमका छोरा, अनि आदम परमेश्‍वरका छोरा थिए।</verse>
			</chapter>
			<chapter number="4">
				<verse number="1">येशू पवित्र आत्माको भरपूरीमा यर्दनबाट फर्कनुभयो र आत्माद्वारा उहाँ उजाडस्थानमा लगिनुभयो,</verse>
				<verse number="2">अनि उहाँ त्यस ठाउँमा चालीस दिनसम्म शैतानबाट परीक्षित हुनुभयो। त्यति दिनसम्म उहाँले केही खानुभएन, र अन्त्यमा उहाँ भोकाउनुभयो।</verse>
				<verse number="3">तब शैतानले उहाँलाई भन्यो, “यदि तपाईं परमेश्‍वरका पुत्र हुनुहुन्छ भने यस ढुङ्गालाई रोटी बनोस् भन्‍नुहोस्।”</verse>
				<verse number="4">येशूले जवाफ दिनुभयो, “धर्मशास्त्रमा यसो लेखिएको छ: ‘मानिस रोटीले मात्र बाँच्दैन।’ ”</verse>
				<verse number="5">शैतानले उहाँलाई एउटा उच्‍च स्थानमा लग्यो र एकै क्षणमा संसारका सबै राज्यहरू देखायो।</verse>
				<verse number="6">अनि त्यसले उहाँलाई भन्यो, “यी राज्यका सबै अधिकार र गौरव म तपाईंलाई दिनेछु, किनकि यी सबै थोक मलाई दिइएका छन्, र म जसलाई चाहन्छु त्यसलाई यो दिन सक्छु।</verse>
				<verse number="7">यदि तपाईंले मलाई दण्डवत् गर्नुभयो भने यी सबै तपाईंका हुनेछन्।”</verse>
				<verse number="8">येशूले जवाफ दिनुभयो, “धर्मशास्त्रमा लेखिएको छ: ‘तैंले आफ्ना प्रभु परमेश्‍वरलाई दण्डवत् गर्नू र उहाँको मात्र सेवा गर्नू।’ ”</verse>
				<verse number="9">तब शैतानले उहाँलाई यरूशलेममा लगेर मन्दिरको टुप्पामा राख्यो र भन्यो, “यदि तपाईं परमेश्‍वरका पुत्र हुनुहुन्छ भने, यहाँबाट हाम फाल्नुहोस्।</verse>
				<verse number="10">किनकि धर्मशास्त्रमा यसरी लेखिएको छ: “ ‘उहाँले तपाईंको सम्बन्धमा होसियारीसाथ सुरक्षा गर्न आफ्ना स्वर्गदूतहरूलाई आज्ञा गर्नुहुनेछ,</verse>
				<verse number="11">अनि तिनीहरूले तपाईंलाई तिनीहरूका हातमा उचाल्नेछन्, ताकि तपाईंको खुट्टा कुनै ढुङ्गामाथि नबजारियोस्।’ ”</verse>
				<verse number="12">येशूले जवाफ दिनुभयो, “यसो लेखिएको छ: ‘तैंले प्रभु आफ्ना परमेश्‍वरको परीक्षा नगर्नू।’ ”</verse>
				<verse number="13">शैतानले उहाँको परीक्षा गर्ने यी सबै काम सकेपछि, अनुकूल समय नभएसम्म उहाँलाई छोडेर गयो।</verse>
				<verse number="14">येशू आत्माको शक्‍तिमा गालील प्रदेशमा फर्कनुभयो र उहाँको बारेमा सारा मुलुकभरि खबर फैलियो।</verse>
				<verse number="15">उहाँले तिनीहरूका सभाघरहरूमा शिक्षा दिनुभयो र सबैले उहाँको प्रशंसा गरे।</verse>
				<verse number="16">उहाँ नासरतमा जानुभयो, जहाँ उहाँ हुर्कनुभएको थियो, अनि विश्रामदिनमा उहाँ आफ्नो रीतिअनुसार सभाघरमा जानुभयो र उहाँ पढ्नलाई उभिनुभयो।</verse>
				<verse number="17">यशैया अगमवक्‍ताको पुस्तक उहाँलाई पढ्न दिइयो। त्यो पुस्तक खोलेर उहाँले यसो लेखिएको खण्ड निकाल्नुभयो:</verse>
				<verse number="18">“प्रभुको आत्मा ममाथि छ, किनकि गरिबहरूलाई सुसमाचार सुनाउनका निम्ति उहाँले मलाई अभिषेक गर्नुभएको छ। उहाँले मलाई कैदीहरूलाई छुटकाराको घोषणा गर्न, र दृष्‍टिविहीनहरूलाई दृष्‍टि दिलाउन, उत्पीडनमा परेकाहरूलाई स्वतन्त्र गराउन,</verse>
				<verse number="19">अनि प्रभुको निगाहको वर्ष घोषणा गर्न पठाउनुभएको छ।”</verse>
				<verse number="20">त्यसपछि पुस्तक बन्द गरेर उहाँले त्यो सेवकलाई दिनुभयो र बस्‍नुभयो। सभाघरमा भएका सबैका नजर उहाँमाथि थियो।</verse>
				<verse number="21">अनि उहाँले तिनीहरूलाई भन्‍नुभयो, “आज तिमीहरूको सुनाइमा यो धर्मशास्त्र पूरा भएको छ।”</verse>
				<verse number="22">सबैले उहाँको प्रशंसा गरे, र उहाँको मुखबाट आएको अनुग्रहपूर्ण वचनमा छक्‍क परे; अनि तिनीहरूले सोधे, “के यिनी योसेफका छोरा होइनन् र?”</verse>
				<verse number="23">येशूले तिनीहरूलाई भन्‍नुभयो, “पक्‍कै तिमीहरूले मलाई यो दृष्‍टान्त भन्‍नेछौ: ‘ए वैद्य, आफैलाई निको पार! कफर्नहुममा तिमीले जे-जति गर्‍यौ भनी हामीले सुनेका थियौं, ती सबै यहाँ आफ्नै शहरमा पनि गर।’ ”</verse>
				<verse number="24">उहाँले भन्‍नुभयो, “म तिमीहरूलाई साँच्‍चै भन्दछु, कुनै पनि अगमवक्‍तालाई उसको आफ्नै शहरमा स्वीकार गरिँदैन।</verse>
				<verse number="25">म तिमीहरूलाई साँचो भन्दछु, एलियाको समयमा जब आकाश साढे तीन वर्षसम्म थुनियो र सारा देशभरि भयङ्ककर अनिकाल पर्‍यो, त्यस बेला इस्राएलमा धेरै विधवाहरू थिए।</verse>
				<verse number="26">तापनि एलिया अरू कसैकहाँ होइन, तर सीदोनको क्षेत्रमा पर्ने सारपतकी एउटी विधवाकहाँ मात्र पठाइए।</verse>
				<verse number="27">अनि एलीशा अगमवक्‍ताका समयमा पनि इस्राएलमा धेरै कुष्‍ठरोगीहरू थिए, तर तिनीहरू कोही पनि निको पारिएनन् केवल सिरियाली नामान मात्र निको पारिए।”</verse>
				<verse number="28">यो सुनेपछि सभाघरमा भएका सबै मानिसहरू रिसले चूर भए।</verse>
				<verse number="29">तिनीहरू खडा भए, र उहाँलाई शहरदेखि बाहिर, जुन पहाडमा तिनीहरूका शहर बनाइएको थियो, त्यसैको भीरबाट खसालिदिन टाकुरामा लगे।</verse>
				<verse number="30">तर उहाँ भीडबाट नै छिरेर आफ्नै बाटो जानुभयो।</verse>
				<verse number="31">त्यसपछि येशू गालील प्रदेशको एउटा शहर कफर्नहुममा जानुभयो, र विश्रामदिनमा मानिसहरूलाई शिक्षा दिन थाल्नुभयो।</verse>
				<verse number="32">उहाँका शिक्षामा तिनीहरू छक्‍क परे; किनकि उहाँको सन्देश अधिकारपूर्ण थियो।</verse>
				<verse number="33">सभाघरमा अशुद्ध भूत आत्मा लागेको एउटा मानिस थियो। त्यसले आफ्नो चर्को सोरमा कराएर भन्यो,</verse>
				<verse number="34">“तपाईं गइहाल्नुहोस्! हे नासरतका येशू, तपाईं हामीसित के चाहनुहुन्छ? के तपाईं हामीलाई नष्‍ट गर्न आउनुभएको हो? तपाईं को हुनुहुन्छ भनी म जान्दछु, तपाईं परमेश्‍वरको पवित्र जन हुनुहुन्छ!”</verse>
				<verse number="35">येशूले त्यसलाई हकारेर भन्‍नुभयो, “चूप लाग्, र त्यसबाट निस्की जा!” त्यसपछि भूत आत्माले त्यस मानिसलाई तिनीहरूका बीचमा पछार्‍यो, र त्यसलाई केही पनि हानि नगरीकन निस्केर गयो।</verse>
				<verse number="36">सबै मानिसहरू छक्‍क परे, र एक-अर्कालाई भने, “यी कस्ता वचन हुन्? यिनले अधिकार र शक्‍तिसित अशुद्ध आत्माहरूलाई आज्ञा गर्छन्, अनि तिनीहरू निस्केर जान्छन्!”</verse>
				<verse number="37">अनि उहाँको विषयमा यो खबर वरिपरिका इलाकाभरि फैलियो।</verse>
				<verse number="38">त्यस दिन येशू सभाघरबाट निस्केर सिमोनको घरमा जानुभयो। सिमोनकी सासू कडा ज्वरोले थलिएकी थिइन्, अनि तिनीहरूले येशूलाई तिनलाई सहायता गर्न विन्ती गरे।</verse>
				<verse number="39">अनि उहाँ तिनको नजिकै उभिएर ज्वरोलाई हप्काउनुभयो; र ज्वरोले तिनलाई छोड्यो। तिनी तुरुन्तै उठिन्, र उहाँहरूको सेवा गरिन्।</verse>
				<verse number="40">घाम अस्ताउन लाग्दा, मानिसहरूले विभिन्‍न किसिमका रोग लागेका मानिसहरूलाई येशूकहाँ ल्याए, अनि तिनीहरू हरेकमाथि हात राख्नुभयो र उहाँले सबैलाई निको पार्नुभयो।</verse>
				<verse number="41">अझ धेरै मानिसहरूबाट भूतहरू पनि यसो भनी चिच्याउँदै निस्के, “तपाईं परमेश्‍वरका पुत्र हुनुहुन्छ!” तर उहाँले तिनीहरूलाई हप्काउनुभयो र बोल्न दिनुभएन, किनकि उहाँ ख्रीष्‍ट हुनुहुन्छ भनी तिनीहरूले जान्दथे।</verse>
				<verse number="42">बिहान उज्यालो हुँदा येशू निस्केर एउटा एकान्त ठाउँमा जानुभयो। मानिसहरूले उहाँलाई खोजिरहेका थिए, अनि उहाँ हुनुभएको ठाउँमा आएपछि, तिनीहरूले उहाँलाई तिनीहरूलाई छोडेर जान नदिन प्रयास गरे।</verse>
				<verse number="43">तर उहाँले भन्‍नुभयो, “मैले परमेश्‍वरको राज्यको सुसमाचार अरू शहरहरूमा पनि सुनाउनुपर्छ, किनकि म यसैको निम्ति पठाइएको हुँ।”</verse>
				<verse number="44">अनि उहाँले यहूदिया प्रदेशका सभाघरहरूमा प्रचार गरिरहनुभयो।</verse>
			</chapter>
			<chapter number="5">
				<verse number="1">एक दिन येशू गनेसरेत तालको छेउमा उभिरहनुभएको थियो, र मानिसहरू उहाँको वरिपरि भीड लागेर परमेश्‍वरको वचन सुनिरहेका थिए।</verse>
				<verse number="2">त्यस बेला उहाँले तालको किनारमा मछुवाहरूले छोडिराखेका दुईओटा डुङ्गाहरू देख्नुभयो, मछुवाहरूचाहिँ जाल धोइरहेका थिए।</verse>
				<verse number="3">उहाँ ती दुईमध्ये सिमोनको डुङ्गामा चढ्नुभयो, र किनारबाट अलिक पर लैजान भन्‍नुभयो। अनि उहाँले डुङ्गामा बसेर मानिसहरूलाई शिक्षा दिनुभयो।</verse>
				<verse number="4">बोलिसक्नुभएपछि उहाँले सिमोनलाई भन्‍नुभयो, “गहिरोतिर गएर माछा पक्रन जाल हाल।”</verse>
				<verse number="5">सिमोनले भने, “गुरुज्यू, हामीले रातभरि कडा परिश्रम गरेर पनि केही पक्रेका छैनौं, तर पनि तपाईंले भन्‍नुहुन्छ भने म जाल हाल्नेछु।”</verse>
				<verse number="6">जब तिनीहरूले जाल हाले, तब तिनीहरूले यति धेरै माछा पक्रे कि जाल नै फाट्न थाल्यो।</verse>
				<verse number="7">त्यसकारण तिनीहरूले आएर सहायता गर्नलाई अर्को डुङ्गामा भएका आफ्ना साझेदारहरूलाई इशारा गरेर बोलाए। तिनीहरू आए, र दुवै डुङ्गालाई माछाले भरे, जसले गर्दा डुङ्गा नै डुब्लाजस्तो भयो।</verse>
				<verse number="8">जब सिमोन पत्रुसले यो देखे, तब येशूको पाउमा परेर भने, “हे प्रभु, मबाट गइहाल्नुहोस्, किनकि म ता पापी मानिस हुँ!”</verse>
				<verse number="9">किनकि तिनी र तिनका साथीहरू आफूले पक्रेका त्यति धेरै माछा देखेर छक्‍कै परेका थिए,</verse>
				<verse number="10">त्यसरी नै जब्दीका छोराहरू याकोब र यूहन्‍ना पनि, जो सिमोनका साझेदारहरू थिए। त्यसपछि येशूले सिमोनलाई भन्‍नुभयो, “नडराऊ, अबदेखि तिमीले मानिसहरूलाई पक्रनेछौ।”</verse>
				<verse number="11">अनि डुङ्गालाई तानेर किनारमा ल्याएपछि तिनीहरूले सबै कुराहरू त्यागेर उहाँको पछि लागे।</verse>
				<verse number="12">येशू कुनै एउटा शहरमा हुनुभएको बेला, एकजना मानिस आयो, जसलाई कुष्‍ठरोगले ढाकेको थियो। येशूलाई देखेपछि भुइँमा घोप्टो परी त्यसले विन्ती गर्‍यो, “हे प्रभु, तपाईंले इच्छा गर्नुभयो भने तपाईंले मलाई शुद्ध पार्न सक्नुहुन्छ।”</verse>
				<verse number="13">येशूले आफ्नो हात बढाएर त्यस मानिसलाई छोएर भन्‍नुभयो, “म इच्छा गर्दछु, तिमी शुद्ध होइजाऊ।” अनि तुरुन्तै कुष्‍ठरोगले त्यसलाई छोड्यो।</verse>
				<verse number="14">त्यसपछि येशूले त्यस मानिसलाई आदेश दिनुभयो, “यो कुरो कसैलाई नभन, तर जाऊ, आफैलाई पूजाहारीकहाँ देखाऊ, अनि मोशाले तिमीहरूको शुद्धीकरणको निम्ति दिएका आज्ञाअनुसार, तिनीहरूका साक्षीको लागि बलिदानहरू चढाऊ।”</verse>
				<verse number="15">तर उहाँको विषयमा झन् धेरै चर्चा फैलियो, जसले गर्दा मानिसहरूका ठूला-ठूला भीड उहाँको शिक्षा सुन्‍न र आ-आफ्ना रोगहरूबाट निको हुन उहाँकहाँ आउँथे।</verse>
				<verse number="16">तर येशू प्रायः तिनीहरूबाट अलग भई एकान्त स्थानहरूमा गएर प्रार्थना गर्नुहुन्थ्यो।</verse>
				<verse number="17">एक दिन येशूले शिक्षा दिँदैगर्नुहुँदा गालील प्रदेशका हरेक गाउँ, यहूदिया प्रदेश र यरूशलेमबाट आएका फरिसीहरू र व्यवस्थाका शिक्षकहरू त्यहीं बसिरहेका थिए। अनि बिरामीहरूलाई निको पार्नको लागि प्रभुको शक्‍ति उहाँसँग थियो।</verse>
				<verse number="18">केही मानिसहरूले पक्षघात भएको एउटा मानिसलाई ओछ्यानमा बोकेर ल्याए, अनि त्यस मानिसलाई येशूको अघिल्तिर राखिदिन घरभित्र लैजान प्रयास गरे।</verse>
				<verse number="19">तर भीडको कारणले गर्दा केही उपाय नलागेपछि, तिनीहरू छानामाथि चढे, र छानालाई उक्‍काएर त्यसको ओछ्यानसमेत नै त्‍यहींबाट ठीक येशूको सामुन्‍नेमा ओरालिदिए।</verse>
				<verse number="20">जब येशूले तिनीहरूका विश्‍वास देख्नुभयो, उहाँले त्यस पक्षघातीलाई भन्‍नुभयो, “मित्र, तिम्रा पापहरू क्षमा भएका छन्।”</verse>
				<verse number="21">फरिसी र व्यवस्थाका शिक्षकहरूले आफैमा विचार गर्न लागे, “ईश्‍वरनिन्दा गर्ने यो मानिस को हो? परमेश्‍वरबाहेक अरू कसले पाप क्षमा गर्न सक्छ?”</verse>
				<verse number="22">तिनीहरूले के सोच्दैछन् भन्‍ने थाहा पाएर येशूले सोध्नुभयो, “आफ्ना हृदयमा तिमीहरूले किन यस्ता कुराहरू विचार गर्दैछौ?</verse>
				<verse number="23">के भन्‍नु सजिलो छ: ‘तिम्रो पाप क्षमा भयो’ भन्‍नु वा ‘उठ र हिँड’ भन्‍नु?</verse>
				<verse number="24">तर मानिसका पुत्रलाई पृथ्वीमा पाप क्षमा गर्ने अधिकार छ भनी तिमीहरू जान।” यही कुरा दर्शाउन येशूले त्यस पक्षघातीलाई भन्‍नुभयो, “म तिमीलाई भन्दछु, उठ र आफ्नो ओछ्यान बोकेर घर जाऊ।”</verse>
				<verse number="25">त्यो तुरुन्तै तिनीहरूका बीचमा उठ्यो र आफू जुन ओछ्यानमा थियो, त्यो बोकेर परमेश्‍वरको प्रशंसा गर्दै घर फर्कियो।</verse>
				<verse number="26">सबैजनाले अचम्म माने र परमेश्‍वरको प्रशंसा गरे। तिनीहरू भयभीत भएर भने, “आज हामीले आश्‍चर्यका काम देखेका छौं।”</verse>
				<verse number="27">त्यसपछि येशू बाहिर जानुभयो, र उहाँले लेवी नाउँ भएका एकजना कर उठाउनेलाई तिनको अड्डामा बसिरहेका देख्नुभयो; अनि येशूले तिनलाई भन्‍नुभयो, “मेरो पछि लाग र मेरो चेला बन।”</verse>
				<verse number="28">अनि तिनी सबै कुरा छोडे, उठे र उहाँलाई पछ्याए।</verse>
				<verse number="29">त्यसपछि लेवीले आफ्नो घरमा येशूको निम्ति एउटा ठूलो भोजको आयोजना गरे; अनि कर उठाउनेहरू र अरू मानिसहरू ठूलो संख्यामा भोजमा बसिरहेका थिए।</verse>
				<verse number="30">तर तिनीहरूका सम्प्रदायका फरिसीहरू र व्यवस्थाका शिक्षकहरूले उहाँका चेलाहरूसँग गनगन गरे, “तिमीहरू किन कर उठाउनेहरू र पापीहरूसित खानपान गर्दछौ?”</verse>
				<verse number="31">येशूले तिनीहरूलाई जवाफ दिनुभयो, “निरोगीलाई त चिकित्सकको आवश्यकता पर्दैन, तर रोगीहरूलाई मात्र पर्दछ।</verse>
				<verse number="32">म धार्मिकहरूलाई होइन, तर पापीहरूलाई पश्‍चात्तापको निम्ति बोलाउन आएको हुँ।”</verse>
				<verse number="33">तिनीहरूले उहाँलाई भने, “यूहन्‍नाका चेलाहरू प्रायः उपवास बस्दछन् र प्रार्थना गर्दछन्, अनि फरिसीहरूका चेलाहरूले पनि त्यसै गर्दछन्, तर तपाईंका चेलाहरू भने सधैं खानपान नै गरिरहन्छन्।”</verse>
				<verse number="34">येशूले जवाफ दिनुभयो, “के दुलहा साथमा रहुन्जेल जन्तीहरूलाई तिमीहरूले उपवास बस्‍न लगाउन सक्छौ?</verse>
				<verse number="35">तर बेला आउनेछन्, जब दुलहा तिनीहरूबाट लगिनेछन्, अनि त्यस दिन तिनीहरू उपवास बस्‍नेछन्।”</verse>
				<verse number="36">उहाँले तिनीहरूलाई यो दृष्‍टान्त भन्‍नुभयो: “कुनै मानिसले नयाँ लुगा च्यातेर टालो निकाली पुरानो लुगामा टाल्दैन; नत्र ता त्यसले नयाँ लुगा पनि फटाउँछ, अनि नयाँ टालो पुरानोसँग मिल्दैन पनि।</verse>
				<verse number="37">त्यसै गरी कसैले नयाँ दाखमद्य पुरानो छालाको थैलोमा खन्याउँदैन; नत्र ता नयाँ दाखमद्यले छालाहरू फुट्छन्; दाखमद्य पोखिन्छ, र छालाको थैलो पनि नष्‍ट हुन्छ।</verse>
				<verse number="38">त्यसो हुन नदिन नयाँ दाखमद्य नयाँ छालाको थैलोमै राखिनुपर्दछ।</verse>
				<verse number="39">अनि पुरानो दाखमद्य पिएपछि कसैले पनि नयाँको चाहना गर्दैन, किनकि त्यसले भन्छ, ‘पुरानै असल छ।’ ”</verse>
			</chapter>
			<chapter number="6">
				<verse number="1">एक विश्रामदिन येशू अन्‍नका खेतहरूबाट भएर जाँदैहुनुहुन्थ्यो, अनि उहाँका चेलाहरूले अन्‍नका केही बालाहरू टिपेर हातमा माड्दै खानलागे।</verse>
				<verse number="2">तर केही फरिसीहरूले भने, “किन तिमीहरू विश्रामदिनमा उचित नहुने काम गरिरहेका छौ?”</verse>
				<verse number="3">येशूले तिनीहरूलाई भन्‍नुभयो, “के तिमीहरूले यति पनि पढेका छैनौ, दाविदले आफू र आफ्ना साथीहरू भोकाएको बेला के गरेका थिए?</verse>
				<verse number="4">तिनी परमेश्‍वरको भवनभित्र पसेर परमेश्‍वरलाई अर्पण गरिएका रोटीहरू खाए, जो व्यवस्थाअनुसार केवल पूजाहारीहरूले मात्र खान उचित थियो। तिनले त्यसबाट केही भाग आफ्ना साथीहरूलाई पनि दिए, जुन व्यवस्थाविरुद्ध थियो।”</verse>
				<verse number="5">त्यसपछि येशूले तिनीहरूलाई भन्‍नुभयो, “मानिसका पुत्र विश्रामदिनको पनि प्रभु हुन्।”</verse>
				<verse number="6">अर्को विश्रामदिनमा उहाँ सभाघरमा जानुभयो र त्यहाँ शिक्षा दिँदै हुनुहुन्थ्यो, अनि त्यहाँ एकजना दाहिने हात सुकेर नचल्ने भएको मानिस पनि थियो।</verse>
				<verse number="7">फरिसीहरू र व्यवस्थाका शिक्षकहरूले येशूलाई दोष लगाउन केही निहुँ खोजिरहेका थिए। त्यसकारण कतै उहाँले विश्रामदिनमा पनि निको पार्ने काम गर्नुहुन्छ कि भनी चियो गरिरहेका थिए।</verse>
				<verse number="8">तर तिनीहरूले के विचार गर्दैछन् भनी येशूले थाहा पाउनुभयो र हात सुकेको त्यो मानिसलाई भन्‍नुभयो, “उठ र सबैको सामुन्‍ने खडा होऊ।” अनि त्यो उठ्यो र खडा भयो।</verse>
				<verse number="9">त्यसपछि येशूले तिनीहरूलाई भन्‍नुभयो, “म तिमीहरूलाई सोध्छु, विश्रामदिनमा के गर्नु उचित हुन्छ: असल गर्नु वा खराब गर्नु, जीवन बचाउनु कि नष्‍ट पार्नु?”</verse>
				<verse number="10">उहाँले चारैतिर ती सबैलाई हेर्नुभयो र त्यस मानिसलाई भन्‍नुभयो, “तिम्रो हात सीधा पार।” त्यसले त्यो सीधा पार्‍यो, अनि त्यसको हात पूर्ण रूपले निको भइहाल्यो।</verse>
				<verse number="11">तर फरिसीहरू र व्यवस्थाका शिक्षकहरू रिसले चूर भए, र येशूलाई के गर्न सकिन्छ भनी आपसमा छलफल गर्न लागे।</verse>
				<verse number="12">ती दिनहरूमध्ये एक दिन उहाँ प्रार्थना गर्न डाँडातिर जानुभयो र परमेश्‍वरमा प्रार्थना चढाउँदै पूरै रात त्यहीं बिताउनुभयो।</verse>
				<verse number="13">बिहान भएपछि, उहाँले आफ्ना चेलाहरूलाई आफूसँग बोलाउनुभयो र तिनीहरूबाट उहाँले बाह्र जनालाई छान्‍नुभयो र तिनीहरूलाई प्रेरित नाउँ दिनुभयो, तिनीहरू यिनै हुन्:</verse>
				<verse number="14">सिमोन (जसलाई उहाँले पत्रुस भन्‍ने नाउँ दिनुभयो), तिनका भाइ अन्द्रियास, याकोब, यूहन्‍ना, फिलिप, बारथोलोमाइ,</verse>
				<verse number="15">मत्ती, थोमा, अल्फयसका छोरा याकोब, सिमोन कनानी, जो उग्रपन्थी भनिन्थे,</verse>
				<verse number="16">याकोबका छोरा यहूदा, र यहूदा इस्करियोत, जो विश्‍वासघाती बन्यो।</verse>
				<verse number="17">अनि येशू तिनीहरूसँगै तल ओर्लनुभयो र समतल ठाउँमा उभिनुभयो। उहाँका चेलाहरूको एउटा ठूलो भीडका साथै समस्त यहूदिया प्रदेश, यरूशलेम, सीदोन र टायरका समुद्र तटवर्ती इलाकाबाट आएका धेरै मानिसहरू त्यहाँ थिए,</verse>
				<verse number="18">जो उहाँका वचन सुन्‍न र आ-आफ्ना रोगहरूबाट निको हुन त्यहाँ आएका थिए। अशुद्ध आत्माले सताइएकाहरू निको भए।</verse>
				<verse number="19">अनि सबै मानिसहरूले उहाँलाई छुने प्रयास गर्न लागे, किनकि उहाँबाट शक्‍ति निस्किरहेको र तिनीहरू सबैलाई निको पार्दैथियो।</verse>
				<verse number="20">आफ्ना चेलाहरूलाई हेरेर उहाँले भन्‍नुभयो: “धन्य तिमी दीन हुनेहरू, किनकि परमेश्‍वरको राज्य तिमीहरूकै हो।</verse>
				<verse number="21">धन्य तिमी अहिले भोकाउनेहरू, किनकि तिमीहरू तृप्‍त हुनेछौ। धन्य तिमी अहिले रुनेहरू, किनकि तिमीहरू हाँस्‍नेछौ।</verse>
				<verse number="22">तिमीहरू धन्यका हौ, जब मानिसहरूले तिमीहरूलाई मानिसका पुत्रलाई पछ्याएको कारण घृणा गर्छन्, बहिष्कार र अपमान गर्छन्, र दुष्‍ट ठानी तिमीहरूका नाउँलाई इन्कार गर्छन्।</verse>
				<verse number="23">“तब त्यस दिनमा रमाओ र आनन्दले उफ्र; किनकि स्वर्गमा तिमीहरूको लागि ठूलो प्रतिफल छ। किनकि तिनीहरूका पुर्खाहरूले अगमवक्‍ताहरूलाई पनि यस्तै नै व्यवहार गरेका थिए।</verse>
				<verse number="24">“तर धिक्‍कार! तिमी धनीहरू, किनकि तिमीहरूले आफ्नो सुविधा पाइसकेका छौ।</verse>
				<verse number="25">धिक्‍कार! तिमी अहिले राम्रोसँग खुवाइएकाहरू, किनकि तिमीहरू भोकमा पर्नेछौ। धिक्‍कार! तिमी अहिले हाँस्‍नेहरू, किनकि तिमीहरू शोक गर्नेछौ र रुनेछौ।</verse>
				<verse number="26">धिक्‍कार! तिमीहरूलाई, जब सबै मानिसहरूले तिमीहरूको सराहना गर्नेछन्, किनकि तिनीहरूका पुर्खाहरूले झूटा अगमवक्‍ताहरूलाई यस्तै नै व्यवहार गरेका थिए।</verse>
				<verse number="27">“तर मेरा कुरा सुन्‍नेहरूलाई म भन्दछु: आफ्ना शत्रुहरूलाई प्रेम गर, र तिमीलाई घृणा गर्नेहरूलाई भलाइ गर।</verse>
				<verse number="28">तिमीलाई सराप्नेहरूलाई आशीर्वाद देओ, र नराम्रो व्यवहार गर्नेहरूका निम्ति प्रार्थना गर।</verse>
				<verse number="29">यदि कसैले तिमीलाई एउटा गालामा हिर्कायो भने, अर्को गाला पनि थापिदेओ। यदि कसैले तिम्रो खास्टो खोस्छ भने, तिम्रो दौरा पनि लैजान देओ।</verse>
				<verse number="30">तिमीहरूसँग माग्ने सबैलाई देओ; र तिम्रो कुनै चीज कसैले लैजान्छ भने, ऊसँग त्यो फेरि फिर्ता नमाग।</verse>
				<verse number="31">अरूहरूप्रति त्यही व्यवहार गर, जस्तो तिमीहरू तिनीहरूबाट चाहन्छौ।</verse>
				<verse number="32">“यदि तिमीहरूलाई प्रेम गर्नेहरूलाई मात्र तिमीहरू प्रेम गर्छौ भने तिमीलाई के लाभ भयो र? पापीहरूले पनि त तिनीहरूलाई प्रेम गर्नेलाई प्रेम गर्दछन्।</verse>
				<verse number="33">अनि यदि तिमीलाई भलो गर्नेहरूलाई मात्र भलाइ गर्दछौ भने तिमीलाई के लाभ भयो र? पापीहरूले पनि त त्यस्तै गर्दछन्।</verse>
				<verse number="34">यदि फिर्ता गर्न सक्ने मानिसहरूलाई मात्र ऋण दिन्छौ भने तिमीलाई के लाभ भयो र? पूरा फिर्ता पाउने आशाले पापीहरूले पनि त पापीहरूलाई ऋण दिँदछन्।</verse>
				<verse number="35">तर आफ्ना शत्रुहरूलाई प्रेम गर, तिनीहरूलाई भलाइ गर, र केही पनि फिर्ता नलिने आशा गरी तिनीहरूलाई ऋण देओ; तब तिमीहरूको इनाम ठूलो हुनेछ, र तिमीहरू सर्वोच्‍चका सन्तान ठहरिनेछौ; किनकि परमेश्‍वर बैगुनी र दुष्‍टहरूप्रति पनि दयालु हुनुहुन्छ।</verse>
				<verse number="36">तिमीहरू पनि कृपालु होओ, जसरी तिमीहरूका स्वर्गीय पिता कृपालु हुनुहुन्छ।</verse>
				<verse number="37">“न्याय नगर, र तिमीहरूको पनि न्याय गरिनेछैन। अरूलाई दोषी नठहराओ, र तिमी पनि दोषी ठहराइने छैनौ। क्षमा गर, तब तिमीलाई पनि क्षमा गरिनेछ।</verse>
				<verse number="38">देऊ, अनि तिमीलाई पनि दिइनेछ। प्रशस्त मात्रामा, खाँदी-खाँदी, हल्‍लाई-हल्‍लाई, र भरिएर पोखिने गरी तिम्रा पोल्टामा खन्याइनेछ। किनकि जुन नापले तिमीहरू दिँदछौ, त्यही नापमा तिमीहरूलाई पनि दिइनेछ।”</verse>
				<verse number="39">उहाँले तिनीहरूलाई यो दृष्‍टान्त पनि भन्‍नुभयो: “के कुनै दृष्‍टिविहीनले अर्को दृष्‍टिविहीनलाई डोर्‍याउन सक्छ र? के तिनीहरू दुवै नै खाडलमा पर्दैनन् र?</verse>
				<verse number="40">चेला गुरुभन्दा श्रेष्‍ठ हुँदैन, तर पूरा शिक्षा पाएपछि ऊ गुरुजस्तै हुनेछ।</verse>
				<verse number="41">“तिमीले किन आफ्नो भाइको आँखामा भएको छेस्को देख्छौ, तर तिम्रो आफ्नै आँखामा भएको मुढाका विषयमा भने विचार नै गर्दैनौ?</verse>
				<verse number="42">तिमीले आफ्नो भाइलाई कसरी ‘ए भाइ, तिम्रो आँखामा भएको छेस्को म निकालिदिन्छु’ भन्‍न सक्छौ, जब तिम्रो आफ्नै आँखामा भएको मुढाचाहिँ देख्दैनौ? ए कपटी, पहिले आफ्नै आँखाबाट मुढा निकाल, अनि पो आफ्नो भाइको आँखाबाट छेस्को निकाल्नलाई तिमीले छर्लङ्ग देख्न सक्नेछौ।</verse>
				<verse number="43">“कुनै असल रूखले खराब फल फलाउँदैन, न ता खराब रूखले असल फल फलाउँछ।</verse>
				<verse number="44">हरेक त्यसको आफ्नो फलबाटै रूख चिनिन्छ। मानिसहरूले काँडाका झाँगबाट अञ्जीर टिप्दैनन्, न ता ऐँसेलुको झाँगबाट अङ्गुर बटुल्छन्।</verse>
				<verse number="45">असल मानिसले आफ्नो हृदयमा थुपारेको असल भण्डारबाट असल कुराहरू बाहिर निकाल्छ र दुष्‍ट मानिसले आफ्नो हृदयमा थुपारेको दुष्‍ट भण्डारबाट दुष्‍ट कुराहरू नै निकाल्दछ। किनकि जुन कुराले हृदय भरिएको हुन्छ, आफ्नो मुखबाट त्यही नै बोल्दछ।</verse>
				<verse number="46">“मैले भनेका कुरा गर्दैनौ भने मलाई किन ‘प्रभु, प्रभु’ भन्दछौ?</verse>
				<verse number="47">जो मकहाँ आउँछ, मेरा वचन सुन्छ र तीअनुसार गर्छ, त्यो कस्तो मानिस हो, म तिमीहरूलाई भन्छु।</verse>
				<verse number="48">त्यो एउटा घर बनाउने मानिसजस्तै हो, जसले गहिरो खनेर चट्टानमाथि जग बसाल्यो। जब बाढी आयो, र पानीको भल त्यस घरमा ठोक्‍कियो, त्यसले त्यो घरलाई हल्‍लाउन सकेन; किनकि त्यो राम्रोसँग बनाइएको थियो।</verse>
				<verse number="49">तर मेरो वचन सुन्‍ने, र तीअनुसार काम नगर्नेचाहिँ जग नै नहालिकन जमिनमाथि मात्र घर बनाउने मानिसजस्तै हो। त्यस घरमा भल ठोक्‍किने बित्तिकै, त्यो भत्क्यो र पूर्ण रूपले नाश भयो।”</verse>
			</chapter>
			<chapter number="7">
				<verse number="1">येशूले मानिसहरूलाई यी सबै कुराहरू भनिसकेपछि, उहाँ कफर्नहुममा आउनुभयो।</verse>
				<verse number="2">त्यहाँ एकजना कप्‍तानको तिनले अति माया गर्ने सेवक बिरामी भएर मर्नै लागेको अवस्थामा थियो।</verse>
				<verse number="3">ती कप्‍तानले जब येशूको बारेमा सुने, तब तिनले यहूदीहरूका केही प्रधानहरूलाई येशूसमक्ष उहाँ आएर तिनको सेवकलाई निको पारिदिनुहुन विन्ती गर्न पठाए।</verse>
				<verse number="4">येशूकहाँ आएपछि तिनीहरूले उहाँलाई आग्रहपूर्वक विन्ती गरे, “यी मानिस तपाईंले यो काम गरिदिन योग्यका छन्,</verse>
				<verse number="5">किनकि तिनले हाम्रो जातिलाई प्रेम गर्दछन् र तिनले हाम्रो सभाघर पनि बनाइदिएका हुन्।”</verse>
				<verse number="6">अनि येशू तिनीहरूसँग जानुभयो। उहाँ घर नजिकै आइपुग्नुहुँदा कप्‍तानले आफ्ना मित्रहरूलाई उहाँकहाँ यसो भन्‍न पठाए: “प्रभु, दुःख नउठाउनुहोस्, किनकि तपाईं मेरो छानोमुनि आउनुहुने योग्यको म छैनँ।</verse>
				<verse number="7">त्यसकारण म आफैलाई पनि तपाईंकहाँ आउनसक्ने योग्यको ठानिनँ। तर वचन भनिदिनुहोस् र मेरो सेवक निको हुनेछ।</verse>
				<verse number="8">किनकि म आफू पनि अधिकारमुनि रहने मानिस हुँ, अनि मेरा अधीनतामा पनि सिपाहीहरू छन्। म एउटालाई ‘जा,’ भन्छु अनि त्यो जान्छ, अनि अर्कोलाई ‘आइज,’ भन्छु, अनि त्यो आउँछ। म मेरो सेवकलाई ‘यसो गर्,’ भन्छु, अनि त्यसले त्यो गर्छ।”</verse>
				<verse number="9">यो सुनेपछि येशू तिनीसँग आश्‍चर्य चकित हुनुभयो, र आफूलाई पछ्याइरहेका भीडतिर फर्केर उहाँले भन्‍नुभयो, “म तिमीहरूलाई भन्दछु, मैले यति ठूलो विश्‍वास इस्राएलीहरूमा पनि देखेको छैनँ।”</verse>
				<verse number="10">त्यसपछि पठाइएका ती मानिसहरू घरतिर फर्के, र सेवकलाई निको भइसकेको भेट्टाए।</verse>
				<verse number="11">त्यसपछि चाँडै येशू नाइन भनिने एउटा शहरमा जानुभयो, र उहाँका चेलाहरू र एउटा ठूलो भीड उहाँको साथमा गए।</verse>
				<verse number="12">उहाँ शहरको ढोकानिर पुग्नुहुँदा, एउटा मरेको व्यक्‍तिलाई शहरबाहिर लगिँदैथियो। ऊ आफ्नी विधवा आमाको एउटै मात्र छोरा थियो। अनि शहरको एउटा ठूलो भीड ती विधवाको साथमा थियो।</verse>
				<verse number="13">प्रभुले तिनलाई देखेपछि उहाँ तिनीप्रति दयालु हुनुभयो र भन्‍नुभयो, “नरोऊ।”</verse>
				<verse number="14">त्यसपछि उहाँले गएर अर्थी छुनुभयो; र ती बोक्नेहरू टक्‍क अडिए। अनि उहाँले भन्‍नुभयो, “ए जवान, म तिमीलाई भन्दछु, उठ!”</verse>
				<verse number="15">तब त्यो मृत मानिस उठेर बस्यो, र बोल्न थाल्यो, अनि येशूले त्यसलाई त्यसकी आमाको जिम्मा लगाउनुभयो।</verse>
				<verse number="16">तिनीहरू सबै भयभीत भएर परमेश्‍वरको प्रशंसा गरे, र भने, “हाम्रा बीचमा एकजना महान् अगमवक्‍ता प्रकट भएका छन्। परमेश्‍वर आफ्ना मानिसहरूलाई सहायता गर्न आउनुभएको छ।”</verse>
				<verse number="17">येशूको विषयमा यो खबर सारा यहूदिया प्रदेश र वरिपरिका सम्पूर्ण इलाकाभरि फैलियो।</verse>
				<verse number="18">यूहन्‍नाका चेलाहरूले तिनलाई यी सबै कुराहरूका खबर दिए। तीमध्ये दुईजनालाई बोलाएर,</verse>
				<verse number="19">तिनले प्रभुकहाँ यसो भनी सोध्न पठाए, “के जो आउनेवाला मुक्‍तिदाता हुनुहुन्थ्यो, त्यो तपाईं नै हुनुहुन्छ, अथवा हामी अझै कसैको प्रतीक्षा गरौं?”</verse>
				<verse number="20">ती मानिसहरू येशूकहाँ आएर भने, “बप्‍तिस्मा दिने यूहन्‍नाले हामीलाई तपाईंकहाँ यसो भनी सोध्न पठाएका छन्, ‘के जो आउनेवाला मुक्‍तिदाता हुनुहुन्थ्यो, त्यो तपाईं नै हुनुहुन्छ, अथवा हामी अझै कसैको प्रतीक्षा गरौं?’ ”</verse>
				<verse number="21">ठीक त्यही समयमा येशूले रोगीहरू, बिरामीहरू र दुष्‍ट आत्मा लागेकाहरूलाई निको पार्नुभयो; र धेरै दृष्‍टिविहीनहरूलाई दृष्‍टि दिनुभयो।</verse>
				<verse number="22">त्यसपछि उहाँले ती मानिसहरूलाई जवाफ दिनुभयो, “जाओ, र जे तिमीहरूले देख्यौ र सुन्यौं, त्यो यूहन्‍नालाई भन: दृष्‍टिविहीनहरूले दृष्‍टि पाउँछन्, हिँड्न नसक्‍नेहरू हिँड्छन्, कुष्‍ठरोग लागेकाहरू निको हुन्छन्, सुन्‍न नसक्नेहरूले सुन्छन्, मरेकाहरू जीवित पारिन्छन् र गरिबहरूलाई सुसमाचारको घोषणा गराइँदछ।</verse>
				<verse number="23">त्यो धन्यको हो, जसको विश्‍वास मबाट हट्दैन।”</verse>
				<verse number="24">यूहन्‍नाका मानिसहरू गएपछि येशूले भीडलाई यूहन्‍नाका विषयमा भन्‍न लाग्नुभयो: “तिमीहरू उजाडस्थानमा के हेर्न गयौ? के हावाले हल्‍लाएको निगालोलाई?</verse>
				<verse number="25">यदि होइन भने, तिमीहरू के हेर्न गयौ त? के महङ्गो लुगा लगाएको मानिसलाई? होइन, महङ्गो लुगा लगाउने र विलासमा रहनेहरू त दरबारमा हुन्छन्।</verse>
				<verse number="26">तर तिमीहरू के हेर्नलाई गयौ त? के अगमवक्‍तालाई? हो, म तिमीहरूलाई भन्दछु, एक अगमवक्‍ताभन्दा पनि महानलाई।</verse>
				<verse number="27">यी तिनी नै हुन्, जसको विषयमा यसरी लेखिएको छ: “ ‘म मेरो दूतलाई तिम्रो अघि-अघि पठाउनेछु, जसले तिम्रो अघि-अघि तिम्रो बाटो तयार पार्नेछन्।’</verse>
				<verse number="28">म तिमीहरूलाई भन्दछु, स्त्रीहरूबाट जन्मनेहरूमा कोही पनि यूहन्‍नाभन्दा महान् छैन; तापनि परमेश्‍वरको राज्यमा सानोभन्दा सानो पनि तिनीभन्दा महान् हुनेछ।”</verse>
				<verse number="29">(सबै मानिसहरू, कर उठाउनेहरूसमेत सबैजनाले येशूको यो वचन सुनेर परमेश्‍वरको मार्ग ठीक छ भनी स्वीकार गरे; किनकि तिनीहरूले यूहन्‍नाद्वारा बप्‍तिस्मा पाएका थिए।</verse>
				<verse number="30">तर फरिसीहरू र व्यवस्थाका विद्वान्‌हरूले परमेश्‍वरको अभिप्रायलाई अस्वीकार गरे, किनकि तिनीहरूले यूहन्‍नाद्वारा बप्‍तिस्मा पाएका थिएनन्।)</verse>
				<verse number="31">येशूले भन्‍नुभयो, “अब यस पुस्ताका मानिसहरूलाई म केसित तुलना गरूँ? तिनीहरू केजस्ता छन्?</verse>
				<verse number="32">तिनीहरू त बजारमा बसेर एक-अर्कालाई यसो भन्‍ने बालकहरूजस्ता छन्: “ ‘हामीले तिमीहरूका लागि बाँसुरी बजायौं, तर तिमीहरू नाचेनौ, हामीले शोकको गीत गायौं, तर तिमीहरू रोएनौ।’</verse>
				<verse number="33">किनकि बप्‍तिस्मा दिने यूहन्‍ना न रोटी खाँदै, न ता दाखमद्य पिउँदै आए, अनि तिमीहरूले ‘तिनलाई भूत लागेको छ’ भन्दछौ।</verse>
				<verse number="34">मानिसका पुत्र खाँदै र पिउँदै आएँ, अनि तिमीहरू भन्छौ, ‘हेर, यो घिचुवा र पियक्‍कड, अनि कर उठाउनेहरू र पापीहरूको मित्र!’</verse>
				<verse number="35">तर बुद्धि ठीक छ भन्‍ने त त्यसका सबै सन्तानले प्रमाणित गर्छन्।”</verse>
				<verse number="36">एकजना फरिसीले येशूलाई आफूसँग भोजनका लागि निम्तो दिए, र उहाँ ती फरिसीको घरमा टेबुलमा बसी आराम गर्दैहुनुहुन्थ्यो।</verse>
				<verse number="37">जब त्यस शहरमा पापमय जीवन बिताइरहेकी एउटी स्त्रीले येशू ती फरिसीको घरमा भोजनमा बस्‍नुभएको छ भन्‍ने सुनिन्, तब तिनले संगमरमरको एउटा भाँडोमा अत्तर लिएर त्यहाँ आइन्,</verse>
				<verse number="38">र उहाँको पछिल्तिरबाट उहाँका पाउनिर उभिएर रुँदै, तिनले उहाँका पाउ आफ्नो आँसुले भिजाउन थाली। त्यसपछि त्यसले आफ्नै कपालले उहाँका पाउहरू पुछी, र तिनीहरूमा चुम्बन गर्दै अत्तर घसी।</verse>
				<verse number="39">उहाँलाई निम्तो दिने फरिसीले यो देखेर मनमनै भने, “यदि यिनी अगमवक्‍ता हुँदाहुन् ता यिनलाई कसले छुँदैछ, र यो कस्तो चरित्रकी स्त्री हो भनी थाहा पाउनेथिए, किनकि यो ता पापी स्त्री हो।”</verse>
				<verse number="40">येशूले तिनलाई जवाफ दिनुभयो, “सिमोन, मैले तिमीलाई केही भन्‍नु छ।” तिनले भने, “गुरुज्यू, भन्‍नुहोस्।”</verse>
				<verse number="41">“एउटा साहूबाट दुईजनाले ऋण लिएका थिए। एक जनाले पाँच सय र अर्कोले पचास दिनार तिर्नुथियो।</verse>
				<verse number="42">तिनीहरू कसैसँग ऋण तिर्नलाई केही पनि थिएन; त्यसैले तिनले ती दुवै जनाका ऋण माफी गरिदिए। अब तीमध्ये कसले तिनलाई बढी प्रेम गर्ला?”</verse>
				<verse number="43">सिमोनले जवाफ दिए, “मेरो विचारमा बढी ऋण माफी पाउनेले।” येशूले भन्‍नुभयो, “तिमीले ठीक विचार गर्‍यौ।”</verse>
				<verse number="44">अनि त्यस स्त्रीतिर फर्केर उहाँले सिमोनलाई भन्‍नुभयो, “यस स्त्रीलाई देख्छौ? म तिम्रो घरमा आए। तिमीले मलाई पाउ धुने पानी दिएनौ, तर यसले ता आफ्नो आँसुले मेरा पाउ भिजाएर आफ्ना केशले पुछेकी छ।</verse>
				<verse number="45">तिमीले मलाई चुम्बन गरेनौ; तर यस स्त्रीले ता म घरमा आएदेखि मेरा पाउमा चुम्बन गर्न छोडेकी छैन।</verse>
				<verse number="46">तिमीले मेरो शिरमा तेल घसिदिएनौ, तर यसले ता मेरा पाउमा अत्तर नै खन्याएकी छे।</verse>
				<verse number="47">त्यसकारण म तिमीलाई भन्दछु, यसका धेरै पापहरू क्षमा भएका छन्, किनकि यसले बढी प्रेम देखाएकी छे। तर जसलाई थोरै मात्र क्षमा गरिन्छ, त्यसले थोरै नै प्रेम गर्दछ।”</verse>
				<verse number="48">त्यसपछि येशूले त्यस स्त्रीलाई भन्‍नुभयो, “तिम्रा पापहरू क्षमा भए।”</verse>
				<verse number="49">अब अरू पाहुनाहरूले आपसमा भन्‍न लागे, “पापहरू पनि क्षमा दिने यिनी को हुन्?”</verse>
				<verse number="50">येशूले त्यस स्त्रीलाई भन्‍नुभयो, “तिम्रो विश्‍वासले तिमीलाई बचाएको छ; शान्तिसित जाऊ।”</verse>
			</chapter>
			<chapter number="8">
				<verse number="1">त्यसपछि येशू परमेश्‍वरको राज्यको सुसमाचार घोषणा गर्दै शहर-शहर र गाउँ-गाउँमा जानुभयो। ती बाह्रैजना चेलाहरू उहाँसँगै थिए।</verse>
				<verse number="2">दुष्‍ट आत्मा र रोगहरूबाट निको भएका कतिपय स्त्रीहरू पनि उहाँसँगै थिए: मग्दलिनी भन्‍ने मरियम, जसबाट सातओटा दुष्‍ट आत्माहरू निस्केका थिए,</verse>
				<verse number="3">हेरोदका कामदार कुजाकी पत्नी योअन्‍ना थिइन्। साथै सुसन्‍ना र अरू धेरै स्त्रीहरू थिए, जसले आफूसँग जे छ, त्यसबाट उहाँको सेवामा सहायता गर्थे।</verse>
				<verse number="4">जब ठूलो भीड जम्मा भए, र धेरै मानिसहरू शहर-शहरबाट येशूकहाँ आएका थिए, तब उहाँले यो दृष्‍टान्त भन्‍नुभयो:</verse>
				<verse number="5">“एउटा किसान बीउ छर्नलाई निस्क्यो। उसले जब बीउ छर्दैथियो, केही बीउ बाटोमा परे, ती कुल्चिए, र आकाशका चराहरूले आएर ती खाइहाले।</verse>
				<verse number="6">केही ढुङ्गेनी जमिनमा परे, र उम्रिने बित्तिकै बिरुवाहरू सुकिहाले, किनकि तिनमा ओस थिएन।</verse>
				<verse number="7">केही बीउ काँडाहरूका झाडीमा परे, जो त्योसाथ-साथै बढेर आए, र बिरूवाहरूलाई निसासिदिए।</verse>
				<verse number="8">कतिपय बीउ असल जमिनमा खस्यो, र त्यो उम्रियो, र छरिएकोभन्दा सय गुणा बढी फल फलायो।” यति भनिसकेपछि उहाँले उच्‍च सोरमा भन्‍नुभयो, “जसका सुन्‍ने कानहरू छन्, त्यसले सुनोस् र बुझोस्।”</verse>
				<verse number="9">उहाँका चेलाहरूले यो दृष्‍टान्तको अर्थ के हो भनी उहाँलाई सोधे।</verse>
				<verse number="10">उहाँले भन्‍नुभयो, “परमेश्‍वरको राज्यको रहस्यको ज्ञान तिमीहरूलाई प्रकट गरिएको छ, तर अरूहरूसँग म दृष्‍टान्तद्वारा बोल्छु, यसरी धर्मशास्त्र पूरा होस्: “ ‘तिनीहरूले हेरेर पनि नदेखून्, र सुनेर पनि नबुझून्।’</verse>
				<verse number="11">“दृष्‍टान्तको अर्थ यही हो कि, बीउचाहिँ परमेश्‍वरको वचन हो।</verse>
				<verse number="12">बाटोतिर परेका तिनीहरू हुन्, जसले वचन त सुन्छन्, तर तिनीहरूले विश्‍वास नगरून् र नबाँचून भनी शैतान आउँछ, र तिनीहरूका हृदयबाट वचन लैजान्छ।</verse>
				<verse number="13">ढुङ्गेनी ठाउँमा छरिएका तिनीहरू हुन्, जसले सुन्दैगर्दा त वचन बडो आनन्दसाथ त्यसलाई ग्रहण गर्छन्, तर तिनको कुनै जरा हुँदैन। तिनीहरू केही बेरको निम्ति विश्‍वास त गर्छन्, तर परीक्षाको समयमा तिनीहरू पछि हट्छन्।</verse>
				<verse number="14">काँडाहरूका बीचमा परेका तिनीहरूलाई दर्शाउँछ, जसले वचन सुन्छन्, तर आफ्नो बाटोमा अघि बढ्दै जाँदा जीवनको चिन्ता, धनसम्पत्ति र सुख-चैनका कारण निसासिन्छन्, र परिपक्व हुन पाउँदैनन्।</verse>
				<verse number="15">तर असल जमिनमा परेकोले तिनीहरूलाई दर्शाउँछ, जसको हृदय निष्कपट र भलो छ, तिनीहरूले वचन सुन्छन्, त्यसलाई हृदयमा जोगाइराख्छन् र मेहनत गरी फल फलाउँछन्।</verse>
				<verse number="16">“कसैले पनि बत्ती बालेर भाँडाले छोप्दैन अथवा खाटमुनि राख्दैन। तर भित्र आउनेहरूले उज्यालो पाऊन् भनी उसले त्यो सामदानमाथि राख्दछ।</verse>
				<verse number="17">किनकि लुकेको कुनै कुरो छैन जो प्रकट हुँदैन, र गुप्‍तमा कुनै कुरो छैन, जो थाहा लाग्दैन। अथवा खुल्‍ला नगरियोस्।</verse>
				<verse number="18">त्यसकारण तिमीहरू कसरी सुन्छौ त्यसमा होसियार रहो। जससित छ, त्यसलाई अरू दिइनेछ; र जससित छैन, त्यसले आफूसँग छ भनी ठानेको पनि त्यसबाट खोसिनेछ।”</verse>
				<verse number="19">येशूका आमा र भाइहरू उहाँलाई भेट्न आए, तर भीडले गर्दा तिनीहरू उहाँको नजिक पुग्न सकेनन्।</verse>
				<verse number="20">कसैले उहाँलाई भन्यो, “तपाईंकी आमा र भाइहरू बाहिर उभिरहेका छन् र तपाईंलाई भेट्न चाहन्छन्।”</verse>
				<verse number="21">उहाँले जवाफ दिनुभयो, “मेरा आमा र भाइहरू तिनीहरू नै हुन्, जसले परमेश्‍वरको वचन सुन्छन् र त्यो पालन गर्दछन्।”</verse>
				<verse number="22">एक दिन येशूले आफ्ना चेलाहरूलाई भन्‍नुभयो, “हामी तालको पारिपट्टि जाऔं।” अनि उहाँहरू डुङ्गामा चढेर जानुभयो।</verse>
				<verse number="23">डुङ्गामा तिनीहरू जाँदै गर्दा, येशू निदाउनुभयो। तालमा ठूलो आँधी चल्न लाग्यो, र त्यसले गर्दा डुङ्गा पानीले भरिन थाल्यो, र तिनीहरू ठूलो खतरामा परे।</verse>
				<verse number="24">चेलाहरू उहाँकहाँ गएर यसो भन्दै बिउँझाए, “गुरुज्यू, गुरुज्यू, हामी ता डुब्नै लाग्यौं!” तब उहाँ उठ्नुभयो र बतास अनि उर्लंदो पानीको छाललाई हप्काउनुभयो। आँधी थामियो र सबै शान्त भयो।</verse>
				<verse number="25">उहाँले चेलाहरूलाई भन्‍नुभयो, “तिमीहरूको विश्‍वास खोइ?” डर र आश्‍चर्यमा परी तिनीहरूले एक-आपसमा भने, “यिनी को हुन्? यिनले ता आँधी र पानीलाई समेत आज्ञा दिन्छन्, अनि तिनीहरू यिनको आज्ञा मान्दा रहेछन्।”</verse>
				<verse number="26">उहाँहरू डुङ्गामा चढेर गालीलको तालको पारिपट्टि गिरासिनीहरूको मुलुकमा आइपुग्नुभयो।</verse>
				<verse number="27">येशू किनारमा उत्रनुहुँदा, भूत आत्माले ग्रसित त्यस शहरको एकजना मानिसले उहाँलाई भेट्यो। धेरै लामो समयदेखि त्यस मानिसले लुगा लगाउँदैनथियो र घरमा बस्दैनथियो, तर चिहानहरूका गुफामा बस्‍ने गर्थ्यो।</verse>
				<verse number="28">जब त्यसले येशूलाई देख्यो, त्यो चिच्यायो, अनि उहाँको पाउमा पर्‍यो, र चर्को सोरले कराएर भन्यो, “हे येशू, सर्वोच्‍च परमेश्‍वरका पुत्र, तपाईं मसित के चाहनुहुन्छ? म तपाईंलाई विन्ती गर्दछु, मलाई नसताउनुहोस्!”</verse>
				<verse number="29">किनकि येशूले अशुद्ध आत्मालाई त्यो मानिसबाट अघिबाटै निस्किआउन आज्ञा गर्नुभएको थियो। त्यस आत्माले त्यसलाई धेरैपल्ट पक्रन्थ्यो, अनि त्यसलाई हात र खुट्टामा साङ्लोले बाँधेर पहरा दिएर राखिएको भए तापनि साङ्लाहरू छिनाइहाल्थ्यो, र भूत आत्माले त्यसलाई एकान्त ठाउँहरूमा लैजान्थ्यो।</verse>
				<verse number="30">येशूले त्यसलाई सोध्नुभयो, “तेरो नाउँ के हो?” त्यसले जवाफ दियो, “फौज,” किनकि त्यसभित्र धेरै भूत आत्माहरू पसेका थिए।</verse>
				<verse number="31">अनि तिनीहरूले उहाँसँग तिनीहरूलाई अतल कुण्डमा जान आज्ञा नदिनका निम्ति बारम्बार विन्ती गरे।</verse>
				<verse number="32">अनि त्यहाँ डाँडामा सुँगुरहरूको एउटा ठूलो बगाल चरिरहेको थियो। भूत आत्माहरूले तिनीहरूलाई ती सुँगुरहरूभित्र पस्‍न दिनुहोस् भनी उहाँलाई विन्ती गरे, र उहाँले अनुमति दिनुभयो।</verse>
				<verse number="33">अनि भूतहरू त्यो मानिसबाट निस्केर ती सुँगुरहरूभित्र पसे, र त्यो बगाल भिरालो पाखोबाट हुर्रिदै गएर तालमा खसे, अनि डुबेर मरे।</verse>
				<verse number="34">जब सुँगुर चराउनेहरूले त्यहाँ भएको यो घटना देखे, तब तिनीहरू भागे अनि शहर र गाउँतिर यसको खबर दिए।</verse>
				<verse number="35">अनि मानिसहरू जे घटेको थियो, त्यो हेर्न गए। येशूकहाँ आउँदा तिनीहरूले जुन मानिसबाट भूत आत्माहरू निस्केर गएका थिए, त्यसलाई लुगा लगाएर सद्दे दिमागको भई येशूका पाउमा बसिरहेको भेट्टाए, र तिनीहरू डराए।</verse>
				<verse number="36">जतिले यो देखेका थिए, तिनीहरूले त्यस दुष्‍ट आत्मा लागेको मानिस कसरी निको पारियो भनी मानिसहरूलाई भनिदिए।</verse>
				<verse number="37">तब गिरासिनी इलाकाका सबै मानिसहरूले येशूलाई तिनीहरूलाई छोडेर गइहाल्न विन्ती गरे, किनकि तिनीहरू डरले भरिएका थिए। यसकारण उहाँ डुङ्गामा चढेर फर्कनुभयो।</verse>
				<verse number="38">जुन मानिसबाट भूतहरू निस्केका थिए, त्यसले उहाँकै साथमा जानपाऊँ भनी विन्ती गर्‍यो, तर येशूले त्यसलाई यसो भन्दै पठाउनुभयो,</verse>
				<verse number="39">“तिमी आफ्नो घर फर्क र परमेश्‍वरले तिम्रो निम्ति कति ठूलो काम गरिदिनुभयो, सो भन।” अनि त्यो मानिस गयो र येशूले त्यसका निम्ति कति ठूलो काम गरिदिनुभयो भनी सारा शहरभरि प्रचार गर्‍यो।</verse>
				<verse number="40">येशू फर्केर आउनुहुँदा, एउटा ठूलो भीडले उहाँलाई स्वागत गर्‍यो, किनकि तिनीहरू सबैले उहाँको प्रतीक्षा गरिरहेका थिए।</verse>
				<verse number="41">तब याइरस नाउँ गरेका सभाघरका एकजना शासक आए, र उहाँलाई तिनको घरमा आइदिनुहोस् भनी विन्ती गर्दै येशूका पाउमा घोप्टो परे,</verse>
				<verse number="42">किनकि लगभग बाह्र वर्ष पुगेकी तिनकी एउटै मात्र छोरी मर्न लागेकी थिई। येशू त्यहाँ जाँदै गर्नुहुँदा, भीडहरूले उहाँलाई घचेटिरहेका थिए।</verse>
				<verse number="43">अनि बाह्र वर्षदेखि रगत बग्ने रोगले सताइएकी एउटी स्त्री त्यहाँ थिई, त्यसलाई कसैले निको पार्न सकेको थिएन।</verse>
				<verse number="44">त्यो स्त्री येशूको पछिल्तिर आई, र उहाँको लुगाको किनार छोई, अनि तुरुन्तै त्यसको रगत बग्न बन्द भयो।</verse>
				<verse number="45">अनि येशूले “मलाई कसले छोयो?” भनी सोध्नुभयो। सबैले होइन भनेपछि, पत्रुसले भने, “गुरुज्यू, भीडले तपाईंलाई घेरेर घचेटिरहेका छन्।”</verse>
				<verse number="46">तर येशूले भन्‍नुभयो, “मलाई कसैले छोएकै हो, मबाट शक्‍ति निस्केर गएको मैले थाहा पाएँ।”</verse>
				<verse number="47">तब त्यस स्त्रीले आफू उम्केर जान नसक्ने देखेर काम्दै आई, र येशूको पाउमा घोप्टो परी। त्यसले उहाँलाई किन छोएकी थिई र ऊ कसरी तुरुन्तै निको भई भन्‍ने कुरा त्यसले सबै मानिसहरूका सामु बताइदिई।</verse>
				<verse number="48">तब उहाँले त्यसलाई भन्‍नुभयो, “छोरी, तिम्रो विश्‍वासले तिमीलाई निको पारेको छ; शान्तिसित जाऊ।”</verse>
				<verse number="49">येशू बोलिरहनुभएकै बेला सभाघरका शासक याइरसको घरबाट एकजना मानिस आइपुग्यो र त्यसले भन्यो, “तपाईंकी छोरीको मृत्यु भयो; अब गुरुज्यूलाई कष्‍ट नदिनुहोस्।”</verse>
				<verse number="50">यो सुनेर येशूले याइरसलाई भन्‍नुभयो, “नडराऊ, केवल विश्‍वास मात्र गर, र ऊ निको हुनेछे।”</verse>
				<verse number="51">याइरसको घरमा आइपुगेपछि उहाँले पत्रुस, यूहन्‍ना र याकोब, अनि केटीका आमा र बुबाबाहेक अरू कसैलाई उहाँसँग भित्र आउन दिनुभएन।</verse>
				<verse number="52">त्यस बेला सबैजना त्यस केटीका लागि रोइरहेका र बिलौना गरिरहेका थिए। तर उहाँले भन्‍नुभयो, “बिलौना नगर, ऊ मरेकी छैन, तर निदाएकी छे।”</verse>
				<verse number="53">त्यो मरिसकेकी छ भनी जानेर तिनीहरूले उहाँको हाँसो गरे।</verse>
				<verse number="54">तर उहाँले त्यसको हातमा समातेर भन्‍नुभयो, “मेरी छोरी, उठ!”</verse>
				<verse number="55">अनि त्यसको आत्मा फर्कियो, र ऊ तुरुन्तै उठी। त्यसपछि येशूले उसलाई केही खान दिनू भनी तिनीहरूलाई आज्ञा दिनुभयो।</verse>
				<verse number="56">त्यसका आमाबुबा आश्‍चर्य चकित भए, तर उहाँले तिनीहरूलाई जे भएको थियो, त्यसबारे कसैलाई नभन्‍नू भन्‍ने आज्ञा दिनुभयो।</verse>
			</chapter>
			<chapter number="9">
				<verse number="1">एक दिन येशूले बाह्र जनालाई एकसाथ बोलाउनुभयो र, त्यसपछि तिनीहरूलाई उहाँले भूतहरू निकाल्ने र रोगहरू निको पार्ने शक्‍ति र अधिकार दिनुभयो,</verse>
				<verse number="2">अनि उहाँले तिनीहरूलाई परमेश्‍वरको राज्यको घोषणा गर्न र बिरामीहरूलाई निको पार्न अधिकार दिएर पठाउनुभयो।</verse>
				<verse number="3">उहाँले तिनीहरूलाई भन्‍नुभयो: “यात्राको लागि केही पनि नलेओ—न लौरो, न झोला, न रोटी, न पैसा, न दुईसरो लुगा।</verse>
				<verse number="4">जुन घरमा तिमीहरू पस्दछौ, त्यो शहरलाई नछोडेसम्म त्यहीं अतिथीको रूपमा बस।</verse>
				<verse number="5">यदि मानिसहरूले तिमीहरूलाई स्वागत गरेनन् भने, तिनीहरूका शहर छोडेर जाँदा तिनीहरूका विरुद्धमा गवाहीको निम्ति तिमीहरूका खुट्टाको धूलो टक्टक्याइदेओ।”</verse>
				<verse number="6">तब तिनीहरू बिदा भए, र सबैतिर सुसमाचार घोषणा गर्दै र रोगीहरूलाई निको पार्दै गाउँ-गाउँमा गए।</verse>
				<verse number="7">अब गालील प्रदेशका शासक हेरोदले यी सबै घटनाबारे सुनेर तिनी अन्योलमा परे, किनकि कसै-कसैले यूहन्‍ना मरेकाबाट जीवित भएका छन् भनी भन्दथे,</verse>
				<verse number="8">अरूले एलिया देखा परेका छन् भन्दथे, र अझै अरूले उहिलेका अगमवक्‍ताहरूमध्ये एकजना बौरी उठेर आएका हुन् भन्‍ने गर्थे।</verse>
				<verse number="9">तर हेरोदले भने, “मैले नै यूहन्‍नाको शिर काट्न लगाएँ। त्यसकारण यिनीचाहिँ को हुन्, जसका बारेमा म यस्ता सबै कुराहरू सुन्दैछु?” अनि तिनले उहाँलाई भेट्ने प्रयास गरे।</verse>
				<verse number="10">जब प्रेरितहरू फर्केर आए, तब आफूले गरेका कामका विषयमा येशूलाई बताए। त्यसपछि उहाँले तिनीहरूलाई आफ्नो साथमा लैजानुभयो र उहाँहरू आफै मात्र सुटुक्‍कै बेथसेदा भन्‍ने एउटा शहरमा जानुभयो।</verse>
				<verse number="11">तर भीडले यो कुरा थाहा पाएर तिनीहरूले उहाँलाई पछ्याए। उहाँले तिनीहरूलाई स्वागत गर्नुभयो र परमेश्‍वरको राज्यको विषयमा सिकाउनुभयो, अनि निको हुन आवश्यक भएका जतिलाई निको पार्नुभयो।</verse>
				<verse number="12">दिन ढल्कन थालेपछि बाह्रैजना उहाँकहाँ आएर भने, “भीडलाई बिदा गर्नुहोस्, र तिनीहरू छेउछाउका गाउँ र बस्तीहरूतिर गएर खानपान र वास खोजून्, किनकि हामी यहाँ सुनसान ठाउँमा छौं।”</verse>
				<verse number="13">उहाँले भन्‍नुभयो, “तिमीहरूले नै तिनीहरूलाई केही खान देओ।” तिनीहरूले जवाफ दिए, “गएर भीडका निम्ति खानेकुरा नकिनेसम्म त अहिले हामीसँग केवल पाँचओटा रोटी र दुईओटा माछा मात्र छन्।”</verse>
				<verse number="14">(त्यहाँ पुरुषहरू मात्र लगभग पाँच हजार जति थिए।) तर उहाँले आफ्ना चेलाहरूलाई भन्‍नुभयो, “तिनीहरूलाई पचास पचासको समूहमा बसाओ।”</verse>
				<verse number="15">अनि चेलाहरूले त्यसै गरे, र सबैजना बसे।</verse>
				<verse number="16">ती पाँचओटा रोटी र दुईटा माछा लिएर स्वर्गतिर हेरेर, उहाँले धन्यवाद दिनुभयो, अनि रोटी भाँच्नुभयो र मानिसहरूमा बाँडिदिनको लागि चेलाहरूलाई दिनुभयो।</verse>
				<verse number="17">तिनीहरू सबैले ती खाए, र अघाए; अनि चेलाहरूले उब्रेका टुक्राहरू बाह्र डालाभरि उठाए।</verse>
				<verse number="18">एकपल्ट येशू एकलै प्रार्थना गर्दैहुनुहुन्थ्यो, अनि उहाँका चेलाहरू उहाँसँगै थिए, तब उहाँले तिनीहरूलाई सोध्नुभयो, “मानिसहरूले मलाई, म को हुँ भन्छन्?”</verse>
				<verse number="19">तिनीहरूले जवाफ दिए, “कसैले बप्‍तिस्मा दिने यूहन्‍ना भन्छन्, कसैले एलिया भन्छन्, अनि अझै अरूले, पहिलेका अगमवक्‍ताहरू मध्येबाट एकजना फेरि उठेर आएका हुन् भनी भन्छन्।”</verse>
				<verse number="20">उहाँले सोध्नुभयो, “तर तिमीहरूले नि? तिमीहरू मलाई म को हुँ भन्छौ?” पत्रुसले जवाफ दिए, “परमेश्‍वरका ख्रीष्‍ट!”</verse>
				<verse number="21">येशूले तिनीहरूलाई यो कुरा कसैलाई पनि नभन्‍नू भनी कडा चेतावनी दिनुभयो।</verse>
				<verse number="22">अनि उहाँले भन्‍नुभयो, “मानिसका पुत्रले धेरै कष्‍टहरू सहनुपर्छ, अनि प्रधानहरू, मुख्य पूजाहारीहरू अनि व्यवस्थाका शिक्षकहरूबाट तिरष्कृत हुनुपर्छ, मारिनुपर्छ र तेस्रो दिनमा जीवित भई उठ्नुपर्छ।”</verse>
				<verse number="23">त्यसपछि उहाँले तिनीहरू सबैलाई भन्‍नुभयो: “यदि कोही मेरो चेला हुन चाहन्छ भने, उसले आफैलाई इन्कार गरोस्, र दिनहुँ आफ्नो क्रूस उठाएर मेरो पछि लागोस्।</verse>
				<verse number="24">किनकि जसले आफ्नो जीवन बचाउने इच्छा गर्छ, त्यसले त्यो गुमाउनेछ, तर जसले मेरो निम्ति आफ्नो जीवन गुमाउँछ, त्यसले यो बचाउनेछ।</verse>
				<verse number="25">यदि कुनै मानिसले सारा संसार नै हात पारेर आफैलाई नाश पार्छ वा गुमाउँछ भने उसलाई के फाइदा हुन्छ र?</verse>
				<verse number="26">यदि कोही म र मेरो वचनदेखि शर्माउँछ भने, मानिसका पुत्र पनि आफ्नो महिमामा अनि पिताको र पवित्र स्वर्गदूतहरूको महिमामा आउँदा त्यससँग शर्माउनेछन्।</verse>
				<verse number="27">“म तिमीहरूलाई साँच्‍चै भन्दछु, यहाँ उपस्थित भएकाहरूमध्ये कतिले परमेश्‍वरको राज्य आएको नदेखुन्जेल मृत्यु चाख्नेछैनन्।”</verse>
				<verse number="28">येशूले यो कुरा भन्‍नुभएको करीब आठ दिनपछि पत्रुस, याकोब र यूहन्‍नालाई आफ्नो साथमा लिएर प्रार्थना गर्नलाई उहाँ एउटा अग्लो पर्वतमा चढ्नुभयो।</verse>
				<verse number="29">उहाँले प्रार्थना गरिरहनुहुँदा उहाँको अनुहारको रूप बदलियो, र उहाँको लुगा बिजुली चम्केको जस्तो उज्ज्वल भयो।</verse>
				<verse number="30">दुई व्यक्‍ति, मोशा र एलिया, येशूसँग बातचित गर्दै महिमित अवस्थामा देखा परे।</verse>
				<verse number="31">तिनीहरूले उहाँको बिदाइको बारेमा बोलिरहेका थिए, जुन कुरा उहाँले अब यरूशलेममा पूरा गर्न लाग्नुभएको थियो।</verse>
				<verse number="32">पत्रुस र तिनका साथीहरू निन्द्राले लट्ठ भएका थिए, तर जब तिनीहरू पूर्ण रूपले बिउँझे, तब तिनीहरूले उहाँको महिमा र उहाँसँग उभिरहेका दुईजनालाई देखे।</verse>
				<verse number="33">मानिसहरू येशूबाट बिदा भएर जान लाग्दा पत्रुसले उहाँलाई भने, “गुरुज्यू, हामीलाई यहीं रहनु असल छ। हामी तीनओटा वासस्थान बनाऔं; एउटा तपाईंको लागि, एउटा मोशाको लागि अनि एउटा एलियाको लागि।” आफूले के बोलेका थिए, सो कुराको तिनलाई ख्यालै थिएन।</verse>
				<verse number="34">तिनी बोलिरहेकै बेलामा, एउटा बादल देखा पर्‍यो, र तिनीहरूलाई ढाक्यो, र बादलभित्र प्रवेश गर्दा तिनीहरू डराए।</verse>
				<verse number="35">बादलबाट यसो भन्‍ने आवाज आयो, “यिनी मेरा पुत्र हुन्, जसलाई मैले छानेको हुँ, यिनको कुरा सुन!”</verse>
				<verse number="36">यो आवाज बोलिएपछि, त्यहाँ येशू एकलै हुनुभएको तिनीहरूले देखे। चेलाहरूले यो घटनाका कुरा आफैमा मात्र राखे, र आफूले देखेका कुरा त्यस समयमा तिनीहरूले अरू कसैलाई भनेनन्।</verse>
				<verse number="37">भोलिपल्ट, जब उहाँहरू पहाडबाट तल आउनुभयो, एउटा ठूलो भीड उहाँलाई भेट्न आयो।</verse>
				<verse number="38">अनि भीडबाट एउटा मानिसले कराएर भन्यो, “गुरुज्यू, मेरो छोरामाथि कृपादृष्‍टि गरिदिनुहोस् भनी म विन्ती गर्दछु, किनकि ऊ मेरो एउटै मात्र सन्तानहो।</verse>
				<verse number="39">एउटा आत्माले उसलाई पक्रन्छ, र ऊ अचानक चिच्याउँछ; त्यस आत्माले उसलाई ऐंठन पार्छ, र उसले मुखबाट फिँज काढ्छ। त्यसले उसलाई मुस्किलले कहिलेकाँही मात्र छोड्छ र त्यसले उसलाई नाश गर्दैछ।</verse>
				<verse number="40">त्यसलाई निकालिदिनका लागि मैले तपाईंका चेलाहरूलाई विन्ती गरें, तर तिनीहरूले सकेनन्।”</verse>
				<verse number="41">येशूले जवाफ दिनुभयो, “ए अविश्‍वासी र भ्रष्‍ट पुस्ता, म कहिलेसम्म तिमीहरूका साथमा रहूँला र तिमीहरूलाई सहूँ? अनि येशूले त्यो केटोको बुबालाई भन्‍नुभयो, तिम्रो छोरालाई यहाँ ल्याऊ।”</verse>
				<verse number="42">त्यो केटो आउँदा-आउँदै भूत आत्माले उसलाई ऐंठन पार्दै भुइँमा पछार्‍यो। तर येशूले त्यस अशुद्ध आत्मालाई हप्काउनुभयो, केटोलाई निको पार्नुभयो, अनि त्यसलाई बुबाको हातमा दिनुभयो।</verse>
				<verse number="43">अनि तिनीहरू सबै परमेश्‍वरको महान्‌तामा आश्‍चर्य चकित भए। सबैजना येशूले गर्नुभएका सबै कुरामा छक्‍क परिरहेका बेला येशूले आफ्ना चेलाहरूलाई भन्‍नुभयो,</verse>
				<verse number="44">“मैले तिमीहरूलाई जे भन्दैछु, त्यो ध्यानपूर्वक सुन: मानिसका पुत्रलाई मानिसहरूका हातमा सुम्पिइनेछन्।”</verse>
				<verse number="45">तर यसको अर्थ के हो, त्यो तिनीहरूले बुझ्न सकेनन्। तिनीहरूले नबुझून् भनी यो कुरा तिनीहरूबाट गुप्‍त राखिएको थियो; अनि यसको बारेमा उहाँलाई सोध्न तिनीहरू डराए।</verse>
				<verse number="46">चेलाहरूका बीचमा तिनीहरूमध्ये सबैभन्दा ठूलो को हुने भन्‍ने विषयमा विवाद सुरु भयो।</verse>
				<verse number="47">येशूले तिनीहरूका विचार थाहा पाएर एउटा सानो बालकलाई लिनुभयो र आफ्नो छेउमा उभ्याउनुभयो।</verse>
				<verse number="48">त्यसपछि उहाँले तिनीहरूलाई भन्‍नुभयो, “जसले यस बालकलाई मेरो नाउँमा ग्रहण गर्छ; त्यसले मलाई नै ग्रहण गरेको हुन्छ, अनि जसले मलाई ग्रहण गर्छ; त्यसले मलाई पठाउनुहुनेलाई ग्रहण गर्छ; किनकि जो तिमीहरूमध्ये सबैभन्दा सानो छ, त्यही नै सबैभन्दा महान् हुन्छ।”</verse>
				<verse number="49">यूहन्‍नाले भने, “गुरुज्यू, हामीले एकजना मानिसलाई तपाईंको नाउँमा भूतहरू निकालिरहेको देख्यौं, र हामीले त्यसलाई रोक्यौं, किनकि ऊ हाम्रो समूहको होइन।”</verse>
				<verse number="50">येशूले भन्‍नुभयो, “त्यसलाई नरोक; किनकि जो तिम्रो विरुद्धमा छैन, त्यो तिम्रो पक्षमा हुन्छ।”</verse>
				<verse number="51">जब उहाँको स्वर्ग उठाइलगिने दिन नजिक आउँदैथियो, तब येशूले यरूशलेमतिर जाने निश्‍चय गर्नुभयो।</verse>
				<verse number="52">अनि उहाँले समाचार लाने मानिसहरूलाई अघि-अघि पठाउनुभयो; जो उहाँको निम्ति सबै कुरा तयार पार्न सामरीहरूको एउटा गाउँमा गए,</verse>
				<verse number="53">तर त्यहाँका मानिसहरूले उहाँ यरूशलेम जान लाग्नुभएको हुनाले उहाँलाई स्वागत गरेनन्।</verse>
				<verse number="54">उहाँका चेलाहरू याकोब र यूहन्‍नाले यो देखेपछि उहाँलाई सोधे, “प्रभु, के यिनीहरूलाई भस्म गर्न एलियाझैं हामीले स्वर्गबाट आगो बर्सने आज्ञा गरौं भन्‍ने तपाईं चाहनुहुन्छ?”</verse>
				<verse number="55">तर येशूले फर्केर तिनीहरूलाई हप्काउनुभयो,</verse>
				<verse number="56">र उहाँहरू अर्कै गाउँतिर जानुभयो।</verse>
				<verse number="57">उहाँहरू बाटोमा हिँडिरहनुभएको बेला, एकजना मानिसले उहाँलाई भन्यो, “तपाईं जहाँ जानुभए तापनि म तपाईंलाई पछ्याउनेछु।”</verse>
				<verse number="58">अनि येशूले भन्‍नुभयो, “फ्याउराहरूका ओडार छन्, र आकाशका चराहरूका गुँड छन्, तर मानिसका पुत्रको त शिर राख्ने ठाउँ पनि छैन।”</verse>
				<verse number="59">उहाँले अर्को मानिसलाई भन्‍नुभयो, “मेरो पछि लाग।” तर त्यसले भन्यो, “प्रभु, पहिले मलाई मेरा बुबाको अन्त्येष्‍टि गर्न जान दिनुहोस्।”</verse>
				<verse number="60">येशूले त्यसलाई भन्‍नुभयो, “अनि मुर्दाले तिनीहरूका आफ्नै मुर्दा गाडून्, तर तिमी जाऊ, र परमेश्‍वरको राज्यको घोषणा गर।”</verse>
				<verse number="61">अझै अर्कोले भन्यो, “प्रभु, म तपाईंलाई पछ्याउनेछु, तर पहिले मलाई गएर मेरो परिवारबाट बिदा लिन दिनुहोस्।”</verse>
				<verse number="62">येशूले जवाफ दिनुभयो, “आफ्नो हात हलोमा राखेर पछिल्तिर फर्केर हेर्ने कुनै पनि मानिस परमेश्‍वरको राज्यको सेवामा योग्य हुँदैन।”</verse>
			</chapter>
			<chapter number="10">
				<verse number="1">त्यसपछि प्रभुले अरू बहत्तर जनालाई नियुक्‍त गर्नुभयो, र तिनीहरूलाई आफू जान लाग्नुभएको हरेक शहर र ठाउँमा दुई-दुईजना गरी अघिबाटै पठाउनुभयो।</verse>
				<verse number="2">उहाँले तिनीहरूलाई भन्‍नुभयो, “फसल त प्रशस्त छ, तर खेतालाहरू थोरै छन्। त्यसकारण फसलका प्रभुलाई उहाँको आफ्नो फसलका खेतमा प्रशस्त खेतालाहरू पठाइदिन प्रार्थना गर।</verse>
				<verse number="3">जाओ! म तिमीहरूलाई ब्वाँसाहरूका बीचमा भेडाका पाठाहरूझैं पठाउँदैछु।</verse>
				<verse number="4">न पैसाको थैली, न झोला, न ता जुत्ताहरू, केही नबोक अनि बाटोमा कसैलाई अभिवादन नगर।</verse>
				<verse number="5">“जब तिमीहरू कुनै घरमा पस्दछौ, पहिले भन, ‘यस घरमा शान्ति रहोस्!’</verse>
				<verse number="6">यदि त्यहाँ शान्तिको मानिस रहेछ भने तिम्रो शान्ति त्यससँग रहनेछ; यदि छैन भने त्यो शान्ति तिमीहरूकहाँ नै फर्कि आउनेछ।</verse>
				<verse number="7">तिनीहरूले जे दिन्छन्, त्यही खानपान गर्दै त्यही घरमा नै बस; किनकि खेताला आफ्नो ज्यालाको योग्य हुन्छ। घर-घर पसेर डुल्ने नगर।</verse>
				<verse number="8">“कुनै शहरमा पस्दा तिमीहरूलाई स्वागत मिल्यो भने तिमीहरूको सामु जे राखिन्छ, त्यो खाओ।</verse>
				<verse number="9">त्यहाँ भएका बिरामीहरूलाई निको पार, र तिनीहरूलाई ‘परमेश्‍वरको राज्य तिमीहरूका नजिकै आइपुगेको छ’ भन।</verse>
				<verse number="10">तर कुनै शहरमा पस्दा तिमीहरूलाई स्वागत मिलेन भने, त्यस शहरका गल्‍लीहरूमा जाओ र यसो भन,</verse>
				<verse number="11">‘हाम्रा खुट्टामा टाँसिएका तिमीहरू शहरको धूलोसम्म पनि तिमीहरूको विरुद्धमा टक्टक्याउछौ; तापनि यो निश्‍चय जान: परमेश्‍वरको राज्य नजिकै आइपुगेको छ।’</verse>
				<verse number="12">म तिमीहरूलाई भन्दछु, कि त्यस दिन त्यो शहरको भन्दा बरु सदोमको अवस्था सहने सक्ने हुनेछ।</verse>
				<verse number="13">“धिक्‍कार, तँलाई, हे खोराजिन! धिक्‍कार, तँलाई, हे बेथसेदा! यदि तिमीहरूमा गरिएका शक्‍तिशाली कामहरू टायर र सीदोनका मुलुकहरूमा गरिएका भए त्यहाँका मानिसहरूले धेरै पहिले भाङ्ग्रा ओढेर खरानीमा बसी पश्‍चात्ताप गर्नेथिए।</verse>
				<verse number="14">तर न्यायको समयमा तिमीहरूको भन्दा टायर र सीदोनको अवस्था सहनसक्ने हुनेछ।</verse>
				<verse number="15">अनि, हे कफर्नहुम, के तँ आकाशमा उचालिनेछस्? होइन, तँ ता तल पातालमा खसालिनेछस्।</verse>
				<verse number="16">“जसले तिमीहरूका कुरा सुन्छ, त्यसले मेरै कुरा सुनेको हुन्छ। जसले तिमीहरूलाई इन्कार गर्छ; त्यसले मलाई नै इन्कार गरेको हुन्छ; तर जसले मलाई इन्कार गर्छ, त्यसले मलाई पठाउनुहुनेलाई पनि इन्कार गरेको हुन्छ।”</verse>
				<verse number="17">ती बहत्तर जना आनन्दित हुँदै फर्केर आएर भने, “प्रभु, तपाईंको नाउँमा भूत आत्माहरूसमेत हाम्रा अधीनमा आउँछन्।”</verse>
				<verse number="18">उहाँले भन्‍नुभयो, “मैले शैतानलाई स्वर्गबाट बिजुली चम्केझैं गरी खसिरहेको देखें।</verse>
				<verse number="19">मैले तिमीहरूलाई सर्पहरू र बिच्छीहरू कुल्चने र शत्रुका सबै शक्‍तिमाथि विजय हुने अधिकार दिएको छु; र कुनै कुराले पनि तिमीहरूलाई हानि गर्नेछैन।</verse>
				<verse number="20">तापनि आत्माहरू तिमीहरूका अधीनमा आएकोमा आनन्द नगर, तर तिमीहरूका नाउँ स्वर्गमा लेखिएका छन् भन्‍ने कुरामा आनन्द गर।”</verse>
				<verse number="21">त्यस बेला येशू पवित्र आत्माद्वारा आनन्दले भरिनुभयो र भन्‍नुभयो, “हे पिता, स्वर्ग र पृथ्वीका प्रभु, म तपाईंको प्रशंसा गर्दछु, किनकि तपाईंले यी कुराहरू बुद्धिमान् र ज्ञानीहरूबाट गुप्‍त राख्नुभयो र त्यो साना बालबालिकाहरूलाई प्रकट गरिदिनुभएको छ; किनकि हे पिता, तपाईंलाई यसै गर्न असल लाग्यो।</verse>
				<verse number="22">“मेरा पिताले सबै थोकहरू मलाई सुम्पिदिनुभएको छ। पुत्र को हो भनी पिताबाहेक कसैले जान्दैन; अनि पिता को हो भनी पुत्रले र जस-जसकहाँ उहाँलाई प्रकट गरिदिने इच्छा गर्दछ, त्यसले बाहेक अरू कसैले चिन्दैन।”</verse>
				<verse number="23">त्यसपछि चेलाहरूतिर फर्केर उहाँले तिनीहरूलाई गोप्यमा भन्‍नुभयो, “धन्य हुन् ती आँखाहरू, जसले तिमीहरूले देखेका कुराहरू देख्दछन्।</verse>
				<verse number="24">किनकि म तिमीहरूलाई भन्दछु धेरै अगमवक्‍ताहरू र राजाहरूले तिमीहरूले जे देख्छौ त्यो हेर्न इच्छा गरेका थिए, तर देखेनन्; र तिमीहरू जे सुन्छौ त्यो सुन्‍न इच्छा गरेका थिए, तर सुनेनन्।”</verse>
				<verse number="25">एक अवसरमा एकजना व्यवस्थाका विशेषज्ञले, येशूको परीक्षा गर्न उठे, र उहाँलाई प्रश्न गरे, “गुरुज्यू, अनन्त जीवन प्राप्‍त गर्न मैले के गर्नुपर्छ?”</verse>
				<verse number="26">उहाँले भन्‍नुभयो, “व्यवस्थामा के लेखिएको छ? त्यसलाई तिमी कसरी पढ्छौ?”</verse>
				<verse number="27">तब तिनले जवाफ दिए: “ ‘तिमीले प्रभु आफ्ना परमेश्‍वरलाई आफ्नो सम्पूर्ण हृदयले, आफ्नो सम्पूर्ण प्राणले, आफ्नो सम्पूर्ण बलले र आफ्नो सम्पूर्ण मनले प्रेम गर,’ र ‘आफ्नो छिमेकीलाई आफैलाई झैं प्रेम गर।’ ”</verse>
				<verse number="28">अनि येशूले जवाफ दिनुभयो, “तिमीले ठीक जवाफ दियौ। त्यसै गर, र तिमी बाँच्नेछौ।”</verse>
				<verse number="29">तर तिनले आफूलाई धार्मिक ठहराउने इच्छा गरेर येशूलाई सोधे, “त्यसो भए मेरो छिमेकी को हो त?”</verse>
				<verse number="30">जवाफमा येशूले भन्‍नुभयो: “एकजना मानिस यरूशलेमबाट यरिहोतिर तल जाँदैथियो, र त्यो त्यहाँ डाँकूहरूको फेला पर्‍यो। तिनीहरूले त्यसलाई नाङ्गै पारे, पिटे र अधमरो पारि छोडेर गए।</verse>
				<verse number="31">संयोगवश एउटा पूजाहारी त्यही बाटो भएर आयो, र त्यो अधमरो मान्छेलाई देखेर, त्यो अर्कोपट्टि तर्केर गयो।</verse>
				<verse number="32">त्यसै गरी, एउटा लेवी पनि त्यस ठाउँमा आइपुग्यो, र त्यसलाई देखेपछि अर्कोपट्टि तर्केर गयो।</verse>
				<verse number="33">तर एकजना सामरी, यात्रा गर्दै जाँदा, त्यो मानिस भएको ठाउँमा आइपुग्यो, र त्यसलाई देखेर त्यस सामरीको मन दयाले भरियो।</verse>
				<verse number="34">अनि ऊ त्यसकहाँ गएर त्यसको घाउमा तेल र दाखमद्य लगाएर पट्टी बाँधिदियो। त्यसपछि उसले त्यस मानिसलाई आफ्नै गधामा चढाएर पौवामा लग्यो र त्यसको हेरचाह गर्‍यो।</verse>
				<verse number="35">भोलिपल्ट उसले चाँदीका दुईओटा सिक्‍का निकालेर पौवाको मालिकलाई दिँदै भन्यो, ‘यिनको हेरचाह गर, र अरू बढी खर्च लागेछ भने म फर्केर आउँदा तिमीलाई तिरिदिनेछु।’</verse>
				<verse number="36">“अब तिम्रो विचारमा यी तीनजनामध्ये कुनचाहिँ त्यो डाँकूहरूका हातमा पर्ने मानिसको छिमेकी ठहरियो?”</verse>
				<verse number="37">व्यवस्थाका ती विद्वान्‌ले जवाफ दिए, “त्यही, जसले त्यस मानिसमाथि दया देखायो।” येशूले तिनलाई भन्‍नुभयो, “जाऊ र तिमी पनि त्यसै गर।”</verse>
				<verse number="38">येशू र उहाँका चेलाहरू यात्रा गर्नुहुँदै उहाँहरू एउटा गाउँमा आइपुग्नुभयो, र त्यहाँ मार्था नाउँ भएकी एउटी स्त्रीले आफ्नो घरमा उहाँको स्वागत गरिन्।</verse>
				<verse number="39">तिनकी मरियम नाउँ भएकी एउटी बहिनी थिइन्, जो उहाँको वचन सुन्दै प्रभुका पाउमा बसिन्।</verse>
				<verse number="40">तर मार्था सेवा-सत्कारका तयारी गर्ने धेरै काममा अल्झिएकी थिइन्। तिनी उहाँकहाँ आइन् र भनिन्, “प्रभु, के तपाईं वास्ता राख्नुहुन्‍न, मेरी बहिनीले सबै काममा मलाई एकलै पारेकी छिन्? मलाई सघाइदिन तिनलाई भनिदिनुहोस्!”</verse>
				<verse number="41">येशूले जवाफ दिनुभयो, “मार्था, ए मार्था, तिमी धेरै कुराहरूका विषयमा चिन्ता गर्छ्यौ र दुःखी हुन्छ्यौ,</verse>
				<verse number="42">तर एउटा मात्र कुराको आवश्यकता छ। अनि जे असल छ, मरियमले त्यही छानेकी छिन् र त्यो तिनीबाट खोसिनेछैन।”</verse>
			</chapter>
			<chapter number="11">
				<verse number="1">एक दिन येशू कुनै ठाउँमा प्रार्थना गर्दैहुनुहुन्थ्यो। उहाँले प्रार्थना सिद्ध्याउनुभएपछि उहाँका चेलाहरूमध्ये एक जनाले उहाँलाई भने, “प्रभु, यूहन्‍नाले आफ्ना चेलाहरूलाई सिकाएझैं हामीलाई पनि प्रार्थना गर्न सिकाउनुहोस्।”</verse>
				<verse number="2">उहाँले तिनीहरूलाई भन्‍नुभयो, “तिमीहरूले प्रार्थना गर्दा यसो भन: “ ‘हे पिता, तपाईंको नाउँ पवित्र गरियोस्, तपाईंको राज्य आओस्।</verse>
				<verse number="3">प्रत्येक दिन हामीलाई हाम्रो दैनिक भोजन दिनुहोस्।</verse>
				<verse number="4">हाम्रा पापहरू क्षमा गरिदिनुहोस्, किनकि हामीले पनि हाम्रो विरुद्धमा पाप गर्ने हरेकलाई क्षमा गर्दछौं। अनि हामीलाई परीक्षामा नल्याउनुहोस्।’ ”</verse>
				<verse number="5">त्यसपछि उहाँले तिनीहरूलाई भन्‍नुभयो, “मानौं तिमीहरूमध्ये कसैको एकजना मित्र छन्, र उनी मध्यरातमा तिनीकहाँ गएर भन्छन्, ‘मित्र, मलाई तीनओटा रोटी पैँचो दिनुहोस्,</verse>
				<verse number="6">किनकि मेरा एकजना मित्र यात्राबाट मकहाँ आएका छन्, तर तिनलाई टक्र्याउन मसँग केही पनि छैन।’</verse>
				<verse number="7">तब भित्रबाट तिनले जवाफ दिन्छन्, ‘मलाई दुःख नदिनुहोस्। ढोका बन्द भइसकेको छ, र मेरा केटाकेटीहरू मसँगै ओछ्यानमा छन्। म उठेर तपाईंलाई केही दिन सक्दिनँ।’</verse>
				<verse number="8">म तिमीहरूलाई भन्दछु: यद्यपि उनी एक मित्र भएको कारणले तिनले उठेर उनलाई रोटी नदेला, तापनि उनले खुरन्धार मागिरहेका कारणले गर्दा तिनी उठेर उनलाई खाँचोपरे जति दिनेछन्।</verse>
				<verse number="9">“त्यसकारण म तिमीहरूलाई भन्दछु: माग अनि तिमीहरूलाई त्यो दिइनेछ; खोज, अनि तिमीहरूले भेट्टाउनेछौ; ढकढक्याओ, अनि तिमीहरूको निम्ति ढोका उघारिनेछ।</verse>
				<verse number="10">किनकि हरेक जसले माग्छ, त्यसले पाउँछ, जसले खोज्छ, त्यसले भेट्टाउँछ, अनि जसले घचघच्याउँछ, त्यसका निम्ति ढोका उघारिनेछ।</verse>
				<verse number="11">“तिमीहरूमध्ये कुनचाहिँ त्यस्तो बुबा होला, जसको छोराले रोटी माग्दा त्यसलाई ढुङ्गा देला, अथवा माछा माग्दा त्यसलाई माछाको सट्टा सर्प देला?</verse>
				<verse number="12">अथवा अण्डा माग्दा त्यसलाई बिच्छी देला?</verse>
				<verse number="13">यदि तिमीहरू जो दुष्‍ट भइकन पनि आफ्ना छोराछोरीहरूलाई असल थोक दिन जान्दछौ भने झन् उहाँसँग माग्नेहरूलाई तिमीहरूका स्वर्गीय पिताले कति प्रशस्त गरी पवित्र आत्मा दिनुहुनेछ!”</verse>
				<verse number="14">एक दिन येशूले एउटा व्यक्‍तिबाट भूत निकाल्दै हुनुहुन्थ्यो, जो बोल्न नसक्ने थियो। भूत निस्केपछि त्यो बोल्न नसक्ने मानिस बोल्यो र भीड छक्‍क पर्‍यो।</verse>
				<verse number="15">तर तिनीहरूमध्ये कतिले भने, “यिनले ता भूतहरूको शासक बालजिबुलद्वारा भूतहरू धपाउँछन्।”</verse>
				<verse number="16">अनि अरूहरूले स्वर्गबाट एउटा चिन्ह माग्दै उहाँको परीक्षा गरे।</verse>
				<verse number="17">येशूले तिनीहरूका विचार थाहा पाएर तिनीहरूलाई भन्‍नुभयो: “आपसमा फाटो भएको कुनै पनि राज्य नष्‍ट भएर जान्छ, अनि आपसमा फाटो भएको जुनसुकै घर पनि पतन हुन्छ।</verse>
				<verse number="18">यदि शैतान पनि आफ्नै विरुद्धमा विभाजित हुन्छ भने, त्यसको राज्य कसरी टिक्न सक्छ? मैले बालजिबुलद्वारा भूत निकाल्छु भनी तिमीहरूले दाबी गरेका कारण म यो भन्दैछु।</verse>
				<verse number="19">तर यदि म बालजिबुलद्वारा भूतहरू निकाल्छु भने तिमीहरूका चेलाहरूले चाहिँ कसद्वारा तिनीहरूलाई निकाल्छन् त? यसकारण तिनीहरू नै तिमीहरूका न्यायकर्ता हुनेछन्।</verse>
				<verse number="20">तर यदि म परमेश्‍वरको शक्‍तिद्वारा भूतहरू निकाल्छु भने परमेश्‍वरको राज्य तिमीहरूमा आइसकेको छ।</verse>
				<verse number="21">“जब कुनै बलियो मानिस हातहतियारले सुसज्जित भई आफ्नो घरको रक्षा गर्दछ, तब त्यसको सम्पत्ति सुरक्षित रहन्छ।</verse>
				<verse number="22">तर त्यसभन्दा बलियो अर्को मानिसले त्यसलाई आक्रमण गरेर जित्यो भने त्यो मानिसले भरोसा गरेका हातहतियार त्यसले खोसेर लैजान्छ, र लुटका मालसामान बाँड्छ।</verse>
				<verse number="23">“जो मसँग छैन, त्यो मेरो विरुद्धमा हुन्छ, अनि जसले मसँग बटुल्दैन, त्यसले छरपस्‍ट पार्दछ।</verse>
				<verse number="24">“जब कुनै अशुद्ध आत्मा कुनै मानिसबाट निस्किन्छ, तब त्यो ओबानो ठाउँहरूमा विश्राम खोज्न जान्छ, अनि त्यसले भेट्टाउँदैन, तब त्यसले भन्छ, ‘म निस्केर आएको घरमा नै फर्केर जानेछु।’</verse>
				<verse number="25">जब त्यो आइपुग्छ, त्यसले त्यो घर सफा गरिएको र सुव्यवस्थित पाउँछ।</verse>
				<verse number="26">त्यसपछि त्यो जान्छ, र आफूभन्दा अझै दुष्‍ट अरू सात आत्माहरूलाई लिएर आउँछ, अनि ती सबै भित्र गएर त्यहीं बस्छन्; अनि त्यो मानिसको पछिल्‍लो दशा पहिलोभन्दा झन् खराब हुन्छ।”</verse>
				<verse number="27">येशूले यी कुराहरू भन्दैगर्नुहुँदा भीडबाट एउटी स्त्रीले कराएर भनी, “ती आमा धन्य हुन्, जसले तपाईंलाई जन्म दिइन् र पालनपोषण गरिन्।”</verse>
				<verse number="28">तर उहाँले जवाफ दिनुभयो, “बरु तिनीहरू धन्य हुन्, जसले परमेश्‍वरको वचन सुन्छन् र पालन गर्छन्।”</verse>
				<verse number="29">भीडहरू बढ्दैगएपछि येशूले भन्‍नुभयो, “यो एक दुष्‍ट पुस्ता हो; यिनीहरूले अचम्मको चिन्ह खोज्दछन्, तर योनाको चिन्ह बाहेक अरू कुनै चिन्ह दिइनेछैन।</verse>
				<verse number="30">किनकि जसरी योना निनवेका मानिसहरूका लागि चिन्ह थिए, त्यसरी नै मानिसका पुत्र पनि यस पुस्ताका निम्ति चिन्ह हुनेछन्।</verse>
				<verse number="31">न्यायको समयमा दक्षिणकी रानी यस पुस्ताका मानिसहरूसित खडा भएर तिनीहरूलाई दोषी ठहराउनेछिन्; किनकि तिनी सोलोमनको बुद्धि सुन्‍नलाई पृथ्वीको पल्‍लो छेउदेखि आएकी थिइन्; तर हेर सोलोमनभन्दा महान् एकजना यहाँ छन्।</verse>
				<verse number="32">न्यायको समयमा निनवेका मानिसहरू यस पुस्तासँग खडा भएर यसलाई दोषी ठहराउनेछन्, किनकि तिनीहरूले योनाको प्रचार सुनेर पश्‍चात्ताप गरेका थिए, तर हेर योनाभन्दा महान् एकजना यहाँ छन्।</verse>
				<verse number="33">“कसैले पनि बत्ती बालेर त्यसलाई लुकिने ठाउँमा अथवा कुनै भाँडोमुनि राख्दैन; तर भित्र आउनेहरूले उज्यालो पाऊन् भनी उसले त्यो सामदानमाथि राख्दछ।</verse>
				<verse number="34">तिमीहरूको आँखा तिमीहरूको शरीरको बत्ती हो। तिमीहरूका आँखा स्वस्थ्य छन् भने, तिमीहरूको सम्पूर्ण शरीर पनि ज्योतिले पूर्ण हुन्छ; तर यदि आँखा अस्वस्थ्य छन् भने, तिमीहरूको शरीर पनि अन्धकारले पूर्ण हुन्छ।</verse>
				<verse number="35">त्यसकारण सावधान होऊ, तिमीमा भएको उज्यालो अँध्यारो नहोस्।</verse>
				<verse number="36">त्यसकारण तिम्रो सम्पूर्ण शरीर उज्यालोले पूर्ण छ, तथा त्यसको कुनै भाग अँध्यारो छैन भने त्यो सम्पूर्ण रूपले उज्यालो हुनेछ, जसरी बत्तीको उज्यालो तिमीहरूमा चम्कन्छ।”</verse>
				<verse number="37">येशूले बोलिसक्नुभएपछि एकजना फरिसीले उहाँलाई आफूसँग भोजनमा निम्तो दिए। उहाँ घरभित्र गएर टेबुलमा खान ढल्कनुभयो।</verse>
				<verse number="38">तर येशूले खान अघि हात नधुनुभएको देखेर ती फरिसी छक्‍कै परे।</verse>
				<verse number="39">त्यसपछि प्रभुले तिनलाई भन्‍नुभयो, “तिमी फरिसीहरू कचौरा र थालको बाहिरपट्टि त सफा गर्दछौ; तर तिमीहरूको भित्री भागचाहिँ लोभ र दुष्‍टताले भरिएका हुन्छ।</verse>
				<verse number="40">मूर्ख मानिसहरूहो! जसले बाहिरको भाग बनाउनुभयो, उहाँले नै भित्रको भाग पनि बनाउनुभएको होइन र?</verse>
				<verse number="41">तर तिमीहरूभित्र लोभले थुपारेका जे कुराहरू छन्, ती गरिबहरूलाई देओ, र तिमीहरूका निम्ति सबै थोक शुद्ध हुन्छन्।</verse>
				<verse number="42">“धिक्‍कार! तिमी फरिसीहरूलाई, किनकि तिमीहरूले परमेश्‍वरलाई पुदिना, आरूद र हरेक जडीबुटीको दशांश दिन्छौ, तर न्याय र परमेश्‍वरको प्रेमलाई तिमीहरू बेवास्ता गर्दछौ। तिमीहरूले पहिलो नछोडीकन, यो दोस्रो पनि गर्नुपर्नेथियो।</verse>
				<verse number="43">“धिक्‍कार! तिमी फरिसीहरूलाई, किनकि तिमीहरू सभाघरहरूमा सबैभन्दा प्रमुख आसन र बजारहरूमा आदरपूर्ण अभिवादन पाउन रुचाउँछौ।</verse>
				<verse number="44">“धिक्‍कार! तिमीहरूलाई, किनकि तिमीहरू सङ्केत नभएका चिहानहरू जस्ता छौ, जसमाथिबाट मानिसहरू थाहै नपाई हिँड्छन्।”</verse>
				<verse number="45">व्यवस्थाका विद्वान्‌हरूमध्ये एक जनाले उहाँलाई भने, “गुरुज्यू, यी कुराहरू भनेर तपाईंले हाम्रो पनि बेइज्जत गर्दै हुनुहुन्छ।”</verse>
				<verse number="46">येशूले जवाफ दिनुभयो, “तिमी व्यवस्थाका विद्वान्‌हरूलाई पनि धिक्‍कार! किनकि तिमीहरूले मानिसहरूलाई तिनीहरूले बोक्नै नसक्ने भारी लदाउँछौ, तर तिमीहरू आफैले भने तिनीहरूलाई सहायता गर्न एउटा औंला पनि उठाउँदैनौ।</verse>
				<verse number="47">“धिक्‍कार! तिमीहरूलाई, किनकि तिमीहरू अगमवक्‍ताहरूको निम्ति चिहान बनाउँछौ; तर तिनीहरूलाई तिमीहरूकै पुर्खाहरूले मारेका थिए।</verse>
				<verse number="48">यसरी तिमीहरूले आफ्ना पुर्खाहरूले जे गरेका थिए, त्यसमा तिमीहरूको पनि सहमति छ भन्‍ने साक्षी दिन्छौ, तिनीहरूले अगमवक्‍ताहरूलाई मारे, अनि तिमीहरू उनीहरूका चिहान बनाउँछौ।</verse>
				<verse number="49">यसैकारण परमेश्‍वरले आफ्नो बुद्धिमा यसो भन्‍नुभयो, ‘म तिनीहरूकहाँ अगमवक्‍ताहरू र प्रेरितहरू पठाउनेछु, उनीहरूमध्ये कसैलाई मार्नेछन् र अरूहरूलाई तिनीहरूले सताउनेछन्।’</verse>
				<verse number="50">त्यसकारण संसारको सुरुदेखि यता भएका सबै अगमवक्‍ताका रक्‍तपातको लेखा दिन यो पुस्ता जिम्मेवार रहनेछ,</verse>
				<verse number="51">हाबिलको रगतदेखि जकरियाको रगतसम्म, जसको हत्या वेदी र पवित्रस्थानको बीचमा गरिएको थियो। हो, म तिमीहरूलाई भन्दछु, यी सबै कुराको लेखा यो पुस्ताबाट नै लिइनेछ।</verse>
				<verse number="52">“धिक्‍कार! तिमी व्यवस्थाका विद्वान्‌हरूलाई, किनकि तिमीहरूले ज्ञानमा प्रवेश गर्ने साँचो लगेका छौ। तिमीहरू आफू पनि भित्र पसेनौ, तर भित्र पस्दै गरेकाहरूलाई समेत तिमीहरूले रोक्यौ।”</verse>
				<verse number="53">येशू त्यहाँबाट जानुभएपछि फरिसीहरू र व्यवस्थाका शिक्षकहरूले उहाँको घोर विरोध गर्न र उहाँलाई प्रश्नहरू सोध्दै घेराउ गर्न थाले;</verse>
				<verse number="54">अनि उहाँले भन्‍नुहुने जुनसुकै कुरामा पनि तिनीहरूले उहाँलाई पक्रन दाउ खोज्न थाले।</verse>
			</chapter>
			<chapter number="12">
				<verse number="1">यसैक्रममा जब त्यहाँ हजारौंको भीड जम्मा हुन लाग्यो, यहाँसम्म कि एउटाले अर्कालाई कुल्चन लागे, तब येशूले पहिले आफ्ना चेलाहरूसँग यसो भन्दै बोल्न लाग्नुभयो: “फरिसीहरूको खमीरदेखि होसियार रहो, जुन तिनीहरूका कपटीपन हो।</verse>
				<verse number="2">अब लुकेको कुनै कुरो छैन, जो प्रकट हुनेछैन; र गुप्‍तमा कुनै कुरो छैन, जो थाहा लाग्नेछैन।</verse>
				<verse number="3">तिमीहरूले अँध्यारोमा जे भनेका छौ, त्यो दिनको उज्यालोमा सुनिनेछ; र भित्री कोठामा तिमीहरूले जे कानेखुशी गरेका छौ, त्यो घरको धुरीबाट प्रचार हुनेछ।</verse>
				<verse number="4">“मेरा मित्रहरूहो, म तिमीहरूलाई भन्दछु, शरीरलाई मार्ने, तर त्यसपछि अरू केही गर्न नसक्नेहरूसँग नडराओ।</verse>
				<verse number="5">तर तिमीहरू कोसँग डराउनुपर्छ, म तिमीहरूलाई चेतावनी दिनेछु: उहाँसँग डराओ, जससँग शरीरलाई मारेपछि नरकमा फालिदिने शक्‍ति छ। हो, म तिमीहरूलाई भन्दछु, उहाँसँग नै डराओ।</verse>
				<verse number="6">के दुई पैसामा पाँचओटा भँगेरा बिक्दैनन् र? तापनि तीमध्ये एउटै पनि परमेश्‍वरद्वारा बिर्सिइएका हुँदैनन्।</verse>
				<verse number="7">वास्तवमा तिमीहरूका शिरका कपालसमेत गन्ती भइसकेका छन्। नडराओ, तिमीहरू धेरै भँगेराहरूभन्दा बढी मूल्यवान् छौ।</verse>
				<verse number="8">“म तिमीहरूलाई भन्दछु, जसले मलाई मानिसहरूका सामुन्‍ने स्वीकार गर्दछ, ती हरेकलाई मानिसका पुत्रले पनि परमेश्‍वरका दूतहरूका सामुन्‍ने स्वीकार गर्नेछन्।</verse>
				<verse number="9">तर जसले मलाई मानिसहरूका सामुन्‍ने अस्वीकार गर्नेछ, परमेश्‍वरका दूतहरूको सामुन्‍ने त्यसलाई पनि अस्वीकार गरिनेछ।</verse>
				<verse number="10">अनि मानिसका पुत्रको विरुद्धमा बोल्ने हरेकलाई क्षमा हुनेछ, तर जसले पवित्र आत्माको विरुद्धमा निन्दा गर्दछ, त्यो त्यसलाई क्षमा हुनेछैन।</verse>
				<verse number="11">“जब तिमीहरू सभाघरहरू, शासकहरू र अधिकारीहरूका अघि ल्याइन्छौ, तब कसरी आफ्नो बचाउ गर्ने अथवा तिमीहरूले के बोल्ने भन्‍ने विषयमा फिक्री नगर;</verse>
				<verse number="12">किनकि तिमीहरूले के बोल्नुपर्ने हो, सो पवित्र आत्माले तिमीहरूलाई त्यसै बेला सिकाउनुहुनेछ।”</verse>
				<verse number="13">भीडबाट एक जनाले उहाँलाई भन्यो, “गुरुज्यू, मेरा दाजुलाई भनिदिनुहोस् र तिनले मसँग अंशबण्डा गरिदिऊन्।”</verse>
				<verse number="14">येशूले जवाफ दिनुभयो, “ए मानिस, कसले मलाई तिमीहरूको न्यायाधीश अथवा सम्पत्ति बाँडिदिने तुल्यायो?”</verse>
				<verse number="15">त्यसपछि उहाँले तिनीहरूलाई भन्‍नुभयो, “होसियार रहो! सबै प्रकारका लालचबाट आफूलाई जोगाओ; किनकि मानिसको जीवन उसको धनसम्पत्तिको प्रशस्ततामा रहँदैन।”</verse>
				<verse number="16">त्यसपछि उहाँले तिनीहरूलाई यो दृष्‍टान्त भन्‍नुभयो: “एउटा धनी मानिसको जमिनले प्रशस्त उब्जनी दियो।</verse>
				<verse number="17">त्यसले आफ्नो मनमा गुन्‍न थाल्यो, ‘अब म के गरूँ? मेरो अन्‍न राख्ने मसँग ठाउँ छैन।’</verse>
				<verse number="18">“त्यसपछि त्यसले भन्यो, ‘म यसो गर्नेछु, मैले आफ्ना ढुकुटीहरू भत्काएर झन् ठूला-ठूला बनाउनेछु; र म मेरा सबै अन्‍न र मालसामान त्यहाँ राख्नेछु;</verse>
				<verse number="19">अनि म आफैलाई भन्‍नेछु, “तेरो निम्ति धेरै वर्षसम्म पुग्ने प्रशस्त सम्पत्ति थुप्रिएका छन्; सुख-चैनको जीवन बिता, खा, पी र मोज गर्।” ’</verse>
				<verse number="20">“तर परमेश्‍वरले त्यसलाई भन्‍नुभयो, ‘ए मूर्ख! आज राती नै तेरो प्राण तँबाट लिइनेछ; अनि तैंले आफ्नो निम्ति तयार गरेका कुराहरू कसले प्राप्‍त गर्लान्?’</verse>
				<verse number="21">“आफ्नो निम्ति धनसम्पत्ति थुपार्ने, तर परमेश्‍वरका कुराहरूमा धनी नहुने हरेक मानिसको अवस्था यस्तै हुनेछ।”</verse>
				<verse number="22">त्यसपछि येशूले आफ्ना चेलाहरूलाई भन्‍नुभयो: “त्यसकारण म तिमीहरूलाई भन्दछु, के खाऔंला भनी आफ्नो जीवनको निम्ति, र के पहिरौंला भनी आफ्नो शरीरको निम्ति चिन्ता नगर।</verse>
				<verse number="23">भोजनभन्दा जीवन बढी महत्त्वपूर्ण अनि लुगाभन्दा शरीर बढी महत्त्वपूर्ण हुन्छ।</verse>
				<verse number="24">कागहरूलाई विचार गर: तिनीहरूले न ता छर्दछन्, न कटनी गर्दछन्, तिनीहरूका न ता भण्डार छ, न ढुकुटी नै; तर पनि परमेश्‍वरले तिनीहरूलाई खुवाउनुहुन्छ। तिमीहरू ता चराचुरुङ्गीभन्दा कति धेरै मूल्यवान् छौ!</verse>
				<verse number="25">तिमीहरूमध्ये कसले चिन्ता गरेर आफ्नो आयुमा एक क्षण थप्न सक्छ?</verse>
				<verse number="26">त्यसकारण यति सानो काम पनि गर्न सक्दैनौ भने, अन्य कुराहरूको निम्ति तिमीहरू किन चिन्ता गर्दछौ?</verse>
				<verse number="27">“लिली फूल कसरी हुर्कन्छन्, सो विचार गर। तिनीहरू परिश्रम गर्दैनन्, न धागो कात्छन्; तापनि म तिमीहरूलाई भन्दछु, राजा सोलोमन पनि आफ्नो सारा वैभवमा यी फूलहरूमध्ये एउटा जत्ति पनि सिँगारिएका थिएनन्।</verse>
				<verse number="28">यदि आज हुने र भोलि आगोमा फालिने मैदानको घाँसलाई त परमेश्‍वरले यसरी आभूषित गर्नुहुन्छ भने, हे अल्पविश्‍वासीहरूहो, उहाँले तिमीहरूलाई झन् कति बढी आभूषित गर्नुहोला!</verse>
				<verse number="29">अनि के खाऔंला अथवा के पिऔंला भनी त्यसैको खोजीमा मन नलगाओ, त्यस बारेमा चिन्ता नगर।</verse>
				<verse number="30">किनकि संसारका मानिसहरू पो यस्ता कुराहरूको पछि लाग्दछन्, तर तिमीहरूका पिताले तिमीहरूलाई यस्ता कुराहरू चाहिन्छ भनी जान्‍नुहुन्छ।</verse>
				<verse number="31">तर उहाँको राज्यको खोजी गर, अनि यी सबै कुराहरू पनि तिमीहरूलाई दिइनेछन्।</verse>
				<verse number="32">“ए सानो बगाल, नडराओ! किनकि तिमीहरूलाई राज्य दिन तिमीहरूका पिता प्रसन्‍न हुनुभएको छ।</verse>
				<verse number="33">तिमीहरूका सम्पत्ति बेचेर गरिबहरूलाई देओ। आफ्नो निम्ति कहिल्यै नरित्तिने थैलीहरू अर्थात् स्वर्गमा कहिल्यै नसकिने धन तयार पार, जहाँ चोर आउँदैन र कीराले पनि नाश गर्दैन।</verse>
				<verse number="34">किनकि जहाँ तिमीहरूको धन हुन्छ, त्यहीं तिमीहरूको मन पनि हुनेछ।</verse>
				<verse number="35">“सेवाको निम्ति सुसज्जित भई तयार बस र तिमीहरूका बत्ती बालिराख,</verse>
				<verse number="36">अनि ती मानिसहरूजस्ता होओ, जसले तिनीहरूका मालिक विवाह भोजबाट फर्कि आएर ढक्ढक्याउँदा तिनका निम्ति तुरुन्तै ढोका खोलिदिन सकियोस् भनेर आफ्ना मालिकलाई पर्खेर बस्छन्।</verse>
				<verse number="37">यदि मालिक आउँदा तिनले ती सेवकहरूलाई जागा रहेका भेट्टाए भने तिनीहरूका निम्ति असल हुनेछ। म तिमीहरूलाई साँचो भन्दछु, तिनले सेवा गर्नलाई कम्मर कस्‍नेछन्, तिनीहरूलाई खानको निम्ति टेबुलमा ढल्कन लगाउनेछन्, र आएर तिनीहरूका सेवा गर्नेछन्।</verse>
				<verse number="38">यदि मालिक मध्यरात अथवा बिहानै आउँदा जसलाई जागा रहेका भेट्टाउँछन्, ती सेवकहरूका निम्ति असल हुनेछ।</verse>
				<verse number="39">तर यो बुझिराख: घरका मालिकलाई चोर कति बेला आउँछ भन्‍ने थाहा भएको भए तिनले आफ्नो घर फोरिन दिने थिएनन्।</verse>
				<verse number="40">तिमीहरू पनि तयार बस, किनकि मानिसका पुत्र तिमीहरूले नचिताएको बेलामा आउनेछन्।”</verse>
				<verse number="41">अनि पत्रुसले सोधे, “प्रभु, तपाईंले यो दृष्‍टान्त हाम्रा लागि भन्‍नुभएको हो कि सबैका निम्ति?”</verse>
				<verse number="42">तब प्रभुले जवाफ दिनुभयो, “त्यो विश्‍वासयोग्य र बुद्धिमान् प्रबन्धक को हो, जसलाई त्यसका मालिकले तिनका सेवकहरूलाई ठीक समयमा तिनीहरूले पाउनुपर्ने खानेकुरा दिने कामको जिम्मा दिनेछन्?</verse>
				<verse number="43">उसका मालिक फर्केर आउँदा उसले त्यसै गरिरहेको भेट्टाए भने त्यस सेवकको लागि असल हुनेछ।</verse>
				<verse number="44">म तिमीहरूलाई साँचो भन्दछु, तिनले त्यसलाई आफ्ना सारा सम्पत्तिमाथि अधिकार दिनेछन्।</verse>
				<verse number="45">तर मानौं, त्यस सेवकले आफ्नो मनमा ‘मेरो मालिक आउन ढिलो गर्नेछन्,’ भन्यो र त्यसले सेवक सेविकाहरूलाई पिट्न लाग्यो र खाएर, पिएर मात्न लाग्यो भने,</verse>
				<verse number="46">त्यस सेवकका मालिक त्यसले नचिताएको दिनमा र त्यसलाई थाहै नभएको समयमा आइपुग्नेछन्। तब तिनले त्यसलाई टुक्रा-टुक्रा पारेर काट्नेछन् र त्यसलाई अविश्‍वासीहरूको स्थान दिनेछन्।</verse>
				<verse number="47">“त्यो सेवक जसले आफ्ना मालिकको इच्छा जान्दछ, र पनि तयार रहँदैन अथवा त्यसका मालिकको इच्छाअनुसार गर्दैन भने त्यसले धेरै पिटाइ खानेछ।</verse>
				<verse number="48">तर जसले मालिकको इच्छा नजानेर नै दण्डनीय काम गर्छ, त्यसले थोरै पिटाइ खानेछ। हरेक जसलाई धेरै दिइएको छ, त्यसबाट धेरै नै मागिनेछ; अनि जसलाई धेरै कुराहरू सुम्पिएका छन्, त्यसबाट अझ बढी लिइनेछ।</verse>
				<verse number="49">“म यस पृथ्वीमा आगो खन्याउन आएको हुँ, बरु त्यो अघिबाटै सल्किसकेको भए हुनेथियो!</verse>
				<verse number="50">तर मैले लिनुपर्ने एउटा बप्‍तिस्मा छ, अनि त्यो पूरा नभएसम्म म अति व्याकुल छु!</verse>
				<verse number="51">के तिमीहरूले म पृथ्वीमा शान्ति ल्याउन आएँ भन्‍ने विचार गर्दछौ? म तिमीहरूलाई भन्दछु, होइन; म त बरु विभाजन ल्याउन आएँ।</verse>
				<verse number="52">अबदेखि एउटा पाँचजनाको परिवारमा एकको विरुद्ध अर्को गरी विभाजन हुनेछ, तीनजनाका विरुद्ध दुई, र दुईजनाका विरुद्ध तीन।</verse>
				<verse number="53">तिनीहरूमा विभाजन हुनेछ; बुबा छोराको विरुद्धमा र छोरा बुबाको विरुद्धमा, आमा छोरीको विरुद्धमा र छोरी आमाको विरुद्धमा, सासू बुहारीको विरुद्धमा र बुहारी सासूको विरुद्धमा।”</verse>
				<verse number="54">उहाँले भीडलाई भन्‍नुभयो: “तिमीहरूले पश्‍चिमतिर बादल उठ्ने गरेको देखेर तुरुन्तै भन्दछौ, ‘पानी पर्छ,’ र त्यस्तै हुन्छ।</verse>
				<verse number="55">अनि दक्षिणी बतास चल्दा तिमीहरू भन्छौ, ‘अब गर्मी हुन्छ,’ र त्यस्तै हुन्छ।</verse>
				<verse number="56">ए कपटीहरूहो! पृथ्वी र आकाशको अवस्था हेरेर दिन कस्तो हुनेछ भनी अर्थ लाउनसक्छौ, तर यो वर्तमान समयको अर्थ लगाउन तिमीहरू किन जान्दैनौ?</verse>
				<verse number="57">“कुन कुरा ठीक हो भनी तिमीहरूले आफ्नै निम्ति किन निर्णय गर्दैनौ?</verse>
				<verse number="58">तिमीहरूका विरोधीसित हाकिमकहाँ जाँदै गर्दा ऊसँग बाटोमा हुँदै मिलाप गर्न भरमग्दूर प्रयास गर, नत्र ता त्यसले तिमीलाई तानेर न्यायाधीशकहाँ लैजानेछ र न्यायाधीशले तिमीलाई अधिकारीको जिम्मामा लगाउनेछ, र अधिकारीले तिमीलाई झ्यालखानामा हालिदिनेछ।</verse>
				<verse number="59">म तिमीहरूलाई भन्दछु, एक-एक पैसा नतिरून्जेल तिमी त्यहाँबाट बाहिर निस्कन पाउनेछैनौ।”</verse>
			</chapter>
			<chapter number="13">
				<verse number="1">अब त्यहाँ केही मानिसहरू उपस्थित थिए, जसले येशूलाई ती गालिलीहरूका विषयमा बताए, जसलाई पिलातसले हत्या गरेर तिनीहरूका रगत बलि पशुका रगतसँग नै मिसाइदिएका थिए।</verse>
				<verse number="2">अनि येशूले जवाफ दिनुभयो, “यस प्रकारले यातना पाएका कारण के ती गालीलीहरू अरू सबै गालिलीहरूभन्दा बढी पापी थिए भनी तिमीहरू सम्झन्छौ?</verse>
				<verse number="3">म तिमीहरूलाई भन्दछु, त्यसो होइन! तर तिमीहरूले पश्‍चात्ताप गरेनौ भने, तिमीहरू पनि सबै नाश हुनेछौ।</verse>
				<verse number="4">अथवा ती अठारजना जसमाथि सिलोआमको धरहरा ढल्दा मरेका थिए; के तिनीहरू यरूशलेममा बस्‍ने अरू सबै मानिसहरूभन्दा बढी दोषी थिए भनी तिमीहरू सम्झन्छौ?</verse>
				<verse number="5">म तिमीहरूलाई भन्दछु, त्यसो होइन! तर तिमीहरूले पश्‍चात्ताप गरेनौ भने, तिमीहरू पनि सबै नाश हुनेछौ।”</verse>
				<verse number="6">त्यसपछि उहाँले यो दृष्‍टान्त भन्‍नुभयो: “कुनै एकजना मानिसको उसको आफ्नै दाखबारीमा रोपेको एउटा अञ्जीरको रूख थियो। त्यस बोटमा फल छ कि भनी त्यो हेर्न आयो, तर त्यहाँ एउटै पनि फल भेट्टाएन।</verse>
				<verse number="7">यसकारण त्यसले दाखबारीको हेरचाह गर्ने मालीलाई भन्यो, ‘अब तीन वर्ष भइसक्यो, म यो अञ्जीरको रूखमा फल खोज्न आइरहेको छु, तर एउटै पनि पाएको छैन। यसलाई काटेर ढालिदेऊ! यसले किन यो जमिन ओगट्ने?’</verse>
				<verse number="8">“तब मालीले जवाफ दियो, ‘मालिक, यसलाई अझै एक वर्ष रहन दिनुहोस्। म यसको वरपर खन्‍नेछु र मल हाल्नेछु।</verse>
				<verse number="9">यसले अर्को वर्ष फल फलायो भने राम्रै भयो! नत्र, यसलाई काटेर ढालिदिनुहोस्।’ ”</verse>
				<verse number="10">एक विश्रामदिनमा येशूले एउटा सभाघरमा शिक्षा दिइरहनुभएको थियो।</verse>
				<verse number="11">अनि त्यहाँ अठार वर्षदेखि कूँजो पार्ने दुष्‍ट आत्मा लागेकी एउटी स्त्री थिइन्। ती स्त्री कुप्री परेकी थिइन्, र आफैलाई कति पनि सीधा पार्न सक्दिन थिई।</verse>
				<verse number="12">येशूले त्यसलाई देख्नुभएपछि त्यसलाई अघि बोलाएर भन्‍नुभयो, “ए नारी, तिमी आफ्नो दुर्बलताबाट मुक्‍त भएकी छौ।”</verse>
				<verse number="13">त्यसपछि उहाँले उनीमाथि आफ्नो हात राख्नुभयो, र उनी तुरुन्तै सीधा भई, र परमेश्‍वरको प्रशंसा गरी।</verse>
				<verse number="14">येशूले विश्रामदिनमा निको पार्नुभएको हुनाले क्रोधित भएका सभाघरका शासकले मानिसहरूलाई भने, “काम गर्नका निम्ति छ दिनहरू छँदैछन्। त्यसकारण यी छ दिनभित्र आओ र निको होओ, विश्रामदिनमा होइन।”</verse>
				<verse number="15">तब प्रभुले तिनलाई जवाफ दिनुभयो, “ए कपटीहरू! के तिमीहरूमध्ये हरेकले विश्रामदिनमा गोठ र तबेलाबाट आफ्नो गोरु कि गधा फुकाएर त्यसलाई पानी खुवाउन बाहिर लैजाउँदैनौ र?</verse>
				<verse number="16">त्यसो भए शैतानले अठार वर्षसम्म बन्धनमा राखेको अब्राहामकी यो छोरी विश्रामदिनमा यस बन्धनबाट मुक्‍त हुनुपर्ने होइन र?”</verse>
				<verse number="17">उहाँले यो कुरा भन्‍नुभएपछि उहाँका सबै विरोधीहरू शर्ममा परे; तर अरू मानिसहरू उहाँले गरिरहनुभएका सबै उदेकका कामहरूमा आनन्दित भए।</verse>
				<verse number="18">त्यसपछि येशूले भन्‍नुभयो, “परमेश्‍वरको राज्य केजस्तो छ? म यसलाई केसित तुलना गरूँ?</verse>
				<verse number="19">यो त रायोको एउटा बीउजस्तो हो, जो कुनै मानिसले लिएर आफ्नो बारीमा रोप्यो; त्यो बढ्यो र एउटा रूख भयो, अनि आकाशका चराचुरुङ्गीहरूले यसका हाँगाहरूमा गुँड लगाए।”</verse>
				<verse number="20">अनि उहाँले फेरि सोध्नुभयो, “परमेश्‍वरको राज्यलाई म केसित तुलना गरूँ?</verse>
				<verse number="21">यो त त्यो खमीरजस्तै हो, जसलाई एउटी स्त्रीले लिएर करीब सत्ताईस किलो जति पीठोमा मिसाई अनि सम्पूर्ण पीठो छिचलुन्जेल राखी।”</verse>
				<verse number="22">त्यसपछि येशू यरूशलेमतिर जाँदै गर्नुहुँदा उहाँ शहर-शहर र गाउँ-गाउँमा शिक्षा दिँदै जानुभयो।</verse>
				<verse number="23">कुनै एक जनाले उहाँलाई सोध्यो, “प्रभु, के थोरै मानिसहरूले मात्र उद्धार पाउने हुन् र?” तर उहाँले तिनीहरूलाई भन्‍नुभयो,</verse>
				<verse number="24">“साँघुरो ढोकाबाट भित्र पस्‍न हर प्रयास गर, किनकि म तिमीहरूलाई भन्दछु, धेरैजना भित्र पस्‍न खोज्नेछन्, तर सक्नेछैनन्।</verse>
				<verse number="25">जब घरका मालिक उठेर एकपल्ट ढोका बन्द गर्नेछन्, तब तिमीहरू बाहिर उभिएर यसो भनी विन्ती गर्दै ढोका ढक्ढक्याउनेछौ, ‘हजुर, हाम्रा निम्ति ढोका खोलिदिनुहोस्।’ “तर तिनले जवाफ दिनेछन्, ‘तिमीहरू को हौ, वा कहाँबाट आएका हौ, म चिन्दिनँ।’</verse>
				<verse number="26">“तब तिमीहरूले भन्‍न लाग्नेछौ, ‘हामीले त तपाईंसँगै खायौं र पियौं, अनि तपाईंले हाम्रै गल्‍लीहरूमा शिक्षा दिनुभयो।’</verse>
				<verse number="27">“तर तिनले यस्तो जवाफ दिनेछन्, ‘तिमीहरू को हौ, वा कहाँबाट आएका हौ, म चिन्दिनँ। ए सबै दुष्‍ट काम गर्नेहरूहो, मबाट दूर होओ!’</verse>
				<verse number="28">“अनि जब तिमीहरूले अब्राहाम, इसहाक, याकोब र सबै अगमवक्‍ताहरूलाई परमेश्‍वरको राज्यभित्र भएका, तर तिमीहरू आफैलाई भने बाहिर फालिएका देख्नेछौ, जहाँ रुवाइ र दाह्रा किटाइ हुनेछ।</verse>
				<verse number="29">मानिसहरू पूर्व, पश्‍चिम, उत्तर र दक्षिणबाट आउनेछन् अनि परमेश्‍वरको राज्यको भोजमा बस्‍नेछन्।</verse>
				<verse number="30">अनि हेर, पछिल्‍ला हुनेहरू पहिला र पहिला हुनेहरू पछिल्‍ला हुनेछन्।”</verse>
				<verse number="31">त्यस बेला कोही फरिसीहरू येशूकहाँ आएर उहाँलाई भने, “यहाँबाट अरू कुनै ठाउँमा गइहाल्नुहोस्; किनकि हेरोदले तपाईंलाई मार्न चाहन्छन्।”</verse>
				<verse number="32">उहाँले भन्‍नुभयो, “गएर त्यस फ्याउरोलाई भनिदेओ, ‘आज र भोलि म भूतहरू धपाउँछु र मानिसहरूलाई निको पार्छु, अनि तेस्रो दिनमा म आफ्नो लक्ष्यमा पुग्नेछु।’</verse>
				<verse number="33">जेसुकै आइपरे तापनि आज, भोलि र पर्सि म अघि बढिरहनु नै पर्छ, किनकि यो निश्‍चित छ, यरूशलेमभन्दा बाहिर त कुनै अगमवक्‍ताको मृत्यु हुँदैन!</verse>
				<verse number="34">“ए यरूशलेम, ए यरूशलेम, तँ जसले अगमवक्‍ताहरूलाई मार्छस् अनि तँकहाँ पठाइएकाहरूलाई ढुङ्गाले हान्छस्। मैले कतिपल्ट तेरा बालबच्‍चाहरूलाई एउटी कुखुरीले आफ्ना चल्‍लाहरूलाई पखेटामुनि बटुलेझैं बटुल्न खोजें, तर तिमीहरू राजी भएनौ।</verse>
				<verse number="35">हेर्, तेरो घर तेरो निम्ति उजाड पारेर छोडिएको छ। म तँलाई भन्दछु, तैंले ‘प्रभुको नाउँमा आउनुहुने धन्यका हुनुहुन्छ’ भनी नभनेसम्म, तैंले मलाई फेरि देख्नेछैनस्।”</verse>
			</chapter>
			<chapter number="14">
				<verse number="1">एक विश्रामदिनमा येशू एकजना प्रतिष्‍ठित फरिसीको घरमा भोजनमा जानुभएको थियो र उहाँको सावधानीपूर्वक चियो भइरहेको थियो।</verse>
				<verse number="2">अनि त्यहाँ उहाँको अघिल्तिर पेटमा पानी भरिने रोगले पीडित एकजना मानिस थियो।</verse>
				<verse number="3">येशूले फरिसीहरू र व्यवस्थाका विद्वान्‌हरूलाई सोध्नुभयो, “विश्रामदिनमा निको पार्नु उचित छ कि छैन?”</verse>
				<verse number="4">तर तिनीहरू चूप लागिरहे। त्यसकारण उहाँले त्यस मानिसलाई छुनुभयो र निको पार्नुभयो; अनि त्यसलाई पठाउनुभयो।</verse>
				<verse number="5">त्यसपछि उहाँले तिनीहरूलाई सोध्नुभयो, “तिमीहरूमध्ये कसैको छोरा वा गोरु छ भने त्यो विश्रामदिनमा इनारमा खस्यो भने, के तिमीहरूले झट्टै त्यसलाई निकाल्दैनौ र?”</verse>
				<verse number="6">अनि तिनीहरूले केही पनि भन्‍न सकेनन्।</verse>
				<verse number="7">त्यहाँ आएका पाहुनाहरूले टेबुलमा आदरको स्थान छानेको देखेर उहाँले तिनीहरूलाई यो दृष्‍टान्त भन्‍नुभयो:</verse>
				<verse number="8">“जब कसैले तिमीलाई विवाह भोजमा निम्तो दिन्छ, तब आदरको स्थानमा नबस; किनकि तिमीभन्दा बढी विशिष्‍ट व्यक्‍ति पनि त्यहाँ निम्त्याइएको हुन सक्छ।</verse>
				<verse number="9">यदि त्यसो रहेछ भने तिमीहरू दुवैलाई निम्तो दिने मेजमानले आएर तिमीलाई भन्‍नेछ, ‘तिमी बसेको आसन यिनलाई देऊ।’ तब तिमी लज्जित भएर सबैभन्दा तल्‍लो स्थानमा बस्‍नुपर्नेछ।</verse>
				<verse number="10">तर तिमीले निम्तो पाएपछि सबैभन्दा तल्‍लो स्थानमा बस; तब तिम्रो मेजमान आएर तिमीलाई भन्‍नेछ, ‘ए मित्र, माथि सरेर राम्रो स्थानमा बस्‍नुहोस्।’ तब तिमीसँग भोजमा बस्‍नेहरू सबैका अघि तिमीलाई आदर हुनेछ।</verse>
				<verse number="11">किनकि आफूलाई उच्‍च तुल्याउने हरेक नम्र बनाइनेछन् र आफूलाई नम्र बनाउने उच्‍च पारिनेछन्।”</verse>
				<verse number="12">त्यसपछि येशूले उहाँलाई निम्तो दिने व्यक्‍तिलाई भन्‍नुभयो, “तिमीले दिवा अथवा रात्री भोज लगाउँदा आफ्ना मित्रहरू, आफ्ना दाजुभाइ अथवा आफन्तहरू, अथवा आफ्ना धनी छिमेकीहरूलाई निम्तो नदेऊ, यदि त्यसो गर्‍यौ भने तिनीहरूले पनि साटोमा तिमीलाई निम्तो दिन सक्नेछन्, र तिम्रो गुण फर्काइदिनेछन्।</verse>
				<verse number="13">तर तिमीले भोज लगाउँदैछौ भने गरिबहरू, लुला, हिँड्न नसक्ने, दृष्‍टिविहीनहरूलाई निम्तो देऊ,</verse>
				<verse number="14">अनि तिमीले आशिष पाउनेछौ। तिनीहरूले तिम्रो गुण फर्काइदिन नसके तापनि धर्मीहरू पुनर्जीवित हुँदा तिमीलाई प्रतिफल मिल्नेछ।”</verse>
				<verse number="15">टेबुलमा उहाँसँग हुनेहरूमध्ये एक जनाले यी कुराहरू सुनेर येशूलाई भन्यो, “त्यो मानिस धन्य हो, जसले परमेश्‍वरको राज्यमा भोज खानेछ।”</verse>
				<verse number="16">येशूले जवाफ दिनुभयो: “कुनै एक मानिसले एउटा ठूलो भोज लगाउने तयारी गर्दैथिए, र धेरै पाहुनाहरूलाई निम्तो दिए।</verse>
				<verse number="17">भोजको समय हुँदा उनले आफ्नो सेवकलाई निम्तो दिइएकाहरूलाई यसो भन्‍न पठाए, ‘आउनुहोस्, अब सबै थोक तयार छ।’</verse>
				<verse number="18">“तर तिनीहरू सबैले समान रूपले बहाना बनाउन लागे। पहिलोले भन्यो, ‘मैले भर्खरै एउटा जमिन किनेको छु, र म त्यो हेर्न जानुपर्छ; कृपया मलाई माफ गर्नुहोस्।’</verse>
				<verse number="19">“अर्कोले भन्यो, ‘मैले भर्खरै पाँच हल गोरुहरू किनेको छु, र म तिनीहरूलाई जाँच गर्न जाँदैछु; कृपया मलाई माफ गर्नुहोस्।’</verse>
				<verse number="20">“अझै अर्कोले भन्यो, ‘मेरो भर्खरै विवाह भएको छ, त्यसकारण म आउन सक्दिनँ।’</verse>
				<verse number="21">“सेवक फर्केर आयो, र मालिकलाई यसको खबर दियो। तब घरका मालिक रिसाए, र आफ्नो सेवकलाई आज्ञा दिए, ‘झट्टै बाहिर शहरका सडक र गल्‍लीहरूमा जाऊ, अनि गरिबहरू, लुलाहरू, दृष्‍टिविहीनहरू र हिँड्न नसक्‍नेहरूलाई यहाँ भित्र ल्याऊ।’</verse>
				<verse number="22">“त्यो सेवकले भन्यो, ‘मालिक, तपाईंले आज्ञा गर्नुभएबमोजिम काम भयो, तर ठाउँ अझै धेरैको लागि खाली छ।’</verse>
				<verse number="23">“त्यसपछि मालिकले सेवकलाई भने, ‘मूल सडक र गाउँतिर जाने गल्‍लीहरूमा जाऊ, अनि मानिसहरूलाई भित्र आउन कर गर, र मेरो घर भरियोस्।</verse>
				<verse number="24">म तिमीहरूलाई भन्दछु, मैले पहिले निम्ताइएकाहरूमध्ये कसैले पनि मेरो भोजको स्वाद चाख्न पाउनेछैनन्।’ ”</verse>
				<verse number="25">येशूसँग मानिसहरूको ठूलो भीड साथमा जाँदैथिए, र तिनीहरूतिर फर्केर उहाँले भन्‍नुभयो:</verse>
				<verse number="26">“यदि कोही मकहाँ आउँछ र आफ्ना बुबा र आमा, आफ्ना पत्नी र छोराछोरीहरू, आफ्ना दाजुभाइ र दिदीबहिनीहरू, उसको आफ्नै प्राणलाई समेत तुच्छ ठान्दैन भने, त्यो मेरो चेला हुन सक्दैन।</verse>
				<verse number="27">अनि जुन व्यक्‍ति आफ्नो क्रूस बोकेर मेरो पछि लाग्दैन, त्यो मेरो चेला हुन सक्दैन।</verse>
				<verse number="28">“मानौं तिमीहरूमध्ये कसैले एउटा धरहरा बनाउने इच्छा गर्‍यो भने, के उसले पहिले नै बसेर त्यो बनाइ सिद्ध्याउने पर्याप्‍त खर्च आफूसित छ कि छैन भनी हिसाब गर्दैन र?</verse>
				<verse number="29">किनकि यदि उसले जग बसाल्यो, तर त्यो पूरा गर्न सकेन भने, त्यो देख्ने हरेकले त्यसको गिल्‍ला गर्नेछन्;</verse>
				<verse number="30">अनि भन्‍नेछन्, ‘यस मानिसले बनाउन सुरु ता गर्‍यो, तर पूरा गर्न सकेन।’</verse>
				<verse number="31">“अथवा मानौं कुनै एउटा राजा अर्को राजाको विरुद्ध लडाइँ गर्न जाँदैछ भने के उसले पहिले नै बसेर आफूसँग भएका दश हजारले उसको विरुद्धमा बीस हजार लिएर आउँदै गरेको राजाको लडाइँ गर्न सक्छु कि सक्दिनँ भनी विचार गर्दैन र?</verse>
				<verse number="32">ऊ असमर्थ छ भने उसले त्यो अर्को राजा टाढा छँदा नै मिलापको शर्त सोध्न प्रतिनिधिहरू पठाउनेछ।</verse>
				<verse number="33">त्यसै गरी तिमीहरूमध्ये जसले आफूसित भएका सबै थोक त्याग्दैन, त्यो मेरो चेला हुन सक्दैन।</verse>
				<verse number="34">“नुन असल हो, तर यदि यसले आफ्नो नुनिलोपन हरायो भने यसलाई फेरि कसरी नुनिलो बनाउने?</verse>
				<verse number="35">त्यो न त माटोको निम्ति, न मलको निम्ति कामलाग्दो हुन्छ, त्यो त बाहिर फालिन्छ। “जसका सुन्‍ने कानहरू छन्, त्यसले सुनोस्।”</verse>
			</chapter>
			<chapter number="15">
				<verse number="1">कर उठाउनेहरू र पापीहरू सबै उहाँका वचन सुन्‍नलाई वरिपरि जम्मा भइरहेका थिए।</verse>
				<verse number="2">तर फरिसीहरू र व्यवस्थाका शिक्षकहरूले गनगनाउँदै भन्‍न लागे, “यस मानिसले पापीहरूलाई ग्रहण गर्छ र तिनीहरूसित नै खानपान गर्छ।”</verse>
				<verse number="3">तब येशूले तिनीहरूलाई यो दृष्‍टान्त भन्‍नुभयो:</verse>
				<verse number="4">“मानौं तिमीहरूमध्ये कसैको एक सय भेडाहरू छन् अनि तीमध्ये एउटा हरायो भने के उसले उनान्सयलाई खुला मैदानमै छोडेर हराएको भेडालाई नभेट्टाउन्जेल त्यसको खोजी गर्दैन र?</verse>
				<verse number="5">अनि हराएको भेडा भेट्टाएपछि उसले रमाउँदै त्यसलाई आफ्नो काँधमा बोक्छ</verse>
				<verse number="6">र घर जान्छ। त्यसपछि उसले आफ्ना मित्रहरू र छिमेकीहरूलाई बोलाएर भन्छ, ‘मसँग रमाओ, मैले मेरो हराएको भेडा भेट्टाएको छु।’</verse>
				<verse number="7">म तिमीहरूलाई भन्दछु, त्यसरी नै स्वर्गमा पनि पश्‍चात्ताप गर्न नपर्ने उनान्सय धर्मी जनहरूका लागि भन्दा पश्‍चात्ताप गर्ने एकजना पापीको लागि अझ बढी आनन्द मनाइनेछ।</verse>
				<verse number="8">“अथवा मानौं एउटी स्त्रीसँग दशओटा चाँदीका सिक्‍का छन्, र एउटा सिक्‍का हराई भने के त्यसले त्यो सिक्‍का नपाउन्जेल बत्ती बालेर घर बढारी-बढारीकन होसियारीपूर्वक खोज्दिनन् र?</verse>
				<verse number="9">अनि त्यो स्त्रीले त्यो सिक्‍का भेट्टाएपछि आफ्ना मित्रहरू र छिमेकीहरूलाई बोलाएर भन्छे, ‘मसँग रमाओ, मैले हराएको सिक्‍का भेट्टाएकी छु।’</verse>
				<verse number="10">म तिमीहरूलाई भन्दछु, त्यसरी नै पश्‍चात्ताप गर्ने एकजना पापीको लागि परमेश्‍वरका स्वर्गदूतहरूका सामुन्‍ने आनन्द मनाइनेछ।”</verse>
				<verse number="11">येशूले भन्‍ने क्रम जारी राख्नुभयो: “कुनै मानिसका दुई छोराहरू थिए।</verse>
				<verse number="12">कान्छोले आफ्ना बुबालाई भन्यो, ‘पिता, मेरो भागमा पर्ने अंश मलाई दिनुहोस्।’ तब तिनले आफ्नो सम्पत्ति तिनीहरूलाई बाँडिदिए।</verse>
				<verse number="13">“अनि धेरै दिन नबित्दै कान्छो छोरो आफूसँग भएको सबै धनसम्पत्ति बटुलेर टाढा देशमा गयो, र त्यहाँ त्यसले आफ्नो सम्पत्ति भोग-विलासमा उडायो।</verse>
				<verse number="14">त्यसले सबै खर्च गरिसकेपछि त्यो सारा देशभरि ठूलो अनिकाल पर्‍यो, र त्यसलाई अभाव हुनथाल्यो।</verse>
				<verse number="15">यसकारण त्यो गएर त्यस देशका एकजना नागरिककहाँ काम माग्यो, जसले त्यसलाई सुँगुरहरू चराउन आफ्नो खेतमा पठायो।</verse>
				<verse number="16">अनि त्यसले सुँगुरहरूले खाने ती चारोहरूले आफ्नो पेट भर्न चाहन्थ्यो, तर कसैले पनि त्यसलाई केही दिँदैनथ्यो।</verse>
				<verse number="17">“त्यसको आफ्नो चेत खुलेपछि त्यसले भन्यो, ‘मेरा बुबाका कति धेरै ज्यालादार सेवकहरूसँग अघाएर उबार्नेसमेत भोजन हुन्छ, तर म यहाँ भोकले मर्दैछु!</verse>
				<verse number="18">म उठेर मेरा बुबाकहाँ फर्केर जानेछु, र उहाँलाई भन्‍नेछु: पिता, मैले स्वर्गको विरुद्धमा र तपाईंको विरुद्धमा पाप गरेको छु।</verse>
				<verse number="19">म अब तपाईंको छोरो भनिने योग्यको छैनँ; मलाई तपाईंका ज्यालादार सेवकहरूमध्ये एउटासरह बनाउनुहोस्।’</verse>
				<verse number="20">अनि त्यो उठेर आफ्नो बुबाकहाँ गयो। “तर त्यो अझै पनि धेरै टाढामै छँदा त्यसका बुबाले त्यसलाई देखेर तिनी त्यसप्रति दयाले भरिए; तिनी आफ्नो छोराकहाँ दगुर्दै गई त्यसलाई अँगालो हाली त्यसलाई चुम्बन गरे।</verse>
				<verse number="21">“छोराले बुबालाई भन्यो, ‘पिता, मैले स्वर्गको विरुद्धमा र तपाईंको विरुद्धमा पाप गरेको छु। म अब तपाईंको छोरो भनिने योग्यको छैनँ। मलाई तपाईंका ज्यालादार सेवकसरह एउटा बनाउनुहोस्।’</verse>
				<verse number="22">“तर बुबाले आफ्ना सेवकहरूलाई भने, ‘छिटो गर! सबैभन्दा असल लुगा ल्याएर यसलाई पहिराइदेओ। यसको हातमा औँठी र खुट्टामा जुत्ता लगाइदेओ।</verse>
				<verse number="23">पोसिराखेको मोटो पशु ल्याएर मार। हामी भोज गरौं र आनन्द मनाऔं।</verse>
				<verse number="24">किनकि यो मेरो छोरो मरेको थियो, र फेरि जीवित भएको छ; यो हराएको थियो, र भेट्टाइएको छ।’ अनि तिनीहरूले आनन्द मनाउन लागे।</verse>
				<verse number="25">“त्यस बेला जेठो छोरो खेतबारीमा थियो। त्यो घरको नजिकै आइपुग्दा त्यसले बाजा र नाचगानको आवाज सुन्यो।</verse>
				<verse number="26">त्यसकारण त्यसले एउटा सेवकलाई बोलाएर के हुँदैछ भनी सोध्यो।</verse>
				<verse number="27">त्यसले जवाफ दियो, ‘तपाईंको भाइ आउनुभएको छ, अनि तपाईंका बुबाले पालिराखेको मोटो पशु मार्नुभएको छ, किनकि उहाँले तिनलाई सुरक्षित र स्वस्थ नै पाउनुभएको छ।’</verse>
				<verse number="28">“तब जेठो दाजु रिसायो र भित्र जान मानेन। त्यसकारण त्यसका बुबा बाहिर गएर त्यसलाई फकाउन थाले।</verse>
				<verse number="29">तर त्यसले आफ्नो बुबालाई जवाफ दियो, ‘हेर्नुहोस्! यतिका वर्षसम्म मैले तपाईंको सेवा गरिरहेको छु, र तपाईंका आज्ञा कहिल्यै उलङ्घन गरिनँ; तापनि मैले मेरा मित्रहरूसँग आनन्द मनाउन सकूँ भनेर तपाईंले मलाई एउटा पाठो पनि कहिल्यै दिनुभएन।</verse>
				<verse number="30">तर जब तपाईंको सम्पत्ति वेश्याहरूसँग उडाउने तपाईंको यो छोरो घर आयो, तब तपाईंले त्यसका निम्ति पोसाइराखेको मोटो पशुसमेत मार्नुभयो।’</verse>
				<verse number="31">“बुबाले भने, ‘मेरो छोरा, तिमी ता सधैं मैसँग छौ, र मसँग भएका सबै थोक तिम्रा हुन्।</verse>
				<verse number="32">तर हामीले आनन्द मनाएर खुशी हुनपर्ने नै पर्छ, किनकि तिम्रो यो भाइ मरेको थियो, र फेरि जीवित भएको छ; यो हराएको थियो, र पाइएको छ।’ ”</verse>
			</chapter>
			<chapter number="16">
				<verse number="1">येशूले आफ्ना चेलाहरूलाई भन्‍नुभयो: “कुनै धनी मानिसको एकजना प्रबन्धक थियो र उसलाई आफ्ना मालिकको धनसम्पत्ति उडाइरहेको छ भन्‍ने दोष लागेको थियो।</verse>
				<verse number="2">त्यसकारण मालिकले त्यसलाई बोलाएर सोधे, ‘मैले तिम्रो बारेमा जे सुन्दैछु, त्यो के हो? तिम्रो कामको हिसाब देऊ; किनकि अब उप्रान्त तिमी प्रबन्धक रहिरहन सक्दैनौ।’</verse>
				<verse number="3">“त्यो प्रबन्धकले आफ्नो मनमनै भन्यो, ‘अब म के गरूँ? मेरा मालिकले मेरो काम खोस्‍न लागेका छन्। खनजोत गर्ने मेरो बल छैनँ, अनि भीख माग्न मलाई लाज लाग्छ।</verse>
				<verse number="4">मैले के गर्नेछु, त्यो मलाई थाहा छ, त्यसो गर्दा म यहाँको कामबाट हटाइए पनि मानिसहरूले मलाई तिनीहरूका घरमा स्वागत गरून्।’</verse>
				<verse number="5">“तब त्यसले आफ्ना मालिकका ऋणीहरूमध्ये हरेकलाई बोलायो। त्यसले पहिलोलाई सोध्यो, ‘तिमीलाई मेरा मालिकको कति ऋण छ?’</verse>
				<verse number="6">“उसले भन्यो, ‘तीन हजार लिटर जैतुनको तेल।’ “प्रबन्धकले उसलाई भन्यो, ‘तिम्रो तमसुक लेऊ र चाँडो बसेर पन्ध्र सय लिटर लेख।’</verse>
				<verse number="7">“त्यसपछि त्यसले दोस्रोलाई सोध्यो, ‘तिमीलाई कति ऋण छ?’ “उसले भन्यो, ‘तीस टन गहुँ।’ “त्यसले उसलाई भन्यो, ‘तिम्रो तमसुक लेऊ र चौबीस टन लेख।’</verse>
				<verse number="8">“त्यसले चतुर्‍याइँपूर्वक काम गरेकोले त्यसका मालिकले त्यो बेइमान प्रबन्धकको तारिफ गरे, किनकि यस संसारका मानिसहरू आफूजस्तै अरू मानिसहरूसँग व्यवहार गर्ने काममा ज्योतिका मानिसहरूभन्दा अझ बढी चतुर हुन्छन्।</verse>
				<verse number="9">म तिमीहरूलाई भन्दछु, संसारको धन प्रयोग गरेर आफ्ना निम्ति मित्रहरू बनाओ, र त्यो धन सकिएपछि तिमीहरूले अनन्त वासस्थानमा स्वागत पाउनेछौ।</verse>
				<verse number="10">“जसलाई थोरै कुरामा भरोसा गर्न सकिन्छ, त्यसलाई धेरै कुरामा पनि भरोसा गर्न सकिन्छ, अनि जो सानो कुरामा बेइमान हुन्छ, त्यो धेरै कुरामा पनि बेइमान हुन्छ।</verse>
				<verse number="11">त्यसैले यदि तिमीहरू सांसारिक धन चलाउने काममा इमानदार भएनौ भने तिमीहरूलाई साँचो धनको निम्ति कसले भरोसा गर्ला?</verse>
				<verse number="12">अनि यदि तिमीहरू अरू कसैको धनमा इमानदार भएनौ भने तिमीहरूलाई तिम्रो आफ्नै धन कसले देला र?</verse>
				<verse number="13">“कुनै पनि सेवकले दुई मालिकको सेवा गर्न सक्दैन। कि ता त्यसले एउटालाई घृणा गरेर अर्कोलाई प्रेम गर्नेछ, कि ता त्यो एउटाप्रति भक्‍त बनेर अर्कालाई तुच्छ ठान्‍नेछ। तिमीहरूले परमेश्‍वर र धन दुवैको सेवा गर्न सक्दैनौ।”</verse>
				<verse number="14">फरिसीहरू, जसले धनको लोभ गर्थे, यी सबै कुरा सुनेर तिनीहरूले उहाँका विरुद्ध ओठ लेप्य्राउँदै थिए।</verse>
				<verse number="15">उहाँले तिनीहरूलाई भन्‍नुभयो, “मानिसहरूका सामुन्‍ने आफैलाई धर्मी ठहराउने मानिसहरू तिमीहरू नै हौ, तर तिमीहरूका हृदय परमेश्‍वरले जान्‍नुहुन्छ। मानिसहरूका बीचमा जे उच्‍च ठानिएको हुन्छ, त्यो परमेश्‍वरको दृष्‍टिमा घृणित हुन्छ।</verse>
				<verse number="16">“व्यवस्था र अगमवक्‍ताका वचन यूहन्‍नाको पालासम्म घोषणा गरिए। त्यस बेलादेखि परमेश्‍वरको राज्यको सुसमाचार घोषणा भइरहेको छ, अनि हरेक व्यक्‍तिले आफू त्यसभित्र पस्‍न जबरजस्ती गर्दैछ।</verse>
				<verse number="17">तर व्यवस्थाबाट एक मात्रा पनि हट्नुभन्दा आकाश र पृथ्वी टलिजान सजिलो छ।</verse>
				<verse number="18">“जसले आफ्नी पत्नीलाई विवाह-विच्छेद गरेर अर्की स्त्रीसँग विवाह गर्छ, त्यसले व्यभिचार गर्छ, अनि त्यो मानिस जसले विवाह-विच्छेद गरिएकी कुनै स्त्रीलाई विवाह गर्छ, उसले पनि व्यभिचार गर्छ।</verse>
				<verse number="19">“येशूले भन्‍नुभयो, एउटा धनी मानिस थियो र ऊ बहुमूल्य बैजनी र मिहिन मलमलको लुगा लगाएर दिनहुँ सुख-विलासमा बस्दथ्यो।</verse>
				<verse number="20">उसको ढोकामा लाजरस नाउँ भएको एउटा माग्ने राखिन्थ्यो, जसको शरीर घाउ नै घाउले भरिएको थियो,</verse>
				<verse number="21">अनि त्यसले धनी मानिसको टेबुलबाट झरेका भोजनका टुक्रा-टाक्री खाने इच्छा गर्दथ्यो। कुकुरहरूले पनि आएर त्यसका घाउहरू चाट्दथे।</verse>
				<verse number="22">“केही समयपछि त्यो माग्ने मर्‍यो र स्वर्गदूतहरूले त्यसलाई लगेर अब्राहामको साथमा पुर्‍याइयो। त्यो धनी मानिस पनि मर्‍यो, र गाडियो।</verse>
				<verse number="23">नरकमा, जहाँ ऊ कठोर यातनामा थियो। उसले त्यहाँबाट नजर उठाएर हेर्‍यो, र टाढामा अब्राहाम र उनको साथमा लाजरसलाई देख्यो।</verse>
				<verse number="24">तब उसले उनलाई कराएर भन्यो, ‘हे पिता अब्राहाम, ममाथि दया गर्नुहोस्, र लाजरसलाई त्यसको औंला पानीमा चोपेर मेरो जिब्रोलाई शीतल पारिदिन यहाँ पठाइदिनुहोस्, किनकि म यस आगोमा कठोर वेदनामा छु।’</verse>
				<verse number="25">“तर अब्राहामले जवाफ दिए, ‘छोरा, याद गर! तिमीले तिम्रो जीवनकालमा असल कुराहरू प्राप्‍त गर्‍यौ, तर लाजरसले दुःख मात्र पायो; तर अहिले उसले यहाँ आराम पाउँदैछ, र तिमीचाहिँ वेदनामा तड्पिरहेका छौ।</verse>
				<verse number="26">अनि यसबाहेक पनि, यहाँबाट तिमीकहाँ जान चाहनेहरू जान नसकून् र त्यहाँबाट पनि कोही पार गरेर यहाँ आउन नसकून् भनेर हामीहरूका बीचमा एउटा अति गहिरो धाँदो राखिएको छ।’</verse>
				<verse number="27">“तब उसले भन्यो, ‘त्यसो भए, हे पिता, म तपाईंलाई विन्ती गर्दछु, लाजरसलाई मेरो परिवारकहाँ पठाइदिनुहोस्,</verse>
				<verse number="28">किनकि मेरा पाँच भाइहरू त्यहाँ छन्; त्यसले तिनीहरूलाई चेतावनी देओस्, जसबाट तिनीहरू पनि यो यातनाको ठाउँमा नआऊन्।’</verse>
				<verse number="29">“अब्राहामले जवाफ दिए, ‘तिनीहरूसित मोशा र अगमवक्‍ताका पुस्तकहरू छन्, तिनीहरूले तिनलाई सुनून्।’</verse>
				<verse number="30">“उसले भन्यो, ‘होइन, पिता अब्राहाम, तर मरेकाहरूबाट कोही एकजना तिनीहरूकहाँ गयो भने ता, तिनीहरूले पश्‍चात्ताप गर्नेछन्।’</verse>
				<verse number="31">“तिनले उसलाई भने, ‘यदि तिनीहरूले मोशा र अगमवक्‍ताका वचन सुन्दैनन् भने मरेकाहरूबाट कोही जीवित भए तापनि तिनीहरूले विश्‍वास गर्नेछैनन्।’ ”</verse>
			</chapter>
			<chapter number="17">
				<verse number="1">येशूले उहाँका चेलाहरूलाई भन्‍नुभयो: “मानिसहरूलाई पाप गर्न लाउने ठक्‍करहरू त आउनु वाध्य नै छ, तर धिक्‍कार तिनीहरूलाई, जसद्वारा ती आउँछन्।</verse>
				<verse number="2">यी सानाहरूमध्ये एकजनालाई पाप गर्न लाउनुभन्दा त त्यसलाई एउटा जाँतो त्यसको घाँटीमा बाँधेर समुद्रमा फालिदिनु असल हुनेथियो।</verse>
				<verse number="3">त्यसकारण आफैलाई जाँच गर। “यदि तिम्रा भाइले पाप गर्‍यो भने त्यसलाई हप्काऊ; र त्यसले पश्‍चात्ताप गर्‍यो भने त्यसलाई क्षमा गर।</verse>
				<verse number="4">अनि त्यसले तिम्रो विरुद्धमा दिनमा सातपल्ट पाप गर्‍यो र सातैपल्ट फर्केर आएर तिमीलाई ‘म पश्‍चात्ताप गर्छु’ भन्यो भने त्यसलाई क्षमा गर।”</verse>
				<verse number="5">प्रेरितहरूले प्रभुलाई भने, “हाम्रो विश्‍वास बढाइदिनुहोस्!”</verse>
				<verse number="6">उहाँले जवाफ दिनुभयो, “यदि तिमीहरूमा सानो रायोको दानाजत्रो मात्रै पनि विश्‍वास छ भने तिमीहरूले यो किम्बुको रूखलाई ‘तँ उखेलिएर समुद्रमा रोपिन जा’ भनी भन्‍न सक्छौ, र यसले तिम्रो आज्ञा मान्‍नेछ।</verse>
				<verse number="7">“मानौं तिमीहरूमध्ये कसैको एउटा सेवक खेत जोत्न अथवा भेडा चराउन गएको छ, के उसले त्यो सेवकलाई खेतबाट त्यो फर्केर आएपछि ‘अब आइज र खान बस्’ भन्छ र?</verse>
				<verse number="8">बरु उसले, ‘मेरो खाना तयार गर्, आफूलाई तयार राख र मैले खानपान नगरून्जेल मेरो सेवाटहल गर्; त्यसपछि तैंले खानपान गर्न सक्नेछस्’ भनी भन्दैन र?</verse>
				<verse number="9">सेवकले त्यसलाई अह्राइएको काम गरेकोले उसले त्यस सेवकलाई धन्यवाद दिन्छ र?</verse>
				<verse number="10">त्यसै गरी तिमीहरूले पनि जब तिमीहरूलाई अह्राइएका सबै कामहरू गरिसक्छौ, तब यसो भन्‍नुपर्छ, ‘हामी अयोग्य सेवक हौं, हामीले त केवल आफ्ना कर्तव्य मात्र पालन गरेका छौं।’ ”</verse>
				<verse number="11">यरूशलेम जाने आफ्नो यात्राको क्रममा येशू सामरिया र गालील प्रदेशबीचको सिमाना भएर जाँदैहुनुहुन्थ्यो।</verse>
				<verse number="12">उहाँ कुनै गाउँमा पस्‍न लाग्नुहुँदा कुष्‍ठरोग लागेका दशजनाले उहाँलाई भेटे। तिनीहरू केही टाढै उभिए,</verse>
				<verse number="13">अनि चर्को सोरमा उहाँलाई विन्ती गरे, “हे येशू, गुरुज्यू, हामीमाथि कृपा गर्नुहोस्!”</verse>
				<verse number="14">तिनीहरूलाई देखेर उहाँले भन्‍नुभयो, “जाओ र आफैलाई पूजाहारीकहाँ देखाओ।” अनि तिनीहरू जाँदाजाँदै निको भए।</verse>
				<verse number="15">तिनीहरूमध्ये एक जनाले आफू निको भएको देखेपछि चर्को सोरमा परमेश्‍वरको प्रशंसा गर्दै फर्केर आयो।</verse>
				<verse number="16">अनि ऊ येशूको पाउमा घोप्टो परेर उहाँलाई धन्यवाद दियो; त्यो एक सामरी थियो।</verse>
				<verse number="17">येशूले सोध्नुभयो, “के दशै जना नै निको भएका होइनन् र? अरू नौजना कहाँ छन्?</verse>
				<verse number="18">के फर्कि आएर परमेश्‍वरलाई प्रशंसा दिन यो परदेशीबाहेक अरू कोही भएनन्?”</verse>
				<verse number="19">त्यसपछि उहाँले त्यसलाई भन्‍नुभयो, “उठ र जाऊ, तिम्रो विश्‍वासले तिमीलाई निको पारेको छ।”</verse>
				<verse number="20">फरिसीहरूद्वारा परमेश्‍वरको राज्य कहिले आउँछ भनी सोधिएपछि येशूले जवाफ दिनुभयो, “परमेश्‍वरको राज्य तिमीहरूको अनुमान गराइमा आउँदैन,</verse>
				<verse number="21">न ता मानिसहरूले ‘यो यहाँ छ,’ अथवा ‘त्यहाँ छ,’ भनी भन्‍नेछन्, किनकि परमेश्‍वरको राज्य त तिमीहरूभित्र नै छ।”</verse>
				<verse number="22">त्यसपछि आफ्ना चेलाहरूलाई उहाँले भन्‍नुभयो, “समय आउँदैछ, जब तिमीहरूले मानिसका पुत्रलाई कुनै एक दिन हेर्ने इच्छा गर्नेछौ, तर तिमीहरूले देख्नेछैनौ।</verse>
				<verse number="23">मानिसहरूले तिमीहरूलाई, ‘ऊ त्यहाँ छ!’ अथवा ‘हेर, ऊ यहाँ छ!’ भन्‍नेछन्, तर तिनीहरूका पछि दगुर्दै नजाओ।</verse>
				<verse number="24">किनकि जसरी बिजुली चम्कँदा आकाशको एक छेउदेखि अर्को छेउ उज्यालो हुन्छ, मानिसका पुत्रले पनि आफ्नो दिनमा त्यस्तै गर्नेछन्।</verse>
				<verse number="25">तर पहिले उनले धेरै कष्‍टहरू भोग्नुपर्छ, अनि यस पुस्ताबाट तिरष्कृत गरिनुपर्छ।</verse>
				<verse number="26">“नूहको दिनमा जस्तो भएको थियो, मानिसका पुत्रका दिनहरूमा पनि त्यस्तै हुनेछ।</verse>
				<verse number="27">नूह जहाजभित्र पस्‍ने दिनसम्म नै मानिसहरू खाँदैथिए, पिउँदैथिए, र विवाह गरिरहेका र गराइँदैथिए। तब जलप्रलय आयो र तिनीहरू सबैलाई नष्‍ट पार्‍यो।</verse>
				<verse number="28">“लोतका दिनमा पनि त्यस्तै थियो। मानिसहरू खाइरहेका, पिइरहेका, किनबेच गरिरहेका, रोपिरहेका र बनाइरहेका थिए।</verse>
				<verse number="29">तर लोतले सदोम छोडेकै दिनमा आकाशबाट आगो र गन्धक बर्स्यो, र तिनीहरू सबैलाई नष्‍ट पार्‍यो।</verse>
				<verse number="30">“मानिसका पुत्र प्रकट हुने दिनमा ठीक यस्तै हुनेछ।</verse>
				<verse number="31">त्यस दिन कोही घरको छानामाथि हुनेछ, र त्यसका मालसामान घरभित्र छन् भने, ती थोकहरू लैजानलाई त्यो तल नओर्लोस्। त्यसै गरी खेतमा हुने कोही पनि केही लिन फर्केर नजाओस्।</verse>
				<verse number="32">लोतकी पत्नीलाई सम्झ!</verse>
				<verse number="33">जसले आफ्नो जीवन बचाउन खोज्छ, त्यसले त्यो गुमाउनेछ; र जसले आफ्नो जीवन गुमाउँदछ, त्यसले त्यो बचाउनेछ।</verse>
				<verse number="34">म तिमीहरूलाई भन्दछु, त्यस रात दुईजना मानिस एउटै ओछ्यानमा हुनेछन्; एकजना लगिनेछ र अर्को छोडिनेछ।</verse>
				<verse number="35">दुई स्त्रीहरू सँगसँगै अन्‍न पिँधिरहेका हुनेछन्, एउटी लगिनेछे र अर्की छोडिनेछे।</verse>
				<verse number="36">दुईजना मानिसहरू खेतमा हुनेछन्, एउटा लगिनेछ र अर्को छोडिनेछ। ”</verse>
				<verse number="37">तिनीहरूले सोधे, “कहाँ, प्रभु?” उहाँले जवाफ दिनुभयो, “जहाँ सिनु हुन्छ, त्यहाँ गिद्धहरू भेला गरिनेछन्।”</verse>
			</chapter>
			<chapter number="18">
				<verse number="1">तिनीहरूले सधैं प्रार्थना गरिरहनुपर्छ र हिम्मत हार्नुहुँदैन भन्‍ने कुरा दर्शाउन येशूले चेलाहरूलाई एउटा दृष्‍टान्त भन्‍नुभयो।</verse>
				<verse number="2">उहाँले भन्‍नुभयो: “कुनै एउटा शहरमा एकजना न्यायाधीश थिए, तिनले परमेश्‍वरको भय मान्दैनथिए, र मानिसको वास्ता पनि गर्दैनथिए।</verse>
				<verse number="3">त्यसै शहरमा एउटी विधवा थिई; जो तिनीकहाँ यस्तो विन्ती लिएर आइरहन्थी, ‘मेरो विरोधी विरुद्ध मलाई न्याय दिनुहोस्।’</verse>
				<verse number="4">“केही समयसम्म ता तिनले इन्कार गरे; तर पछि तिनले आफ्नो मनमा भन्‍न लागे, ‘म परमेश्‍वरको डर मान्दिनँ, र मानिसहरूको वास्ता पनि गर्दिनँ,</verse>
				<verse number="5">तापनि यस विधवाले मलाई हैरान पारिरहेकी हुनाले म त्यसलाई न्याय दिलाउनेछु, ताकि त्यसले घरी-घरी आएर मलाई हैरान नबनाओस्!’ ”</verse>
				<verse number="6">अनि प्रभुले भन्‍नुभयो, “ती अधर्मी न्यायाधीशले के भन्दैछन्, सुन!</verse>
				<verse number="7">तब के परमेश्‍वरले दिनरात उहाँलाई पुकार्ने उहाँका चुनिएकाहरूको न्याय गर्नुहुनेछैन र? के उहाँ तिनीहरूलाई ढिलो गरी पन्छाइरहनुहुन्छ र?</verse>
				<verse number="8">म तिमीहरूलाई भन्दछु, उहाँले तिनीहरूका झट्टै न्याय गर्नुहुन्छ। तापनि जब मानिसका पुत्र आउनेछन्, तब के उनले पृथ्वीमा विश्‍वास भेट्टाउनेछन् र?”</verse>
				<verse number="9">आफ्नै धार्मिकतामा ढुक्‍क भई भरोसा राखेर अरूहरूलाई तुच्छ दृष्‍टिले हेर्नेहरू कसै कसैलाई येशूले यो दृष्‍टान्त भन्‍नुभयो:</verse>
				<verse number="10">“दुईजना मानिस मन्दिरमा प्रार्थना गर्न गए; एकजना फरिसी र अर्को कर उठाउने मानिस।</verse>
				<verse number="11">फरिसी उभियो र आफ्नै विषयमा यसरी प्रार्थना गर्‍यो: ‘हे परमेश्‍वर, म तपाईंलाई धन्यवाद दिन्छु, किनकि म अरू मानिसहरू—अथवा डाँकू, दुष्‍ट काम गर्ने, व्यभिचारीहरूजस्तो छैनँ, अथवा यही कर उठाउने मान्छेजस्तो पनि म छैनँ।</verse>
				<verse number="12">म हप्‍तामा दुईपल्ट उपवास बस्दछु; र आफूले कमाएका थोकहरूबाट दशांश दिन्छु।’</verse>
				<verse number="13">“तर त्यो कर उठाउने मानिस टाढै उभियो। त्यसले स्वर्गतिर हेर्ने आँट पनि नगरी छाती पिट्दै यसो भन्यो, ‘हे परमेश्‍वर, ममाथि दया गर्नुहोस्, म पापी छु।’</verse>
				<verse number="14">“म तिमीहरूलाई भन्दछु, यो मानिस परमेश्‍वरको अघि त्यो अर्कोभन्दा धर्मी ठहरिएर घर फर्कियो; किनकि आफूलाई उच्‍च तुल्याउने नम्र बनाइनेछन् र आफूलाई नम्र बनाउने उच्‍च पारिनेछन्।”</verse>
				<verse number="15">मानिसहरूले आ-आफ्ना बालबालिकाहरूलाई पनि येशूले तिनीहरूलाई छोइदिऊन् भनी उहाँकहाँ ल्याइरहेका थिए। यो देखेर चेलाहरूले तिनीहरूलाई हप्काए।</verse>
				<verse number="16">तर येशूले बालबालिकाहरूलाई आफूकहाँ बोलाउनुभयो र भन्‍नुभयो, “साना बालबालिकाहरूलाई मकहाँ आउन देओ, तिनीहरूलाई नरोक; किनकि परमेश्‍वरको राज्य यस्तैहरूको हो।</verse>
				<verse number="17">म तिमीहरूलाई साँच्‍चै भन्दछु, जसले परमेश्‍वरको राज्यलाई एउटा सानो बालकलेझैं ग्रहण गर्दैन, ऊ कहिल्यै पनि त्यसमा प्रवेश गर्नेछैन।”</verse>
				<verse number="18">कुनै एक शासकले उहाँलाई सोधे, “हे असल गुरु, अनन्त जीवन प्राप्‍त गर्न मैले के गर्नुपर्छ?”</verse>
				<verse number="19">येशूले जवाफ दिनुभयो, “तिमी मलाई किन असल भन्दछौ? एक मात्र परमेश्‍वरबाहेक कोही पनि असल छैन।</verse>
				<verse number="20">तिमीलाई आज्ञाहरू त थाहै छ: ‘तैंले व्यभिचार नगर्नू, तैंले हत्या नगर्नू, तैंले नचोर्नू, तैंले झूटो साक्षी नदिनू, आफ्ना आमा र बुबाको आदर गर्नू।’ ”</verse>
				<verse number="21">तिनले भने, “यी आज्ञाहरू त मैले बालककालदेखि नै पालन गर्दैआएको छु।”</verse>
				<verse number="22">यो सुनेर येशूले तिनलाई भन्‍नुभयो, “तिमीलाई अझै एउटा कुराको अभाव छ। तिमीसँग भएका सबै थोक बेचेर गरिबहरूलाई बाँडिदेऊ, र तिम्रो निम्ति स्वर्गमा धनसम्पत्ति हुनेछ। त्यसपछि आऊ, मेरो पछि लाग।”</verse>
				<verse number="23">यो सुनेर तिनी साह्रै दुःखित भए; किनकि तिनी अत्यन्तै सम्पत्ति भएका मानिस थिए।</verse>
				<verse number="24">येशूले तिनलाई हेरेर भन्‍नुभयो, “धनीहरूलाई परमेश्‍वरको राज्यमा प्रवेश गर्न कति गाह्रो छ!</verse>
				<verse number="25">वास्तवमा कुनै धनी मानिसलाई परमेश्‍वरको राज्यमा प्रवेश गर्नुभन्दा त बरु ऊँटलाई सियोको नाथ्रीबाट छिर्नु सजिलो हुन्छ।”</verse>
				<verse number="26">यो सुन्‍नेहरूले सोधे, “त्यसो भए कसले उद्धार पाउन सक्छ त?”</verse>
				<verse number="27">येशूले जवाफ दिनुभयो, “जे कुरा मानिसहरूका लागि असम्भव छन्, ती परमेश्‍वरको लागि सम्भव हुन्छन्।”</verse>
				<verse number="28">पत्रुसले उहाँलाई भने, “तपाईंलाई पछ्याउनका निम्ति हामीले आफूसँग भएका सबै कुरा त्यागेका छौं!”</verse>
				<verse number="29">येशूले तिनीहरूलाई भन्‍नुभयो, “म तिमीहरूलाई साँचो भन्दछु, जसले परमेश्‍वरको राज्यको निम्ति घर अथवा पत्नी अथवा दाजुभाइ अथवा बुबाआमा अथवा छोराछोरीलाई त्यागेको छ,</verse>
				<verse number="30">त्यसले यसै युगमा त्यसको धेरै गुणा र आउँदा युगमा अनन्त जीवन प्राप्‍त गर्नेछ।”</verse>
				<verse number="31">येशूले बाह्र जनालाई एकातिर लैजानुभयो र तिनीहरूलाई भन्‍नुभयो, “हामी यरूशलेमतिर जाँदैछौं, अनि अगमवक्‍ताहरूले मानिसका पुत्रको विषयमा लेखेका सबै कुराहरू पूरा हुनेछन्।</verse>
				<verse number="32">उसलाई गैरयहूदीहरूको हातमा सुम्पिइनेछन्। तिनीहरूले उसलाई गिल्‍ला गर्नेछन्, निन्दा गर्नेछन्, उसलाई थुक्नेछन्;</verse>
				<verse number="33">उसलाई कोर्रा लगाउनेछन् अनि मार्नेछन्। तेस्रो दिनमा ऊ फेरि जीवित भई उठ्नेछ।”</verse>
				<verse number="34">चेलाहरूले यी कुराहरू केही पनि बुझेनन्। यसको अर्थ तिनीहरूबाट गोप्य राखिएको थियो, र उहाँले के विषयमा भन्दैहुनुहुन्थ्यो, सो तिनीहरूले बुझेनन्।</verse>
				<verse number="35">येशू यरिहो नजिकै पुग्नुहुँदा, एउटा दृष्‍टिविहीन मानिस बाटोको छेउमा भीख माग्दै बसिरहेको थियो।</verse>
				<verse number="36">नजिकैबाट भीड गइरहेको आवाज सुनेर त्यसले त्यहाँ के हुँदैछ भनी सोधपुछ गर्‍यो।</verse>
				<verse number="37">तिनीहरूले त्यसलाई भने, “नासरतका येशू जाँदैहुनुहुन्छ।”</verse>
				<verse number="38">त्यसले उच्‍च सोरमा भन्यो, “हे येशू, दाविदका पुत्र, ममाथि दया गर्नुहोस्!”</verse>
				<verse number="39">बाटो देखाउँदै अघि-अघि हिँड्नेहरूले त्यसलाई हप्काएर चूप लाग् भने, तर त्यो झन् चर्को सोरमा करायो, “हे दाविदका पुत्र, ममाथि दया गर्नुहोस्!”</verse>
				<verse number="40">येशू टक्‍क अडिनुभयो, र त्यस मानिसलाई आफूकहाँ ल्याउन आज्ञा दिनुभयो। त्यो नजिक आएपछि येशूले त्यसलाई सोध्नुभयो,</verse>
				<verse number="41">“म तिम्रो निम्ति के गरिदिऊँ भन्‍ने तिमी चाहन्छौ?” त्यसले भन्यो, “हे प्रभु, म देख्न चाहन्छु।”</verse>
				<verse number="42">येशूले त्यसलाई भन्‍नुभयो, “तिम्रो दृष्‍टि लिऊ, तिम्रो विश्‍वासले तिमीलाई निको पारेको छ।”</verse>
				<verse number="43">तुरुन्तै त्यसले आफ्नो दृष्‍टि पायो, र परमेश्‍वरको प्रशंसा गर्दै येशूको पछि लाग्यो। जब सबै मानिसहरूले यो देखे, तब तिनीहरूले पनि परमेश्‍वरको प्रशंसा गरे।</verse>
			</chapter>
			<chapter number="19">
				<verse number="1">येशू यरिहोमा प्रवेश गरी त्यहाँबाट जाँदैहुनुहुन्थ्यो।</verse>
				<verse number="2">त्यहाँ जक्‍कै नाउँ भएका एकजना मानिस थिए। तिनी कर उठाउनेहरूका प्रमुख थिए; र धनी थिए।</verse>
				<verse number="3">अनि तिनले येशू को हुनुहुँदोरहेछ भनी हेर्न चाहन्थे, तर भीडले गर्दा तिनले उहाँलाई देख्न सकेनन्; किनकि तिनी पुड्का थिए।</verse>
				<verse number="4">त्यसकारण तिनी दौडेर अघि-अघि गएर उहाँलाई हेर्नका लागि एउटा अञ्जीरको रूखमा चढे; किनकि येशू त्यतैबाट आउनलाग्नुभएको थियो।</verse>
				<verse number="5">जब येशू त्यस ठाउँमा आइपुग्नुभयो, तब उहाँले माथितिर हेरेर तिनलाई भन्‍नुभयो, “ए जक्‍कै, चाँडै तल आऊ। आज मलाई तिम्रो घरमा बस्‍नुपरेको छ।”</verse>
				<verse number="6">अनि तिनी झट्टै तल ओर्लेर आए, र खुशी हुँदै उहाँलाई सत्कार गरे।</verse>
				<verse number="7">तर यो देखेर सबैजनाले गनगनाउँदै भन्‍न लागे, “उनी ता एउटा ‘पापी’ को घरमा पाहुना बस्‍न गए।”</verse>
				<verse number="8">तर जक्‍कै खडा भएर प्रभुलाई भने, “हे प्रभु, हेर्नुहोस्! म अहिले यहीं नै मेरो सम्पत्तिको आधा भाग गरिबहरूलाई दिन्छु; अनि यदि मैले कसैलाई कुनै कुरामा ठगेको भए, म त्यसको चार गुणा फिर्ता गरिदिनेछु।”</verse>
				<verse number="9">येशूले तिनलाई भन्‍नुभयो, “आज यस घरमा मुक्‍ति आएको छ, किनकि यी मानिस पनि अब्राहामकै एक छोरा हुन्।</verse>
				<verse number="10">किनकि मानिसको पुत्र हराएकाहरूलाई खोज्न र बचाउन आएका हो।”</verse>
				<verse number="11">तिनीहरूले यी कुराहरू सुन्दैगर्दा उहाँले तिनीहरूलाई एउटा दृष्‍टान्त भन्‍नुभयो; किनकि उहाँ यरूशलेमको नजिकै हुनुहुन्थ्यो, र मानिसहरूले परमेश्‍वरको राज्य अब तुरुन्तै प्रकट हुनेछ भन्‍ने विचार गरेका थिए।</verse>
				<verse number="12">उहाँले भन्‍नुभयो: “असल खानदानका एकजना मानिस राजा नियुक्‍त भएर फेरि फर्कि आउनको लागि एउटा टाढा मुलुकमा गए।</verse>
				<verse number="13">तिनले आफ्ना दश जना सेवकहरूलाई बोलाएर तिनीहरूलाई सुनका दश सिक्‍का दिएर भने, ‘म फर्केर नआएसम्म यो पैसा व्यापारमा लगाओ।’</verse>
				<verse number="14">“तर उनका अधीनका प्रजाहरूले तिनलाई घृणा गर्दथे; र त्यसैले तिनका पछि-पछि तिनीहरूले यसो भन्‍ने दूतहरू पठाए, ‘यी मानिस हाम्रा राजा भएको हामी चाहँदैनौं।’</verse>
				<verse number="15">“तर तिनी राजा भएर घर फर्के। त्यसपछि तिनले दिएका पैसाबाट सेवकहरूले कति फाइदा गरे भनी पत्ता लगाउनका लागि तिनले आफ्ना सेवकहरूलाई आफूकहाँ बोलाए।</verse>
				<verse number="16">“पहिलो सेवक आएर भन्यो, ‘मालिक, तपाईंको पैसाले मैले अरू दश सिक्‍का कमाएको छु।’</verse>
				<verse number="17">“अनि त्यसका मालिकले भने, ‘स्याबास, मेरो असल सेवक! तिमी सानो कुरामा पनि विश्‍वासयोग्य भयौ, त्यसकारण अब दश शहरहरूमाथि अधिकार गर।’</verse>
				<verse number="18">“दोस्रो सेवक आएर भन्यो, ‘मालिक, तपाईंको पैसाले मैले अरू पाँच सिक्‍का कमाएको छु।’</verse>
				<verse number="19">“अनि त्यसका मालिकले भने, ‘तिमीले पाँच शहरहरूमाथि अधिकार गर।’</verse>
				<verse number="20">“त्यसपछि अर्को सेवक आयो, र भन्यो, ‘मालिक, हेर्नुहोस्, तपाईंको सिक्‍का यहीं छ, मैले यसलाई कपडाको टालोमा बाँधेर राखेको छु।</verse>
				<verse number="21">म तपाईंसँग डराएँ, किनकि तपाईं एक कठोर मानिस हुनुहुन्छ। तपाईंले त जे राख्नु नै भएको छैन, त्यो लिनुहुन्छ र जे छर्नुभएन, त्यसैको कटनी गर्नुहुन्छ।’</verse>
				<verse number="22">“त्यसका मालिकले जवाफ दिए, ‘ए दुष्‍ट सेवक, म तेरै मुखको वचनबाट तेरो न्याय गर्नेछु! मैले जे राखिनँ, त्यो लिने, र जे छरिनँ, त्यसैको कटनी गर्ने म एक कठोर मानिस हुँ भन्‍ने तँलाई थाहा थियो, होइन र?</verse>
				<verse number="23">त्यसो भए मेरो सिक्‍का तैंले किन साहुकहाँ राखिनस् त? त्यसो गरेको भए म फर्केर आउँदा मैले त्यो ब्याजसमेत पाउने थिएँ।’</verse>
				<verse number="24">“त्यसपछि तिनले त्यहाँ नजिकै उभिनेहरूलाई भने, ‘त्यसबाट त्यो सिक्‍का लेओ, र जससित दश सिक्‍का छ त्यसलाई देओ।’</verse>
				<verse number="25">“तिनीहरूले भने, ‘मालिक, त्यससँग दश सिक्‍का छँदैछन् त!’</verse>
				<verse number="26">“तिनले जवाफ दिए, ‘म तिमीहरूलाई भन्दछु, जससित छ त्यसलाई अरू दिइनेछ, तर जससित छैन, त्यससित भएको पनि खोसिनेछ।</verse>
				<verse number="27">तर म तिनीहरूमाथि राजा बनेको नचाहने मेरा ती शत्रुहरू, तिनीहरूलाई यहाँ ल्याओ र तिनीहरूलाई मेरै सामुन्‍ने मार।’ ”</verse>
				<verse number="28">येशूले यी कुराहरू भनिसकेपछि उहाँ यरूशलेमतर्फ जानअघि बढ्नुभयो।</verse>
				<verse number="29">जब उहाँ जैतुन डाँडा भनिने पहाडमा बेथफागे र बेथानीको नजिक आइपुग्नुभयो, तब उहाँले आफ्ना दुईजना चेलाहरूलाई यसो भनेर पठाउनुभयो,</verse>
				<verse number="30">“तिमीहरूका सामुन्‍नेको गाउँमा जाओ, र जब तिमीहरू त्यहाँ प्रवेश गर्छौ, तिमीहरूले त्यहाँ एउटा गधाको बछेडोलाई बाँधिराखेको भेट्टाउनेछौ, जसमाथि अझसम्म कोही सवार भएको छैन। त्यसलाई खोलेर यहाँ ल्याओ।</verse>
				<verse number="31">यदि कसैले तिमीहरूलाई ‘त्यसलाई किन फुकाउँदैछौ?’ भनी सोध्यो भने, त्यसलाई ‘प्रभुलाई यो चाहिएको छ’ भन्‍नू।”</verse>
				<verse number="32">ती अघि-अघि पठाइएकाहरू गए, र उहाँले तिनीहरूलाई जस्तो भन्‍नुभएको थियो, त्यस्तै भेट्टाए।</verse>
				<verse number="33">तिनीहरूले त्यो बछेडालाई फुकाउँदै गर्दा त्यसको मालिकहरूले तिनीहरूलाई सोधे, “तिमीहरूले त्यो बछेडालाई किन फुकाउँदैछौ?”</verse>
				<verse number="34">तिनीहरूले जवाफ दिए, “प्रभुलाई यो चाहिएको छ।”</verse>
				<verse number="35">तिनीहरूले त्यसलाई येशूकहाँ ल्याए; आफ्ना लुगाहरू त्यस गधामाथि राखे, र येशूलाई त्यसमाथि बसाले।</verse>
				<verse number="36">उहाँ अघि बढ्दैगर्दा मानिसहरूले आ-आफ्ना लुगाहरू बाटोमा ओछ्याइदिए।</verse>
				<verse number="37">उहाँ जैतुन डाँडाको ओह्रालो सुरु हुने ठाउँको नजिक आइपुग्नुहुँदा, चेलाहरूको सम्पूर्ण भीडले आफूहरूले देखेका सबै शक्‍तिशाली कामहरूका लागि आनन्दसाथ चर्को सोरमा परमेश्‍वरको प्रशंसा गर्न लागे:</verse>
				<verse number="38">“प्रभुको नाउँमा जो राजा आउनुहुन्छ धन्य हुनुहुन्छ!” “स्वर्गमा शान्ति र सर्वोच्‍चमा महिमा।”</verse>
				<verse number="39">भीडमध्येका कोही फरिसीहरूले येशूलाई भने, “गुरुज्यू, तपाईंका चेलाहरूलाई हप्काउनुहोस्!”</verse>
				<verse number="40">उहाँले भन्‍नुभयो, “म तिमीहरूलाई भन्दछु, यिनीहरू चूप लागे भने डुङ्गाहरू कराएर उठ्नेछन्।”</verse>
				<verse number="41">जब येशू यरूशलेमको नजिक पुग्नुभयो, र शहरलाई देख्नुभयो, तब उहाँ त्यसको निम्ति रुनुभयो,</verse>
				<verse number="42">र भन्‍नुभयो, “तैंले, हो तैंले नै शान्ति कुन कुराले ल्याउँछ भनी आज जानेको भए हुनेथियो, तर अब त्यो तेरो नजरबाट लुकेको छ।</verse>
				<verse number="43">तँमाथि यस्ता दिनहरू आउनेछन्, जब तेरा शत्रुहरूले तेरो वरिपरि तेरो विरुद्धमा मोर्चा बाँध्नेछन्, घेरा हाल्नेछन् र तँलाई चारैतिरबाट थुनिराख्नेछन्।</verse>
				<verse number="44">तिनीहरूले तँलाई र तेरो पर्खालभित्र भएका तेरा सन्तानहरूलाई जमिनमा पछार्नेछन्; र तिनीहरूले एउटा ढुङ्गा पनि अर्कोमाथि छोड्नेछैनन्; किनकि तैंले तँकहाँ भएको परमेश्‍वरको आगमनको समयलाई चिनिनस्।”</verse>
				<verse number="45">त्यसपछि उहाँ मन्दिरको क्षेत्रभित्र प्रवेश गर्नुभयो र त्यहाँ बिक्री गर्नेहरूलाई निकाल्न लाग्नुभयो।</verse>
				<verse number="46">उहाँले तिनीहरूलाई भन्‍नुभयो, “यो लेखिएको छ, ‘मेरो घर प्रार्थनाको घर हुनेछ,’ तर तिमीहरूले यसलाई ‘डाँकूहरूको एउटा ओडार’ बनाएका छौ।”</verse>
				<verse number="47">त्यसपछि उहाँले दिनहुँ मन्दिरमा शिक्षा दिन थाल्नुभयो। तर मुख्य पूजाहारीहरू, व्यवस्थाका शिक्षकहरू र मानिसहरूका अगुवाहरूले उहाँलाई मार्न खोज्दैथिए।</verse>
				<verse number="48">तर तिनीहरूले उहाँलाई मार्न कुनै उपाय भेट्टाउन सकेनन्; किनकि सबै मानिसहरू उहाँका वचनमा प्रभावित भएका थिए।</verse>
			</chapter>
			<chapter number="20">
				<verse number="1">एक दिन उहाँले मन्दिरको चोकहरूमा भएका मानिसहरूलाई शिक्षा दिँदै र सुसमाचार घोषणा गरिरहनुभएको बेला, मुख्य पूजाहारीहरू र व्यवस्थाका शिक्षकहरू, प्रधानहरूका साथमा उहाँकहाँ आए।</verse>
				<verse number="2">तिनीहरूले भने, “हामीलाई भन, तिमीले कुन अधिकारले यी कुराहरू गर्दैछौ? तिमीलाई यो अधिकार कसले दियो?”</verse>
				<verse number="3">उहाँले जवाफ दिनुभयो, “म पनि तिमीहरूलाई एउटा प्रश्न गर्छु, मलाई भन,</verse>
				<verse number="4">यूहन्‍नाको बप्‍तिस्मा स्वर्गबाट थियो कि मानिसहरूबाटको?”</verse>
				<verse number="5">तिनीहरूले यस विषयमा आ-आफूभित्र छलफल गरेर भने, “यदि हामीले ‘स्वर्गबाट’ भनौं भने, तिनले ‘त्यसो भए किन तिनलाई विश्‍वास गरेनौ त?’ भनी सोध्नेछन्।</verse>
				<verse number="6">तर हामीले ‘मानिसहरूबाट’ भनौं भने, सबै मानिसहरूले हामीलाई ढुङ्गाले हान्‍नेछन्; किनकि तिनीहरूले यूहन्‍नालाई अगमवक्‍ता भनी विश्‍वास गर्दछन्।”</verse>
				<verse number="7">त्यसकारण तिनीहरूले जवाफ दिए, “त्यो कहाँबाट थियो, हामी जान्दैनौं।”</verse>
				<verse number="8">अनि येशूले भन्‍नुभयो, “म पनि कुन अधिकारले यी कामहरू गर्दैछु त्यो भन्दिनँ।”</verse>
				<verse number="9">उहाँ बोल्दैजानुभयो र मानिसहरूलाई यो दृष्‍टान्त भन्‍नुभयो: “एकजना मानिसले दाखबारी लगाए, र केही किसानहरूलाई मोहीको रूपमा खटाएर लामो समयका लागि टाढा गए।</verse>
				<verse number="10">कटनीको समयमा तिनले ती मोहीहरूले दाखबारीबाट तिनलाई फलको केही भाग दिऊन् भनी एउटा सेवकलाई तिनीहरूकहाँ पठाए। तर मोहीहरूले त्यसलाई पिटे, र त्यसलाई रित्तै हात फर्काइदिए।</verse>
				<verse number="11">तिनले अर्को सेवकलाई पनि पठाए, तर त्यसलाई पनि तिनीहरूले पिटे, र बेइज्जत गरेर रित्तै हात नै पठाइदिए।</verse>
				<verse number="12">तिनले तेस्रो सेवकलाई पनि पठाए, अनि तिनीहरूले त्यसलाई पनि घाइते बनाएर बाहिर फालिदिए।</verse>
				<verse number="13">“त्यसपछि दाखबारीका मालिकले भने, ‘म के गरूँ? म आफ्नो प्यारो छोरोलाई पठाउनेछु; शायद तिनीहरूले उसलाई त आदर गर्लान्।’</verse>
				<verse number="14">“तर जब मोहीहरूले त्यसलाई देखे, तब आपसमा यस विषयमा कुरा गरे। तिनीहरूले भने, ‘यो त हकवाला हो। हामी यसलाई मारौं, अनि हकको सम्पत्ति हाम्रो हुनेछ।’</verse>
				<verse number="15">यसरी तिनीहरूले त्यसलाई दाखबारीको बाहिर निकालेर मारे। “अब त्यस दाखबारीका मालिकले तिनीहरूलाई के गर्लान्?</verse>
				<verse number="16">तिनी आएर ती मोहीहरूलाई मार्नेछन्, र त्यो दाखबारी अरूहरूलाई दिनेछन्।” मानिसहरूले यो सुनेर भने, “यस्तो कहिल्यै नहोस्!”</verse>
				<verse number="17">येशूले सोझै तिनीहरूलाई हेर्नुभयो र सोध्नुभयो, “तब यसरी लेखिएको कुराको अर्थ के हो त: “ ‘जुन ढुङ्गालाई भवन निर्माण गर्नेहरूले रद्द गरे, त्यही नै कुनाको मुख्य ढुङ्गो बन्यो’?</verse>
				<verse number="18">हरेक जो त्यस ढुङ्गामाथि खस्छ, त्यो टुक्रा-टुक्रा हुनेछ, तर जसमाथि त्यो खस्छ, त्यो धूलोपीठो हुनेछ।”</verse>
				<verse number="19">त्यसपछि व्यवस्थाका शिक्षकहरू र मुख्य पूजाहारीहरूले उहाँलाई तुरुन्तै पक्रने उपाय खोज्न थाले, किनकि उहाँले यो दृष्‍टान्त तिनीहरूका विरुद्धमा भन्‍नुभएको हो भनी तिनीहरूलाई थाहा थियो। तर तिनीहरू मानिसहरूदेखि डराउँथे।</verse>
				<verse number="20">उहाँको चियो गरी मौका हेर्दै, तिनीहरूले धर्मी भएको बहाना गर्ने जासूसहरूलाई उहाँकहाँ पठाए। येशूले भन्‍नुभएका कुनै कुरामा उहाँलाई फसाई पक्रेर राज्यपालको अधिकार र शक्‍तिकहाँ उहाँलाई सुम्पिदिन तिनीहरूले दाउ हेरे।</verse>
				<verse number="21">अनि ती जासूसहरूले उहाँलाई प्रश्न गरे: “गुरुज्यू, हामी जान्दछौं कि तपाईंले जे ठीक छ, त्यही बोल्नुहुन्छ र त्यसैको शिक्षा दिनुहुन्छ र तपाईंले भेदभाव राख्नुहुन्‍न, तर सत्यता बमोजिम परमेश्‍वरका मार्ग सिकाउनुहुन्छ।</verse>
				<verse number="22">के हामीले सिजरलाई कर तिर्नु उचित छ कि छैन?”</verse>
				<verse number="23">तर उहाँले तिनीहरूका बनावटी कुरा देख्नुभयो र भन्‍नुभयो,</verse>
				<verse number="24">“मलाई दिनारको एउटा सिक्‍का देखाओ। यसमा कसका चित्र र छाप छन्?” “सिजरको,” तिनीहरूले जवाफ दिए।</verse>
				<verse number="25">तब उहाँले तिनीहरूलाई भन्‍नुभयो, “त्यसो भए जे सिजरको हो, त्यो सिजरलाई देओ र जे परमेश्‍वरको हो, त्यो परमेश्‍वरलाई देओ।”</verse>
				<verse number="26">उहाँले त्यहाँ सारा मानिसहरूको अघि जे भन्‍नुभयो त्यस कुरामा उहाँलाई पक्रन तिनीहरू सामर्थ्य भएनन्। अनि उहाँले दिनुभएको जवाफमा आश्‍चर्य चकित भएर तिनीहरू चूप लागिरहे।</verse>
				<verse number="27">मरेकाहरू पुनर्जीवित हुँदैन भनी विश्‍वास गर्ने समूह सदुकीहरूमध्ये केही एउटा प्रश्न लिएर येशूकहाँ आए।</verse>
				<verse number="28">तिनीहरूले भने, “गुरुज्यू, मोशाले हाम्रा निम्ति लेखिदिएका थिए, कुनै मानिसको दाजु निःसन्तान भई पत्नीलाई मात्र छोडेर मर्‍यो भने, त्यस मानिसले त्यो विधवालाई विवाह गरेर उसका दाजुका निम्ति सन्तान उत्पन्‍न गरिदिनुपर्छ।</verse>
				<verse number="29">अब कुनै परिवारमा सात भाइ थिए। पहिलोले विवाह गरेर पत्नी ल्यायो र निःसन्तान भई मर्‍यो।</verse>
				<verse number="32">अन्त्यमा त्यो स्त्री पनि मरी।</verse>
				<verse number="33">अब मरेकाहरू पुनर्जीवित हुँदा त्यो स्त्री कसकी पत्नी हुनेछे? किनकि सातै जनाको त्यससँग विवाह भएको थियो।”</verse>
				<verse number="34">येशूले जवाफ दिनुभयो, “यस युगका मानिसहरू विवाह गर्दछन् र विवाहमा दिइन्छन्।</verse>
				<verse number="35">तर त्यस युगसम्म पुग्न, र मरेकाहरूबाट पुनर्जीवित हुनयोग्य ठहरिनेहरूले न ता विवाह गर्नेछन् न विवाहमा दिइन्छन्,</verse>
				<verse number="36">अनि तिनीहरू कहिल्यै मर्दैनन्; किनकि तिनीहरू स्वर्गदूतसमान हुन्। पुनर्जीवितका सन्तान भएकाले, तिनीहरू परमेश्‍वरका सन्तान हुन्।</verse>
				<verse number="37">पोथ्राको विवरणमा मोशाले पनि मरेकाहरू जीवित पारिन्छन् भन्‍ने कुरा देखाएका थिए, किनकि तिनले प्रभुलाई ‘अब्राहामका परमेश्‍वर, इसहाकका परमेश्‍वर र याकोबका परमेश्‍वर’ भनी पुकारा गरेका छन्।</verse>
				<verse number="38">उहाँ मरेकाहरूको परमेश्‍वर हुनुहुन्‍न, तर जीवितहरूका हुनुहुन्छ; किनकि उहाँका निम्ति सबै जीवित छन्।”</verse>
				<verse number="39">व्यवस्थाका केही शिक्षकहरूले भने, “गुरुज्यू, तपाईंले बडो असल कुरो भन्‍नुभयो!”</verse>
				<verse number="40">अनि कसैले पनि उहाँलाई अरू प्रश्न सोध्ने आँट गरेनन्।</verse>
				<verse number="41">त्यसपछि येशूले तिनीहरूलाई भन्‍नुभयो, “ख्रीष्‍ट दाविदका पुत्र हुन् भनी तिनीहरू कसरी भन्दछन्?</verse>
				<verse number="44">दाविदले उहाँलाई ‘प्रभु’ भन्छन्। त्यसो भए उहाँ कसरी तिनका पुत्र हुन सक्छन्?”</verse>
				<verse number="45">अनि सबै मानिसहरूले सुनिरहेकै बेलामा येशूले उहाँका चेलाहरूलाई भन्‍नुभयो:</verse>
				<verse number="46">“व्यवस्थाका शिक्षकहरूदेखि होसियार बस। तिनीहरू लामो पोशाक पहिरेर यताउता हिँड्न चाहन्छन्, बजारहरूमा आदरको अभिवादन पाउन मन पराउँछन्, अनि सभाघरहरूमा सबैभन्दा प्रमुख आसन र भोजहरूमा आदरको स्थान लिन मन पराउँछन्।</verse>
				<verse number="47">तिनीहरूले विधवाहरूका घरहरू हडप्छन्, र देखाउनका निम्ति लामा-लामा प्रार्थना गर्दछन्। यस्ता मानिसहरूले सबैभन्दा कडा दण्ड पाउनेछन्।”</verse>
			</chapter>
			<chapter number="21">
				<verse number="1">येशू मन्दिरमा हुनुहुँदा, धनी मानिसहरूले आ-आफ्ना भेटी मन्दिरको दानपेटीमा हाल्दैगरेका उहाँले देख्नुभयो।</verse>
				<verse number="2">उहाँले एउटी गरिब विधवाले तामाका दुईओटा साना सिक्‍का चढाएकी पनि देख्नुभयो।</verse>
				<verse number="3">अनि उहाँले भन्‍नुभयो, “म तिमीहरूलाई साँच्‍चै भन्दछु, यस गरिब विधवाले अरू सबैले भन्दा धेरै बढी चढाएकी छे।</verse>
				<verse number="4">अरू सबै मानिसहरूले आफ्नो प्रशस्त धनबाट भेटी चढाए, तर यस स्त्रीले ता आफ्नो गरिबीबाट आफ्नो जीविका चलाउने खर्चसमेत सबै नै चढाएकी छे।”</verse>
				<verse number="5">त्यसपछि उहाँका चेलाहरूमध्ये कसै-कसैले सुन्दर पत्थरहरू र परमेश्‍वरमा अर्पण गरिएका भेटीहरूबाट कसरी मन्दिर सिँगारिएको छ भन्‍ने विषयमा चर्चा गर्दैथिए। तर येशूले भन्‍नुभयो,</verse>
				<verse number="6">“यहाँ तिमीहरूले अहिले जे देख्दैछौ, ती सबैका निम्ति एउटा समय आउनेछ, जब यहाँको एउटा ढुङ्गा पनि अर्कोमाथि छोडिनेछैन, तर यी प्रत्येक ढुङ्गा तल फ्याँकिनेछ।”</verse>
				<verse number="7">तिनीहरूले सोधे, “गुरुज्यू, यी कुराहरू कहिले हुनेछन्? अनि अब ती कुराहरू आउनलागे भन्‍ने चिन्ह के हुनेछ?”</verse>
				<verse number="8">उहाँले जवाफ दिनुभयो: “धोखामा नपर्नलाई तिमीहरू होसियार रहो; किनकि धेरैजना मेरो नाउँमा ‘म उही हुँ,’ र, ‘समय नजिकै छ’ भन्‍ने दाबी गर्दै आउनेछन्। तिनीहरूका पछि नलाग।</verse>
				<verse number="9">जब तिमीहरूले लडाइँहरू र क्रान्तिका हल्‍लाहरू सुन्‍नेछौ, तब नडराओ। पहिले यी कुराहरू घट्नैपर्छ, तरै पनि त्यति नै बेला अन्त्य आउँदैन।”</verse>
				<verse number="10">त्यसपछि उहाँले तिनीहरूलाई भन्‍नुभयो: “जातिको विरुद्धमा जाति र राज्यको विरुद्धमा राज्य उठ्नेछ।</verse>
				<verse number="11">धेरै ठाउँहरूमा ठूला भुँइचाला, अनिकाल र माहामारीहरू आउनेछन् अनि डरलाग्दा घटनाहरू र आकाशबाट ठूला-ठूला चिन्हहरू देखा पर्नेछन्।</verse>
				<verse number="12">“तर यी सबै हुनुभन्दा पहिले तिनीहरूले तिमीहरूमाथि हात हाल्नेछन्, र तिमीहरूलाई खेदो गर्नेछन्। तिनीहरूले तिमीहरूलाई सभाघरहरू र झ्यालखानाहरूमा पुर्‍याउनेछन्, र तिमीहरू राजाहरू र राज्यपालहरूका अगाडि लगिनेछौ र यी सबै कुरा मेरो नाउँको कारणले गर्दा आइपर्नेछ।</verse>
				<verse number="13">यस कुराको परिणाम यही हुनेछ, तिमीहरू तिनीहरूका लागि मेरो साक्षी हुनेछौ।</verse>
				<verse number="14">तर आफ्नो बचाउका लागि के भन्‍ने भनी पहिल्यैबाट चिन्ता नलिनलाई आफ्ना मनमा निश्‍चय गर।</verse>
				<verse number="15">किनकि म तिमीहरूलाई यस्तो वचन र बुद्धि दिनेछु, तिमीहरूका विरोधीहरूमध्ये कोही पनि त्यसलाई रोक्न अथवा काट्न सामर्थ्य हुनेछैन।</verse>
				<verse number="16">तिमीहरू ता तिमीहरूका आफ्नै आमाबुबा, दाजुभाइ, दिदीबहिनी, नातेदार र साथीहरूद्वारा समेत धोखामा पर्नेछौ, र तिनीहरूले तिमीहरूमध्ये कसै कसैलाई मार्ने पनि छन्।</verse>
				<verse number="17">अनि तिमीहरूलाई सबै मानिसहरूले मेरो निम्ति घृणा गर्नेछन्।</verse>
				<verse number="18">तर तिमीहरूको शिरको एउटा केश पनि नाश हुनेछैन।</verse>
				<verse number="19">स्थिर भई खडा रह्‍यौ भने तिमीहरूले जीवन प्राप्‍त गर्नेछौ।</verse>
				<verse number="20">“जब तिमीहरूले यरूशलेम चारैतिरबाट सेनाहरूले घेरिएको देख्नेछौ, तब त्यसको विनाश नजिकै छ भनी तिमीहरूले जान्‍नेछौ।</verse>
				<verse number="21">तब यहूदियामा हुनेहरू पहाडहरूतिर भागून्, शहरमा हुनेहरू बाहिर निस्कून् र गाउँमा हुनेहरू शहरभित्र नपसून्।</verse>
				<verse number="22">किनकि जे लेखिएका छन्, ती सबै हुनका लागि यो दण्डको समय हुनेछ।</verse>
				<verse number="23">हाय! गर्भवती स्त्रीहरू र दूध खुवाउने आमाहरूका लागि ती दिनहरू कति डरलाग्दा हुनेछन्! संसारमा ठूलो सङ्कष्‍ट र यस जातिमाथि क्रोध आइपर्नेछ।</verse>
				<verse number="24">तिनीहरू तरवारले ढल्नेछन् वा सबै राष्ट्रहरूकहाँ कैदी बनाएर लगिइनेछन्। अनि गैरयहूदीहरूको समय पूरा नहोउन्जेल यरूशलेम गैरयहूदीहरूद्वारा कुल्चीमिल्ची पारिनेछ।</verse>
				<verse number="25">“सूर्य, चन्द्रमा र ताराहरूमा चिन्हहरू देखिनेछन्; अनि पृथ्वीमा गर्जिरहेको र उर्लिरहेको समुद्रले राष्ट्रहरू सङ्कष्‍ट र घबराहटमा पर्नेछन्।</verse>
				<verse number="26">संसारमा के आइपर्ने भन्‍ने आशङ्काले मानिसहरू डरले मूर्छा पर्नेछन्, किनकि आकाशका शक्‍तिहरू डगमगाउनेछन् ।</verse>
				<verse number="27">त्यस बेला तिनीहरूले मानिसका पुत्रलाई शक्‍ति र महा महिमासहित बादलमा आइरहेका देख्नेछन्।</verse>
				<verse number="28">जब यी कुराहरू हुन थाल्छन्, तब खडा होओ, र माथि हेर्दै शिर उठाओ; किनकि तिमीहरूको मुक्‍ति नजिक आउँदैछ।”</verse>
				<verse number="29">उहाँले तिनीहरूलाई यो दृष्‍टान्त भन्‍नुभयो: “अञ्जीरको रूख र अरू सबै रूखहरूलाई हेर।</verse>
				<verse number="30">जब तिनमा पालुवा लाग्छ, तब तिमीहरू आफैले त्यो देख्न सक्छौ र ग्रीष्म ऋतु नजिकै आइपुगेछ भनी थाहा पाउँछौ।</verse>
				<verse number="31">त्यसरी नै तिमीहरूले यी कुराहरू भइरहेका देख्नेछौ, परमेश्‍वरको राज्य नजिकै छ भनी जान।</verse>
				<verse number="32">“म तिमीहरूलाई साँचो भन्दछु, यी सबै घटनाहरू पूरा नभएसम्म यो पुस्ता निश्‍चय नै नष्‍ट भएर जानेछैन।</verse>
				<verse number="33">आकाश र पृथ्वी नष्‍ट भएर जानेछन्, तर मेरा वचनहरू कहिले पनि नष्‍ट हुनेछैनन्।</verse>
				<verse number="34">“होसियार बस, नत्र ता तिमीहरूको हृदय प्रशस्त भोग-विलास, मतवालीपन र जीवनको फिक्रीले मन्द होला, अनि त्यो दिन तिमीहरूमाथि नचिताएको पासोझैं एक्‍कासि आइपर्ला।</verse>
				<verse number="35">किनकि त्यो पृथ्वीमाथि वास गर्नेहरू सबैमाथि आइपर्नेछ।</verse>
				<verse number="36">तर आइपर्ने यी कुराहरूदेखि तिमीहरू उम्कन र मानिसका पुत्रको उपस्थितिमा खडा हुन सक्नका लागि सधैं जागा रहो, र प्रार्थना गर।”</verse>
				<verse number="37">येशूले हरेक दिन मन्दिरमा शिक्षा दिनुहुन्थ्यो, र हरेक बेलुकी निस्केर जैतुन भनिने डाँडामा रात बिताउन जानुहुन्थ्यो,</verse>
				<verse number="38">अनि सबै मानिसहरू उहाँको वचन सुन्‍नलाई बिहानै मन्दिरमा आउँथे।</verse>
			</chapter>
			<chapter number="22">
				<verse number="1">अब अखमीरी रोटीको निस्तार भनिने चाड नजिकै थियो,</verse>
				<verse number="2">अनि मुख्य पूजाहारीहरू र व्यवस्थाका शिक्षकहरूले कसरी येशूलाई मार्ने भनी केही उपाय खोजिरहेका थिए, तर तिनीहरू मानिसहरूदेखि डराउँथे।</verse>
				<verse number="3">तब शैतान बाह्रजनामध्ये इस्करियोत भनिने यहूदाभित्र पस्यो।</verse>
				<verse number="4">अनि यहूदा मुख्य पूजाहारीहरू र मन्दिरका पहरेदारहरूका अधिकारीकहाँ गयो, र त्यसले येशूलाई कसरी पक्राइदिन सक्छु भनेर तिनीहरूसित छलफल गर्‍यो।</verse>
				<verse number="5">त्यसपछि तिनीहरू खुशी भए, अनि त्यसलाई पैसा दिन राजी भए।</verse>
				<verse number="6">त्यो तिनीहरूसँग सहमत भयो, र भीड नभएको बेलामा येशूलाई तिनीहरूका हातमा पक्राइदिनलाई मौका खोज्न लाग्यो।</verse>
				<verse number="7">त्यसपछि अखमीरी रोटीको चाडको दिन आयो, जुन दिनमा निस्तार चाडको थुमा बलिदान चढाइनुपर्थ्यो।</verse>
				<verse number="8">येशूले पत्रुस र यूहन्‍नालाई यसो भनेर पठाउनुभयो, “जाओ र हाम्रा निम्ति निस्तार चाडको भोज खाने तयारी गर।”</verse>
				<verse number="9">तिनीहरूले उहाँलाई सोधे, “हामी यो भोज कहाँ तयार गरौं भनी तपाईं चाहनुहुन्छ?”</verse>
				<verse number="10">उहाँले जवाफ दिनुभयो, “सुन, तिमीहरू यरूशलेम शहरमा पस्‍ने बित्तिकै गाग्रोमा पानी बोकिरहेको एकजना मानिसले तिमीहरूलाई भेट्नेछ। त्यसको पछि-पछि जाओ र त्यो जुन घरमा पस्छ,</verse>
				<verse number="11">त्यस घरका मालिकलाई भन, ‘गुरुज्यू सोध्नुहुन्छ: पाहुना कोठा कहाँ छ, जहाँ म मेरा चेलाहरूसँग निस्तार चाडको भोज खाऊँ?’</verse>
				<verse number="12">तिनले तिमीहरूलाई माथिल्‍लो तलामा सजिसजाउ भएको एउटा ठूलो कोठा देखाउनेछन्, त्यहीं तयार गर।”</verse>
				<verse number="13">तिनीहरू गए, र येशूले तिनीहरूलाई भन्‍नुभएझैं भेट्टाए। यसकारण तिनीहरूले निस्तार चाडको भोज तयार गरे।</verse>
				<verse number="14">जब सही समय भयो, येशू र उहाँका चेलाहरू टेबुलमा ढल्कनुभयो।</verse>
				<verse number="15">अनि उहाँले तिनीहरूलाई भन्‍नुभयो, “आफूले दुःख भोग्नुभन्दा अगाडि नै तिमीहरूसँग यो निस्तार चाडको भोज खान मैले उत्कट इच्छा गरेको थिएँ।</verse>
				<verse number="16">किनकि म तिमीहरूलाई भन्दछु, परमेश्‍वरको राज्यमा यसको अर्थ पूरा नभएसम्म म यो फेरि खानेछैनँ।”</verse>
				<verse number="17">कचौरा लिनुभएपछि, उहाँले परमेश्‍वरलाई धन्यवाद दिनुभयो र भन्‍नुभयो, “यो लेओ र तिमीहरू आपसमा बाँड।</verse>
				<verse number="18">किनकि म तिमीहरूलाई भन्दछु, परमेश्‍वरको राज्य नआएसम्म फेरि दाखको फलबाट म कहिल्यै पिउनेछैनँ।”</verse>
				<verse number="19">त्यसपछि उहाँले रोटी लिनुभयो, परमेश्‍वरलाई धन्यवाद दिएर त्यो भाँच्नुभयो, र यसो भन्दै त्यो तिनीहरूलाई दिनुभयो, “यो तिमीहरूका निम्ति दिइएको मेरो शरीर हो, मेरो सम्झनामा यो गर्ने गर।”</verse>
				<verse number="20">त्यसै गरी खाइसकेपछि, उहाँले कचौरा लिनुभयो र भन्‍नुभयो, “यो कचौरा मेरो रगतमा भएको नयाँ करार हो, जो तिमीहरूका निम्ति बहाइन्छ।</verse>
				<verse number="21">तर मलाई पक्राइदिनेको हात मसँगै टेबुलमा छ।</verse>
				<verse number="22">मानिसका पुत्र ता ठहराइएअनुसार जान्छन्, तर धिक्‍कार त्यस मानिसलाई, जसले उनलाई धोका दिन्छ।”</verse>
				<verse number="23">तिनीहरूमध्ये कसले यस्तो काम गर्ने होला भनी आपसमा सोधा-सोध गर्न थाले।</verse>
				<verse number="24">अनि तिनीहरूमध्ये कोचाहिँ सबैभन्दा ठूलो गनिने हो भनेर पनि तिनीहरूका बीचमा विवाद सुरु भयो।</verse>
				<verse number="25">येशूले तिनीहरूलाई भन्‍नुभयो, “गैरयहूदीका राजाहरूले तिनीहरूमाथि प्रभुत्व गर्छन्, र तिनीहरूमाथि अधिकार चलाउनेहरूले आफैलाई ‘उपकारी’ भन्छन्।</verse>
				<verse number="26">तर तिमीहरूचाहिँ यस्तो नहोओ। तर वास्तवमा तिमीहरूमध्ये जो ठूलो छ, त्यो सबैभन्दा सानोझैं बनोस् र साशकचाहिँ सेवा गर्नेजस्तै बनोस्।</verse>
				<verse number="27">किनकि ठूलो को हो, टेबुलमा ढल्कने कि सेवा गर्ने? के टेबुलमा ढल्कने नै ठूलो होइन र? तर म तिमीहरूका बीचमा एकजना सेवा गर्नेजस्तै छु।</verse>
				<verse number="28">मेरो परीक्षामा मसँग खडा रहनेहरू तिमीहरू नै हौ।</verse>
				<verse number="29">अनि म तिमीहरूलाई एउटा राज्य नियुक्‍त गर्छु, जसरी मेरा पिताले मलाई नियुक्‍त गर्नुभएको छ,</verse>
				<verse number="30">ताकि तिमीहरूले मेरो राज्यमा मेरो टेबुलमा खानपान गर्नेछौ र इस्राएलका बाह्र कुलहरूको न्याय गर्दै सिंहासनहरूमा बस्‍नेछौ।</verse>
				<verse number="31">“सिमोन, हे सिमोन, हेर शैतानले तिमीलाई गहुँजस्तै गरी निफन्‍ने अनुमति मागेको छ।</verse>
				<verse number="32">तर सिमोन तिम्रो विश्‍वास नटुटोस् भनेर मैले तिम्रो निम्ति प्रार्थना गरेको छु। अनि तिमी फेरि फर्केपछि आफ्ना भाइहरूलाई स्थिर पार।”</verse>
				<verse number="33">तर तिनले भने, “हे प्रभु, म ता तपाईंसँगै झ्यालखानामा र मृत्युसम्मै जान तयार छु।”</verse>
				<verse number="34">येशूले जवाफ दिनुभयो, “पत्रुस, म तिमीलाई भन्दछु, आज भाले बास्‍नुभन्दा अघि तिमीले मलाई चिनेको कुरा तीनपल्ट अस्वीकार गर्नेछौ।”</verse>
				<verse number="35">त्यसपछि येशूले तिनीहरूलाई सोध्नुभयो, “जब मैले तिमीहरूलाई थैली, झोला अथवा जुत्ताविना नै पठाएँ, तब के तिमीहरूलाई कुनै कुराको अभाव भयो?” तिनीहरूले जवाफ दिए, “भएन।”</verse>
				<verse number="36">उहाँले तिनीहरूलाई भन्‍नुभयो, “तर अब भने तिमीहरूसित थैली भए, त्यो लेओ र झोला पनि बोक, अनि तिमीहरूसित तरवार छैन भने, आफ्नो लुगा बेचेर एउटा किन।</verse>
				<verse number="37">यसो लेखिएको छ: ‘उहाँ अपराधीहरूसँग गनिनुभयो,’ अनि म तिमीहरूलाई भन्दछु, यो लेखाइ ममा पूरा हुनैपर्छ। हो, मेरो विषयमा जे लेखिएको छ; त्यो पूरा हुन लाग्दैछ।”</verse>
				<verse number="38">चेलाहरूले भने, “प्रभु, हेर्नुहोस्, दुईटा तरवारहरू छन्।” उहाँले भन्‍नुभयो, “त्यति भए पुग्छ।”</verse>
				<verse number="39">येशू बाहिर निस्केर सधैंझैं जैतुन डाँडामा जानुभयो र उहाँका चेलाहरू उहाँको पछि लागे।</verse>
				<verse number="40">त्यस ठाउँमा पुगेपछि उहाँले तिनीहरूलाई भन्‍नुभयो, “तिमीहरू परीक्षामा नपर्नका निम्ति प्रार्थना गर।”</verse>
				<verse number="41">अनि उहाँ तिनीहरूबाट करीब तीस मिटर पर जानुभयो र घुँडा टेकेर प्रार्थना गर्नुभयो,</verse>
				<verse number="42">“हे पिता, तपाईंको इच्छा भए यो कचौरा मबाट हटाइदिनुहोस्, तापनि मेरो इच्छा होइन, तर तपाईंको इच्छा पूरा होस्।”</verse>
				<verse number="43">स्वर्गबाट एक स्वर्गदूत उहाँकहाँ देखा परे, र उहाँलाई बल दिए।</verse>
				<verse number="44">अनि सङ्कष्‍टमा परेर उहाँले अझै बढी आग्रहपूर्वक प्रार्थना गर्नुभयो; र उहाँको पसिना रगतका थोपाजस्तै भुइँमा खसिरहेका थिए।</verse>
				<verse number="45">जब उहाँ प्रार्थनाबाट उठेर चेलाहरूकहाँ फर्कनुभयो, तब उहाँले तिनीहरूलाई शोकले थकित भई निदाइरहेका भेट्टाउनुभयो।</verse>
				<verse number="46">उहाँले तिनीहरूलाई सोध्नुभयो, “तिमीहरू किन निदाइरहेका छौ? उठ र परीक्षामा नपर्नका निम्ति प्रार्थना गर।”</verse>
				<verse number="47">उहाँ बोलिरहनुभएकै बेला एउटा भीड त्यहाँ आयो, अनि बाह्रजनामध्येको यहूदा भनिनेले तिनीहरूलाई अगुवाइ गरिरहेको थियो। त्यो येशूलाई चुम्बन गर्न अघि बढ्यो,</verse>
				<verse number="48">तर येशूले त्यसलाई भन्‍नुभयो, “यहूदा, के तिमी मानिसका पुत्रलाई एउटा चुम्बनद्वारा विश्‍वासघात गर्दछौ?”</verse>
				<verse number="49">येशूका पछि लाग्नेहरूले के हुन लागेको थियो, सो देखेर भने, “प्रभु, के हामी तरवारले हानौं?”</verse>
				<verse number="50">अनि तिनीहरूमध्ये एक जनाले प्रधान पूजाहारीको सेवकलाई हाने, र त्यसको दाहिने कान काटिदिए।</verse>
				<verse number="51">तर येशूले भन्‍नुभयो, “अब यसो नगर!” अनि उहाँले त्यस मानिसको कान छुनुभयो र त्यसलाई निको पार्नुभयो।</verse>
				<verse number="52">त्यसपछि येशूले उहाँलाई पक्रन आएका मुख्य पूजाहारीहरू, मन्दिरका पहरेदारहरूका अधिकारीहरू र प्रधानहरूलाई भन्‍नुभयो, “के राजद्रोहको अगुवाइ गरेको छु र तपाईंहरू तरवार र लाठीहरू लिएर आउनुभयो?</verse>
				<verse number="53">म ता दिनहुँ मन्दिरका चोकहरूमा तपाईंहरूसँगै थिएँ, अनि तपाईंहरूले ममाथि हात उठाउनुभएन; तर अब यो तपाईंहरूको समय हो, जब अन्धकारले अधीन गर्छ।”</verse>
				<verse number="54">त्यसपछि तिनीहरूले उहाँलाई पक्रेर लगे, र उहाँलाई प्रधान पूजाहारीको घरमा लगे। पत्रुसले उहाँलाई टाढैबाट पछ्याए।</verse>
				<verse number="55">तर जब तिनीहरू चोकको बीचमा आगो बालेर साथसाथै बसेका थिए, अनि पत्रुस पनि तिनीहरूसितै बसे।</verse>
				<verse number="56">एउटी सेविका केटीले आगोको उज्यालोमा तिनलाई त्यहाँ बसिरहेको देखी। त्यसले तिनलाई नजिकैबाट नियालेर हेरी र भनी, “यी मानिस पनि तिनीसँगै थिए।”</verse>
				<verse number="57">तर तिनले इन्कार गरेर भने, “ए नारी, म उहाँलाई चिन्दिनँ।”</verse>
				<verse number="58">केही बेरपछि कोही अर्को व्यक्‍तिले तिनलाई देख्यो र भन्यो, “तिमी पनि तिनीहरूमध्येकै एक हौ।” पत्रुसले जवाफ दिए, “ए मानिस, म होइनँ।”</verse>
				<verse number="59">लगभग एक घण्टापछि अर्को एक जनाले दृढतासाथ भन्यो, “साँच्‍चै नै यी मानिस तिनीसँगै थिए; किनकि यिनी पनि गालीली हुन्।”</verse>
				<verse number="60">पत्रुसले जवाफ दिए, “ए मानिस, तिमी के भनिरहेछौ, म जान्दिनँ।” तिनी बोलिरहेकै बेलामा भाले बास्यो।</verse>
				<verse number="61">अनि प्रभुले फर्केर पत्रुसलाई सोझै हेर्नुभयो। तब पत्रुसले तिनलाई प्रभुले भन्‍नुभएको यो वचन सम्झे: “आज भाले बास्‍नुभन्दा पहिले तिमीले मलाई तीनपल्ट इन्कार गर्नेछौ।”</verse>
				<verse number="62">अनि तिनी बाहिर गए, र धुरुधुरु रोए।</verse>
				<verse number="63">येशूलाई पक्रने मानिसहरूले उहाँलाई गिल्‍ला गर्न र पिट्न थाले।</verse>
				<verse number="64">तिनीहरूले उहाँका आँखा छोपिदिए, र उहाँलाई आज्ञा गरे, “लौ अगमवाणी गर्! तँलाई हिर्काउने को हो?”</verse>
				<verse number="65">अनि तिनीहरूले उहाँलाई अरू धेरै निन्दाका कुराहरू पनि भने।</verse>
				<verse number="66">उज्यालो हुने बित्तिकै जनताका प्रधानहरू, मुख्य पूजाहारीहरू र व्यवस्थाका शिक्षकहरूको सभा एकसाथ भेला भए, र येशूलाई तिनीहरूका अघि लगियो।</verse>
				<verse number="67">तिनीहरूले सोधे, “यदि तँ ख्रीष्‍ट होस् भने हामीलाई भन्।” येशूले जवाफ दिनुभयो, “मैले भनें भने पनि तपाईंहरूले मलाई विश्‍वास गर्नुहुन्‍न,</verse>
				<verse number="68">अनि यदि मैले प्रश्न गरें भने पनि तपाईंहरूले जवाफ दिनुहुन्‍न।</verse>
				<verse number="69">तर अबदेखि उसो, मानिसका पुत्र सर्वशक्‍तिमान परमेश्‍वरको दाहिने हातपट्टि बस्‍नेछन्।”</verse>
				<verse number="70">तिनीहरू सबैले सोधे, “त्यसो भए, के तँ परमेश्‍वरको पुत्र होस्?” अनि उहाँले उत्तर दिनुभयो, “म उही हुँ भनी तपाईंहरूले ठीक भन्‍नुभयो।”</verse>
				<verse number="71">त्यसपछि तिनीहरूले भने, “अब हामीलाई अरू साक्षीको किन आवश्यकता पर्‍यो र? हामीले त्यसको आफ्नै मुखबाट सुनेका छौं।”</verse>
			</chapter>
			<chapter number="23">
				<verse number="1">त्यसपछि सभाका सम्पूर्ण सदस्यहरू उठेर उहाँलाई पिलातसकहाँ लगे।</verse>
				<verse number="2">अनि तिनीहरूले उहाँलाई यसो भनेर दोष लगाउन थाले, “यस मानिसले हाम्रो राष्ट्रलाई नै बहकाउँदै गरेको हामीले भेट्टायौं। यसले सिजरलाई कर तिर्ने कुराको विरोध गर्छ र आफैलाई ‘ख्रीष्‍ट, राजा हुँ’ भन्छ।”</verse>
				<verse number="3">तब पिलातसले येशूलाई सोधे, “के तिमी यहूदीहरूका राजा हौ?” “हो, तपाईंले भन्‍नुभएझैं हो,” येशूले भन्‍नुभयो।</verse>
				<verse number="4">त्यसपछि पिलातसले मुख्य पूजाहारीहरू र भीडलाई घोषणा गरिदिए, “यस मानिसलाई दोष लगाउन म केही आधार भेट्दिनँ।”</verse>
				<verse number="5">तर तिनीहरूले जिद्दी गरिरहे, “यसले आफ्नो शिक्षाद्वारा सारा यहूदिया प्रदेशका मानिसहरूलाई भड्काउँछ। यो गालील प्रदेशदेखि सुरु गरेर यहाँसम्म आइपुगेको छ।”</verse>
				<verse number="6">यति सुनेपछि पिलातसले कतै उहाँ गालीलको पो हुनुहुन्छ कि भनी सोधपुछ गरे।</verse>
				<verse number="7">जब तिनले येशू हेरोदको अधिकार क्षेत्रका हुनुहुन्छ भन्‍ने थाहा पाए, तब तिनले उहाँलाई हेरोदकहाँ पठाए। हेरोद पनि त्यस बेला यरूशलेममा नै थिए।</verse>
				<verse number="8">येशूलाई देखेर हेरोद अत्यन्तै खुशी भए; किनकि तिनले धेरै दिनदेखि उहाँलाई हेर्न इच्छा गरिरहेका थिए। तिनले उहाँका विषयमा जे-जे सुनेका थिए, त्यसअनुसार उहाँद्वारा केही अलौकिक चिन्हहरू भएको हेर्न तिनले आशा राखेका थिए।</verse>
				<verse number="9">तिनले उहाँलाई धेरै प्रश्नहरू सोधे, तर येशूले तिनलाई केही जवाफ दिनुभएन।</verse>
				<verse number="10">मुख्य पूजाहारीहरू र व्यवस्थाका शिक्षकहरू, उहाँकहाँ बडो जोडतोडका साथ दोष लगाउँदै त्यहाँ उभिरहेका थिए।</verse>
				<verse number="11">हेरोद र तिनका सिपाहीहरूले उहाँको निन्दा र गिल्‍ला गरे। तिनीहरूले उहाँलाई रवाफिलो वस्त्र लगाइदिएर पिलातसकहाँ फिर्ता पठाए।</verse>
				<verse number="12">त्यस दिन हेरोद र पिलातस आपसमा मित्र बने; यसभन्दा अघि तिनीहरूमा शत्रुता थियो।</verse>
				<verse number="13">पिलातसले मुख्य पूजाहारीहरू, शासकहरू र जनतालाई एकसाथ बोलाए,</verse>
				<verse number="14">र तिनीहरूलाई भने, “तिमीहरूले यी मानिसलाई जनतालाई विद्रोह गर्न भड्काउने मानिस भन्दै मकहाँ ल्यायौ। मैले तिमीहरूकै अघि यिनको जाँच गरें, र यिनी विरुद्ध तिमीहरूले लगाएका दोषको लागि मैले केही आधार पाएको छैनँ।</verse>
				<verse number="15">हेरोदले पनि केही दोष भेट्टाएनन्, तिनले पनि यिनलाई हामीकहाँ नै फिर्ता पठाइदिए, तिमीहरूले देखेकै छौ कि मृत्युदण्ड पाउने योग्यको कुनै काम यिनले गरेका छैनन्।</verse>
				<verse number="16">त्यसकारण म यिनलाई सजाय दिएर छोडिदिनेछु।”</verse>
				<verse number="17">चाडको उपलक्ष्यमा तिनीहरूका निम्ति पिलातसले एकजनालाई छोडिदिनुपर्थ्यो।</verse>
				<verse number="18">त्यो भीडले एकै सोरमा चिच्याउँदै भन्यो, “यसलाई हटाउनुहोस्! हाम्रा निम्ति बारब्बालाई छोडिदिनुहोस्!”</verse>
				<verse number="19">(बारब्बाचाहिँ शहरमा भएको एउटा विद्रोह र हत्याको मुद्दामा झ्यालखानामा थुनिएको थियो।)</verse>
				<verse number="20">येशूलाई छोडिदिने इच्छा गरेर पिलातसले भीडलाई फेरि अनुरोध गरे।</verse>
				<verse number="21">तर तिनीहरू भने यसो भन्दै चिच्याइरहे, “त्यसलाई क्रूसमा टाँग्नुहोस्! त्यसलाई क्रूसमा टाँग्नुहोस्!”</verse>
				<verse number="22">तिनले तेस्रोपल्ट तिनीहरूलाई भने: “किन? यी मानिसले के अपराध गरेका छन् र? मैले यिनमा मृत्युदण्डका निम्ति कुनै कारण भेट्टाइनँ। त्यसकारण म यिनलाई सजाय दिएर छोडिदिनेछु।”</verse>
				<verse number="23">तर चर्को सोरले चिच्याउँदै उहाँलाई क्रूसमा टाँग्नैपर्छ भनी तिनीहरूले जिद्दीकासाथ माग गरे, र तिनीहरूका आवाजको नै जीत भयो।</verse>
				<verse number="24">यसरी पिलातसले तिनीहरूकै माग पूरा गरिदिने निर्णय गरे।</verse>
				<verse number="25">तिनले विद्रोह र हत्याको मुद्दामा झ्यालखानामा परेको मानिस, तिनीहरूले मागेको मानिसलाई नै छोडिदिए र येशूलाई तिनीहरूकै इच्छामा तिनले सुम्पिदिए।</verse>
				<verse number="26">सिपाहीहरूले उहाँलाई लैजाँदै गर्दा साइरिनीवासी सिमोनलाई समाते, जो गाउँबाट आउँदैथिए, अनि तिनलाई क्रूस बोकाएर येशूको पछि-पछि हिँड्न लगाए।</verse>
				<verse number="27">धेरै मानिसहरूको एउटा ठूलो भीडले उहाँलाई पछ्यायो, त्यहाँ उहाँका लागि रुँदै र विलाप गर्दै गरेका केही स्त्रीहरू पनि थिए।</verse>
				<verse number="28">येशूले फर्केर तिनीहरूलाई भन्‍नुभयो, “ए यरूशलेमका छोरीहरूहो, मेरो निम्ति नरोओ, तर आफ्नै निम्ति र आफ्ना छोराछोरीका निम्ति रोओ।</verse>
				<verse number="29">किनकि समय आउनेछ, जब तिमीहरूले भन्‍नेछौ, ‘बाँझी स्त्रीहरू र गर्भधारण नगर्ने कोखहरू, र दूध नखुवाउने स्त्रीहरू धन्यका हुन्!’</verse>
				<verse number="30">त्यसपछि, “ ‘तिनीहरूले पहाडहरूलाई “हामीमाथि खस!” र डाँडाहरूलाई, “हामीलाई छोप!” भन्‍नेछन्।’</verse>
				<verse number="31">किनकि रूख हरियो छँदै त मानिसहरूले यसो भन्छन् भने, त्यो सुकेपछि झन् के होला?”</verse>
				<verse number="32">अरू दुईजना मानिसहरू जो अपराधी थिए, तिनीहरू पनि उहाँसँगै मृत्युदण्ड दिन लगिए।</verse>
				<verse number="33">तिनीहरू खप्परे भनिने ठाउँमा आएपछि त्यहाँ तिनीहरूले उहाँलाई क्रूसमा टाँगे, ती अपराधीहरू पनि टाँगिए—एउटालाई उहाँको दाहिनेपट्टि र अर्कोलाई चाहिँ उहाँको देब्रेपट्टि।</verse>
				<verse number="34">येशूले भन्‍नुभयो, “हे पिता, यिनीहरूलाई क्षमा गरिदिनुहोस्; किनकि यिनीहरूले के गर्दैछन्, सो जान्दैनन्।” अनि तिनीहरूले उहाँको वस्त्र चिट्ठा हालेर आपसमा बाँडे।</verse>
				<verse number="35">भीड यो दृश्य हेर्दै त्यहाँ उभियो र शासकहरूले त उहाँको ठट्टा पनि गरे। तिनीहरूले भने, “यसले अरूलाई त बचायो; यदि यो परमेश्‍वरको ख्रीष्‍ट, चुनिएको जन हो भने, आफैलाई बचाओस्।”</verse>
				<verse number="36">सिपाहीहरू पनि आए, र उहाँको गिल्‍ला गरे। तिनीहरूले उहाँलाई सिर्का दिए,</verse>
				<verse number="37">र भने, “यदि तँ यहूदीहरूको राजा होस् भने, आफूलाई बचा।”</verse>
				<verse number="38">उहाँको माथिपट्टि एउटा लिखित दोषपत्र थियो, जसमा यसो लेखिएको थियो: “यो यहूदीहरूको राजा हो।”</verse>
				<verse number="39">त्यहाँ झुण्डिएका अपराधीहरूमध्ये एउटाले उहाँको अपमान गर्दै भन्यो: “के तिमी ख्रीष्‍ट होइनौ? तिमी आफैलाई र हामीलाई पनि बचाऊ!”</verse>
				<verse number="40">तर अर्को अपराधीले त्यसलाई हप्कायो। त्यसले भन्यो, “तँ पनि त्यही दण्डमा छस्, र पनि परमेश्‍वरको डर मान्दैनस्?</verse>
				<verse number="41">हामीले ता न्यायोचित रूपले दण्ड पाइरहेका छौं, किनकि हामीले हाम्रो कामको उचित दण्ड पाइरहेका छौं, तर यी मानिसले ता कुनै अनुचित काम गरेका छैनन्।”</verse>
				<verse number="42">त्यसपछि त्यसले भन्यो, “हे येशू, तपाईं आफ्नो राज्यमा आउनुहुँदा मलाई सम्झनुहोस्।”</verse>
				<verse number="43">येशूले त्यसलाई जवाफ दिनुभयो, “म तिमीलाई साँचो भन्दछु, आजै तिमी मसित स्वर्गलोकमा हुनेछौ।”</verse>
				<verse number="44">लगभग दिउँसोको बाह्र बजेको थियो, तीन बजेसम्म सम्पूर्ण देशभरि अन्धकार छायो,</verse>
				<verse number="45">किनकि सूर्यले तेज दिन छोड्यो। अनि मन्दिरको पर्दा दुई भाग भएर च्यात्तियो।</verse>
				<verse number="46">अनि येशूले चर्को सोरमा कराएर भन्‍नुभयो, “हे पिता, म मेरो आत्मा तपाईंको हातमा सुम्पन्छु।” यति भनेर उहाँले आफ्नो प्राण त्याग्नुभयो।</verse>
				<verse number="47">कप्‍तानले भएको सबै घटना देखेर परमेश्‍वरको प्रशंसा गर्दै भने, “निश्‍चय नै यिनी धार्मिक मानिस थिए।”</verse>
				<verse number="48">जब यो दृश्य हेर्न त्यहाँ जम्मा भएका सबै मानिसहरूले त्यहाँ भएको घटना देखे, तब विलाप गर्दै तिनीहरू आ-आफ्ना छाती पिट्दै फर्के।</verse>
				<verse number="49">तर उहाँलाई चिन्‍नेहरू, स्त्रीहरू, जो गालील प्रदेशबाट उहाँलाई पछ्याउँदै आएका थिए, टाढै उभिएर सबैजना यी घटनाहरू हेरिरहेका थिए।</verse>
				<verse number="50">त्यहाँ योसेफ नाउँ भएका सभाका एक सदस्य, एक असल र धार्मिक मानिस थिए,</verse>
				<verse number="51">जसले तिनीहरूका निर्णय र कार्यमा सहमति जनाएका थिएनन्। तिनी यहूदिया प्रदेशको अरिमथिया शहरका मानिस थिए, र तिनले परमेश्‍वरको राज्यको प्रतीक्षा गरिरहेका थिए।</verse>
				<verse number="52">पिलातसकहाँ गएर तिनले येशूको शव मागे।</verse>
				<verse number="53">त्यसपछि तिनले शव तल झारे, त्यसलाई मलमलको लुगाले बेह्रे, र चट्टानमा खोपेर बनाइएको एउटा चिहानमा राखे, जसमा कसैलाई पनि राखिएको थिएन।</verse>
				<verse number="54">यो तयारीको दिन थियो, र विश्रामदिन सुरु हुनै लागेको थियो।</verse>
				<verse number="55">गालील प्रदेशबाट येशूसँगसँगै आएका स्त्रीहरू योसेफका पछि-पछि गएर त्यो चिहान अनि येशूको शव त्यसमा कसरी राखियो भनी देखे।</verse>
				<verse number="56">त्यसपछि तिनीहरू घर फर्केर सुगन्धित मसलाहरू र अत्तरहरू तयार पारे, तर विश्रामदिनमा व्यवस्थाको आज्ञाबमोजिम तिनीहरूले विश्राम गरे।</verse>
			</chapter>
			<chapter number="24">
				<verse number="1">हप्‍ताको पहिलो दिनमा, एकाबिहानै, ती स्त्रीहरू आफूहरूले तयार पारेका सुगन्धित मसलाहरू लिएर चिहानमा गए।</verse>
				<verse number="2">तिनीहरूले चिहानबाट ढुङ्गा हटाइएको भेट्टाए,</verse>
				<verse number="3">तर जब भित्र पसे, तिनीहरूले प्रभु येशूको शरीर पाएनन्।</verse>
				<verse number="4">यस विषयमा तिनीहरू अलमल परिरहेकै बेला, बिजुली चम्केजस्तो चम्किलो लुगा पहिरेका दुईजना एक्‍कासि तिनीहरूका अघि उभिए।</verse>
				<verse number="5">भयभीत भएर ती स्त्रीहरूले आफ्ना अनुहार भुइँतिर झुकाए, तर ती मानिसहरूले भने, “जीवित व्यक्‍तिलाई मृतकहरूको बीचमा तिमीहरू किन खोज्दछौ?</verse>
				<verse number="6">उहाँ यहाँ हुनुहुन्‍न, उहाँ जीवित हुनुभएको छ! उहाँ तिमीहरूसँग गालील प्रदेशमा हुँदा उहाँले तिमीहरूलाई के भन्‍नुभएको थियो, सो सम्झ:</verse>
				<verse number="7">‘मानिसका पुत्र पापीहरूका हातमा सुम्पिइनु, क्रूसमा टँगाइनु र तेस्रो दिनमा फेरि जीवित हुनु आवश्यक छ।’ ”</verse>
				<verse number="8">तब तिनीहरूले उहाँका वचन सम्झे।</verse>
				<verse number="9">चिहानबाट फर्केर आएपछि, तिनीहरूले यी सबै कुरा एघार चेलाहरू र अरू सबैलाई भने।</verse>
				<verse number="10">प्रेरितहरूलाई यी कुराहरू भन्‍नेहरूमा मरियम मग्दलिनी, योअन्‍ना, याकोबकी आमा मरियम र तिनीहरूसँग भएका अरू स्त्रीहरू थिए।</verse>
				<verse number="11">तर प्रेरितहरूले ती स्त्रीहरूका कुरामा विश्‍वास गरेनन्, किनकि तिनीहरूका कुरा प्रेरितहरूलाई व्यर्थको जस्तै लाग्यो।</verse>
				<verse number="12">तर पत्रुस उठे, र चिहानतिर दगुरे। निहुरेर हेर्दा तिनले मलमलका कपडाका पट्टिहरू मात्र त्यहाँ पडिरहेका देखे, र के भएको हो भन्‍ने कुरामा अचम्म मान्दै उनी फर्के।</verse>
				<verse number="13">अब त्यही दिन तिनीहरूमध्ये दुईजना यरूशलेमबाट करीब एघार किलोमिटर टाढामा पर्ने इम्माउस भनिने एउटा गाउँतिर गइरहेका थिए।</verse>
				<verse number="14">तिनीहरू आपसमा त्यहाँ घटेका सबै कुराहरूका विषयमा बातचित गर्दैथिए।</verse>
				<verse number="15">तिनीहरूले आपसमा यिनै कुराहरूका विषयमा बातचित र बहस गरिरहेकै बेला, येशू स्वयम् त्यहाँ आएर तिनीहरूकै साथसाथ हिँड्नुभयो,</verse>
				<verse number="16">तर तिनीहरू उहाँलाई चिन्‍न नसक्ने तुल्याइएका थिए।</verse>
				<verse number="17">उहाँले तिनीहरूलाई सोध्नुभयो, “तिमीहरू हिँड्दै आपसमा के बहस गरिरहेका छौ?” तिनीहरू मलिन अनुहार पार्दै टक्‍क अडिए।</verse>
				<verse number="18">तिनीहरूमध्येका क्लेओपास नाम भएका एक जनाले उहाँलाई सोधे, “के तपाईं यरूशलेममा एक मात्र आगन्तुक हुनुहुन्छ, र जसलाई यी दिनहरूमा त्यहाँ के घटनाहरू भए भन्‍ने थाहा छैन?”</verse>
				<verse number="19">उहाँले सोध्नुभयो, “के कुरा?” तिनीहरूले जवाफ दिए, “नासरतको येशूको विषयमा, उहाँ एक अगमवक्‍ता हुनुहुन्थ्यो, र परमेश्‍वर र सबै मानिसहरूका सामु वचन र कर्ममा शक्‍तिमान् हुनुहुन्थ्यो।</verse>
				<verse number="20">मुख्य पूजाहारीहरू र हाम्रा शासकहरूले उहाँलाई मृत्युदण्डको निम्ति सुम्पिदिए, र तिनीहरूले उहाँलाई क्रूसमा टाँगे,</verse>
				<verse number="21">तर हामीले ता इस्राएललाई छुटकारा दिनुहुने उहाँ नै हुनुहुन्छ भन्‍ने आशा गरेका थियौं। यी सबैबाहेक यो सबै घटेको आज तीन दिन भयो।</verse>
				<verse number="22">त्यसपछि पनि हामीहरूमध्येका कोही स्त्रीहरूले हामीलाई छक्‍कै पारे। तिनीहरू आज एकाबिहानै चिहानमा गए,</verse>
				<verse number="23">तर उहाँको शरीर भेट्टाएनन्। तिनीहरू हामीकहाँ आएर तिनीहरूले उहाँ जीवित हुनुहुन्छ भन्‍ने स्वर्गदूतहरूको एउटा दर्शन देखेको कुरा सुनाए।</verse>
				<verse number="24">त्यसपछि हाम्रा साथीहरूमध्ये कोही चिहानमा गए, र ती स्त्रीहरूले भनेजस्तै नै भेट्टाए, तर तिनीहरूले उहाँलाई देखेनन्।”</verse>
				<verse number="25">अनि उहाँले तिनीहरूलाई भन्‍नुभयो, “तिमीहरू कति अबुझ छौ र अगमवक्‍ताहरूले बोलेका सबै कुरा विश्‍वास गर्न तिमीहरूका हृदय कति सुस्त छन्!</verse>
				<verse number="26">के ख्रीष्‍टले यी सबै कष्‍टहरू भोग्न र त्यसपछि आफ्नो महिमामा प्रवेश गर्नु आवश्यक थिएन र?”</verse>
				<verse number="27">अनि मोशा र अगमवक्‍ताहरूबाट सुरु गरेर उहाँले सम्पूर्ण धर्मशास्त्रमा आफ्नो विषयमा लेखिएका सबै कुराहरूको अर्थ तिनीहरूलाई व्याख्या गरिदिनुभयो।</verse>
				<verse number="28">तिनीहरू आफू जुन गाउँमा गइरहेका थिए त्यसको नजिकै आइपुगेपछि, येशूले उहाँ अझै पर जान चाहेजस्तो गर्नुभयो।</verse>
				<verse number="29">तर तिनीहरूले उहाँलाई कर गर्दै विन्ती गरे, “हामीसँग नै बस्‍नुहोस्; किनकि अब साँझ पर्दैछ, र दिन पनि ढल्किसकेको छ।” अनि उहाँ तिनीहरूसँगै बस्‍न भित्र पस्‍नुभयो।</verse>
				<verse number="30">जब उहाँ तिनीहरूसँगै टेबुलमा हुनुहुन्थ्यो, तब उहाँले रोटी लिएर परमेश्‍वरलाई धन्यवाद दिनुभयो, र भाँचेर तिनीहरूलाई दिन थाल्नुभयो।</verse>
				<verse number="31">त्यस बेला तिनीहरूका आँखा खोलिए, र तिनीहरूले उहाँलाई चिने, अनि उहाँ तिनीहरूका दृष्‍टिबाट अदृश्य हुनुभयो।</verse>
				<verse number="32">तिनीहरूले आपसमा भने, “के उहाँ बाटोमा हामीसँग कुराकानी गर्नुहुँदा र हाम्रा निम्ति धर्मशास्त्रको अर्थ खोलिदिनुहुँदा हाम्रो हृदय प्रज्वलित भएको थिएन र?”</verse>
				<verse number="33">तिनीहरू उठे, र तुरुन्तै यरूशलेम फर्के। त्यहाँ तिनीहरूले एघारजनालाई र तिनीहरूसँग हुनेहरूलाई एकैसाथ भेला भएका भेटे,</verse>
				<verse number="34">अनि तिनीहरूलाई भने, “यो सत्य रहेछ! प्रभु जीवित पारिनुभएको र सिमोनकहाँ देखा पर्नुभएको हो रहेछ।”</verse>
				<verse number="35">त्यसपछि ती दुईजनाले बाटोमा के भएको थियो र उहाँले रोटी भाँच्नुहुँदा कसरी येशूलाई तिनीहरूले चिने भन्‍ने विषयमा बताए।</verse>
				<verse number="36">तिनीहरूले यसैको बारेमा कुरा गर्दा-गर्दै येशू स्वयम् तिनीहरूका बीचमा उभिनुभयो र तिनीहरूलाई भन्‍नुभयो, “तिमीहरूलाई शान्ति होस्।”</verse>
				<verse number="37">तिनीहरूले एउटा भूत देखेको झैं भनी ठानेर तिनीहरू विचलित भए, र डराए।</verse>
				<verse number="38">उहाँले तिनीहरूलाई भन्‍नुभयो, “तिमीहरू किन विचलित हुन्छौ? अनि तिमीहरूका मनमा किन शङ्का उब्जन्छ?</verse>
				<verse number="39">मेरा हातहरू र खुट्टाहरू हेर; म नै हुँ! मलाई छोएर हेर, तिमीहरूले अहिले ममा देखेजस्तै मासु र हाड त कुनै भूतको हुँदैन।”</verse>
				<verse number="40">यति भनिसकेपछि उहाँले तिनीहरूलाई आफ्ना हात र खुट्टाहरू देखाउनुभयो।</verse>
				<verse number="41">अनि जब आनन्द र आश्‍चर्यले गर्दा तिनीहरूले अझै पनि विश्‍वास गरेनन्, तब उहाँले तिनीहरूलाई सोध्नुभयो, “के तिमीहरूसँग यहाँ केही खानेकुरो छ?”</verse>
				<verse number="42">तिनीहरूले उहाँलाई पकाएको माछाको एक टुक्रा दिए,</verse>
				<verse number="43">अनि उहाँले त्यो लिनुभयो र तिनीहरूकै सामु खानुभयो।</verse>
				<verse number="44">उहाँले तिनीहरूलाई भन्‍नुभयो, “म तिमीहरूसँगै हुँदा मैले तिमीहरूलाई भनेको कुरा यही हो: मोशाको व्यवस्था, अगमवक्‍ताहरू र भजनहरूका पुस्तकमा मेरा विषयमा लेखिएका हरेक कुरा पूरा हुनैपर्छ।”</verse>
				<verse number="45">त्यसपछि तिनीहरूले धर्मशास्त्रका कुराहरू बुझ्न सकून् भनेर उहाँले तिनीहरूका समझ खोलिदिनुभयो।</verse>
				<verse number="46">उहाँले तिनीहरूलाई भन्‍नुभयो, “यसो लेखिएको छ: ख्रीष्‍टले दुःख भोग्नेछ र तेस्रो दिनमा मरेकाहरूबाट जीवित भई उठ्नेछ,</verse>
				<verse number="47">अनि यरूशलेमदेखि सुरु गरेर सबै राष्ट्रहरूमा उहाँको नाउँमा पाप क्षमाको पश्‍चात्तापको प्रचार हुनेछ।</verse>
				<verse number="48">तिमीहरू यिनै कुराहरूका साक्षी छौ।</verse>
				<verse number="49">मेरा पिताले प्रतिज्ञा गर्नुभएको कुरा म तिमीहरूकहाँ पठाउँनेछु, तर माथिबाट आउने शक्‍तिले सुसज्जित नभएसम्म यसै शहरमा बसिरहो।”</verse>
				<verse number="50">अनि येशूले तिनीहरूलाई यरूशलेम बाहिर बेथानीको नजिकै लानुभएपछि, उहाँले आफ्नो हात उचाल्नुभयो र तिनीहरूलाई आशीर्वाद दिनुभयो।</verse>
				<verse number="51">तिनीहरूलाई आशीर्वाद दिँदैगर्नुहुँदा उहाँ तिनीहरूबाट अलग हुनुभयो र माथि स्वर्गमा उठाइलगिनुभयो।</verse>
				<verse number="52">अनि तिनीहरूले उहाँलाई दण्डवत् गरे, र बडो आनन्दसाथ यरूशलेम फर्के।</verse>
				<verse number="53">अनि परमेश्‍वरको प्रशंसा गर्दै निरन्तर मन्दिरमा रहन लागे।</verse>
			</chapter>
		</book>
		<book number="43">
			<chapter number="1">
				<verse number="1">आदिमा वचन हुनुहुन्थ्यो र वचन परमेश्‍वरसँग हुनुहुन्थ्यो, अनि वचन परमेश्‍वर हुनुहुन्थ्यो।</verse>
				<verse number="2">आदिमा उहाँ परमेश्‍वरसँग हुनुहुन्थ्यो।</verse>
				<verse number="3">सबै कुराहरू उहाँद्वारा बनिए; बनाइएका कुराहरूमध्ये केही पनि उहाँविना बनिएन।</verse>
				<verse number="4">उहाँमा जीवन थियो, अनि त्यो जीवन मानिसहरूको ज्योति थियो।</verse>
				<verse number="5">ज्योति अन्धकारमा चम्कन्छ, तर अन्धकारले त्यसलाई चिनेन।</verse>
				<verse number="6">परमेश्‍वरबाट पठाइएका एकजना मानिस आए, तिनको नाउँ यूहन्‍ना थियो।</verse>
				<verse number="7">तिनीद्वारा सबै मानिसहरूले विश्‍वास गरून् भनेर तिनी त्यस ज्योतिको बारेमा साक्षी दिन भनी गवाही बनेर आएका थिए।</verse>
				<verse number="8">तिनी आफै नै त्यो ज्योति थिएनन्, तर तिनी केवल त्यो ज्योतिको लागि गवाही दिन भनी पठाइए।</verse>
				<verse number="9">हरेक मानिसलाई ज्योति दिन, त्यो साँचो ज्योति संसारमा आउँदैहुनुहुन्थ्यो।</verse>
				<verse number="10">उहाँ संसारमा हुनुहुन्थ्यो, अनि संसार उहाँद्वारा नै बनिएको थियो, तापनि संसारले उहाँलाई चिनेन।</verse>
				<verse number="11">उहाँ आफ्नैहरूकहाँ आउनुभयो, तर उहाँका आफ्नैहरूले उहाँलाई ग्रहण गरेनन्।</verse>
				<verse number="12">तर जतिले उहाँलाई ग्रहण गरे, र उहाँको नाउँमाथि विश्‍वास गरे, तिनीहरू सबैलाई उहाँले परमेश्‍वरका सन्तान हुने अधिकार दिनुभयो,</verse>
				<verse number="13">ती सन्तानहरू प्राकृतिक वंशक्रमद्वारा, न ता शारीरिक इच्छाद्वारा अथवा कुनै मान्छेको इच्छाद्वारा होइन, तर परमेश्‍वरबाट जन्मेका हुन्।</verse>
				<verse number="14">वचन देहधारी हुनुभयो, र हाम्रा बीचमा वास गर्नुभयो। हामीले उहाँको महिमा देखेका छौं अर्थात् पिताबाट आउनुभएको अद्वितीय पुत्रको महिमा, जो अनुग्रह र सत्यताले पूर्ण हुनुहुन्छ।</verse>
				<verse number="15">यूहन्‍नाले उहाँकै विषयमा गवाही दिए। तिनी यसो भन्दै उच्‍च सोरले कराए, “उहाँ त्यही व्यक्‍ति हुनुहुन्छ, जसका विषयमा मैले ‘मपछि आउनुहुने मभन्दा उच्‍च हुनुहुन्छ, किनकि उहाँ मभन्दा अघिबाटै हुनुहुन्थ्यो’ भनी मैले भनेको थिएँ।”</verse>
				<verse number="16">उहाँकै अनुग्रहको पूर्णताबाट हामीले एकपछि अर्को आशिष पाएका छौं।</verse>
				<verse number="17">किनकि व्यवस्था मोशाद्वारा दिइयो, अनुग्रह र सत्यताचाहिँ येशू ख्रीष्‍टद्वारा आए।</verse>
				<verse number="18">परमेश्‍वरलाई कसैले कहिल्यै देखेको छैन; तर परमेश्‍वरको अद्वितीय पुत्रले मात्र देख्नुभएको छ, जो पिताको साथमा हुनुहुन्छ, र उहाँले नै पितालाई प्रकट गराउनुभएको छ।</verse>
				<verse number="19">जब यरूशलेमका यहूदीहरूले तिनी को हुन् भनी सोध्न पूजाहारीहरू र लेवीहरूलाई पठाए, तब यूहन्‍नाले दिएको गवाही यही थियो।</verse>
				<verse number="20">तिनी स्वीकार गर्न चुकेनन्, तर “म ख्रीष्‍ट होइनँ” भनी स्पष्‍ट रूपमा स्वीकार गरे।</verse>
				<verse number="21">तिनीहरूले तिनलाई सोधे, “त्यसो भए तिमी को हौ? के तिमी एलिया हौ?” तिनले भने, “म होइनँ।” “के तिमी त्यो अगमवक्‍ता हौ?” तिनले जवाफ दिए, “होइनँ।”</verse>
				<verse number="22">अन्त्यमा तिनीहरूले सोधे, “तिमी को हौ ता? हामीलाई पठाउनेहरूलाई बताउनको निम्ति हामीलाई एउटा जवाफ देऊ। तिमी आफ्नो विषयमा के भन्छौ?”</verse>
				<verse number="23">यूहन्‍नाले यशैया अगमवक्‍ताका शब्दहरूमा जवाफ दिए, “ ‘प्रभुको निम्ति मार्ग सीधा बनाओ’ भनी उजाडस्थानमा कराउनेको म एउटा आवाज हुँ।”</verse>
				<verse number="24">तब पठाइएका केही फरिसीहरूले</verse>
				<verse number="25">तिनलाई सोधे, “यदि तिमी ख्रीष्‍ट अथवा एलिया वा अगमवक्‍ता कोही पनि होइनौ भने, किन बप्‍तिस्मा दिन्छौ ता?”</verse>
				<verse number="26">यूहन्‍नाले जवाफ दिए, “म ता तिमीहरूलाई पानीद्वारा बप्‍तिस्मा दिन्छु, तर तिमीहरूका बीचमा एकजना हुनुहुन्छ, जसलाई तिमीहरू चिन्दैनौ।</verse>
				<verse number="27">मपछि आउनुहुने व्यक्‍ति उहाँ नै हुनुहुन्छ, जसका जुत्ताको फित्ता खोल्ने सेवक जतिको पनि म योग्यको छैनँ।”</verse>
				<verse number="28">यी सबै कुरा यर्दन नदीपारि यूहन्‍नाले बप्‍तिस्मा दिइरहेका ठाउँ बेथानीमा भएको थियो।</verse>
				<verse number="29">भोलिपल्ट यूहन्‍नाले येशूलाई आफूतिर आइरहनुभएको देखेर भने, “हेर, संसारको पाप उठाइलैजाने परमेश्‍वरका थुमा!</verse>
				<verse number="30">उहाँ नै त्यो व्यक्‍ति हुनुहुन्छ, जसको विषयमा मैले यसो भनेको थिएँ, ‘मभन्दा पछि एकजना, जो आउँदै हुनुहुन्छ, उहाँ मभन्दा उच्‍च हुनुहुन्छ; किनकि उहाँ त मभन्दा अघिदेखि नै हुनुहुन्थ्यो।’</verse>
				<verse number="31">म आफैले उहाँलाई चिनेको थिइनँ, तर इस्राएलमा उहाँ प्रकट हुनुभएको होस् भनेर मैले पानीमा बप्‍तिस्मा दिँदै आएँ।”</verse>
				<verse number="32">त्यसपछि यूहन्‍नाले यो गवाही दिए, “मैले पवित्र आत्मालाई ढुकुरको रूपमा स्वर्गबाट ओर्लिआएर उहाँमाथि बस्‍नुभएको देखें।</verse>
				<verse number="33">मैले उहाँलाई चिनेको थिइनँ, तर जसले मलाई पानीले बप्‍तिस्मा दिनू भनी पठाउनुभयो, उहाँले मलाई भन्‍नुभयो, ‘जुन मानिसमाथि पवित्र आत्मा ओर्लंदै गर्नुभएको तिमीले देख्नेछौ, पवित्र आत्माले बप्‍तिस्मा दिनुहुने उहाँ नै हुनुहुन्छ।’</verse>
				<verse number="34">अनि मैले देखें, र गवाही पनि दिन्छु, उहाँ नै परमेश्‍वरका पुत्र हुनुहुन्छ।”</verse>
				<verse number="35">भोलिपल्ट फेरि यूहन्‍ना र उनका चेलाहरूमध्ये दुईजनासँग उभिरहेका थिए।</verse>
				<verse number="36">जब येशूलाई छेउबाट गइरहनुभएको देखे, तब उनले भने, “हेर! परमेश्‍वरका थुमा!”</verse>
				<verse number="37">जब उनले यो कुरा भनेको सुने, तब ती दुई चेलाहरू येशूको पछि-पछि लागे।</verse>
				<verse number="38">येशूले पछिल्तिर फर्केर हेर्नुभयो, तिनीहरू पछि-पछि आइरहेका देखेर सोध्नुभयो, “तिमीहरू के चाहन्छौ?” तिनीहरूले भने, “हे रब्बी (जसको अर्थ हो, गुरुज्यू), तपाईं कहाँ बस्‍नुहुन्छ?”</verse>
				<verse number="39">“आओ, र तिमीहरूले देख्नेछौ।” भनी उहाँले जवाफ दिनुभयो। तिनीहरू गए, र उहाँ बस्‍नुभएको ठाउँ देखे, अनि त्यस दिन तिनीहरू उहाँसँगै बसे। त्यस बेला करीब चार बजेको थियो।</verse>
				<verse number="40">यूहन्‍नाले भनेका कुरा सुन्‍ने र येशूलाई पछ्याउने ती दुई चेलाहरूमध्ये एकजना सिमोन पत्रुसका भाइ अन्द्रियास थिए।</verse>
				<verse number="41">तिनले सबैभन्दा पहिले आफ्नो दाजु सिमोनलाई भेटे, र तिनलाई भने, “हामीले मसीह अर्थात् ख्रीष्‍टलाई भेट्टाएका छौं।”</verse>
				<verse number="42">अनि तिनले सिमोनलाई येशूकहाँ ल्याए। येशूले तिनलाई हेर्नुभयो र भन्‍नुभयो, “तिमी यूहन्‍नाका छोरा सिमोन हौ। तिमी केफास (जसको अर्थ हो, पत्रुस अथवा चट्टान) भनिनेछौ।”</verse>
				<verse number="43">भोलिपल्ट येशूले गालील जाने निश्‍चय गर्नुभयो। उहाँले फिलिपलाई भेट्नुभयो र भन्‍नुभयो, “मलाई पछ्याऊ।”</verse>
				<verse number="44">फिलिप पनि अन्द्रियास र पत्रुसजस्तै बेथसेदा शहरका नै बासिन्दा थिए।</verse>
				<verse number="45">फिलिपले नथानेललाई भेट्टाएर भने, “जसका विषयमा मोशाले व्यवस्थामा र अगमवक्‍ताहरूले पनि लेखेका थिए, उहाँलाई हामीले भेट्टाएका छौं, योसेफका पुत्र नासरतका येशूलाई।”</verse>
				<verse number="46">“नासरत!” नथानेलले छक्‍क पर्दै सोधे, “के त्यहाँबाट पनि कुनै असल कुरो आउनसक्छ र?” “आएर हेर!” फिलिपले भने।</verse>
				<verse number="47">येशूले नथानेललाई आफूतिर आउँदै गरेका देख्नुभएपछि तिनको विषयमा भन्‍नुभयो, “हेर, एकजना साँच्‍चै इस्राएली, जसमा कुनै छलकपट छैन।”</verse>
				<verse number="48">“तपाईंले मलाई कसरी चिन्‍नुभयो?” नथानेलले सोधे। “फिलिपले तिमीलाई बोलाउनुभन्दा अघि नै मैले तिमीलाई अञ्जीरको रूखमुनि देखें।” येशूले जवाफ दिनुभयो।</verse>
				<verse number="49">तब नथानेलले “रब्बी, तपाईं परमेश्‍वरका पुत्र हुनुहुन्छ, तपाईं नै इस्राएलका राजा हुनुहुन्छ।” भन्दै घोषणा गरे।</verse>
				<verse number="50">येशूले भन्‍नुभयो, “मैले तिमीलाई अञ्जीरको रूखमुनि देखें भनी तिमीलाई भनेकोले नै तिमी विश्‍वास गर्छौ? तिमीले यीभन्दा अझ ठूला कुराहरू देख्नेछौ।”</verse>
				<verse number="51">अनि उहाँले अझै भन्‍नुभयो, “म तिमीलाई साँच्‍चै भन्दछु, तिमीहरूले स्वर्ग उघ्रिएको, अनि परमेश्‍वरका दूतहरूलाई मानिसका पुत्रमाथि उक्लँदै र ओर्लंदै गरेका देख्नेछौ।”</verse>
			</chapter>
			<chapter number="2">
				<verse number="1">तेस्रो दिन गालीलको काना नगरमा एउटा विवाह थियो। येशूकी आमा त्यहाँ थिइन्।</verse>
				<verse number="2">अनि येशू र उहाँका चेलाहरू पनि त्यस विवाहमा निम्त्याइएका थिए।</verse>
				<verse number="3">दाखमद्य सकिएपछि येशूकी आमाले उहाँलाई भनिन्, “तिनीहरूसँग अरू दाखमद्य छैन।”</verse>
				<verse number="4">येशूले जवाफ दिनुभयो, “हे नारी, मलाई किन समावेश गराउनुहुन्छ? मेरो समय अझै आएको छैन।”</verse>
				<verse number="5">उहाँकी आमाले सेवकहरूलाई भनिन्, “उहाँले तिमीहरूलाई जे अह्राउनुहुन्छ, त्यही गर।”</verse>
				<verse number="6">यहूदीहरूले शुद्धीकरणका लागि प्रयोग गर्ने खालका हरेकमा एक सय लिटर पानी अट्ने ढुङ्गाका छओटा घ्याम्पाहरू त्यहीं नजिकै थिए।</verse>
				<verse number="7">येशूले सेवकहरूलाई भन्‍नुभयो, “घ्याम्पाहरूमा पानी भर।” अनि तिनीहरूले घ्याम्पाको मुखसम्मै पानी भरिदिए।</verse>
				<verse number="8">त्यसपछि उहाँले तिनीहरूलाई भन्‍नुभयो, “अब त्यसबाट अलिकति उघाएर भोजका नाइकेकहाँ लैजाओ।” तिनीहरूले त्यसै गरे।</verse>
				<verse number="9">जब भोजका नाइकेले त्यो पानी चाखे, जुन दाखमद्य बनिसकेको थियो। त्यो कहाँबाट ल्याइएको हो भनी तिनले जानेनन्, तर पानी उघाउने सेवकहरूलाई चाहिँ त्यो थाहा थियो। तिनले दुलहालाई बोलाएर भने</verse>
				<verse number="10">र भने, “हरेक मानिसले सबैभन्दा उत्तम दाखमद्य सुरुमा चलाउँछ, अनि सबै मानिसहरूले प्रशस्तै पिइसकेपछि मात्र कमसल दाखमद्य चलाउँछ, तर तिमीले ता सबैभन्दा असललाई अहिलेसम्मका लागि साँचेका रहेछौ।”</verse>
				<verse number="11">येशूले गालीलको कानामा गर्नुभएको यो उहाँको सबैभन्दा पहिलो अलौकिक चिन्ह थियो। यसरी उहाँले आफ्नो महिमा प्रकट गर्नुभयो, अनि उहाँका चेलाहरूले उहाँमाथि विश्‍वास गरे।</verse>
				<verse number="12">यसपछि येशू आफ्नी आमा, उहाँका भाइहरू र उहाँका चेलाहरूसँग कफर्नहुममा जानुभयो। उहाँहरू केही दिन त्यहाँ बस्‍नुभयो।</verse>
				<verse number="13">यहूदी निस्तार चाडको बेला आउनलागेपछि, येशू यरूशलेम जानुभयो।</verse>
				<verse number="14">उहाँले मन्दिरको चोकमा गोरु, भेडा र ढुकुर बेच्नेहरू, अनि अरूहरूलाई बसेर पैसा साट्दै गरिरहेका भेट्टाउनुभयो।</verse>
				<verse number="15">तब उहाँले डोरीको एउटा कोर्रा बनाउनुभयो र सबैलाई, तिनका भेडा र गोरुहरूसमेतलाई मन्दिर क्षेत्रबाट बाहिर लखेट्नुभयो, र पैसा साट्नेहरूका सिक्‍काहरू छरपस्‍ट पारिदिनुभयो, र टेबुलहरू पल्टाइदिनुभयो।</verse>
				<verse number="16">उहाँले ढुकुर बेच्नेहरूलाई भन्‍नुभयो, “यी सबैलाई यहाँबाट हटाओ! मेरा पिताको घरलाई एउटा बजार बनाउने कत्रो साहस!”</verse>
				<verse number="17">उहाँका चेलाहरूले धर्मशास्त्रमा लेखिएको यो वचन सम्झे: “तपाईंको घरप्रतिको जोशले मलाई जलाएर भस्म पार्नेछ।”</verse>
				<verse number="18">त्यसपछि यहूदी अगुवाहरूले उहाँलाई सोधे, “यी सबै कामहरू गर्ने तिमीलाई अधिकार छ भनी प्रमाणित गर्नलाई तिमीले हामीलाई के आश्‍चर्यमय चिन्ह देखाउन सक्छौ?”</verse>
				<verse number="19">येशूले तिनीहरूलाई जवाफ दिनुभयो, “यस मन्दिरलाई भत्काइदेओ, र म फेरि यसलाई तीन दिनमा खडा गर्नेछु।”</verse>
				<verse number="20">तब यहूदी अगुवाहरूले जवाफ दिए, “यो मन्दिर बनाउन छयालीस वर्ष लागेको थियो, अनि के तिमी यसलाई तीन दिनमा खडा गर्न सक्छौ?”</verse>
				<verse number="21">तर उहाँले भन्‍नुभएको मन्दिरचाहिँ उहाँको शरीर थियो।</verse>
				<verse number="22">उहाँ मृतकहरूबाट पुनः जीवित हुनुभएपछि उहाँका चेलाहरूले येशूले भन्‍नुभएको यो कुरा सम्झे। त्यसपछि तिनीहरूले धर्मशास्त्रमाथि र येशूले बोल्नुभएको वचनमाथि विश्‍वास गरे।</verse>
				<verse number="23">अब निस्तार चाडको भोजको बेलामा उहाँ यरूशलेममा हुनुहुँदा, धेरै मानिसहरूले उहाँले गरिरहनुभएका अलौकिक चिन्हहरू देखे, र उहाँको नाउँमा विश्‍वास गरे।</verse>
				<verse number="24">तर येशूले आफूलाई तिनीहरूमाथि भरोसा गरेर छोड्नुभएन, किनकि उहाँले सबै मानिसलाई चिन्‍नुहुन्थ्यो।</verse>
				<verse number="25">उहाँलाई मानिसको विषयमा कसैको गवाहीको आवश्यकता थिएन; किनकि मानिसको मनमा के छ भनी उहाँले जान्‍नुहुन्थ्यो।</verse>
			</chapter>
			<chapter number="3">
				<verse number="1">फरिसी दलका निकोदेमस नाउँ भएका एकजना मानिस थिए, जो यहूदीहरूका सभाका एक सदस्य पनि थिए।</verse>
				<verse number="2">तिनी एक राती येशूकहाँ आए, र उहाँलाई भने, “गुरुज्यू, तपाईं परमेश्‍वरबाट आउनुभएको एक शिक्षक हुनुहुन्छ भनी हामी जान्दछौं; किनकि परमेश्‍वर साथमा नभईकन तपाईंले गरिरहनुभएका यी अलौकिक चिन्हहरू कसैले पनि गर्न सक्दैन।”</verse>
				<verse number="3">येशूले जवाफ दिनुभयो, “म तिमीलाई साँच्‍चै भन्दछु, कोही नयाँ गरी जन्मेन भने त्यसले परमेश्‍वरको राज्य देख्न सक्दैन।”</verse>
				<verse number="4">निकोदेमसले सोधे, “मानिस बूढो भएपछि फेरि कसरी जन्मन सक्छ? निश्‍चय नै फेरि जन्मनलाई ऊ आफ्नी आमाको गर्भमा दोस्रोचोटि पस्‍न त सक्दैन!”</verse>
				<verse number="5">येशूले जवाफ दिनुभयो, “म तिमीलाई साँच्‍चै भन्दछु, पानी र आत्माद्वारा नजन्मेसम्म कोही पनि परमेश्‍वरको राज्यमा प्रवेश गर्न सक्नेछैन।</verse>
				<verse number="6">शरीरले शरीर जन्माउँछ, तर आत्माले आत्मा जन्माउँछ।</verse>
				<verse number="7">‘तिमीहरू नयाँ गरी जन्मनुपर्छ’ भन्‍ने मेरो भनाइमा अचम्म नमान।</verse>
				<verse number="8">बतास जता मन लाग्यो त्यतै बहन्छ, तिमीले त्यसको आवाज त सुन्छौ, तर त्यो कहाँबाट आउँछ वा कहाँ जाँदैछ, त्यो भन्‍न सक्दैनौ। आत्माद्वारा जन्मेको हरेक व्यक्‍ति पनि त्यस्तै हुन्छ।”</verse>
				<verse number="9">निकोदेमसले सोधे, “यो कसरी हुन सक्छ?”</verse>
				<verse number="10">येशूले भन्‍नुभयो, “तिमी इस्राएलका गुरु हौ, र पनि यी कुराहरू तिमी बुझ्दैनौ?</verse>
				<verse number="11">म तिमीलाई साँच्‍चै भन्दछु, हामी जे जान्दछौं, त्यो भन्दछौं, र हामीले जे देखेका छौं, त्यसको गवाही दिन्छौं, तर पनि तिमीहरूले हाम्रा गवाही ग्रहण गर्दैनौ।</verse>
				<verse number="12">मैले तिमीहरूलाई पृथ्वीका कुराहरू भनेको छु र पनि तिमीहरू विश्‍वास गर्दैनौ, तिमीहरूलाई मैले स्वर्गका कुरा बताएँ भने झन् कसरी विश्‍वास गरौला?</verse>
				<verse number="13">स्वर्गबाट ओर्लिआएका मानिसका पुत्र कोही पनि स्वर्गमा गएका छैनन्।</verse>
				<verse number="14">जसरी मोशाले उजाडस्थानमा सर्पलाई उचाले, त्यसरी नै मानिसका पुत्र पनि उचालिनैपर्छ,</verse>
				<verse number="15">तब उहाँमाथि विश्‍वास गर्ने हरेकले अनन्त जीवन पाउन सक्छ।”</verse>
				<verse number="16">किनकि परमेश्‍वरले संसारलाई यस्तो प्रेम गर्नुभयो, उहाँले आफ्ना अद्वितीय पुत्रलाई बलिदानको लागि दिनुभयो; उहाँमाथि विश्‍वास गर्ने कोही पनि नाश नहोस्, तर त्यसले अनन्त जीवन पाओस्।</verse>
				<verse number="17">किनकि परमेश्‍वरले संसारलाई दोषी ठहराउनका निम्ति आफ्ना पुत्रलाई संसारमा पठाउनुभएको होइन, तर उहाँद्वारा संसारलाई बचाउन पठाउनुभयो।</verse>
				<verse number="18">जसले उहाँमाथि विश्‍वास गर्दछ, त्यो दोषी ठहरिँदैन; तर जसले विश्‍वास गर्दैन, त्यो अघिबाटै दोषी ठहरिएको हुन्छ; किनकि उसले परमेश्‍वरका अद्वितीय पुत्रको नाउँमा विश्‍वास गरेको छैन।</verse>
				<verse number="19">फैसला यही हो: ज्योति संसारमा आएको छ, तर मानिसहरूले ज्योतिको साटो अन्धकारलाई रुचाए; किनकि तिनीहरूका कामहरू खराब थिए।</verse>
				<verse number="20">हरेक जसले दुष्‍ट काम गर्दछ, त्यसले ज्योतिलाई घृणा गर्दछ, र त्यसका कामहरू प्रकट होलान् भन्‍ने डरले त्यो ज्योतिमा आउँदैन।</verse>
				<verse number="21">तर जो सत्यतामा जिउँछ, उसले जे गरेको छ, त्यो परमेश्‍वरद्वारा गरिएका हुन् भन्‍ने कुरा स्पष्‍ट देखिन सकियोस् भनी ज्योतिकहाँ आउँछ।</verse>
				<verse number="22">यसपछि येशू र उहाँका चेलाहरू यहूदियाका गाउँहरूतिर जानुभयो; अनि उहाँले तिनीहरूसँग केही समय बिताउनुभयो; र बप्‍तिस्मा दिनुभयो।</verse>
				<verse number="23">यसै समयमा यूहन्‍नाले पनि सालीमको नजिकै एनोनमा बप्‍तिस्मा दिइरहेका थिए; किनकि त्यहाँ प्रशस्त पानी थियो, अनि बप्‍तिस्मा लिनलाई मानिसहरू निरन्तर आइरहेका थिए।</verse>
				<verse number="24">(यो यूहन्‍ना झ्यालखानामा पर्नुभन्दा अघिको कुरा थियो।)</verse>
				<verse number="25">यूहन्‍नाका केही चेलाहरू र एउटा यहूदीका बीचमा शुद्धीकरणको विषयमा वाद-विवाद चल्यो।</verse>
				<verse number="26">तिनीहरू यूहन्‍नाकहाँ आएर तिनलाई भने, “गुरुज्यू, यर्दन नदीपारि तपाईंसँग हुनुभएको व्यक्‍ति, जसको बारेमा तपाईंले गवाही दिनुभएको थियो, उहाँले पनि बप्‍तिस्मा दिँदैहुनुहुन्छ, अनि सबै मानिसहरू उहाँकहाँ जाँदैछन्।”</verse>
				<verse number="27">यसै कुरालाई यूहन्‍नाले यसरी जवाफ दिए, “कुनै पनि मानिसलाई स्वर्गबाट उसलाई जे दिइन्छ, त्यो मात्र पाउन सक्छ।</verse>
				<verse number="28">‘म ता ख्रीष्‍ट होइनँ; तर उहाँको अगाडि पठाइएको हुँ’ भन्‍ने बारेमा तिमीहरू आफैले गवाही दिन सक्छौ।</verse>
				<verse number="29">दुलही दुलहाको निम्ति हुन्छे। दुलहासँग रहने मित्रले उसको प्रतीक्षा गर्छ र उसका कुरा सुन्छ, अनि उसको स्वर सुनेर ऊ आनन्दले पूर्ण हुन्छ। त्यही नै मेरो आनन्द हो; र त्यो अब पूर्ण भएको छ।</verse>
				<verse number="30">उहाँ बढ्नु, तर मचाहिँ घट्नु आवश्यक छ।</verse>
				<verse number="31">“जो माथिबाट आउनुहुन्छ, उहाँ सबैभन्दा उच्‍च हुनुहुन्छ; पृथ्वीबाट आउनेचाहिँ पृथ्वीकै हो, र पृथ्वीबाट आउनेले झैं बोल्छ। स्वर्गबाट आउनुहुने सबैभन्दा उच्‍च हुनुहुन्छ।</verse>
				<verse number="32">उहाँले जे देख्नु र सुन्‍नुभएको छ, त्यसैको गवाही दिनुहुन्छ; तर कसैले पनि उहाँको गवाही ग्रहण गर्दैनन्।</verse>
				<verse number="33">जुन मानिसले उहाँको गवाही ग्रहण गरेको छ, उसले परमेश्‍वर सत्य हुनुहुन्छ भनी गवाही दिन्छ।</verse>
				<verse number="34">किनकि परमेश्‍वरले जसलाई पठाउनुभएको छ, त्यसले परमेश्‍वरकै वचन बोल्दछ; किनकि परमेश्‍वरले पवित्र आत्मा विनानाप दिनुहुन्छ।</verse>
				<verse number="35">पिताले पुत्रलाई प्रेम गर्नुहुन्छ, र सबै थोक उहाँकै हातमा राखिदिनुभएको छ।</verse>
				<verse number="36">जसले पुत्रमाथि विश्‍वास गर्दछ, त्यससित अनन्त जीवन छ; तर जसले पुत्रलाई इन्कार गर्दछ, त्यसले जीवन देख्नेछैन, किनकि परमेश्‍वरको क्रोध त्यसमा रहन्छ।”</verse>
			</chapter>
			<chapter number="4">
				<verse number="1">यूहन्‍नाले भन्दा येशूले धेरै चेलाहरू बनाउँदैहुनुहुन्छ र धेरैलाई बप्‍तिस्मा दिँदैहुनुहुन्छ भनी फरिसीहरूले सुने।</verse>
				<verse number="2">हुन त येशू आफूले होइन, तर चेलाहरूले बप्‍तिस्मा दिन्थे।</verse>
				<verse number="3">प्रभुले यो थाहा पाउनुभएपछि, उहाँ यहूदिया प्रदेश छोडेर फेरि एकपल्ट गालील प्रदेश फर्कनुभयो।</verse>
				<verse number="4">उहाँलाई सामरियाबाट भएर जानुपर्थ्यो।</verse>
				<verse number="5">त्यसकारण उहाँ सामरियाको सुखार भन्‍ने शहर नजिकै आइपुग्नुभयो, जुन याकोबले आफ्नो छोरा योसेफलाई दिएको जमिन थियो।</verse>
				<verse number="6">त्यहाँ याकोबको इनार थियो, अनि येशू यात्राबाट आउनुभएको कारण थाक्नुभएको हुनाले इनारको छेउमा बस्‍नुभयो। त्यस बेला प्रायः मध्यान्ह भएको थियो।</verse>
				<verse number="7">जब एउटी सामरी स्त्री पानी भर्न त्यहाँ आई, तब येशूले त्यसलाई भन्‍नुभयो, “मलाई पानी पिउन दिन्छ्यौ कि?”</verse>
				<verse number="8">(उहाँका चेलाहरू खानेकुरा किन्‍न शहरमा गएका थिए।)</verse>
				<verse number="9">त्यस सामरी स्त्रीले उहाँलाई भनी, “तपाईं यहूदी हुनुहुन्छ, अनि म एक सामरी स्त्री हुँ। तपाईंले कसरी मेरो हातबाट पानी पिउनुहुन्छ?” (किनकि यहूदीहरूले सामरीहरूसँग केही सम्बन्ध राख्दैनन्।)</verse>
				<verse number="10">येशूले त्यसलाई भन्‍नुभयो, “यदि तिमीले परमेश्‍वरका वरदानलाई तिमीसँग पानी माग्ने व्यक्‍ति को हुन् भनी चिनेकी भए, तिमीले उनीसँग पो माग्ने थियौ, र उनले तिमीलाई जीवित पानी दिनेथिए।”</verse>
				<verse number="11">त्यस स्त्रीले भनी, “हजुर, तपाईंसँग त पानी उघाउने भाँडो केही पनि छैन, अनि इनार गहिरो छ; तब तपाईंले त्यो जीवित पानी कहाँबाट ल्याउनुहुन्छ?</verse>
				<verse number="12">के तपाईं हाम्रा पुर्खा याकोबभन्दा महान् हुनुहुन्छ, जसले हामीलाई यो इनार दिए, र उनी आफूले यसै इनारबाट पिए, अनि उनका सन्तान र उनका गाईवस्तुले पनि यही इनारको पानी पिए?”</verse>
				<verse number="13">येशूले जवाफ दिनुभयो, “यो पानी पिउने हरेक फेरि तिर्खाउनेछ,</verse>
				<verse number="14">तर जसले मैले दिने पानी पिउँछ, त्यो कहिल्यै तिर्खाउनेछैन। वास्तवमा जुन पानी म त्यसलाई दिन्छु, त्यो त्यसमा अनन्त जीवनको निम्ति उम्रिरहने पानीको मुहान बन्‍नेछ।”</verse>
				<verse number="15">त्यस स्त्रीले उहाँलाई भनी, “हजुर, मलाई त्यही पानी दिनुहोस्, र म नतिर्खाऊँ, अनि यहाँ पानी लिन आइरहन नपरोस्।”</verse>
				<verse number="16">उहाँले त्यसलाई भन्‍नुभयो, “जाऊ तिम्रो पतिलाई बोलाएर ल्याऊ।”</verse>
				<verse number="17">त्यसले जवाफ दिई, “मेरो पति छैन।” येशूले त्यसलाई भन्‍नुभयो, “तिम्रो पति छैन भनेर तिमीले ठीकै भन्यौ।</verse>
				<verse number="18">वास्तवमा तिम्रा पाँचजना पतिहरू भइसकेका छन्, अनि अहिले तिमीसँग भएको मानिस पनि तिम्रो पति होइन। तिमीले अहिले जे भन्यौ त्यो साँचो हो।”</verse>
				<verse number="19">त्यस स्त्रीले भनी, “हजुर, तपाईं एक अगमवक्‍ता हुनुपर्छ।</verse>
				<verse number="20">हाम्रा पितापुर्खाहरूले यस डाँडामा आराधना गरे, तर तपाईं यहूदीहरूले भने हामीले आराधना गर्नुपर्ने स्थान त यरूशलेममा छ भनी दाबी गर्नुहुन्छ।”</verse>
				<verse number="21">येशूले भन्‍नुभयो, “ए नारी, मलाई विश्‍वास गर; एउटा समय आउँदैछ, जब तिमीहरूले पितालाई न ता यस डाँडामा आराधना गर्नेछौ, न ता यरूशलेममा नै।</verse>
				<verse number="22">तिमी सामरीहरूले जे आराधना गर्दछौ, सो जान्दैनौ; हामीले जे आराधना गर्दछौं, सो जान्दछौं; किनकि मुक्‍ति यहूदीहरूद्वारा नै आउँछ।</verse>
				<verse number="23">तर बेला आइरहेको छ, र त्यो बेला अहिले नै हो, साँचो आराधकहरूले पितालाई आत्मा र सत्यतामा आराधना गर्नेछन्; किनकि पिताले यस्तै आराधकहरूलाई खोज्नुहुन्छ।</verse>
				<verse number="24">परमेश्‍वर आत्मा हुनुहुन्छ, त्यसकारण उहाँका आराधकहरूले आत्मा र सत्यतामा नै आराधना गर्नुपर्छ।”</verse>
				<verse number="25">त्यस स्त्रीले भनी, “मचाहिँ मसीह (जसलाई ख्रीष्‍ट भनिन्छ) आउनुहुन्छ भनेर जान्दछु। उहाँ आएपछि उहाँले हामीलाई सबै कुराहरू स्पष्‍ट गरिदिनुहुनेछ।”</verse>
				<verse number="26">तब येशूले भन्‍नुभयो, “तिमीसँग बोल्ने, त्यो म नै हुँ।”</verse>
				<verse number="27">त्यति नै बेला उहाँका चेलाहरू फर्केर आइपुगे, र उहाँलाई एउटी स्त्रीसँग कुरा गरिरहनुभएको देखेर तिनीहरू छक्‍क परे। तर कसैले पनि “तपाईं के चाहनुहुन्छ?” अथवा “तपाईं त्यस स्त्रीसित किन कुरा गर्दै हुनुहुन्छ?” भनी उहाँलाई सोधेनन्।</verse>
				<verse number="28">त्यसपछि आफ्नो गाग्रो त्यहीं छोडेर त्यो स्त्री शहरतिर फर्केर गई र मानिसहरूलाई भनी,</verse>
				<verse number="29">“आओ, र एकजना मानिसलाई हेर, जसले मैले गरेका सबै कुराहरू मलाई भनिदिनुभयो। कतै उहाँ नै ख्रीष्‍ट ता हुनुहुन्‍न?”</verse>
				<verse number="30">तिनीहरू शहरबाट निस्केर उहाँकहाँ गए।</verse>
				<verse number="31">यसै समयमा उहाँका चेलाहरूले उहाँलाई “गुरुज्यू, केही भोजन गर्नुहोस्” भनी विन्ती गरे।</verse>
				<verse number="32">तर उहाँले तिनीहरूलाई भन्‍नुभयो, “मसँग खानलाई भोजन छ, जसको बारेमा तिमीहरूलाई थाहा छैन।”</verse>
				<verse number="33">त्यसपछि चेलाहरूले एक-अर्कालाई भने, “कसैले उहाँको निम्ति भोजन ल्याइदिएको होला कि?”</verse>
				<verse number="34">येशूले भन्‍नुभयो, “मेरो भोजन नै मलाई पठाउनुहुनेको इच्छा पालन गर्नु र उहाँको काम पूरा गर्नु हो।</verse>
				<verse number="35">के तिमीहरू ‘अब चार महिना बाँकी छ, तब कटनीको समय हुन्छ’ भनी भन्दैनौ र? म तिमीहरूलाई भन्दछु, आफ्ना आँखा खोलेर खेतबारीहरूमा हेर! त्यो कटनीको निम्ति पाकिसकेको छ।</verse>
				<verse number="36">अहिले पनि फसल काट्नेले ज्याला पाउँछ, अहिले पनि उसले अनन्त जीवनको लागि फल बटुल्छ, जसले गर्दा बीउ छर्ने र फसल काट्ने दुवै एकसाथ रमाउँछन्।</verse>
				<verse number="37">त्यसैकारण ‘एउटाले छर्छ, अर्कोले काट्छ’ भन्‍ने भनाइ सत्य छ।</verse>
				<verse number="38">मैले तिमीहरूलाई त्यसको कटनी गर्न पठाएँ, जसको निम्ति तिमीहरूले काम गरेनौ। अरूहरूले परिश्रम गरेका छन्, अनि तिमीहरूले चाहिँ तिनीहरूका परिश्रमको फलको कटनी गरेका छौ।”</verse>
				<verse number="39">“मैले गरेका सबै कामहरू उहाँले मलाई भनिदिनुभयो” भन्‍ने त्यस स्त्रीको गवाहीका कारण त्यस शहरका धेरै सामरीहरूले उहाँमाथि विश्‍वास गरे।</verse>
				<verse number="40">यसकारण सामरीहरू उहाँकहाँ आए, र तिनीहरूले उहाँलाई तिनीहरूसँग बस्‍न अनुरोध गरे; अनि उहाँ दुई दिनसम्म त्यहाँ बस्‍नुभयो।</verse>
				<verse number="41">अनि उहाँको वचनको कारण अरू धेरै जनाले विश्‍वास गरे।</verse>
				<verse number="42">तिनीहरूले त्यस स्त्रीलाई भने, “तिमीले जे भन्यौ केवल त्यसको कारणले मात्र हामीले विश्‍वास गरेका होइनौं, तर अब ता हामी आफैले सुनेका छौं, र हामी यो जान्दछौं कि, उहाँ साँच्‍चै नै संसारका मुक्‍तिदाता हुनुहुन्छ।”</verse>
				<verse number="43">दुई दिनपछि उहाँ गालील जानुभयो।</verse>
				<verse number="44">(येशू आफैले अगमवक्‍तालाई उसको आफ्नै मुलुकमा आदर हुँदैन भनी औंल्याउनुभएको थियो।)</verse>
				<verse number="45">उहाँ गालीलमा आइपुग्नुहुँदा गालीलीहरूले उहाँलाई स्वागत गरे। उहाँले निस्तार चाडको बेलामा यरूशलेममा गर्नुभएका सबै कामहरू तिनीहरूले देखेका थिए; किनकि तिनीहरू पनि त्यहाँ गएका थिए।</verse>
				<verse number="46">उहाँ फेरि एकपल्ट गालीलको कानामा जानुभयो, जहाँ उहाँले पानीलाई दाखमद्यमा बदल्नुभएको थियो। अनि त्यहाँ कफर्नहुममा एकजना राजकीय हाकिम थिए, र तिनको छोरो बिरामी थियो।</verse>
				<verse number="47">जब येशू यहूदियाबाट गालील आइपुग्नुभएको छ भन्‍ने तिनले सुने, तब तिनी उहाँकहाँ गए, र उहाँ आएर तिनको छोरालाई निको पारिदिन उहाँलाई विन्ती गरे, किनकि उसको छोरो मर्नै आँटेको अवस्थामा थियो।</verse>
				<verse number="48">येशूले तिनलाई भन्‍नुभयो, “चिन्ह र आश्‍चर्यपूर्ण कामहरू नदेखेसम्म तिमीहरूले कहिल्यै विश्‍वास गर्दैनौ।”</verse>
				<verse number="49">“हजुर, मेरो छोरो मर्नुभन्दा अघि नै आइदिनुहोस्।” भनी ती हाकिमले भने।</verse>
				<verse number="50">“तिमी जान सक्छौ, तिम्रो छोरो बाँच्नेछ।” येशूले जवाफ दिनुभयो। तिनले येशूको वचनमा विश्‍वास गरे, र फर्के।</verse>
				<verse number="51">तिनी बाटोमै छँदा तिनका सेवकहरूले भेटेर तिनको छोरो निको भइसकेको खबर दिए।</verse>
				<verse number="52">छोरो कुन समयदेखि निको भयो भनी तिनले सोध्दा, तिनीहरूले भने, “हिजो दिउँसो एक बजेदेखि तिनलाई ज्वरोले छोड्यो।”</verse>
				<verse number="53">तब त्यो समय येशूले “तिम्रो छोरो बाँच्नेछ” भनी भन्‍नुभएकै समय रहेछ भनी बुबाचाहिँले थाहा पाए। तब तिनले र तिनका सबै परिवारले विश्‍वास गरे।</verse>
				<verse number="54">यहूदियाबाट गालीलमा आएर येशूले गर्नुभएको यो दोस्रो अलौकिक चिन्ह थियो।</verse>
			</chapter>
			<chapter number="5">
				<verse number="1">केही समयपछि येशू यहूदीहरूको एउटा चाडको निम्ति यरूशलेम जानुभयो।</verse>
				<verse number="2">यरूशलेममा भेडा ढोकाको नजिकै एउटा पोखरी छ, जसलाई आरामाईक भाषामा बेथस्दा भनिन्छ, र यो पाँचओटा दलानहरूले घेरिएको थियो।</verse>
				<verse number="3">त्यहाँ दृष्‍टिविहीन, हिँड्न नसक्ने, पक्षघाती तथा थुप्रै रोगीहरू पस्रिरहेका हुन्थे। तिनीहरू पानी छचल्किएको पर्खिरहन्थे।</verse>
				<verse number="4">किनकि बेला-बेलामा प्रभुका दूत तल ओर्लेर पानी हल्‍लाइदिन्थे; अनि हरेकपल्ट पानी छचल्किएपछि जो पहिला पानीभित्र पस्थ्यो, त्यो जस्तोसुकै रोग लागेको भए तापनि निको भइहाल्थ्यो।</verse>
				<verse number="5">त्यहाँ एकजना मानिस थियो, जो अठतीस वर्षदेखिको पक्षघाती रोगी थियो।</verse>
				<verse number="6">जब येशूले त्यसलाई त्यहाँ पस्रिएको देख्नुभयो र त्यो लामो समयदेखि त्यस अवस्थामा रहेछ भनी थाहा पाउनुभयो, तब उहाँले त्यसलाई सोध्नुभयो, “के तिमी निको हुन चाहन्छौ?”</verse>
				<verse number="7">त्यस रोगीले भन्यो, “हजुर, पानी छचल्काइँदा मलाई पोखरीमा हालिदिन सहायता गर्ने कोही पनि छैन। म पस्‍ने कोसिस गर्दा-गर्दै अर्को मान्छे मभन्दा अगाडि पसिहाल्छ।”</verse>
				<verse number="8">त्यसपछि येशूले त्यसलाई भन्‍नुभयो, “उठ! तिम्रो ओछ्यान उठाऊ, र हिँड।”</verse>
				<verse number="9">तुरुन्तै त्यो मानिस निको भयो, अनि आफ्नो ओछ्यान उठाएर हिँड्यो। यो घटना भएको दिन विश्रामदिन थियो,</verse>
				<verse number="10">त्यसकारण यहूदीहरूले त्यो निको भएको मानिसलाई भने, “आज विश्रामदिन हो, व्यवस्थाले तिमीलाई ओछ्यान बोक्न समेत निषेध गरेको छ।”</verse>
				<verse number="11">तर त्यसले जवाफ दियो, “मलाई निको पार्नुहुने व्यक्‍तिले नै मलाई भन्‍नुभयो, ‘आफ्नो ओछ्यान उठाऊ, र हिँड।’ ”</verse>
				<verse number="12">तिनीहरूले त्यसलाई सोधे, “तिमीलाई यो उठाएर हिँड भन्‍ने त्यो मानिस को हो?”</verse>
				<verse number="13">निको भएको मानिसलाई उहाँ को हुनुहुन्थ्यो भन्‍ने बारेमा केही थाहा थिएन; किनकि येशू त्यहाँ भएको भीडभित्र पसिसक्नुभएको थियो।</verse>
				<verse number="14">त्यसपछि येशूले त्यस मानिसलाई मन्दिरमा भेट्टाएर भन्‍नुभयो, “हेर, तिमी निको भएका छौ। पाप गर्न छोड, नत्र तिमीमाथि अझ नराम्रो अवस्था आउनसक्छ।”</verse>
				<verse number="15">त्यो मानिस गयो, र त्यसलाई निको पार्ने व्यक्‍ति ता येशू हुनुहुँदोरहेछ भनी यहूदी अगुवाहरूलाई भनिदियो।</verse>
				<verse number="16">त्यसकारण येशूले यी कामहरू विश्रामदिनमा गर्नुभएको हुनाले यहूदी अगुवाहरूले उहाँको खेदो गर्न लागे।</verse>
				<verse number="17">येशूले तिनीहरूलाई भन्‍नुभयो, “मेरा पिताले आजको दिनसम्म काम गरिरहनुभएको छ, र म पनि काम गरिरहनेछु।”</verse>
				<verse number="18">यसकारणले गर्दा तिनीहरूले उहाँलाई मार्न झन् धेरै प्रयत्‍न गर्न लागे; किनकि उहाँले केवल विश्रामदिनलाई मात्र भङ्ग गर्नुभएको थिएन, तर आफूलाई परमेश्‍वरको बराबरी तुल्याएर उहाँले परमेश्‍वरलाई पनि आफ्नै पिता भन्‍नुभएको थियो।</verse>
				<verse number="19">येशूले तिनीहरूलाई यस्तो जवाफ दिनुभयो: “म तिमीहरूलाई साँच्‍चै भन्दछु, पुत्र आफूले केही गर्न सक्दैनन्, उनले ता पिताले जे गरिरहनुभएको देख्छन्, त्यही मात्र गर्नुहुन्छ, किनकि पिताले जे गर्नुहुन्छ, पुत्रले पनि त्यही गर्नुहुन्छ।</verse>
				<verse number="20">किनकि पिताले पुत्रलाई प्रेम गर्नुहुन्छ र उहाँले जे गर्नुहुन्छ, त्यो सबै पुत्रलाई देखाउनुहुन्छ। तिमीहरूका आश्‍चर्यका निम्ति उहाँले पुत्रलाई यीभन्दा पनि अझै ठूला-ठूला कुराहरू देखाउनुहुनेछ।</verse>
				<verse number="21">किनकि जसरी पिताले मरेकाहरूलाई उठाउनुहुन्छ र तिनीहरूलाई जीवन दिनुहुन्छ, त्यसरी नै पुत्रले पनि जसलाई इच्छा गर्छन् त्यसलाई जीवन दिन्छन्।</verse>
				<verse number="22">यसबाहेक पिताले कसैको न्याय गर्नुहुन्‍न, तर न्यायको सम्पूर्ण काम उहाँले पुत्रलाई सुम्पनुभएको छ,</verse>
				<verse number="23">ताकि पितालाई आदर गरेझैं तिनीहरू सबैले पुत्रलाई पनि आदर गरून्। जसले पुत्रलाई आदर गर्दैन, त्यसले पुत्रलाई पठाउनुहुने पितालाई पनि आदर गर्दैन।</verse>
				<verse number="24">“म तिमीहरूलाई साँच्‍चै भन्दछु, जसले मेरो वचन सुन्छ र मलाई पठाउनुहुनेमाथि विश्‍वास गर्छ, त्यससित अनन्त जीवन छ, र त्यो दोषी ठहराइने छैन, तर त्यो मृत्युबाट जीवनमा प्रवेश गरिसकेको हुन्छ।</verse>
				<verse number="25">म तिमीहरूलाई साँच्‍चै भन्दछु, एउटा समय आइरहेको छ, र त्यो अहिले नै आइसकेको छ, जब मरेकाहरूले परमेश्‍वरका पुत्रको स्वर सुन्‍नेछन्; र जसले सुन्छन्, तिनीहरू बाँच्नेछन्।</verse>
				<verse number="26">किनकि जसरी पिता आफैमा जीवन छ, त्यसरी नै उहाँले पुत्रलाई पनि आफैमा जीवन हुने अधिकार दिनुभएको छ।</verse>
				<verse number="27">अनि उहाँले पुत्रलाई न्याय गर्ने अधिकार दिनुभएको छ; किनकि ऊ मानिसका पुत्र हो।</verse>
				<verse number="28">“यस कुरामा आश्‍चर्य नमान; किनकि समय आइरहेको छ, जब चिहानमा हुनेहरू सबैले उनको स्वर सुन्‍नेछन्,</verse>
				<verse number="29">र बाहिर निस्किआउनेछन्, जसले असल काम गरेका छन्, तिनीहरू अनन्तसम्म जिउनलाई र जसले कुकर्म गरेका छन्, तिनीहरू अनन्तसम्म दण्ड पाउनलाई जीवित हुनेछन्।</verse>
				<verse number="30">म आफै ता केही गर्न सक्दिनँ,” मैले जस्तो सुन्दछु, त्यसैअनुसार न्याय गर्दछु, अनि मेरो न्याय उचित छ; किनकि म आफ्नो इच्छा होइन, तर मलाई पठाउनुहुनेको इच्छा खोज्दछु।</verse>
				<verse number="31">“यदि मैले आफ्नै विषयमा गवाही दिएँ भने मेरो साक्षी साँचो हुँदैन।</verse>
				<verse number="32">मेरो पक्षमा गवाही दिने अर्को एकजना हुनुहुन्छ, अनि म जान्दछु, मेरो विषयमा उहाँले दिनुहुने गवाही सत्य ठहर्छ।</verse>
				<verse number="33">“तिमीहरूले यूहन्‍नाकहाँ सोध्न पठायौ, र तिनले सत्यताको गवाही दिएका छन्।</verse>
				<verse number="34">मैले मानिसको गवाही ग्रहण गर्छु भनेर ता होइन, तर तिमीहरूले उद्धार पाउन सक भनेर मैले यो कुरा भनेको हुँ।</verse>
				<verse number="35">यूहन्‍ना बलिरहने र ज्योति दिइरहने बत्ती थिए, अनि तिमीहरू केही समय तिनको प्रकाशमा रमाउन खोज्यौ।</verse>
				<verse number="36">“मसँग यूहन्‍नाको भन्दा ठूलो गवाही छ; किनकि पिताले मलाई पूरा गर्न भनी दिनुभएको काम, जो मैले गरिरहेको छु, त्यही कामले नै पिताले मलाई पठाउनुभएको हो भनी गवाही दिन्छन्।</verse>
				<verse number="37">अनि पिता जसले मलाई पठाउनुभयो, उहाँ आफैले मेरो विषयमा साक्षी दिनुभएको छ। तिमीहरूले कहिल्यै पनि उहाँको स्वर सुनेका छैनौ, न उहाँको रूप देखेका छौ,</verse>
				<verse number="38">न ता उहाँको वचन तिमीहरूमा रहन्छ; किनकि उहाँले पठाउनुभएकोलाई तिमीहरूले विश्‍वास गर्दैनौ।</verse>
				<verse number="39">तिमीहरू लगनशील भई धर्मशास्त्रमा खोजी गर्दछौ; किनकि तिमीहरूले त्यसद्वारा तिमीहरूलाई अनन्त जीवन मिल्छ भनी विचार गर्दछौ। ती धर्मशास्त्रहरूले नै मेरो विषयमा गवाही दिन्छन्,</verse>
				<verse number="40">तर पनि जीवन प्राप्‍त गर्न मकहाँ आउन तिमीहरू अस्वीकार गर्छौ।</verse>
				<verse number="41">“म मानिसहरूबाट प्रशंसा ग्रहण गर्दिनँ,”</verse>
				<verse number="42">तर म तिमीहरूलाई चिन्दछु। तिमीहरूको हृदयमा परमेश्‍वरको प्रेम छैन भनी म जान्दछु।</verse>
				<verse number="43">म मेरा पिताको नाउँमा आएको छु, तर तिमीहरू मलाई ग्रहण गर्दैनौ; तर अर्को कोही उसको आफ्नै नाउँमा आयो भने, तिमीहरूले त्यसलाई ग्रहण गर्छौ।</verse>
				<verse number="44">यदि तिमीहरूले एका-अर्काबाट प्रशंसा ग्रहण गर्छौ, तर एक मात्र परमेश्‍वरबाट आउने प्रशंसा प्राप्‍त गर्न केही वास्ता नै गर्दैनौ भने तिमीहरूले कसरी विश्‍वास गर्न सक्छौ र?</verse>
				<verse number="45">“तर तिमीहरूलाई पिताको अघि मैले दोष्याउनेछु भनी नसम्झ। तिमीहरूलाई दोष्याउने ता मोशा हुन्, जसमाथि तिमीहरूको आशा रहेको छ।</verse>
				<verse number="46">यदि तिमीहरूले मोशालाई विश्‍वास गरेका भए, तिमीहरूले मलाई पनि विश्‍वास गर्नेथियौ; किनकि तिनले मेरो विषयमा लेखेका थिए।</verse>
				<verse number="47">तर उनले लेखेको कुरामा विश्‍वास नगरेपछि मैले भनेको कुराहरू तिमीहरूले कसरी विश्‍वास गर्छौ र?”</verse>
			</chapter>
			<chapter number="6">
				<verse number="1">यसको केही समयपछि येशू गालील, अर्थात् तिबेरियास तालको पारिपट्टि जानुभयो।</verse>
				<verse number="2">अनि मानिसहरूको एउटा ठूलो भीडले उहाँलाई पछ्यायो; किनकि उहाँले रोगीहरूमाथि गर्नुभएका अलौकिक चिन्हहरू तिनीहरूले देखेका थिए।</verse>
				<verse number="3">त्यसपछि येशू एउटा डाँडामा जानुभयो, र चेलाहरूसँग त्यहाँ बस्‍नुभयो।</verse>
				<verse number="4">यहूदीहरूको निस्तार चाड नजिकै थियो।</verse>
				<verse number="5">येशूले आँखा उठाएर हेर्नुभयो र एउटा ठूलो भीड आफूतिर आउँदै गरेको देखेर उहाँले फिलिपलाई भन्‍नुभयो, “यी मानिसहरूले खानका निम्ति हामीले रोटी कहाँबाट किनौं?”</verse>
				<verse number="6">उहाँले तिनलाई जाँच्नका लागि मात्र यो कुरा सोध्नुभएको थियो, किनकि उहाँले जे गर्न लाग्नुभएको थियो, त्यो उहाँलाई थाहा थियो।</verse>
				<verse number="7">फिलिपले उहाँलाई भने, “दुई सय दिनारले प्रत्येकलाई एक-एक गाँस पुग्नेजति रोटी किन्‍न पनि पर्याप्‍त हुँदैन!”</verse>
				<verse number="8">उहाँका चेलाहरूमध्येका अर्का एकजना, सिमोन पत्रुसका भाइ, अन्द्रियासले भने,</verse>
				<verse number="9">“यहाँ एउटा ठिटोसँग जौका पाँचओटा रोटी र दुईओटा ससाना माछा छन्, तर यति धेरैका निम्ति ती कति पो पुग्ला र?”</verse>
				<verse number="10">येशूले भन्‍नुभयो, “मानिसहरूलाई बस्‍न लगाओ।” त्यस ठाउँमा प्रशस्त घाँसको चउर थियो र मानिसहरू त्यहीं बसे। त्यहाँ लगभग पाँच हजार पुरुषहरू थिए।</verse>
				<verse number="11">त्यसपछि येशूले रोटी लिएर धन्यवाद दिनुभयो, र त्यहाँ बसेकाहरूलाई तिनीहरूले चाहेजति बाँडिदिनुभयो। उहाँले माछा पनि त्यसै गरी बाँडिदिनुभयो।</verse>
				<verse number="12">तिनीहरू सबैले प्रशस्त खाएर अघाएपछि उहाँले आफ्ना चेलाहरूलाई भन्‍नुभयो, “उब्रेका टुक्राहरू बटुल, र केही पनि खेर नजाओस्।”</verse>
				<verse number="13">तिनीहरूले त्यो बटुले, र पाँचओटा जौका रोटीबाट मानिसहरूले खाएर उबारेका टुक्राहरूले बाह्र डालाहरू भरे।</verse>
				<verse number="14">येशूले गर्नुभएको अलौकिक चिन्ह देखेपछि मानिसहरूले यसो भन्‍न लागे, “निश्‍चय नै संसारमा आउनुहुने अगमवक्‍ता उहाँ नै हुनुहुन्छ।”</verse>
				<verse number="15">तिनीहरू आएर उहाँलाई जबरजस्ती राजा बनाउन लैजान खोज्दैछन् भन्‍ने थाहा पाएर येशू फेरि तिनीहरूबाट अलग हुनुभएर एकलै डाँडातिर जानुभयो।</verse>
				<verse number="16">साँझ परेपछि उहाँका चेलाहरू तालतिर झरे,</verse>
				<verse number="17">र त्यहाँबाट डुङ्गामा चढेर तिनीहरू तालपारि कफर्नहुमतिर लागे। त्यस बेलासम्म अँध्यारो भइसकेको थियो, अनि येशू अझैसम्म पनि तिनीहरूकहाँ आउनुभएको थिएन।</verse>
				<verse number="18">एउटा ठूलो बतास चलिरहेको थियो, र तालमा छाल उर्लिन थाल्यो।</verse>
				<verse number="19">तिनीहरू डुङ्गा खियाउँदै लगभग पाँच किलोमिटरजति गएका थिए, तब तिनीहरूले येशूलाई पानीमाथि हिँडेर डुङ्गातिर आउँदै गर्नुभएको देखे, र तिनीहरू डराए।</verse>
				<verse number="20">तर उहाँले तिनीहरूलाई भन्‍नुभयो, “म नै हुँ, नडराओ!”</verse>
				<verse number="21">तब तिनीहरूले उहाँलाई खुशीसाथ डुङ्गामा चढाए, अनि तुरुन्तै डुङ्गा उहाँहरू जान चाहेको किनारमा पुग्यो।</verse>
				<verse number="22">भोलिपल्ट तालको अर्को किनारमा रहेका भीडले त्यहाँ एउटा मात्र डुङ्गा रहेको र येशू चेलाहरूसँग त्यो डुङ्गामा नचढ्नुभएको, तर चेलाहरूमात्रै त्यहाँबाट गएका थिए भनी थाहा गरे।</verse>
				<verse number="23">त्यसपछि तिबेरियास शहरबाट केही डुङ्गाहरू आए, जहाँ अघिल्‍लो दिन प्रभुले धन्यवाद दिनुभएपछि मानिसहरूले रोटी खाएका ठाउँ नजिकै आइपुगे।</verse>
				<verse number="24">त्यहाँ न येशू हुनुहुन्छ, न ता उहाँका चेलाहरू नै छन् भन्‍ने थाहा पाएपछि तिनीहरू डुङ्गामा चढे, र येशूको खोजी गर्दै कफर्नहुममा गए।</verse>
				<verse number="25">तिनीहरूले उहाँलाई तालको पारिपट्टि भेट्टाएर सोधे, “गुरुज्यू, तपाईं यहाँ कहिले आउनुभयो?”</verse>
				<verse number="26">येशूले जवाफ दिनुभयो, “म तिमीहरूलाई साँच्‍चै भन्दछु, तिमीहरूले अलौकिक चिन्हहरू देखेर होइन, तर तिमीहरूले अघाउन्जेल रोटी खाएका हुनाले मलाई खोजिरहेका छौ।</verse>
				<verse number="27">नष्‍ट हुने भोजनका निम्ति परिश्रम नगर, तर अनन्त जीवनसम्म रहिरहने भोजनका निम्ति परिश्रम गर, जुन भोजन तिमीहरूलाई मानिसको पुत्रले दिनेछन्। परमेश्‍वर पिताले उनैमाथि आफ्नो स्वीकृतिको छाप लगाउनुभएको छ।”</verse>
				<verse number="28">तब तिनीहरूले उहाँलाई प्रश्न गरे, “परमेश्‍वरले चाहनुहुने काम गर्नका लागि हामीले के गर्नुपर्छ?”</verse>
				<verse number="29">येशूले जवाफ दिनुभयो, “परमेश्‍वरले चाहनुहुने काम यही हो: उहाँले पठाउनुभएको जनलाई विश्‍वास गर।”</verse>
				<verse number="30">यसकारण तिनीहरूले उहाँलाई सोधे, “तपाईंले के अलौकिक चिन्ह दिनुहुन्छ, ताकि हामीले त्यो देखेर तपाईंमाथि विश्‍वास गरौं? तपाईं के काम गर्नुहुन्छ?</verse>
				<verse number="31">हाम्रा पुर्खाहरूले उजाडस्थानमा मन्‍ना खाए, धर्मशास्त्रमा लेखिएको छ, ‘उहाँले तिनीहरूलाई खानका लागि स्वर्गबाट रोटी दिनुभयो।’ ”</verse>
				<verse number="32">येशूले तिनीहरूलाई भन्‍नुभयो, “म तिमीहरूलाई साँच्‍चै भन्दछु, जसले तिमीहरूलाई स्वर्गबाट रोटी दिनुभयो, त्यो मोशा होइनन्, तर तिमीहरूलाई स्वर्गबाट साँचो रोटी दिनुहुने मेरा पिता हुनुहुन्छ।</verse>
				<verse number="33">किनकि परमेश्‍वरको रोटी त्यही हो, जो स्वर्गबाट तल ओर्लिआउँछन् र संसारलाई जीवन दिन्छन्।”</verse>
				<verse number="34">तिनीहरूले भने, “हजुर, अबदेखि हामीलाई यही रोटी दिनुहोस्।”</verse>
				<verse number="35">तब येशूले घोषणा गर्नुभयो, “जीवनको रोटी म नै हुँ। जो मकहाँ आउँछ, त्यो कहिल्यै भोकाउनेछैन; र जसले ममाथि विश्‍वास गर्छ, त्यो कहिल्यै तिर्खाउनेछैन।</verse>
				<verse number="36">तर मैले तिमीहरूलाई अघि भनेझैं, तिमीहरूले मलाई देखेका छौ, तर पनि मलाई विश्‍वास गर्दैनौ।</verse>
				<verse number="37">पिताले मलाई दिनुहुनेहरू सबै मकहाँ आउनेछन्; र मकहाँ आउने कसैलाई पनि म कहिल्यै त्याग्नेछैनँ।</verse>
				<verse number="38">किनकि मेरो इच्छा पूरा गर्नलाई म स्वर्गबाट ओर्लिआएको होइन, तर मलाई पठाउनुहुनेको इच्छा पूरा गर्नलाई आएको हुँ।</verse>
				<verse number="39">अनि मलाई पठाउनुहुनेको इच्छा यही हो, कि उहाँले मलाई दिनुभएका कसैलाई पनि मैले नगुमाऊँ, तर तिनीहरूलाई अन्त्यको दिनमा फेरि जीवित पारेर उठाऊँ।</verse>
				<verse number="40">किनकि मेरा पिताको इच्छा यही छ कि, प्रत्येक जसले पुत्रलाई हेर्छ र उसमाथि विश्‍वास गर्छ, त्यसले अनन्त जीवन प्राप्‍त गरोस्; र म त्यसलाई अन्त्यको दिनमा फेरि जीवित पार्नेछु।”</verse>
				<verse number="41">यस कुरामा यहूदीहरू उहाँको विरुद्धमा गनगन गरे, किनकि उहाँले भन्‍नुभयो, “स्वर्गबाट ओर्लिआएको रोटी म नै हुँ।”</verse>
				<verse number="42">अनि तिनीहरूले भने, “के यो योसेफको छोरो येशू होइन र, जसका बुबा र आमालाई हामी चिन्दछौं? अहिले यसले कसरी ‘म स्वर्गबाट ओर्लिआएको हुँ’ भनी भन्‍न सक्छ?”</verse>
				<verse number="43">येशूले जवाफ दिनुभयो, “आपसमा गनगन गर्न बन्द गर।</verse>
				<verse number="44">मलाई पठाउनुहुने पिताले त्यसलाई नखिँचेसम्म कोही पनि मकहाँ आउन सक्दैन; अनि म त्यसलाई अन्त्यको दिनमा जीवित पार्नेछु।</verse>
				<verse number="45">अगमवक्‍ताहरूका पुस्तकमा लेखिएको छ: ‘तिनीहरू सबै परमेश्‍वरद्वारा सिकाइनेछन्।’ हरेक व्यक्‍ति, जसले पिताबाट सुन्छ र सिक्छ, त्यो मकहाँ आउँछ।</verse>
				<verse number="46">परमेश्‍वरबाट आएको जनले बाहेक अरू कसैले पितालाई देखेको छैन, केवल उसैले मात्र पितालाई देखेको छ।</verse>
				<verse number="47">म तिमीहरूलाई साँच्‍चै भन्दछु, जसले विश्‍वास गर्दछ, त्यससित अनन्त जीवन छ।</verse>
				<verse number="48">जीवनको रोटी म नै हुँ।</verse>
				<verse number="49">तिमीहरूका पुर्खाहरूले उजाडस्थानमा मन्‍ना खाए, तापनि तिनीहरू मरे।</verse>
				<verse number="50">तर स्वर्गबाट तल ओर्लिआएको रोटी यहाँ छ, जसलाई मानिसले खाओस् र नमरोस्।</verse>
				<verse number="51">जीवित रोटी म नै हुँ, जो स्वर्गबाट ओर्लेर आयो। यदि कसैले यो रोटी खायो भने, त्यो सधैंभरि जिउनेछ। यो रोटी मेरो मासु हो, जो मैले संसारको जीवनका निम्ति दिनेछु।”</verse>
				<verse number="52">त्यसपछि यहूदीहरू आपसमा चर्को बहस गर्न थाले, “यस मानिसले कसरी हामीलाई आफ्नो मासु खान दिन सक्छ र?”</verse>
				<verse number="53">येशूले तिनीहरूलाई भन्‍नुभयो, “म तिमीहरूलाई साँच्‍चै भन्दछु, जबसम्म तिमीहरूले मानिसको पुत्रको मासु खाँदैनौ र उसको रगत पिउँदैनौ, तबसम्म तिमीहरूमा जीवन हुँदैन।</verse>
				<verse number="54">जसले मेरो मासु खान्छ र मेरो रगत पिउँछ, ऊसँग अनन्त जीवन छ; र अन्त्यको दिनमा म उसलाई जीवित पार्नेछु।</verse>
				<verse number="55">किनकि मेरो मासु साँच्‍चै खानेकुरा र मेरो रगत साँच्‍चै पिउने कुरा हो।</verse>
				<verse number="56">जसले मेरो मासु खान्छ र मेरो रगत पिउँछ, त्यो ममा रहन्छ र म उसमा रहन्छु।</verse>
				<verse number="57">जसरी जीवित पिताले मलाई पठाउनुभएको छ, र म पिताको कारणले जिउँछु, त्यसै गरी जसले मलाई खान्छ, त्यो मेरो कारणले जिउनेछ।</verse>
				<verse number="58">स्वर्गबाट ओर्लिआएको रोटी यही नै हो। तिमीहरूका पुर्खाहरूले मन्‍न खाए अनि मरे, तर जसले यो रोटी खान्छ, त्यो सधैंभरि जिउनेछ।”</verse>
				<verse number="59">उहाँले यी कुराहरू कफर्नहुममा सभाघरमा शिक्षा दिनुहुँदा भन्‍नुभएको हो।</verse>
				<verse number="60">यो सुनेपछि उहाँका चेलाहरूमध्ये धेरैले भने, “यो ता कठोर शिक्षा हो। कसले यो ग्रहण गर्न सक्छ र?”</verse>
				<verse number="61">यस विषयमा आफ्ना चेलाहरू गनगन गर्दैछन् भन्‍ने येशू आफूले थाहा पाएर तिनीहरूलाई भन्‍नुभयो, “के यस कुराले तिमीहरूलाई ठेस पुर्‍यायो?</verse>
				<verse number="62">यदि तिमीहरूले मानिसको पुत्रलाई उनी पहिले जहाँ थिए, त्यहीं उक्लँदै गइरहेका देख्यौ भने के होला!</verse>
				<verse number="63">आत्माले जीवन दिनुहुन्छ, शरीरले केही फाइदा दिँदैन। मैले तिमीहरूसँग बोलेका वचन आत्मा र जीवन हुन्।</verse>
				<verse number="64">तर अझै पनि तिमीहरूमध्ये कतिजना छौ, जसले विश्‍वास गर्दैनौ।” किनकि तिनीहरूमध्ये कसले विश्‍वास गर्दैनन् र कसले उहाँलाई धोका दिनेछ भनी येशूले सुरुदेखि नै जान्‍नुभएको थियो।</verse>
				<verse number="65">उहाँले फेरि भन्‍नुभयो, “यसैकारण ‘पिताले आउन नदिएसम्म कोही पनि मकहाँ आउन सक्दैन’ भनी मैले तिमीहरूलाई भनेको हुँ।”</verse>
				<verse number="66">त्यस समयदेखि उहाँका चेलाहरूमध्ये धेरैजना पछि हटे, र त्यसपछि उहाँलाई पछ्याएनन्।</verse>
				<verse number="67">तब येशूले बाह्र जनालाई सोध्नुभयो, “के तिमीहरू पनि छोडेर जान चाहन्छौ?”</verse>
				<verse number="68">सिमोन पत्रुसले उहाँलाई जवाफ दिए, “प्रभु, हामी कसकहाँ जाऔं? अनन्त जीवनका वचनहरू ता तपाईंसँग छन्।</verse>
				<verse number="69">हामी विश्‍वास गर्दछौं र जान्दछौं कि, तपाईं परमेश्‍वरका पवित्र जन हुनुहुन्छ।”</verse>
				<verse number="70">तब येशूले भन्‍नुभयो, “के मैले तिमीहरू बाह्रै जनालाई चुनेको होइन र? तर पनि तिमीहरूमध्ये एकजना शैतान हो!”</verse>
				<verse number="71">(यो उहाँले सिमोन इस्करियोतको छोरो यहूदाको विषयमा भन्‍नुभएको थियो, जो बाह्रमध्ये एक हुँदाहुँदै पनि पछि उहाँलाई धोका दियो।)</verse>
			</chapter>
			<chapter number="7">
				<verse number="1">यसपछि येशू गालीलमा नै घुमफिर गरिरहनुभयो। उहाँले यहूदियाबाट अलग्गै रहने मनसायले नै यसो गर्नुभयो; किनकि त्यहाँका यहूदी अगुवाहरूले उहाँलाई मार्न पर्खिरहेका थिए।</verse>
				<verse number="2">तर यहूदीहरूको छाप्रो-वासको चाड नजिकै आएपछि</verse>
				<verse number="3">येशूका भाइहरूले उहाँलाई भने, “तपाईं यो ठाउँ छोडेर यहूदिया जानुहोस्, जसबाट तपाईंले गर्नुभएका शक्‍तिशाली कामहरू तपाईंका चेलाहरूले पनि देखून्।</verse>
				<verse number="4">समाजमा ख्याति प्राप्‍त गर्न चाहने कसैले पनि गुप्‍तमा काम गर्दैन। तपाईंले यी कामहरू गर्दै हुनुहुन्छ, त्यसकारण आफूलाई संसारमा प्रकट गराउनुहोस्।”</verse>
				<verse number="5">किनकि उहाँका आफ्नै भाइहरूले पनि उहाँमाथि विश्‍वास गर्दैनथिए।</verse>
				<verse number="6">त्यसकारण येशूले तिनीहरूलाई भन्‍नुभयो, “मेरो लागि अझै ठीक समय आएको छैन, तर तिमीहरूका निम्ति सबै समय ठीकै हुन्छ।</verse>
				<verse number="7">संसारले तिमीहरूलाई घृणा गर्न सक्दैन, तर मलाई घृणा गर्दछ; किनकि यसले जे गर्दैछ, त्यो दुष्‍ट काम हो भनी मैले त्यसको साक्षी दिन्छु।</verse>
				<verse number="8">तिमीहरू चाडमा जाओ, म अहिले यस चाडमा जान्‍नँ; किनकि मेरो निम्ति ठीक समय अझै आएको छैन।”</verse>
				<verse number="9">यी कुराहरू भन्‍नुभएपछि उहाँ गालीलमा नै रहनुभयो।</verse>
				<verse number="10">तर उहाँका भाइहरू चाडमा गएपछि, उहाँ पनि खुल्‍लमखुल्‍ला होइन, तर गुप्‍त रूपमा त्यहाँ जानुभयो।</verse>
				<verse number="11">चाडमा यहूदीहरूले उहाँलाई खोज्दै, “ती मानिस कहाँ छन्?” भनी सोधिरहेका थिए।</verse>
				<verse number="12">भीडहरूका बीचमा उहाँको विषयमा व्यापक खासखुस भइरहेको थियो। कतिले भन्थे, “तिनी असल मानिस हुन्।” अरूले भन्थे, “होइन, त्यसले मानिसहरूलाई भ्रममा पारिरहेको छ।”</verse>
				<verse number="13">तर यहूदी अगुवाहरूका डरको कारणले गर्दा कसैले पनि उहाँको विषयमा खुल्‍लमखुल्‍ला केही भन्दैनथिए।</verse>
				<verse number="14">अब चाड आधा-आधी भइसकेपछि नै येशू मन्दिरका चोकहरूमा जानुभयो, र शिक्षा दिन थाल्नुभयो।</verse>
				<verse number="15">यहूदीहरूले छक्‍क परेर सोधे, “केही अध्ययन नै नगरीकन पनि यिनले यस्तो ज्ञान कसरी प्राप्‍त गरे?”</verse>
				<verse number="16">येशूले जवाफ दिनुभयो, “मेरो शिक्षा मेरो आफ्नै होइन; यो ता उहाँबाट आउँछ, जसले मलाई पठाउनुभयो।</verse>
				<verse number="17">यदि कसैले परमेश्‍वरको इच्छा पालन गर्न चाहन्छ भने, मेरो शिक्षा परमेश्‍वरतर्फबाट आएको हो अथवा म आफैले बोलेको हुँ, सो उसले थाहा पाउनेछ।</verse>
				<verse number="18">जसले आफ्नै तर्फबाट बोल्छ, त्यसले आफ्नै आदर खोज्न त्यसो गर्छ; तर जसले उसलाई पठाउनुहुनेको आदरको निम्ति काम गर्छ, त्यो सत्यको मानिस हो, उनमा केही झूट हुँदैन।</verse>
				<verse number="19">के मोशाले तिमीहरूलाई व्यवस्था दिएका छैनन् र? तापनि तिमीहरूमध्ये एउटैले पनि व्यवस्था पालन गर्दैनौ। तिमीहरू मलाई किन मार्न खोज्छौ?”</verse>
				<verse number="20">भीडले जवाफ दियो, “तिमीलाई भूत लागेको छ। कसले तिमीलाई मार्न खोज्दैछ र?”</verse>
				<verse number="21">येशूले तिनीहरूलाई भन्‍नुभयो, “मैले एउटा आश्‍चर्य काम गरें, अनि तिमीहरू सबै छक्‍क पर्दछौ।</verse>
				<verse number="22">तर मोशाले तिमीहरूलाई खतनाको रीति दिएका (हुन ता त्यो मोशाबाट होइन, तर पितापुर्खाहरूबाट हो।) यसकारण तिमीहरूले विश्रामदिनमा बालकको खतना गर्दछौ।</verse>
				<verse number="23">अब यदि मोशाको व्यवस्था भङ्ग नहोस् भनेर विश्रामदिनमा समेत बालकको खतना गर्न सकिन्छ भने मैले एकजना मानिसलाई विश्रामदिनमा निको पारेको कारण तिमीहरू मसँग किन रिसाउँछौ?</verse>
				<verse number="24">केवल मुख हेरेर न्याय गर्न छोड, र ठीक न्याय गर।”</verse>
				<verse number="25">तब यरूशलेमका बासिन्दाहरूमध्ये कतिले भन्‍न लागे, “के तिनीहरूले मार्न खोजेका व्यक्‍ति यिनी नै होइनन् र?</verse>
				<verse number="26">अनि यिनी त त्यहीं छन्, र खुल्‍लमखुल्‍ला बोल्दैछन्, तर तिनीहरूले यिनलाई एक शब्द पनि भन्दैनन्। के अधिकार प्राप्‍त मानिसहरूले पनि यिनी नै ख्रीष्‍ट हुन् भनी साँच्‍चै ठहर गरे कि कसो?</verse>
				<verse number="27">तर यी मानिस कहाँबाटका हुन् भनी हामीलाई थाहा छ; तर ख्रीष्‍ट आउनुहुँदा त उहाँ कहाँबाटका हुनुहुन्छ भनी कसैलाई थाहा हुनेछैन।”</verse>
				<verse number="28">तब अझै पनि मन्दिरको चोकमा शिक्षा दिँदै रहनुहुँदा येशूले उच्‍च सोरले भन्‍नुभयो, “तिमीहरू मलाई पक्‍कै चिन्दछौ, र म कहाँको हुँ भनी तिमीहरू जान्दछौ; अनि म यहाँ आफ्नै इच्छाले आएको होइनँ, तर जसले मलाई पठाउनुभयो उहाँ सत्य हुनुहुन्छ। तिमीहरूले उहाँलाई चिन्दैनौ,</verse>
				<verse number="29">तर म उहाँलाई चिन्दछु; किनकि म उहाँबाट आएको हुँ, र उहाँले मलाई पठाउनुभएको हो।”</verse>
				<verse number="30">यो सुनेर तिनीहरूले उहाँलाई पक्रन खोजे, तर कसैले पनि उहाँमाथि हात हालेन; किनकि उहाँको समय अझै आइपुगेको थिएन।</verse>
				<verse number="31">तर पनि भीडका धेरै मानिसहरूले उहाँमाथि विश्‍वास गरे। तिनीहरूले भने, “के ख्रीष्‍ट आउनुभएपछि उहाँले यी मानिसले गरेका भन्दा पनि बढी अलौकिक चिन्हहरू गर्नुहुनेछ र?”</verse>
				<verse number="32">भीडले उहाँको विषयमा यस्तो चर्चा गरेको कुरा फरिसीहरूले सुने। त्यसपछि मुख्य पूजाहारीहरू र फरिसीहरूले उहाँलाई पक्रनका लागि मन्दिरका पहरेदारहरूलाई पठाए।</verse>
				<verse number="33">येशूले भन्‍नुभयो, “म अब केही समयको निम्ति मात्र तिमीहरूसँग म रहन्छु, अनि त्यसपछि मलाई पठाउनुहुनेकहाँ जानेछु।</verse>
				<verse number="34">तिमीहरूले मलाई खोज्नेछौ, तर भेट्टाउनेछैनौ; र म जहाँ छु, त्यहाँ तिमीहरू आउन सक्दैनौ।”</verse>
				<verse number="35">यहूदीहरूले आपसमा भने, “यी मानिस कहाँ जान लाग्दैछन्, र हामी यिनलाई भेट्टाउनेछैनौं? के यिनी ग्रीकहरूका बीचमा छरिएर बसेका हाम्रा मानिसहरूकहाँ जान, र ग्रीकहरूलाई शिक्षा दिन चाहन्छन्?</verse>
				<verse number="36">यिनले यसो भन्‍नुको अर्थ के हो? ‘तिमीहरूले मलाई खोज्नेछौ, तर भेट्टाउनेछैनौ’ र ‘म जहाँ छु, त्यहाँ तिमीहरू आउन सक्दैनौ?’ ”</verse>
				<verse number="37">चाडको अन्तिम र प्रमुख दिनमा येशू उभिएर उच्‍च सोरमा भन्‍नुभयो, “यदि कोही तिर्खाउँछ भने, त्यो मकहाँ आओस् र पिओस्।</verse>
				<verse number="38">जसले ममाथि विश्‍वास गर्छ, धर्मशास्त्रले भनेअनुसार तिनीहरूका अन्तस्करणबाट जिउँदो पानीका नदीहरू बगेर निस्कनेछन्।”</verse>
				<verse number="39">यो कुरा उहाँले पवित्र आत्माको विषयमा भन्‍नुभएको थियो, जसलाई उहाँमाथि विश्‍वास गर्नेहरूले प्राप्‍त गर्न लागेका थिए। त्यस बेलासम्म पवित्र आत्मा दिइएको थिएन; किनकि येशू अझैसम्म महिमित हुनुभएको थिएन।</verse>
				<verse number="40">उहाँका वचन सुनेर भीडमा भएका मानिसहरूमध्ये कतिले भने, “निश्‍चय नै यी मानिस साँच्‍चै अगमवक्‍ता हुन्।”</verse>
				<verse number="41">अरूहरूले भने, “उहाँ ख्रीष्‍ट हुनुहुन्छ।” तर अझै अरूहरूले प्रश्न गरे, “ख्रीष्‍ट कसरी गालीलबाट आउन सक्छन् र?</verse>
				<verse number="42">के धर्मशास्त्रमा ख्रीष्‍ट दाविदको वंशबाट र दाविदकै शहर बेथलेहेमबाट आउनेछन् भनी लेखिएको छैन र?”</verse>
				<verse number="43">यसरी येशूका कारण मानिसहरूका बीचमा फाटो आयो।</verse>
				<verse number="44">कति मानिसहरूले उहाँलाई पक्रन चाहन्थे, तर उहाँमाथि कसैले पनि हात हालेन।</verse>
				<verse number="45">अन्त्यमा मन्दिरका पहरेदारहरू मुख्य पूजाहारीहरू र फरिसीहरूकहाँ फर्केर गए। तिनीहरूले यिनीहरूलाई सोधे, “तिमीहरूले त्यसलाई किन ल्याएनौ?”</verse>
				<verse number="46">पहरेदारहरूले जवाफ दिए, “यस मानिसले जस्तो ता कुनै पनि मानिसले कहिल्यै बोलेन।”</verse>
				<verse number="47">फरिसीहरूले खिसी गर्दै भने, “त्यसको मतलब तिमीहरू पनि बहकिन पुग्यौ, होइन त?</verse>
				<verse number="48">के शासकहरू अथवा फरिसीहरूमध्ये कसैले येशूमाथि विश्‍वास गरेको छ र?</verse>
				<verse number="49">तर यो भीड, जसले व्यवस्था जान्दैनन्, तिनीहरू श्रापित छन्।”</verse>
				<verse number="50">निकोदेमस, जो पहिले येशूकहाँ गएका थिए, र जो तिनीहरूमध्येकै एक थिए, तिनले भने,</verse>
				<verse number="51">“के हाम्रो व्यवस्थाले कसैलाई उसले के गरिरहेको छ भनी जान्‍नको लागि नजाँची, र सुनुवाइ नै नगरी दोषी ठहराउँछ र?”</verse>
				<verse number="52">तिनीहरूले जवाफ दिए, “के तिमी पनि गालीलकै हौ? धर्मशास्त्रमा खोजेर हेर; र तिमीले थाहा पाउनेछौ कि, गालीलबाट कुनै अगमवक्‍ता निस्किँदैन।”</verse>
				<verse number="53">त्यसपछि सबैजना आ-आफ्ना घर गए।</verse>
			</chapter>
			<chapter number="8">
				<verse number="1">तर येशू जैतुन डाँडामा जानुभयो।</verse>
				<verse number="2">भोलिपल्ट एकाबिहानै उहाँ फेरि मन्दिरको चोकमा देखा पर्नुभयो, जहाँ सबै मानिसहरू उहाँको वरिपरि जम्मा भए; अनि उहाँ तिनीहरूलाई शिक्षा दिन बस्‍नुभयो।</verse>
				<verse number="3">व्यवस्थाका शिक्षकहरू र फरिसीहरूले व्यभिचारमा पक्राउ परेकी एउटी स्त्रीलाई त्यहाँ ल्याए। तिनीहरूले त्यसलाई भीडको अघि उभ्याए,</verse>
				<verse number="4">र येशूलाई भने, “गुरुज्यू, यो स्त्री व्यभिचार गर्दा-गर्दै पक्राउ परेकी हो।</verse>
				<verse number="5">व्यवस्थामा मोशाले यस्ता स्त्रीहरूलाई ढुङ्गाले हानिनुपर्छ भनी हामीलाई आज्ञा दिएका छन्। तपाईंचाहिँ के भन्‍नुहुन्छ?”</verse>
				<verse number="6">तिनीहरूले यो प्रश्न उहाँलाई दोष लगाउने आधार प्राप्‍त गर्नलाई पासोको रूपमा प्रयोग गर्दैथिए। येशू निहुरनुभयो र औंलाले भुइँमा लेख्न थाल्नुभयो।</verse>
				<verse number="7">जब तिनीहरूले उहाँलाई प्रश्न गरिरहे, तब उहाँ उभिनुभयो र तिनीहरूलाई भन्‍नुभयो, “यदि तिमीहरूमा कोही पापरहित छ भने, यस स्त्रीलाई त्यसैले पहिले ढुङ्गाले हानोस्।”</verse>
				<verse number="8">अनि उहाँले फेरि निहुरेर भुइँमा लेख्नुभयो।</verse>
				<verse number="9">त्यसपछि यो कुरा सुन्‍नेहरू, बुढापाकादेखि सुरु गरेर सानासम्म एक-एक गर्दै त्यहाँबाट गए; अनि त्यहाँ उभिरहेकी त्यस स्त्रीसँग केवल येशू मात्र छोडिनुभयो।</verse>
				<verse number="10">येशू उठेर त्यस स्त्रीलाई सोध्नुभयो, “ए नारी, तिनीहरू खोइ कहाँ छन्? के कसैले पनि तिमीलाई दोषी ठहराएन?”</verse>
				<verse number="11">त्यसले भनी, “हजुर, कसैले पनि ठहराएन।” येशूले भन्‍नुभयो, “म पनि तिमीलाई दोषी ठहराउँदिनँ। अब जाऊ, फेरि पाप नगर।”</verse>
				<verse number="12">फेरि मानिसहरूसँग बोल्नुहुँदा येशूले भन्‍नुभयो, “म संसारको ज्योति हुँ। जसले मलाई पछ्याउँछ, त्यो कहिल्यै अँध्यारोमा हिँड्‍डुल गर्नेछैन, तर त्यसले जीवनको ज्योति पाउनेछ।”</verse>
				<verse number="13">तब फरिसीहरूले उहाँलाई भने, “तिमीले ता आफ्नै विषयमा गवाही दिइरहेका छौ, तिम्रो गवाही सत्य ठहरिँदैन।”</verse>
				<verse number="14">येशूले जवाफ दिनुभयो, “मैले आफ्नै विषयमा गवाही दिए तापनि मेरो गवाही सत्य ठहर्छ; किनकि म कहाँबाट आएको हुँ, र कहाँ जाँदैछु; सो म जान्दछु; तर म कहाँबाट आएको हुँ, र कहाँ जाँदैछु भन्‍ने बारेमा तिमीहरू जान्दैनौ।</verse>
				<verse number="15">तिमीहरू मानिसको दृष्‍टिले न्याय गर्दछौ; म कसैको न्याय गर्दिनँ।</verse>
				<verse number="16">तर यदि मैले न्याय गरें भने पनि मेरो निर्णय सत्य हुन्छ; किनकि म एकलो छैनँ। मलाई पठाउनुहुने पिताको साथमा म छु।</verse>
				<verse number="17">अनि तिमीहरूको आफ्नै व्यवस्थामा पनि दुईजनाको गवाही सत्य ठहरिन्छ भनी लेखिएको छ।</verse>
				<verse number="18">मेरो आफ्नै विषयमा गवाही दिने एकजना म नै हुँ, मेरो अर्को गवाही मलाई पठाउनुहुने पिता हुनुहुन्छ।”</verse>
				<verse number="19">तब तिनीहरूले उहाँलाई सोधे, “तिम्रा पिता कहाँ छन्?” येशूले जवाफ दिनुभयो, “तिमीहरू मलाई चिन्दैनौ, मेरा पितालाई पनि चिन्दैनौ। तिमीहरूले मलाई चिनेका भए मेरा पितालाई पनि चिन्‍नेथियौ।”</verse>
				<verse number="20">येशूले यी कुराहरू मन्दिरमा शिक्षा दिँदैगर्नुहुँदा भेटी चढाउने ढुकुटीनिर नै भनिसक्नुभएको थियो। तापनि कसैले उहाँलाई पक्रेन; किनकि उहाँको समय अझै आएको थिएन।</verse>
				<verse number="21">येशूले फेरि तिनीहरूलाई भन्‍नुभयो, “म जाँदैछु, अनि तिमीहरूले मलाई खोज्नेछौ, र तिमीहरू आफ्ना पापमा मर्नेछौ। म जहाँ जाँदैछु, त्यहाँ तिमीहरू आउन सक्दैनौ।”</verse>
				<verse number="22">ती यहूदी अगुवाहरूले आपसमा सोधे, “यिनले आत्महत्या त गर्ने होइनन्? के त्यसैकारण नै यिनले ‘म जहाँ जाँदैछु, तिमीहरू त्यहाँ आउन सक्दैनौ’ भनी भनेका हुन्?”</verse>
				<verse number="23">तब उहाँले तिनीहरूलाई भन्‍नुभयो, “तिमीहरू तलका हौ, म माथिको हुँ। तिमीहरू यस संसारका हौ, म यस संसारको होइनँ।</verse>
				<verse number="24">मैले तिमीहरूलाई आफ्ना पापमा मर्नेछौ भनी भनें, यदि तिमीहरूले मैले आफूलाई जे हुँ भनी दाबी गर्छु; म उही नै हुँ भनी विश्‍वास गरेनौ भने तिमीहरू अवश्य नै आफ्ना पापहरूमा मर्नेछौ।”</verse>
				<verse number="25">तिनीहरूले सोधे, “तिमी को हौ ता?” येशूले जवाफ दिनुभयो, “म जो हुँ भनी मैले सुरुदेखि नै दाबी गर्दैआएको छु, म उही हुँ।</verse>
				<verse number="26">तिमीहरूको न्याय गर्नका निम्ति मैले भन्‍नुपर्ने कुरा धेरै नै छन्; तर जसले मलाई पठाउनुभयो, उहाँ विश्‍वासयोग्य हुनुहुन्छ, अनि उहाँबाट मैले जे सुनेको छु, त्यही कुरा म संसारलाई भन्दछु।”</verse>
				<verse number="27">उहाँले पिताको विषयमा भन्‍नुभएको हो भनी तिनीहरूले बुझेनन्।</verse>
				<verse number="28">त्यसकारण येशूले भन्‍नुभयो, “जब तिमीहरूले मानिसको पुत्रलाई उचाल्नेछौ, तब मैले दाबी गरेको व्यक्‍ति म उही हुँ, र मैले आफ्नै तर्फबाट केही पनि नगर्ने रहेछु, तर पिताले सिकाउनुभएका कुराहरू मात्र बोल्दो रहेछु भनी तिमीहरूले थाहा पाउनेछौ।</verse>
				<verse number="29">जसले मलाई पठाउनुभयो, उहाँ मसँग हुनुहुन्छ। उहाँले मलाई एकलो छोड्नुभएको छैन; किनकि म सधैं उहाँलाई प्रसन्‍न तुल्याउने काम गर्दछु।”</verse>
				<verse number="30">उहाँले यी कुरा बोल्दाबोल्दै धेरैले उहाँमाथि विश्‍वास गरे।</verse>
				<verse number="31">येशूले उहाँमाथि विश्‍वास गरेका यहूदीहरूलाई भन्‍नुभयो, “तिमीहरू मेरा शिक्षामा रहिरह्‍यौ भने, तिमीहरू साँच्‍चै नै मेरा चेलाहरू हौ।</verse>
				<verse number="32">तब तिमीहरूले सत्यतालाई चिन्‍नेछौ, अनि सत्यताले तिमीहरूलाई स्वतन्त्र तुल्याउनेछ।”</verse>
				<verse number="33">तिनीहरूले उहाँलाई भने, “तर हामी ता अब्राहामका सन्तान हौं, र कहिल्यै कसैको सेवक बनेका छैनौं। त्यसकारण हामी स्वतन्त्र तुल्याइनेछौं भन्‍ने कुरा तपाईं कसरी भन्‍न सक्नुहुन्छ?”</verse>
				<verse number="34">येशूले जवाफ दिनुभयो, “म तिमीहरूलाई साँच्‍चै भन्दछु, पाप गर्ने हरेक मानिस पापको एउटा सेवक हो।</verse>
				<verse number="35">घरमा कुनै पनि सेवकको स्थायी स्थान हुँदैन, तर पुत्रचाहिँ सधैंभरि घरमा रहन्छन्।</verse>
				<verse number="36">त्यसकारण पुत्रले स्वतन्त्र तुल्याए भने, तिमीहरू साँच्‍चै स्वतन्त्र हुनेछौ।</verse>
				<verse number="37">तिमीहरू अब्राहामका सन्तान हौ, म जान्दछु, तापनि तिमीहरू मलाई मार्न तयार छौ; किनकि मेरा शिक्षाको लागि तिमीहरूको हृदयमा ठाउँ छैन।</verse>
				<verse number="38">मैले मेरा पिताको उपस्थितिमा जे-जे देखें, सो तिमीहरूलाई भन्दैछु; तर तिमीहरूले चाहिँ तिमीहरूका आफ्नै पिताबाट सुनेका कुरा मात्र गर्दछौ।”</verse>
				<verse number="39">तिनीहरूले जवाफ दिए, “हाम्रा पिता त अब्राहाम हुन्।” येशूले भन्‍नुभयो, “यदि तिमीहरू अब्राहामका सन्तान हुँदा हौ ता, तिमीहरूले पनि अब्राहामले गरेका काम गर्नेथियौ।</verse>
				<verse number="40">तर यसको सट्टामा तिमीहरूले मलाई मार्ने निश्‍चय गरेका छौ, जसले तिमीहरूलाई सत्य कुरा बताएको छ, जुन सत्यता मैले परमेश्‍वरबाट सुनेको हुँ। अब्राहामले यस्तो काम गरेनन्।</verse>
				<verse number="41">तिमीहरूका आफ्ना पिताले जे काम गरे, तिमीहरूले पनि त्यही गर्दैछौ।” तिनीहरूले विरोध गर्दै भने, “हामी व्यभिचारबाट जन्मेका सन्तान होइनौं; हाम्रा एउटै मात्र पिता स्वयम् परमेश्‍वर नै हुनुहुन्छ।”</verse>
				<verse number="42">येशूले तिनीहरूलाई भन्‍नुभयो, “यदि तिमीहरूका पिता परमेश्‍वर हुनुहुँदो हो ता, तिमीहरूले मलाई प्रेम गर्नेथियौ; किनकि म परमेश्‍वरबाट आएको हुँ, र अहिले यहाँ छु। म आफै आएको होइनँ, तर मलाई परमेश्‍वरले पठाउनुभयो।</verse>
				<verse number="43">मैले भनेका कुराहरू तिमीहरू किन बुझ्दैनौ? किनकि तिमीहरूले मैले भनेका कुराहरू सुन्‍न सक्दैनौ।</verse>
				<verse number="44">तिमीहरू ता तिमीहरूका पिता शैतानबाटका हौ, र तिमीहरूले आफ्नो पिताको इच्छा मात्र पूरा गर्न चाहन्छौ। त्यो सुरुदेखि नै हत्यारा थियो, र सत्यतामा रहँदैन; किनकि त्यसमा केही सत्य छँदैछैन। झूटो बोल्नु ता त्यसको स्वभाव अनुसारको बोली हो; किनकि त्यो झूट हो, र झूटको पिता नै हो।</verse>
				<verse number="45">किनभने म साँचो कुरा भन्दछु, र पनि तिमीहरू मलाई विश्‍वास गर्दैनौ!</verse>
				<verse number="46">के तिमीहरूमध्ये कसैले मलाई पापको दोषी ठहराउन सक्छौ? यदि म साँचो बोल्दछु भने किन तिमीहरू ममाथि विश्‍वास गर्दैनौ?</verse>
				<verse number="47">जो परमेश्‍वरबाटको हो, त्यसले परमेश्‍वरले बोल्नुभएको वचन सुन्छ। तिमीहरूले नसुन्‍नुको कारण यही हो कि, तिमीहरू परमेश्‍वरका होइनौ।”</verse>
				<verse number="48">यहूदीहरूले येशूलाई जवाफ दिए, “के तिमी एक सामरी हौ, र तिमीलाई भूत लागेको छ भनी हामीले ठीकै भनेका होइनौं र?”</verse>
				<verse number="49">येशूले भन्‍नुभयो, “मलाई कुनै भूत लागेको छैन; तर म मेरा पिताको आदर गर्दछु, अनि तिमीहरू मेरो अनादर गर्दछौ।</verse>
				<verse number="50">म आफ्नै महिमा खोज्दिनँ, तर महिमा खोज्नेचाहिँ एकजना हुनुहुन्छ र उहाँ न्यायकर्ता हुनुहुन्छ।</verse>
				<verse number="51">म तिमीहरूलाई साँच्‍चै भन्दछु, यदि कसैले मेरो वचन पालन गर्छ, त्यसले कहिल्यै मृत्यु देख्नेछैन।”</verse>
				<verse number="52">अनि यहूदी अगुवाहरूले भने, “अब हामीलाई पक्‍का थाहा भयो, तिमीलाई भूत नै लागेको रहेछ! अब्राहाम मरेर गए; त्यसै गरी अगमवक्‍ताहरू पनि मरे, तर तिमीलेचाहिँ जसले तिम्रो वचन पालन गर्छ, त्यसले कहिल्यै पनि मृत्यु चाख्नेछैन भनी भन्दैछौ।</verse>
				<verse number="53">के तिमी हाम्रा पिता अब्राहामभन्दा पनि महान् हौ? तिनी मरे, अनि त्यसै गरी अगमवक्‍ताहरू पनि मरे। तिमीले आफूलाई को हो भनी ठान्छौ?”</verse>
				<verse number="54">येशूले जवाफ दिनुभयो, “यदि मैले आफ्नै महिमा गरें भने, मेरो महिमाको केही अर्थ हुँदैन। मेरा पिता, जसलाई तिमीहरू आफ्ना परमेश्‍वर भनी दाबी गर्दछौ, मलाई महिमा दिने उहाँ नै हुनुहुन्छ।</verse>
				<verse number="55">तिमीहरूले उहाँलाई चिन्दैनौ, तर म उहाँलाई चिन्दछु, यदि मैले उहाँलाई चिन्दिनँ भनेको भए, म पनि तिमीहरूसरह झूटो बन्‍ने थिएँ; तर म उहाँलाई चिन्दछु र उहाँको वचन पालन गर्दछु।</verse>
				<verse number="56">तिमीहरूका पिता अब्राहाम म आउने दिन देख्ने आशामा आनन्दित भएका थिए। तिनले त्यो देखे, र खुशी भए।”</verse>
				<verse number="57">यहूदीहरूले उहाँलाई भने, “तिमी आफै पचास वर्ष पनि पुगेका छैनौ, अनि तिमीले अब्राहामलाई कसरी देख्यौ?”</verse>
				<verse number="58">येशूले जवाफ दिनुभयो, “म तिमीहरूलाई साँच्‍चै भन्दछु, अब्राहाम जन्मनुभन्दा अघिदेखि नै म छँदैछु!”</verse>
				<verse number="59">यतिबेला तिनीहरूले उहाँलाई हान्‍नलाई ढुङ्गा टिपे, तर येशू लुक्नुभयो र मन्दिरको क्षेत्रबाट सुटुक्‍क बाहिर निस्केर जानुभयो।</verse>
			</chapter>
			<chapter number="9">
				<verse number="1">त्यहाँबाट जाँदै गर्नुहुँदा, येशूले एउटा जन्मैको दृष्‍टिविहीनलाई देख्नुभयो।</verse>
				<verse number="2">उहाँका चेलाहरूले उहाँलाई सोधे, “गुरुज्यू, कसले पाप गर्‍यो, यो मानिसले कि यसका आमाबुबाले, जसको कारण यो दृष्‍टिविहीन जन्म्यो?”</verse>
				<verse number="3">येशूले भन्‍नुभयो, “न यसले, न ता यसका आमाबुबाले पाप गरे, तर यस मानिसमा परमेश्‍वरको काम प्रकट होस् भन्‍ने हेतुले यसो भएको हो।</verse>
				<verse number="4">दिन छँदा नै हामीले मलाई पठाउनुहुनेको काम गर्नुपर्छ। रात आउँदैछ, जब कसैले काम गर्न सक्दैन।</verse>
				<verse number="5">म संसारमा रहुन्जेल संसारको ज्योति म नै हुँ।”</verse>
				<verse number="6">यी कुराहरू भनेर उहाँले भुइँमा थुक्नुभयो, र सो थुकले माटो मुछेर त्यस मानिसको आँखामा लगाइदिनुभयो।</verse>
				<verse number="7">उहाँले त्यसलाई भन्‍नुभयो, “जाऊ, सिलोआमको पोखरीमा गएर पखाल” (सिलोआमको अर्थ “पठाइएको” हो)। त्यो मानिस गयो र पखाल्यो, अनि देख्ने भएर घर फर्किआयो।</verse>
				<verse number="8">त्यसका छिमेकीहरू र त्यसलाई भीख मागिरहेको देख्ने अरूहरूले आपसमा सोध्न लागे, “के यो बसेर भीख माग्ने त्यही मानिस होइन र?”</verse>
				<verse number="9">कतिले ऊ त्यही मानिस हो भन्‍ने दाबी गरे। अरूहरूले भने, “होइन, तर यो त्योजस्तै देखिन्छ।” तर ऊ आफैले भन्यो, “म त्यही मानिस हुँ।”</verse>
				<verse number="10">तिनीहरूले त्यसलाई सोधे, “तेरा आँखा कसरी खोलिए त?”</verse>
				<verse number="11">त्यसले जवाफ दियो, “येशू भन्‍ने एकजना मानिसले माटो मुछेर मेरा आँखामा लगाइदिनुभयो। उहाँले मलाई सिलोआममा गएर पखाल्न अह्राउनुभयो। तब म गएँ, र पखालें, अनि मैले देख्नसक्ने भएँ।”</verse>
				<verse number="12">तिनीहरूले त्यसलाई सोधे, “ती मानिस कहाँ छन् त?” त्यसले भन्यो, “मलाई थाहा छैन।”</verse>
				<verse number="13">पहिले दृष्‍टिविहीन भएको त्यस मानिसलाई तिनीहरूले फरिसीहरूकहाँ ल्याए।</verse>
				<verse number="14">येशूले माटो मुछेर त्यस मानिसको आँखा खोल्नुभएको दिन विश्रामदिन थियो।</verse>
				<verse number="15">त्यसकारण फरिसीहरूले त्यसलाई पनि त्यसले कसरी दृष्‍टि पायो भनी सोधपुछ गरे। त्यस मानिसले जवाफ दियो, “उहाँले माटो मुछेर मेरा आँखामा लगाइदिनुभयो, अनि मैले पखालें, र अहिले म देख्नसक्ने भएको छु।”</verse>
				<verse number="16">फरिसीहरूमध्ये कसैले भने, “यो मानिस परमेश्‍वरबाट आएको होइन, किनकि यसले विश्रामदिन पालन गर्दैन।” तर अरूले भने, “पापी मानिसले कसरी यस्ता आश्‍चर्यमय चिन्हहरू गर्न सक्छ र?” यसरी तिनीहरूमा फाटो भयो।</verse>
				<verse number="17">अन्त्यमा तिनीहरूले फेरि त्यस दृष्‍टिविहीनलाई सोधे, “उसको विषयमा तँ के भन्छस्? उसले खोलिदिएको आँखा त तेरो हो।” त्यस मानिसले जवाफ दियो, “उहाँ एक अगमवक्‍ता हुनुहुन्छ।”</verse>
				<verse number="18">त्यसका आमाबुबालाई बोलाएर नसोधेसम्म त्यो मानिस दृष्‍टिविहीन थियो, र त्यसले दृष्‍टि पाएको हो भनी यहूदी अगुवाहरूले अझै पनि विश्‍वास गरेनन्।</verse>
				<verse number="19">तिनीहरूले त्यसका आमाबुबालाई सोधे, “के यो तिमीहरूको छोरो हो? तिमीहरूले दृष्‍टिविहीन जन्मेको भनेको यसैलाई हो? यो अहिले कसरी देख्नसक्ने भयो त?”</verse>
				<verse number="20">त्यसका आमाबुबाले जवाफ दिए, “यो हाम्रै छोरो हो, र यो दृष्‍टिविहीन नै जन्मेको थियो भनेर हामी जान्दछौं।</verse>
				<verse number="21">तर अहिले यसले कसरी देख्नसक्छ, अथवा कसले यसका आँखा खोलिदियो, सो हामी जान्दैनौं। यसैलाई सोध्नुहोस्। यसको उमेर पुगेको छ, आफ्नो विषयमा यो आफै बोल्न सक्छ।”</verse>
				<verse number="22">यहूदी अगुवाहरूसँग डराएका हुनाले त्यसका आमाबुबाले यसो भनेका थिए, किनकि यहूदी अगुवाहरूले यदि कसैले येशूलाई उहाँ ख्रीष्‍ट हुनुहुन्छ भनी स्वीकार गर्‍यो भने त्यसलाई सभाघरबाट निकालिनेछ भनी अघिबाटै निर्णय गरिसकेका थिए।</verse>
				<verse number="23">त्यसैले त्यसका आमाबुबाले भने, “यसको उमेर पुगेको छ, यसैलाई सोध्नुहोस्।”</verse>
				<verse number="24">तिनीहरूले पहिले दृष्‍टिविहीन भएको त्यस मानिसलाई फेरि दोस्रोपल्ट बोलाएर भने, “परमेश्‍वरलाई महिमा दे, हामी जान्दछौं, यो मानिस पापी हो।”</verse>
				<verse number="25">त्यसले जवाफ दियो, “उहाँ पापी हुनुहुन्छ वा हुनुहुन्‍न, त्यो म जान्दिनँ। तर एउटा कुरा म जान्दछु। म दृष्‍टिविहीन थिएँ, तर अब देख्नसक्ने भएको छु!”</verse>
				<verse number="26">तब तिनीहरूले त्यसलाई सोधे, “उसले तँलाई के गर्‍यो? उसले कसरी तेरा आँखा खोलिदियो?”</verse>
				<verse number="27">उसले भन्यो, “मैले तपाईंहरूलाई अघि नै भनिसकें, तर तपाईंहरूले सुन्‍नुभएन। अब फेरि किन सुन्‍न चाहनुहुन्छ? के तपाईंहरू पनि उहाँका चेला बन्‍न चाहनुहुन्छ?”</verse>
				<verse number="28">तब तिनीहरूले त्यसलाई निन्दा गर्दै भने, “तँ पो उसको चेलो होस्! हामी ता मोशाका चेला हौं!</verse>
				<verse number="29">परमेश्‍वर मोशासँग बोल्नुभएको कुरा हामीलाई थाहा छ, तर यस मानिसको विषयमा ता यो कहाँबाट आएको हो भन्‍ने कुरासमेत हामी जान्दैनौं।”</verse>
				<verse number="30">त्यस मानिसले भन्यो, “कस्तो अचम्मको कुरो! तपाईंहरूले उहाँ कहाँबाट आउनुभएको हो भनेर पनि जान्‍नुहुन्‍न, तापनि उहाँले मेरा आँखा खोलिदिनुभयो।</verse>
				<verse number="31">हामी जान्दछौं, परमेश्‍वरले पापीहरूका कुरा सुन्‍नुहुन्‍न, तर उहाँले परमेश्‍वरका भक्‍त र उहाँको इच्छा पालन गर्ने मानिसका कुरा सुन्‍नुहुन्छ।</verse>
				<verse number="32">आजसम्म कसैले जन्मैको दृष्‍टिविहीनको आँखा खोलिदिएको कुरा कहिल्यै सुनिएको छैन।</verse>
				<verse number="33">यदि उहाँ परमेश्‍वरबाट नआउनुभएको भए उहाँले केही गर्न सक्नुहुने थिएन।”</verse>
				<verse number="34">यस कुरामा तिनीहरूले त्यसलाई यसरी जवाफ दिए, “तँ ता बिलकुलै पापमा जन्मिएको होस्, र पनि अब के हामीलाई सिकाउन खोज्छस्?” त्यसपछि तिनीहरूले त्यसलाई बाहिर निकालिदिए।</verse>
				<verse number="35">तिनीहरूले त्यसलाई बाहिर निकालिदिए भनी येशूले सुन्‍नुभयो; र त्यसलाई भेट्टाएपछि भन्‍नुभयो, “के तिमी मानिसको पुत्रमाथि विश्‍वास गर्छौ?”</verse>
				<verse number="36">त्यस मानिसले सोध्यो, “हजुर, उहाँ को हुनुहुन्छ? मलाई भनिदिनुहोस् र म उहाँमाथि विश्‍वास गर्नेछु।”</verse>
				<verse number="37">येशूले भन्‍नुभयो, “तिमीले अब उसलाई देखेका छौ, वास्तवमा तिमीसँग बोलिरहेको म उही नै हुँ।”</verse>
				<verse number="38">तब त्यस मानिसले भन्यो, “प्रभु, म विश्‍वास गर्दछु,” अनि त्यसले उहाँलाई दण्डवत् गर्‍यो।</verse>
				<verse number="39">येशूले भन्‍नुभयो, “म न्यायको लागि यस संसारमा आएँ, ताकि दृष्‍टिविहीनहरूले देखून् र जसले देख्छन्, तिनीहरू दृष्‍टिविहीन होऊन्।”</verse>
				<verse number="40">उहाँसँगै हुने कोही-कोही फरिसीहरूले उहाँले यसो भन्‍नुभएको सुनेर सोधे, “के भन्यौ? के हामी पनि दृष्‍टिविहीन हौं?”</verse>
				<verse number="41">येशूले भन्‍नुभयो, “यदि तिमीहरू दृष्‍टिविहीन भएका भएता तिमीहरू पापको दोषी हुने थिएनौ, तर तिमीहरूले हामी देख्छौं भनी दाबी गरेका कारण तिमीहरूको दोष रहिरहन्छ।</verse>
			</chapter>
			<chapter number="10">
				<verse number="1">“म तिमीहरूलाई साँच्‍चै भन्दछु, जुन मानिस ढोकाबाट भेडागोठभित्र पस्दैन, तर कुनै अर्कै ठाउँबाट चढेर पस्छ, त्यो चोर र डाँकू हो।</verse>
				<verse number="2">तर ढोकाबाट भित्र पस्‍ने मानिसचाहिँ आफ्नो भेडाको गोठालो हो।</verse>
				<verse number="3">पहरेदारले उसको निम्ति ढोका खोलिदिन्छ, अनि भेडाहरूले उसको स्वर सुन्छन्। उसले आफ्ना भेडाहरूलाई नाउँ काढेर बोलाउँछ र तिनीहरूलाई बाहिर लैजान्छ।</verse>
				<verse number="4">उसले आफ्ना सबै भेडाहरूलाई बाहिर निकालिसकेपछि ऊ तिनीहरूका अघि-अघि जान्छ, अनि उसका भेडाहरूले उसलाई पछ्याउँछन्; किनकि तिनीहरूले उसको स्वर चिन्छन्।</verse>
				<verse number="5">तर तिनीहरूले नचिनेको व्यक्‍तिलाई कहिल्यै पछ्याउँदैनन्, बरु त्यसदेखि त तिनीहरू भाग्छन्, किनकि तिनीहरूले नचिनेको व्यक्‍तिको स्वर चिन्दैनन्।”</verse>
				<verse number="6">येशूले यो दृष्‍टान्तको प्रयोग गर्नुभयो, तर उहाँले तिनीहरूलाई के भन्दैहुनुहुन्छ भनी तिनीहरूले बुझेनन्।</verse>
				<verse number="7">त्यसकारण येशूले फेरि भन्‍नुभयो, “म तिमीहरूलाई साँच्‍चै भन्दछु, भेडाहरूका ढोका म नै हुँ।</verse>
				<verse number="8">मभन्दा अघि आउनेहरू सबै चोर र डाँकूहरू थिए, तर भेडाहरूले तिनीहरूका कुरा सुनेनन्।</verse>
				<verse number="9">ढोका म नै हुँ, जो मद्वारा भित्र पस्छ, ऊ बचाइनेछ; ऊ भित्र र बाहिर आउने जाने गर्नेछ, र खर्कमा चर्न पाउनेछ।</verse>
				<verse number="10">चोर त चोर्न, मार्न र नाश पार्न मात्र आउँछ, म ता तिनीहरूले जीवन पाऊन् र त्यो प्रशस्त मात्रामा पाऊन् भनेर आएँ।</verse>
				<verse number="11">“म असल गोठालो हुँ। असल गोठालाले भेडाहरूका निम्ति आफ्नो प्राण अर्पण गर्दछ।</verse>
				<verse number="12">भाडाको मालिक भेडाहरूको आफ्नै होइनन्, त्यसकारण जब त्यसले ब्वाँसो आउँदै गरेको देख्छ, तब त्यसले भेडाहरूलाई छोड्छ र भाग्छ; त्यसपछि ब्वाँसोले बगाललाई आक्रमण गर्छ र तितरबितर पारिदिन्छ।</verse>
				<verse number="13">त्यो मानिसचाहिँ भाग्छ, किनकि त्यो ता भाडाको मानिस हो, र भेडाहरूका लागि त्यसले केही वास्ता गर्दैन।</verse>
				<verse number="14">“असल गोठालो म नै हुँ; म आफ्ना भेडाहरूलाई चिन्छु र मेरा भेडाहरूले मलाई चिन्छन्।</verse>
				<verse number="15">जसरी पिताले मलाई चिन्‍नुहुन्छ, र म पितालाई चिन्छु, अनि म मेरो प्राण आफ्ना भेडाहरूका लागि अर्पण गर्छु।</verse>
				<verse number="16">मेरा अरू पनि भेडाहरू छन्, जो यस गोठका होइनन्। मैले तिनीहरूलाई पनि ल्याउनैपर्छ। तिनीहरूले पनि मेरो स्वर सुन्‍नेछन्; र त्यहाँ एउटै बगाल र एउटै गोठालो हुनेछ।</verse>
				<verse number="17">मेरा पिताले मलाई प्रेम गर्नुहुने कारण यही हो कि, म आफ्नो प्राण अर्पण गर्दछु, तर त्यो फेरि फिर्ता लिनका लागि।</verse>
				<verse number="18">मेरो प्राण मबाट कसैले लिन सक्दैन, तर म स्वेच्छाले यो अर्पण गर्दछु। मसँग यो अर्पण गर्ने अधिकार पनि छ र त्यो फेरि लिने अधिकार पनि छ; किनकि यो आज्ञा मैले मेरा पिताबाट प्राप्‍त गरेको हुँ।”</verse>
				<verse number="19">यी वचनहरूका कारण यहूदी समूहहरूको बीचमा फेरि फाटो आयो।</verse>
				<verse number="20">तिनीहरूमध्ये धेरैले यसो भने, “यसलाई भूत लागेको छ, र यो बहुलाएको छ; यसका कुरा किन सुन्छौ?”</verse>
				<verse number="21">तर अरूहरूले भने, “यी वचनहरू भूत लागेको मानिसका होइनन्। के कुनै भूतले दृष्‍टिविहीनका आँखा खोलिदिन सक्छ र?”</verse>
				<verse number="22">यरूशलेममा मन्दिर समर्पणको चाड आयो। यो हिउँदको समय थियो।</verse>
				<verse number="23">अनि येशू मन्दिरको क्षेत्रभित्र हुनुहुन्थ्यो, र सोलोमनको दलानमा हिँड्दैहुनुहुन्थ्यो।</verse>
				<verse number="24">केही यहूदीहरू उहाँका वरिपरि भेला भए, र सोधे, “हामीलाई तपाईंले कहिलेसम्म दोधारमा राख्नुहुन्छ? यदि तपाईं नै ख्रीष्‍ट हुनुहुन्छ भने, हामीलाई स्पष्‍ट भनिदिनुहोस्।”</verse>
				<verse number="25">येशूले जवाफ दिनुभयो, “मैले तिमीहरूलाई भनिसकेको छु, तर तिमीहरू विश्‍वास गर्दैनौ। मैले मेरा पिताको नाउँमा गरेका आश्‍चर्य कर्महरूले मेरो विषयमा नै गवाही दिन्छन्,</verse>
				<verse number="26">तर तिमीहरूले विश्‍वास गर्दैनौ, किनकि तिमीहरू मेरा बगालका भेडाहरू होइनौ।</verse>
				<verse number="27">मेरा भेडाहरूले मेरो स्वर सुन्छन्, म तिनीहरूलाई चिन्छु, र तिनीहरूले मलाई पछ्याउँछन्।</verse>
				<verse number="28">म तिनीहरूलाई अनन्त जीवन दिन्छु, र तिनीहरू कहिल्यै पनि नाश हुनेछैनन्।</verse>
				<verse number="29">मेरा पिता जसले ती सबै मलाई दिनुभयो; जो सबैभन्दा महान् हुनुहुन्छ, तिनीहरूलाई कसैले पनि मेरा पिताको हातबाट खोसेर लैजान सक्दैन।</verse>
				<verse number="30">म र पिता एक हौं।”</verse>
				<verse number="31">यहूदीहरूले फेरि उहाँलाई हान्‍नलाई भनी ढुङ्गाहरू टिपे।</verse>
				<verse number="32">तर येशूले तिनीहरूलाई भन्‍नुभयो, “मैले तिमीहरूलाई मेरा पिताबाट धेरै ठूला आश्‍चर्य कर्महरू देखाएँ। तीमध्ये कुन कामको कारण मलाई ढुङ्गाले हान्छौ?”</verse>
				<verse number="33">ती यहूदीहरूले जवाफ दिए, “यीमध्ये कुनै पनि कामका कारण हामी तिमीलाई ढुङ्गाले हान्दैनौं, तर परमेश्‍वरको निन्दा गरेको कारण, किनकि तिमी केवल मानिस भएर पनि परमेश्‍वर भएको दाबी गर्छौ।”</verse>
				<verse number="34">येशूले तिनीहरूलाई जवाफ दिनुभयो, “के तिमीहरूका व्यवस्थामा ‘तिमीहरू देवहरू हौ भनी मैले भनेको छु’ भनी लेखिएको छैन?</verse>
				<verse number="35">त्यसकारण यदि जसकहाँ परमेश्‍वरको वचन आयो, तिनीहरूलाई त ‘देवहरू’ भनिन्छ, अनि धर्मशास्त्र भङ्ग हुन सक्दैन भने,</verse>
				<verse number="36">पिताले उहाँको आफ्नैलाई झैं पवित्र र अलग गरी संसारमा पठाउनुभएको व्यक्‍तिका विषयमा चाहिँ के भन्‍ने त? त्यसो हो भने मैले ‘म परमेश्‍वरको पुत्र हुँ’ भनेकोमा मलाई किन ईश्‍वरनिन्दाको दोष दिन्छौ?</verse>
				<verse number="37">मेरा पिताले जे गर्नहुन्छ, मैले पनि त्यही नगरेसम्म ममाथि विश्‍वास नगर।</verse>
				<verse number="38">यदि मैले ती कामहरू गर्दछु भने, तिमीहरूले ममाथि विश्‍वास नगरे तापनि ती आश्‍चर्य कर्मलाई विश्‍वास गर; र तिमीहरूले यो जान्‍न र बुझ्न सक्नेछौ कि, पिता ममा हुनुहुन्छ र म पितामा छु।”</verse>
				<verse number="39">फेरि तिनीहरूले उहाँलाई पक्रन खोजे, तर उहाँ तिनीहरूका हातबाट उम्कनुभयो।</verse>
				<verse number="40">त्यसपछि येशू फर्केर यर्दन नदीपारि यूहन्‍नाले पहिले बप्‍तिस्मा दिने गरेका ठाउँमा जानुभयो। उहाँ त्यहाँ बस्‍नुभयो,</verse>
				<verse number="41">र धेरै मानिसहरू उहाँकहाँ आए। तिनीहरूले भने, “यूहन्‍नाले कहिल्यै कुनै अलौकिक चिन्ह गरेनन्, तापनि यूहन्‍नाले यी मानिसका विषयमा बताएका सबै कुरा सत्य रहेछ।”</verse>
				<verse number="42">अनि त्यस ठाउँमा धेरैले येशूमाथि विश्‍वास गरे।</verse>
			</chapter>
			<chapter number="11">
				<verse number="1">लाजरस नाउँ गरेका एकजना मानिस बिरामी थिए। उनी मरियम र तिनकी दिदी मार्थाको गाउँ बेथानीका थिए।</verse>
				<verse number="2">यी तिनै मरियम हुन्, जसका भाइ लाजरस बिरामी परेका थिए; तिनैले येशूका पाउमा अत्तर खन्याएर आफ्नो कपालले पुछिदिएकी थिइन्।</verse>
				<verse number="3">यसकारण ती दुई दिदी बहिनीले येशूकहाँ यसो भन्‍ने खबर पठाए, “प्रभु, तपाईंले माया गर्नुहुने व्यक्‍ति बिरामी छन्।”</verse>
				<verse number="4">यो खबर सुनेर येशूले भन्‍नुभयो, “यो बिरामीले मृत्युमा पुर्‍याउँदैन, तर परमेश्‍वरको महिमाका लागि होस् भनेर यो भएको हो, अनि यसद्वारा परमेश्‍वरको पुत्रले पनि महिमा पाउनेछ।”</verse>
				<verse number="5">येशूले मार्था, तिनकी बहिनी र लाजरसलाई औधी नै प्रेम गर्नुहुन्थ्यो।</verse>
				<verse number="6">लाजरस बिरामी छन् भनी सुन्‍नुभए तापनि उहाँ जहाँ हुनुहुन्थ्यो, त्यहीं ठाउँमा अझै दुई दिन बस्‍नुभयो।</verse>
				<verse number="7">त्यसपछि उहाँले आफ्ना चेलाहरूलाई भन्‍नुभयो, “अब हामी यहूदियामा फर्केर जाऔं।”</verse>
				<verse number="8">तर उहाँका चेलाहरूले भने, “गुरुज्यू, केही दिन अघि मात्र यहूदियाका यहूदी अगुवाहरूले तपाईंलाई ढुङ्गाले हान्‍न खोजेका थिए, अनि तपाईं फेरि त्यहीं जान चाहनुहुन्छ?”</verse>
				<verse number="9">येशूले भन्‍नुभयो, “दिनमा बाह्र घण्टा उज्यालो हुँदैनन् र? दिनको उज्यालोमा हिँड्‍डुल गर्ने मानिसले ठेस खाँदैन, किनकि त्यसले संसारको ज्योतिद्वारा देख्छ।</verse>
				<verse number="10">तर राती हिँड्दा त्यसले ठेस खान्छ, किनकि त्यसले ज्योति पाउँदैन।”</verse>
				<verse number="11">त्यसपछि उहाँले तिनीहरूलाई भन्‍नुभयो, “हाम्रा मित्र लाजरस सुतेका छन्, र अब म गएर तिनलाई उठाउनेछु।”</verse>
				<verse number="12">उहाँका चेलाहरूले भने, “प्रभु, तिनी निदाएका मात्र छन् भने निको हुनेछन्।”</verse>
				<verse number="13">येशूले चाहिँ लाजरसको मृत्युको विषयमा भन्‍नुभएको थियो, तर उहाँका चेलाहरूले भने उनी सुतेकै छन् भनी ठानेका थिए।</verse>
				<verse number="14">त्यसपछि येशूले तिनीहरूलाई स्पष्‍टसँग भनिदिनुभयो, “लाजरस मरेका छन्।</verse>
				<verse number="15">अनि तिमीहरूका निम्ति म त्यहाँ नभएको पनि राम्रै भयो; किनकि यसले तिमीहरूलाई ममाथि विश्‍वास गर्ने तुल्याउनेछ। अब हामी लाजरस भएका ठाउँमा जाऔं।”</verse>
				<verse number="16">अनि थोमा, जसको दिदुमस भनेर बोलाउने नाउँ थियो, उनले अरू चेलाहरूलाई भने, “हामी पनि जाऔं र उहाँसँगै मरौं।”</verse>
				<verse number="17">येशू आइपुग्नुहुँदा लाजरस मरेर चिहानमा राखेको पनि चार दिन भइसक्यो भनेर उहाँले थाहा पाउनुभयो।</verse>
				<verse number="18">यरूशलेमदेखि बेथानी लगभग तीन किलोमिटर टाढा थियो।</verse>
				<verse number="19">धेरै यहूदीहरू, मार्था र मरियमलाई तिनीहरूका भाइको मृत्युमा सान्त्वना दिन त्यहाँ आएका थिए।</verse>
				<verse number="20">येशू आउँदै हुनुहुन्छ भन्‍ने सुनेर मार्था उहाँलाई भेट्न गइन्। तर मरियमचाहिँ घरमै बसिन्।</verse>
				<verse number="21">मार्थाले येशूलाई भनिन्, “प्रभु, तपाईं यहाँ हुनुभएको भए मेरो भाइ मर्नेथिएन।</verse>
				<verse number="22">हुन त अहिले पनि तपाईंले परमेश्‍वरसँग जेसुकै विन्ती गर्नुभयो भने पनि उहाँले दिनुहुन्छ भनी म जान्दछु।”</verse>
				<verse number="23">येशूले तिनलाई भन्‍नुभयो, “तिम्रो भाइ फेरि जीवित हुनेछ।”</verse>
				<verse number="24">मार्थाले भनिन्, “म जान्दछु, अन्तिम दिनमा मरेकाहरू पुनर्जीवित हुँदा ऊ पनि जीवित पारिनेछ।”</verse>
				<verse number="25">येशूले तिनलाई भन्‍नुभयो, “जीवित पार्ने र जीवन दिने म नै हुँ। ममाथि विश्‍वास गर्ने मर्‍यो भने पनि ऊ जीवित हुनेछ।</verse>
				<verse number="26">जो ममाथि विश्‍वास गरेर बाँच्दछ, ऊ कहिल्यै मर्नेछैन; मार्था, के तिमी यो विश्‍वास गर्छ्यौ?”</verse>
				<verse number="27">“निश्‍चय गर्छु, गुरुज्यू,” तिनले भनिन्, “यस संसारमा आउने परमेश्‍वरको पुत्र, ख्रीष्‍ट तपाईं नै हुनुहुन्छ भनी म विश्‍वास गर्छु।”</verse>
				<verse number="28">अनि यति भनेर मार्था फर्केर गइन्, र मरियमलाई अलग्गै बोलाएर भनिन्, “गुरुज्यू आउनुभएको छ, र तिमीलाई भेट्न चाहनुहुन्छ।”</verse>
				<verse number="29">यो सुनेर मरियम तुरुन्तै उठिन् र येशूकहाँ गइन्।</verse>
				<verse number="30">येशू अझै पनि गाउँमा पसिसक्नुभएको थिएन। उहाँ मार्थासँग भेट भएको ठाउँमा नै हुनुहुन्थ्यो।</verse>
				<verse number="31">मरियम झट्टै उठेर गएको देखेपछि तिनलाई सान्त्वना दिन आएका यहूदीहरूले तिनी लाजरसको चिहानमा रुन गएकी होलिन् भनी ठानेर तिनीहरू मरियमको पछि लागे।</verse>
				<verse number="32">जब येशू हुनुभएको ठाउँमा मरियम आइपुगिन्, तब उहाँलाई देखेपछि पाउमा परेर भनिन्, “प्रभु, तपाईं यहाँ हुनुभएको भए, मेरो भाइ मर्नेथिएन।”</verse>
				<verse number="33">मरियम रोइरहेकी र तिनीसँगै आएका अरू यहूदीहरूलाई पनि मरियमसँग रोइरहेका देख्नुभएर येशू आत्मामा दुःखित र अति विचलित हुनुभयो।</verse>
				<verse number="34">“लाजरसलाई तिमीहरूले कहाँ राखेका छौ?” उहाँले तिनीहरूलाई सोध्नुभयो। तिनीहरूले उहाँलाई भने, “गुरुज्यू, आएर हेर्नुहोस्।”</verse>
				<verse number="35">येशू रुनुभयो।</verse>
				<verse number="36">यो देखेर यहूदीहरूले भने, “हेर, उहाँले तिनलाई कति माया गर्नुहुन्थ्यो!”</verse>
				<verse number="37">तर कतिले भने, “दृष्‍टिविहीनलाई दृष्‍टि दिने यी मानिसले लाजरसलाई मर्नबाट बचाउन सक्ने थिएनन् र?”</verse>
				<verse number="38">येशू फेरि दुःखित भएर चिहानसम्म जानुभयो। यो चिहान ओडारमा थियो, अनि यसको मुखमा ठूलो ढुङ्गा राखिएको थियो।</verse>
				<verse number="39">येशूले तिनीहरूलाई भन्‍नुभयो, “ढुङ्गो हटाइदेओ।” मर्नेकी दिदी मार्थाले भनिन्, “तर प्रभु, यस बेलासम्म लास पनि गन्हाउन थाल्यो होला; किनकि उनी त्यहाँ रहेको चार दिन भइसक्यो।”</verse>
				<verse number="40">येशूले भन्‍नुभयो, “विश्‍वास गर्‍यौ भने तिमीले परमेश्‍वरको महिमा देख्नेछौ भनी मैले तिमीलाई भनेको थिइनँ र?”</verse>
				<verse number="41">त्यसकारण तिनीहरूले ढुङ्गा एकातिर हटाइदिए। त्यसपछि येशूले स्वर्गतिर हेरेर भन्‍नुभयो, “पिता! मेरो विन्ती सुनिदिनुभएको लागि धन्यवाद।</verse>
				<verse number="42">तपाईंले मेरो कुरा सधैं सुन्‍नुहुन्छ भनी मलाई थाहा थियो; तर मलाई तपाईंले नै पठाउनुभएको हो भनी यिनीहरूले विश्‍वास गरून् भनेर यी वरिपरि उभिरहेका मानिसहरूका कारण मैले यसो भनेको हुँ।”</verse>
				<verse number="43">यो कुरा भन्‍नुभएपछि येशू चर्को सोरले कराउनुभयो, “लाजरस, बाहिर निस्केर आऊ!”</verse>
				<verse number="44">अनि मरिसकेका लाजरस हात र खुट्टा कात्रोले बेह्रिएकै र अनुहारमा लुगाले छोपिएकै अवस्थामा बाहिर निस्के। येशूले तिनीहरूलाई भन्‍नुभयो, “कात्रो फुकालिदेओ, र उनलाई जान देओ।”</verse>
				<verse number="45">मरियमलाई भेट्न आएका धेरै यहूदीहरू, जसले येशूले गर्नुभएको यो आश्‍चर्य कर्म देखे, तिनीहरूले उहाँमाथि विश्‍वास गरे।</verse>
				<verse number="46">कति जनाचाहिँ फरिसीहरूकहाँ गएर येशूले गर्नुभएको कुरा तिनीहरूलाई सुनाइदिए।</verse>
				<verse number="47">त्यसपछि मुख्य पूजाहारीहरू र फरिसीहरूले एउटा महासभा बोलाए। “हामीले अब के गरौं?” तिनीहरूले आपसमा प्रश्न गरे, “यस मानिसले त साँच्‍चै अलौकिक चिन्हहरू गरेर देखाउँदैछ।</verse>
				<verse number="48">अब हामीले यसलाई त्यसै छोडिदियौं भने ता सबै मानिसले यसमाथि विश्‍वास गर्नेछन्, र रोमीहरू हामीमाथि आइलाग्नेछन् र हाम्रो पवित्रस्थान र जातिलाई कब्जा गर्नेछन्।”</verse>
				<verse number="49">अनि तिनीहरूमध्ये त्यस वर्षको प्रधान पूजाहारी कैयाफाले भने, “तिमीहरूलाई केही पनि थाहा छैन!</verse>
				<verse number="50">मानिसहरूका निम्ति सम्पूर्ण जाति नाश हुनुभन्दा यो एउटा मानिस मर्नु नै असल हुन्छ भनी तिमीहरू महसुस गर्दैनौ?”</verse>
				<verse number="51">कैयाफा आफूले सोचेर यसो भनेका थिएनन्, तर उनी प्रधान पूजाहारी भएको हुनाले येशू सम्पूर्ण यहूदी राष्ट्रका निम्ति मर्नुपर्छ भन्‍ने अगमवाणी तिनको मुखबाट निस्केको थियो,</verse>
				<verse number="52">र त्यस राष्ट्रका लागि मात्र होइन, तर संसारभरि छरिएर बसेका परमेश्‍वरका सन्तानका निम्ति तिनीहरूलाई जम्मा गर्न र एउटै बनाउनलाई येशू मर्नुहुनेछ भन्‍ने यो भविष्यवाणी भएको थियो।</verse>
				<verse number="53">यसकारण त्यही समयदेखि तिनीहरूले येशूलाई मार्ने षड्यन्त्र रच्न थाले।</verse>
				<verse number="54">त्यसकारण येशू यहूदीहरूका बीचमा खुल्‍लमखुल्‍ला हिँड्नुभएन। उहाँ उजाडस्थानको छेउमा भएको एफ्राइम गाउँ जानुभयो र त्यहाँ आफ्ना चेलाहरूसँग बस्‍नुभयो।</verse>
				<verse number="55">यहूदीहरूको निस्तार चाड नजिकै थियो। निस्तार चाड सुरु हुनुअघि शुद्धी-संस्कार पालन गर्न भनेर गाउँ-बस्तीबाट धेरै मानिसहरू यरूशलेम आएका थिए।</verse>
				<verse number="56">तिनीहरू सबैले येशूलाई खोजिरहे, र मन्दिरमा उभिरहेका बेला तिनीहरूले आपसमा यसरी सोधा-सोध गरे, “तिम्रो के विचार छ? उहाँ निस्तार चाडको लागि आउनुहुन्‍न होला र?”</verse>
				<verse number="57">तर मुख्य पूजाहारीहरू र फरिसीहरूले चाहिँ येशूलाई पक्रन सकियोस् भनेर, यदि कसैले येशूलाई देख्यो भने, त्यसले तिनीहरूलाई खबर गर्नू भन्‍ने आज्ञा दिएका थिए।</verse>
			</chapter>
			<chapter number="12">
				<verse number="1">निस्तार चाड सुरु हुनुभन्दा छ दिन अघि येशू लाजरस बस्‍ने ठाउँ बेथानीमा आइपुग्नुभयो। तिनै लाजरस, जसलाई येशूले मरेकाबाट जीवित पार्नुभएको थियो।</verse>
				<verse number="2">येशूको सम्मानमा त्यहाँ भोज तयार गरिएको थियो। मार्थाले भोजनको तयार गरिन्, लाजरस पनि येशूसँग खान बस्‍नेहरूमध्ये एक थिए।</verse>
				<verse number="3">अनि मरियमले जटामसीबाट बनेको आधा लिटर जति सुगन्धित र अति महङ्गो अत्तर ल्याइन् र येशूको पाउमा खन्याएर आफ्नै कपालले येशूको पाउ पुछी; अनि अत्तरको सुवास्‍नाले घर भरियो।</verse>
				<verse number="4">उहाँका चेलाहरूमध्ये उहाँलाई पछि गएर विश्‍वासघात गर्ने यहूदा इस्करियोतले विरोध गर्दै भन्यो,</verse>
				<verse number="5">“यो अत्तर बेचेर गरिबहरूलाई पैसा किन बाँडिएन?” यसको मोल एक वर्षको ज्याला बराबर थियो।</verse>
				<verse number="6">तर त्यसले गरिबहरूको चिन्ता गरेर नै यसो भनेको होइन, तर त्योचाहिँ चोर थियो, र चेलाहरूको पैसाको थैलो बोक्ने र समय-समयमा आफ्नै निम्ति त्यहाँबाट सुटुक्‍कै खर्च चलाउने गरेको हुनाले त्यसले यसो भनेको थियो।</verse>
				<verse number="7">येशूले जवाफ दिनुभयो, “यिनले जे गर्दैछिन्, सो गर्नदेऊ। यिनले मेरो अन्तिम संस्कारको निम्ति यो अत्तर जोगाउनैपर्ने थियो।</verse>
				<verse number="8">गरिबहरू त तिमीहरूसँग जहिले पनि हुन्छन्, तर म ता तिमीहरूसँग सधैं रहनेछैनँ।”</verse>
				<verse number="9">यसै बीचमा यहूदीहरूको एउटा ठूलो भीडले येशू बेथानीमा हुनुहुन्छ भन्‍ने थाहा पाए, र उहाँलाई मात्र होइन, तर उहाँले मरेकाबाट जीवित पार्नुभएको लाजरसलाई समेत हेर्न त्यो भीड त्यहाँ आए।</verse>
				<verse number="10">त्यसकारण मुख्य पूजाहारीहरूले लाजरसलाई पनि मार्ने योजना गरे।</verse>
				<verse number="11">किनकि लाजरसकै कारण धेरै यहूदीहरू येशूलाई पछ्याउन र उहाँमाथि विश्‍वास गर्न थालेका थिए।</verse>
				<verse number="12">भोलिपल्ट निस्तार चाडमा आउने ठूलो भीडले येशू यरूशलेमतिर जाँदैहुनुहुन्छ भन्‍ने खबर सुने।</verse>
				<verse number="13">तिनीहरू खजूरका हाँगाहरू लिएर उहाँलाई भेट्न जयजयकार गर्दैगए। “होसन्‍ना!” “उहाँ जो प्रभुको नाउँमा आउनुहुन्छ धन्य हुनुहुन्छ!” “इस्राएलका राजा धन्यका हुन्!”</verse>
				<verse number="14">अनि येशूले एउटा गधाको बछेडा भेट्टाउनुभयो र त्यसमाथि बस्‍नुभयो। उहाँको यस सवारीबाट धर्मशास्त्रमा लेखिएको यो अगमवाणी पूरा भयो:</verse>
				<verse number="15">“ए यरूशलेमका मानिसहरूहो, नडराओ, हेर, तिम्रा राजा, गधाको बछेडामाथि चढेर आउँदै हुनुहुन्छ।”</verse>
				<verse number="16">त्यस समय उहाँका चेलाहरूले यस घटनाका कुराहरू बुझेनन्, तर येशू आफ्नो महिमामा प्रवेश हुनुभएपछि मात्र तिनीहरूले यी सबै कुराहरू उहाँको बारेमा लेखिएका थिए; र त्यसकारण तिनीहरूले उहाँका निम्ति यी सबै गरेका रहेछन् भनी बुझे।</verse>
				<verse number="17">अब उहाँले लाजरसलाई चिहानबाट बोलाउनुभएको र तिनलाई मृत्युबाट जीवित पार्नुभएको बेला उहाँसँग रहने भीडले यो खबर फैल्याइरहे।</verse>
				<verse number="18">त्यसैले गर्दा यति धेरै मानिसहरू उहाँलाई हेर्न आएका थिए, किनकि उहाँले यो अलौकिक चिन्ह गर्नुभएको छ भनेर तिनीहरूले सुनेका थिए।</verse>
				<verse number="19">त्यसकारण फरिसीहरूले आपसमा भने, “हेर! हामीले केही गर्न सकेनौं, हामी असफल भयौं! हेर त, सारा संसार नै त्यसको पछि लाग्दैछ!”</verse>
				<verse number="20">चाडमा यरूशलेममा आराधना गर्न आएका मानिसहरूमध्ये कति ग्रीकहरू थिए।</verse>
				<verse number="21">तिनीहरू गालीलको बेथसेदामा बस्‍ने फिलिपकहाँ आए, अनि यसो भनेर विन्ती गरे, “हजुर, हामी येशूलाई भेट्न चाहन्छौं।”</verse>
				<verse number="22">फिलिपले गएर अन्द्रियासलाई बताइदिए, अनि अन्द्रियास र फिलिप दुवै गएर येशूलाई भने।</verse>
				<verse number="23">येशूले भन्‍नुभयो, “मानिसको पुत्र महिमित हुने समय आइपुगेको छ।</verse>
				<verse number="24">म तिमीहरूलाई साँच्‍चै भन्दछु, गहुँको दाना माटोमा परेर मरेन भने त्यो एकलो रहन्छ; तर यदि त्यो मर्‍यो भने त्यसले धेरै फल फलाउँछ।</verse>
				<verse number="25">आफ्नो प्राणलाई माया गर्ने मानिसले त्यो गुमाउनेछ; तर आफ्नो प्राणलाई यस संसारमा घृणा गर्नेले त्यो अनन्त जीवनका लागि बचाउनेछ।</verse>
				<verse number="26">मेरो सेवा गर्नेले मलाई पछ्याउनैपर्छ; र म जहाँ छु, मेरा सेवकहरू पनि त्यहाँ हुनैपर्छ। मेरो सेवा गर्नेहरूलाई मेरा पिताले आदर गर्नुहुनेछ।</verse>
				<verse number="27">“अहिले मेरो हृदय अति व्याकुल भएको छ। के म यसरी प्रार्थना गरूँ, ‘पिता, जे हुन आँटेको छ, त्यसदेखि मलाई बचाउनुहोस्?’ होइन, यसैको लागि म यहाँसम्म आएँ।</verse>
				<verse number="28">हे पिता, तपाईं आफ्नो नाउँको महिमा गर्नुहोस्!” त्यसपछि स्वर्गबाट यस्तो एउटा स्वर आयो, “मैले मेरो नाउँको महिमा गरिसकेको छु, र म फेरि महिमा गर्नेछु।”</verse>
				<verse number="29">त्यो भीडमा भएका यो स्वर सुन्‍नेहरूमध्ये कतिले यसलाई गर्जन हो भनी ठाने, तर अरूले स्वर्गदूत उहाँसँग बोल्नुभएको हो भनी भने।</verse>
				<verse number="30">येशूले भन्‍नुभयो, “यो स्वरचाहिँ तिमीहरूको फाइदाको निम्ति थियो, मेरो निम्ति होइन।</verse>
				<verse number="31">अब संसारको न्यायको समय आइपुगेको छ, अब यस संसारको शासक बाहिर फालिनेछ।</verse>
				<verse number="32">यदि म पृथ्वीबाट माथि उचालिएँ भने मैले सबै मानिसहरूलाई मकहाँ खिँच्नेछु।”</verse>
				<verse number="33">उहाँको मृत्यु कुन प्रकारको हुनेछ भन्‍ने सङ्केत गर्न उहाँले यसो भन्‍नुभएको थियो।</verse>
				<verse number="34">भीडले प्रश्न गर्‍यो, “हामीले ख्रीष्‍ट सदा-सर्वदा जीवित रहनुहुनेछ र कहिल्यै मर्नुहुनेछैन भनेर व्यवस्थाबाट सुनेका थियौं। त्यसो हो भने ‘मानिसका पुत्र उचालिनुपर्छ’ भनी तपाईं कसरी भन्‍न सक्नुहुन्छ? यो ‘मानिसका पुत्र’ भनेको को हुन्?”</verse>
				<verse number="35">येशूले तिनीहरूलाई भन्‍नुभयो, “अब केही बेर मात्र तिमीहरूले ज्योति पाउनेछौ। तिमीहरूसँग ज्योति भएकै बेला र अन्धकारले ढाक्नुभन्दा अघि नै हिँड्‍डुल गर। अन्धकारमा हिँड्ने मानिसले ऊ कहाँ जाँदैछ भन्‍ने थाहा पाउँदैन।</verse>
				<verse number="36">तिमीहरूसँग ज्योति हुँदा नै आफ्नो भरोसा त्यसमा राख, तब तिमीहरू ज्योतिका सन्तान बन्‍नेछौ।” यति भनिसक्नुभएपछि येशू जानुभयो र फेरि तिनीहरूबीचमा देखा पर्नुभएन।</verse>
				<verse number="37">येशूले तिनीहरूका अघि यतिका धेरै अलौकिक चिन्हहरू गर्नुभएको थियो, तापनि तिनीहरूले उहाँलाई विश्‍वास गरेनन्।</verse>
				<verse number="38">यो कुरा यशैया अगमवक्‍ताले गरेका यो अगमवाणी पूरा हुनालाई भएको थियो: “हे प्रभु, हाम्रो समाचार कसले विश्‍वास गरेको छ र प्रभुको बाहुबल कसलाई प्रकट गरिएको छ?”</verse>
				<verse number="39">यसैकारणले गर्दा तिनीहरूले विश्‍वास गर्न सकेनन्, किनकि यशैयाले फेरि भनेका छन्:</verse>
				<verse number="40">“तिनीहरूका आँखाले नदेखून्, र हृदयले नबुझून्, न ता निको हुनालाई मकहाँ आऊन् भनेर, परमेश्‍वरले नै तिनीहरूका आँखाहरू नदेख्ने र तिनीहरूका हृदय कठोर पारिदिनुभएको छ।”</verse>
				<verse number="41">यशैयाले यो कुरा येशूको बारेमा भनेका थिए, किनकि उहाँको महिमाको दर्शन तिनले पाएका थिए।</verse>
				<verse number="42">तर यस्तै समयमा पनि धेरै यहूदी अगुवाहरूले समेत उहाँलाई विश्‍वास गरे, तर सभाघरहरूबाट तिनीहरूलाई फरिसीहरूले निकालिदिनेछन् भन्‍ने डरले तिनीहरूले आफ्नो विश्‍वासलाई खुल्‍लमखुल्‍ला स्वीकार गरेनन्।</verse>
				<verse number="43">किनकि परमेश्‍वरको प्रशंसाभन्दा मानिसहरूको प्रशंसा तिनीहरूले रुचाए।</verse>
				<verse number="44">येशूले चर्को सोरमा भन्‍नुभयो, “मलाई विश्‍वास गर्नेले मलाई मात्र होइन, तर मलाई पठाउनुहुनेलाई पनि विश्‍वास गर्दछ।</verse>
				<verse number="45">जसले मलाई हेर्छ, त्यसले मलाई पठाउनुहुनेलाई देख्छ।</verse>
				<verse number="46">म संसारमा ज्योति भएर आएको हुँ, यसकारण ममाथि विश्‍वास राख्नेहरू कोही पनि अब अन्धकारमा रहनेछैन।</verse>
				<verse number="47">“मेरो वचन सुनेर पनि मेरो आज्ञा पालन नगर्नेलाई, म न्याय गर्दिनँ; किनकि म संसारलाई बचाउन आएँ, यसको न्याय गर्नलाई होइनँ।</verse>
				<verse number="48">तर मलाई र मेरो वचनलाई अस्वीकार गर्नेहरू सबैको निम्ति एउटा न्यायकर्ता हुनुहुन्छ। अन्त्यको दिनमा मैले बोलेको यही वचनले त्यसलाई दोषी ठहराउनेछ।</verse>
				<verse number="49">किनकि मैले आफ्नै विचारले बोलिनँ, तर मलाई पठाउनुहुने पिताले नै के बोल्ने, र कसरी बोल्ने भनी मलाई आज्ञा दिनुभयो।</verse>
				<verse number="50">अनि उहाँका आज्ञाहरूले अनन्त जीवनमा पुर्‍याउँछन् भनेर म जान्दछु। त्यसकारण म जे भन्दछु, ती सबै पिताले मलाई भन्‍न लगाउनुभएका कुराहरू नै हुन्।”</verse>
			</chapter>
			<chapter number="13">
				<verse number="1">यो निस्तार चाडको अघिल्‍लो दिन थियो। यस संसारलाई छोडेर पिताकहाँ जाने आफ्नो समय आइपुगेको थियो भनी येशूलाई थाहा थियो। संसारमा भएका आफ्नाहरूलाई उहाँले अन्त्यसम्म नै प्रेम गर्नुभयो।</verse>
				<verse number="2">बेलुकीको भोजनको समय भएको थियो र शैतानले सिमोनको छोरो यहूदा इस्करियोतको मनमा येशूलाई धोका दिने विचार हालिदिइसकेको थियो।</verse>
				<verse number="3">पिताले सबै कुरा उहाँको अधिकारमुनि राखिदिनुभएको छ, अनि उहाँ परमेश्‍वरबाट आउनुभएको हो र परमेश्‍वरकहाँ नै फर्कंदैहुनुहुन्छ भन्‍ने येशूलाई थाहा थियो।</verse>
				<verse number="4">त्यसकारण उहाँ भोजनबाट उठ्नुभयो, र आफ्ना बाहिरी लुगा फुकालेर कम्मरमा एउटा तौलिया बाँध्नुभयो।</verse>
				<verse number="5">त्यसपछि बाटामा पानी खन्याएर उहाँले चेलाहरूका खुट्टा धुन थाल्नुभयो, र आफूले बाँध्नुभएको तौलियाले खुट्टा पुछ्न थाल्नुभयो।</verse>
				<verse number="6">जब उहाँ सिमोन पत्रुसकहाँ आउनुभयो, तब तिनले उहाँलाई भने, “प्रभु, के तपाईंले मेरो खुट्टा धुनुहुन्छ?”</verse>
				<verse number="7">येशूले भन्‍नुभयो, “मैले जे गरिरहेछु यसको अर्थ तिमीहरूले अहिले बुझ्दैनौ, तर पछि बुझ्नेछौ।”</verse>
				<verse number="8">पत्रुसले इन्कार गर्दै भने, “हुँदैन, तपाईंले मेरो खुट्टा कहिल्यै धुनुहुँदैन।” येशूले जवाफ दिनुभयो, “मैले तिम्रो खुट्टा धोइनँ भने, मसँग तिम्रो केही भाग रहनेछैन।”</verse>
				<verse number="9">सिमोन पत्रुसले भने, “प्रभु, त्यसो भए मेरो खुट्टा मात्र होइन, मेरो हात र शिर पनि धोइदिनुहोस्।”</verse>
				<verse number="10">येशूले जवाफ दिनुभयो, “सम्पूर्ण शरीर नुहाइसकेकाहरूका निम्ति खुट्टा मात्रै धुन आवश्यक हुन्छ, उसको पूरै शरीर शुद्ध छ। अब तिमीहरू शुद्ध भयौ, तर यहाँ भएका जम्मै त होइनन्।”</verse>
				<verse number="11">किनकि येशूले उहाँलाई कसले धोका दिन्छ भन्‍ने चिन्‍नुहुन्थ्यो, अनि त्यसैकारण उहाँले जम्मै त शुद्ध छैनन् भनी भन्‍नुभयो।</verse>
				<verse number="12">चेलाहरूको खुट्टा धोइसक्नुभएपछि येशूले आफ्नो लुगा फेरि पहिरिनुभयो, र आफ्नो ठाउँमा बसेर सोध्नुभयो, “मैले तिमीहरूको निम्ति के गर्दैथिएँ, त्यसको अर्थ तिमीहरूले बुझ्दछौ?</verse>
				<verse number="13">तिमीहरू मलाई ‘गुरु’ र ‘प्रभु’ भन्छौ, अनि त्यो ठीकै हो; किनकि म त्यही नै हुँ।</verse>
				<verse number="14">म प्रभु र गुरु भएर पनि मैले तिमीहरूको खुट्टा धोएको छु भने, तिमीहरूले पनि एक-अर्काको खुट्टा धुनैपर्छ।</verse>
				<verse number="15">मैले तिमीहरूलाई एउटा नमुना दिएको छु। मैले तिमीहरूसँग जसो गरेको छु, सो तिमीहरूले पनि गर्ने गर।</verse>
				<verse number="16">म तिमीहरूलाई साँच्‍चै भन्दछु, कुनै सेवक आफ्नो मालिकभन्दा ठूलो हुँदैन, अनि खबर लैजाने पनि खबर पठाउनेभन्दा ठूलो हुँदैन।</verse>
				<verse number="17">अब तिमीहरूलाई यी कुराहरू थाहा छ र यसलाई पालन गर्‍यौ भने तिमीहरू धन्यका हुनेछौ।</verse>
				<verse number="18">“तिमीहरू सबैका निम्ति मैले यी कुराहरू भनेको होइनँ। मैले चुनेका प्रत्येकलाई म राम्ररी चिन्दछु; तर धर्मशास्त्रको यो कुरा पूरा होस् भनेर यसो भएको हो: ‘मसँग भोज खानेले नै मेरो विरुद्धमा लात उठाएको छ।’</verse>
				<verse number="19">“यस कुरालाई त्यो हुनुभन्दा पहिले नै तिमीहरूलाई भनिदिएको छु, ताकि यो पूरा भएपछि तिमीहरूले ऊ म नै हुँ भनी विश्‍वास गर्नेछौ।</verse>
				<verse number="20">म तिमीहरूलाई साँच्‍चै भन्दछु, मैले पठाएकाहरूलाई जसले ग्रहण गर्दछ, त्यसले मलाई नै ग्रहण गर्दछ, अनि मलाई ग्रहण गर्नेले मलाई पठाउनुहुनेलाई ग्रहण गर्दछ।”</verse>
				<verse number="21">यति भनिसक्नुभएपछि येशू आत्मामा धेरै व्याकुल हुनुभयो, र उहाँले भन्‍नुभयो, “म तिमीहरूलाई साँच्‍चै भन्दछु, तिमीहरूमध्येकै एक जनाले मलाई धोका दिनेछ।”</verse>
				<verse number="22">उहाँले कसलाई भन्‍नुभएको हो भनेर अलमलमा परी चेलाहरूले एक-अर्कालाई हेराहेर गरे।</verse>
				<verse number="23">येशूले प्रेम गर्नुहुने चेला, उहाँको छेउमा अडेस लागिरहेका थिए।</verse>
				<verse number="24">सिमोन पत्रुसले यिनै चेलालाई इशारा गरेर भने, “उहाँले कसलाई भन्‍नुभएको हो? उहाँलाई सोध।”</verse>
				<verse number="25">येशूको शरीरमा अडेस लागेर तिनले सोधे, “प्रभु त्यो को हो?”</verse>
				<verse number="26">येशूले जवाफ दिनुभयो, “मैले यो रोटीको टुक्रा भाँडामा चोपेर जसलाई दिन्छु, त्यो त्यही हो।” अनि उहाँले रोटी चोपेपछि सिमोनको छोरा यहूदा इस्करियोतलाई दिनुभयो।</verse>
				<verse number="27">यहूदाले त्यो रोटी लियो, र त्यसपछि शैतान त्यसभित्र पसिहाल्यो। तब येशूले त्यसलाई भन्‍नुभयो, “तिमीले जे गर्नु छ, चाँडो गरिहाल।”</verse>
				<verse number="28">येशूले त्यसलाई यो किन भन्‍नुभयो त्यसको अर्थ त्यहाँ खान बस्‍नेहरूमध्ये कसैले पनि बुझेनन्।</verse>
				<verse number="29">यहूदाले पैसाको हिसाब राख्ने भएको हुँदा शायद चाडको निम्ति आवश्यक कुनै कुरा किन्‍न अथवा केही पैसा गरिबहरूलाई दिन भनी येशूले अह्राउनुभएको होला भनी कतिले ठाने।</verse>
				<verse number="30">रोटी लिएपछि यहूदा तुरुन्तै बाहिर निस्क्यो। त्यस बेला रात परेको थियो।</verse>
				<verse number="31">यहूदा कोठाबाट बाहिर गएपछि येशूले भन्‍नुभयो, “अब मानिसको पुत्रको महिमा भएको छ, अनि ममा परमेश्‍वरको महिमा भएको छ।”</verse>
				<verse number="32">यदि परमेश्‍वर ममा महिमित हुनुभयो भने परमेश्‍वरले मलाई आफैमा महिमित पार्नुहुनेछ र मलाई तुरुन्तै महिमित तुल्याउनुहुनेछ।</verse>
				<verse number="33">“हे मेरा बालकहरूहो, अब म तिमीहरूसँग केही बेर मात्र रहन्छु। तिमीहरूले मलाई खोज्नेछौ; अनि यहूदी अगुवाहरूलाई भनेझैं म अब तिमीहरूलाई पनि भन्छु: म जहाँ जाँदैछु, त्यहाँ तिमीहरू आउन सक्दैनौ।</verse>
				<verse number="34">“म तिमीहरूलाई एउटा नयाँ आज्ञा दिँदैछु: एक-अर्कालाई प्रेम गर। मैले तिमीहरूलाई जसरी प्रेम गरें, तिमीहरूले पनि एक-अर्कालाई त्यसरी नै प्रेम गर्नुपर्छ।</verse>
				<verse number="35">तिमीहरूले एक-अर्कालाई प्रेम गर्‍यौ भने, त्यसैबाट तिमीहरू मेरा चेलाहरू हौ भनी सबै मानिसहरूले जान्‍नेछन्।”</verse>
				<verse number="36">सिमोन पत्रुसले सोधे, “प्रभु, तपाईं कहाँ जाँदैहुनुहुन्छ?” येशूले उत्तर दिनुभयो, “म जहाँ जाँदैछु, त्यहाँ तिमी अहिले आउन सक्दैनौ, तर पछि तिमीले मलाई पछ्याउनेछौ।”</verse>
				<verse number="37">पत्रुसले सोधे, “प्रभु, म अहिले तपाईंसँग किन आउन सक्दिनँ र? म ता तपाईंका निम्ति मर्न पनि तयार छु।”</verse>
				<verse number="38">तब येशूले भन्‍नुभयो, “के तिमीले साँच्‍चै आफ्नो जीवन मेरो लागि दिन्छौ? म तिमीलाई साँच्‍चै भन्दछु, भोलि बिहान भाले बास्‍नुअघि नै तिमीले मलाई ‘चिन्दिनँ’ भनी तीनपल्ट अस्वीकार गर्नेछौ!”</verse>
			</chapter>
			<chapter number="14">
				<verse number="1">“तिमीहरूको हृदय व्याकुल नहोस्। परमेश्‍वरमाथि विश्‍वास राख, ममाथि पनि विश्‍वास राख।</verse>
				<verse number="2">मेरा पिताका घरमा धेरै ठाउँहरू छन्, यो कुरा सत्य नहुँदो होताम त्यहाँ तिमीहरूको लागि ठाउँ तयार पार्न जाँदैछु भनेर तिमीहरूलाई भन्‍नेथिइनँ।</verse>
				<verse number="3">म गएर ठाउँ तयार पारेपछि फेरि आउनेछु; र म जहाँ छु त्यहाँ तिमीहरू पनि सधैं मसँग रहन सक भनेर तिमीहरूलाई त्यहाँ लैजानेछु।</verse>
				<verse number="4">म जहाँ जाँदैछु त्यहाँ पुग्ने बाटो तिमीहरू जान्दछौ।”</verse>
				<verse number="5">थोमाले उहाँलाई भने, “प्रभु, तपाईं कहाँ जाँदैहुनुहुन्छ भन्‍ने हामीलाई केही थाहा छैन। तब कसरी हामीले त्यो बाटो चिन्‍न सक्छौं?”</verse>
				<verse number="6">येशूले भन्‍नुभयो, “बाटो, सत्य र जीवन म नै हुँ; मद्वारा बाहेक कोही पिताकहाँ आउन सक्दैन।</verse>
				<verse number="7">यदि तिमीहरूले मलाई चिनेका भए मेरा पितालाई पनि चिन्‍नेथियौ। अबदेखि तिमीहरूले उहाँलाई चिन्छौ, अनि उहाँलाई देखेका पनि छौ।”</verse>
				<verse number="8">फिलिपले भने, “गुरुज्यू, हामीलाई पिता देखाइदिनुहोस्, तब यही नै हामीलाई पर्याप्‍त हुनेछ।”</verse>
				<verse number="9">येशूले जवाफ दिनुभयो, “फिलिप! यतिका दिनसम्म म तिमीसँग बसेर पनि तिमीले मलाई चिनेनौ? जतिले मलाई देखेका छन्, तिनीहरूले पितालाई पनि देखेका हुन्छन्। तब तिमीले ‘हामीलाई पिता देखाइदिनुहोस्’ भनेर कसरी भन्दछौ?</verse>
				<verse number="10">के तिमीलाई म पितामा छु, र पिता ममा हुनुहुन्छ भनेर विश्‍वास छैन? मैले तिमीहरूलाई भनेका यी वचनहरू मेरा आफ्नै अधिकारले होइनन्। वास्तवमा ममा हुनुहुने मेरा पिताले आफ्नो काम गर्दै हुनुहुन्छ।</verse>
				<verse number="11">म पितामा छु र पिता ममा हुनुहुन्छ भनी मैले भनेकोमा विश्‍वास गर; नत्र भने कमसेकम मैले गरेका महान् आश्‍चर्य कर्महरूका कारणले त विश्‍वास गर।</verse>
				<verse number="12">म तिमीहरूलाई साँच्‍चै भन्दछु, ममाथि विश्‍वास गर्ने जसले पनि मैले गरिरहेका यी कामहरू गर्नेछ, अनि उसले यीभन्दा अझ ठूला-ठूला कार्य पनि गर्नेछ; किनकि म पिताकहाँ जाँदैछु।</verse>
				<verse number="13">मेरो नाउँमा तिमीहरूले जेसुकै मागे पनि म त्यो पूरा गर्नेछु, ताकि पुत्रद्वारा पितालाई महिमा होस्।</verse>
				<verse number="14">तिमीहरूले मसँग मेरो नाउँमा जे मागे पनि म त्यो पूरा गर्नेछु।</verse>
				<verse number="15">“तिमीहरूले मलाई प्रेम गर्छौ भने मेरो आज्ञाहरू मान्‍नेछौ।</verse>
				<verse number="16">म पितासँग विन्ती गर्नेछु, र उहाँले तिमीहरूलाई अर्को सल्‍लाहकार दिनुहुनेछ। उहाँ सधैं तिमीहरूसँग हुनुहुनेछ।</verse>
				<verse number="17">उहाँ सत्यका आत्मा हुनुहुन्छ। संसारले उहाँलाई ग्रहण गर्न सक्दैन; किनकि संसारले उहाँलाई देख्दैन, अनि चिन्दैन पनि, तर तिमीहरूले उहाँलाई चिन्दछौ; किनकि उहाँ तिमीहरूसँग रहनुहुन्छ र उहाँ तिमीहरूभित्र हुनुहुनेछ।</verse>
				<verse number="18">म तिमीहरूलाई टुहुरा छोड्नेछैनँ, म तिमीहरूकहाँ आउनेछु।</verse>
				<verse number="19">केही बेरपछि संसारले मलाई कहिल्यै देख्नेछैन, तर तिमीहरूले मलाई देख्नेछौ। म जीवित भएकोले तिमीहरू पनि जीवित रहनेछौ।</verse>
				<verse number="20">त्यस दिन म मेरा पितामा छु, तिमीहरू ममा छौ, अनि म तिमीहरूमा छु भनी तिमीहरूले बुझ्नेछौ।</verse>
				<verse number="21">जोसँग मेरा आज्ञाहरू छन् र ती पालन गर्दछन्, तिनीहरूले नै मलाई प्रेम गर्छन्। अनि मलाई प्रेम गर्नेहरूलाई पिताले प्रेम गर्नुहुन्छ, अनि म पनि उनीहरूलाई प्रेम गर्नेछु र आफूलाई तिनीहरूकहाँ प्रकट गरिदिनेछु।”</verse>
				<verse number="22">यहूदाले (यहूदा इस्करियोतचाहिँ होइन) उहाँलाई भने, “गुरुज्यू, तपाईंले किन हामीकहाँ मात्र आफूलाई प्रकट गर्नुहुन्छ, तर संसारकहाँ गर्नुहुन्‍न?”</verse>
				<verse number="23">येशूले जवाफ दिनुभयो, “जसले मलाई प्रेम गर्छ, उसले मेरा शिक्षाहरू मान्‍नेछ। मेरा पिताले तिनीहरूलाई पनि प्रेम गर्नुहुनेछ; अनि हामी तिनीहरूकहाँ आउनेछौं र तिनीहरूसँग वास गर्नेछौं।</verse>
				<verse number="24">मलाई प्रेम नगर्नेहरूले मेरा शिक्षाहरू पालन गर्दैनन्। तिमीहरूले सुनेका यी वचनहरू मेरा आफ्नै होइनन्, तर मलाई पठाउनुहुने पिताका हुन्।</verse>
				<verse number="25">“म अहिले तिमीहरूसँग छँदै तिमीहरूलाई यो भनेको छु।</verse>
				<verse number="26">पिताले मेरो नाउँमा पठाइदिनुहुने सल्‍लाहकार अर्थात् पवित्र आत्माले तिमीहरूलाई सबै कुराहरू सिकाउनुहुनेछ, र मैले तिमीहरूलाई भनेको प्रत्येक कुरा पनि सम्झना गराइदिनुहुनेछ।</verse>
				<verse number="27">शान्ति म तिमीहरूसँग छोड्छु, मेरो आफ्नै शान्ति म तिमीहरूलाई दिन्छु। संसारले दिएजस्तो ता म तिमीहरूलाई दिनेछैनँ।” तिमीहरूको हृदय व्याकुल नहोस् र भयभीत नहोस्।</verse>
				<verse number="28">“मैले भनेको यो कुरा तिमीहरूले सुनेका छौ, ‘म गइरहेको छु, तर फेरि म तिमीहरूकहाँ फर्किआउनेछु।’ तिमीहरूले मलाई साँच्‍चै प्रेम गर्छौ भने म मेरा पिताकहाँ जाँदैछु भन्‍ने कुरामा तिमीहरू आनन्दित हुनेछौ; किनकि पिता मभन्दा महान् हुनुहुन्छ।</verse>
				<verse number="29">अनि यी कुराहरू हुन आउनु अघि नै मैले तिमीहरूलाई सबै भनिदिएको छु; किनकि जब यी कुराहरू पूरा हुनेछन्, तब तिमीहरूले विश्‍वास गर्नेछौ।</verse>
				<verse number="30">म तिमीहरूसँग अब धेरै बोल्नेछैनँ, किनकि यस संसारको शासक आउँदैछ। त्यसको ममाथि केही अधिकार छैन,</verse>
				<verse number="31">तर म पितालाई प्रेम गर्छु र उहाँले मलाई दिनुभएका आज्ञाहरू मैले ठीकसँग पालन गर्छु भनी संसारले जान्‍नुपर्छ। “उठ, हामी यहाँबाट जाऔं।”</verse>
			</chapter>
			<chapter number="15">
				<verse number="1">येशूले भन्‍नुभयो, “साँचो दाखको बोट म नै हुँ, र मेरा पिताचाहिँ किसान हुनुहुन्छ।</verse>
				<verse number="2">ममा फल नफल्ने प्रत्येक हाँगालाई उहाँले काटिदिनुहुन्छ, तर फल्ने हाँगाहरूलाई अझ बढी फलोस् भनेर उहाँले छिँवल्नुहुन्छ ।</verse>
				<verse number="3">मैले तिमीहरूसँग बोलेका वचनले तिमीहरू शुद्ध भइसकेका छौ।</verse>
				<verse number="4">ममा रहो, र म तिमीहरूमा रहनेछु। कुनै पनि हाँगाले आफै फल फलाउन सक्दैन, त्यो हाँगा दाखको बोटमा नै रहनुपर्छ। त्यसै गरी ममा नरहेसम्म तिमीहरूले पनि फल फलाउन सक्दैनौ।</verse>
				<verse number="5">“दाखको बोट म नै हुँ; अनि तिमीहरू हाँगाहरू हौ। यदि कुनै मानिस ममा रहन्छ, र म त्यसमा रहन्छु भने त्यसले धेरै फल फलाउँछ। मबाट अलग रहेर तिमीहरूले केही गर्न सक्दैनौ।</verse>
				<verse number="6">यदि कोही ममा रहिरहँदैन भने त्यो मिल्काइने, र सुक्ने हाँगाजस्तै हो, त्यस्ता हाँगाहरूलाई टिपेर आगोमा फालि जलाइन्छन्।</verse>
				<verse number="7">तर यदि तिमीहरू ममा रहिरह्‍यौ र मेरा वचन तिमीहरूमा रहिरहे भने तिमीहरूले चिताएको जे पनि माग, र त्यो दिइनेछ।</verse>
				<verse number="8">तिमीहरू मेरा चेलाहरू हौ भनी देखाउन धेरै फल फलायौ भने, त्यसबाट मेरा पितालाई ठूलो महिमा मिल्नेछ।</verse>
				<verse number="9">“पिताले मलाई प्रेम गर्नुभएझैं, मैले पनि तिमीहरूलाई प्रेम गरेको छु। अब मेरो प्रेममा रहिरहो।</verse>
				<verse number="10">मेरा आज्ञा तिमीहरूले मान्यौ भने, तिमीहरू मेरो प्रेममा रहेका हुन्छौ, जसरी मैले पनि मेरा पिताको आज्ञा मानेर उहाँको प्रेममा रहेको छु।</verse>
				<verse number="11">मेरो आनन्द तिमीहरूमा रहोस् भनेर मैले यी कुराहरू तिमीहरूलाई भनेको हुँ, ताकि तिमीहरूको आनन्दपूर्ण होस्।</verse>
				<verse number="12">मेरो आज्ञा यही हो: एक-अर्कालाई प्रेम गर, जसरी मैले तिमीहरूलाई प्रेम गरेको छु।</verse>
				<verse number="13">आफ्नो जीवन आफ्ना मित्रहरूका लागि अर्पण गर्नुभन्दा ठूलो प्रेम अरू कसैको हुँदैन।</verse>
				<verse number="14">यदि तिमीहरूले मेरो आज्ञा मान्यौ भने, तिमीहरू मेरा मित्रहरू हौ।</verse>
				<verse number="15">अबदेखि म तिमीहरूलाई सेवक भन्दिनँ, किनकि सेवकलाई आफ्ना मालिकको कामकुरा थाहा हुँदैन; तर मैले तिमीहरूलाई मित्रहरू भनेको छु; किनकि पिताबाट मैले सिकेका सबै कुरा मैले तिमीहरूलाई थाहा दिएको छु।</verse>
				<verse number="16">तिमीहरूले मलाई चुनेनौ, तर मैले तिमीहरूलाई चुनें; र तिमीहरूलाई सधैं रहिरहने फल फलाउनलाई नियुक्‍त गरें। मेरो नाउँमा तिमीहरूले जे मागौला, पिताले सो तिमीहरूलाई दिनुहुनेछ।</verse>
				<verse number="17">मेरो आज्ञा यही हो: एक-अर्कालाई प्रेम गर।</verse>
				<verse number="18">“यदि संसारले तिमीहरूलाई घृणा गर्‍यो भने, त्यसले पहिला मलाई नै घृणा गरेको हो भनी सम्झ।</verse>
				<verse number="19">तिमीहरू संसारका हुँदा हौ ता यसले तिमीहरूलाई आफ्नैलाई झैं प्रेम गर्नेथियो; तर तिमीहरू यस संसारका होइनौ, किनकि संसारदेखि अलग रहन मैले तिमीहरूलाई चुनें। यसैकारण संसारले तिमीहरूलाई घृणा गर्दछ।</verse>
				<verse number="20">मैले तिमीहरूलाई भनेका कुरा सम्झ: ‘कुनै पनि सेवक आफ्नो मालिकभन्दा ठूलो हुँदैन।’ यदि तिनीहरूले मलाई सताएका छन् भने, तिमीहरूलाई पनि तिनीहरूले सताउनेछन्। तिनीहरूले मेरा शिक्षा सुनेका भए, तिमीहरूका शिक्षा पनि सुन्‍नेथिए।</verse>
				<verse number="21">मेरो नाउँको कारणले गर्दा तिनीहरूले तिमीहरूलाई यस्तो व्यवहार गर्नेछन्; किनकि मलाई पठाउनुहुनेलाई तिनीहरूले चिन्दैनन्।</verse>
				<verse number="22">म आएर तिनीहरूलाई नभनेको भएदेखि, तिनीहरू पापको दोषी ठहरिने थिएनन्; तर अब तिनीहरूलाई आफ्नो पापको निम्ति कुनै बहाना छैन।</verse>
				<verse number="23">मलाई घृणा गर्नेले मेरा पितालाई पनि घृणा गरेको हुन्छ।</verse>
				<verse number="24">पहिला अरू कसैले नगरेका कामहरू मैले तिनीहरूका बीचमा नगरेको भए तिनीहरू पापको दोषी ठहरिने थिएनन्; तर अब ता तिनीहरूले यी आश्‍चर्य कर्महरू देखेका छन्, तापनि म र पिता हामी दुवैलाई तिनीहरूले घृणा गरेका छन्।</verse>
				<verse number="25">तर तिनीहरूका व्यवस्थामा लेखिएको यो कुरा पूरा हुनालाई यसो भएको हो: ‘तिनीहरूले मलाई विनाकारण घृणा गरे।’</verse>
				<verse number="26">“जब मैले पिताको तर्फबाट तिमीहरूकहाँ सल्‍लाहकार पठाउनेछु, अर्थात् पिताबाट आउनुहुने सत्यको आत्मा तिमीहरूकहाँ आउनुहुनेछ, तब उहाँले मेरो विषयमा साक्षी दिनुहुनेछ।</verse>
				<verse number="27">अनि तिमीहरूले पनि साक्षी दिनैपर्छ; किनकि तिमीहरू सुरुदेखि नै मसँग रहेका छौ।”</verse>
			</chapter>
			<chapter number="16">
				<verse number="1">“तिमीहरू ठक्‍कर खाई तर्केर नजाओ भनेर मैले यी सबै कुराहरू तिमीहरूलाई भनेको हुँ।</verse>
				<verse number="2">अनि तिनीहरूले तिमीहरूलाई सभाघरहरूबाट बाहिर निकालिदिनेछन्; वास्तवमा एउटा यस्तो समय आइरहेको छ, जब तिमीहरूलाई हत्या गर्ने जोसुकैले परमेश्‍वरलाई सेवा गरिरहेको छु भनी ठान्‍नेछ।</verse>
				<verse number="3">तिनीहरूले यी कामहरू यसैकारण गर्नेछन्; किनकि तिनीहरूले पितालाई र मलाई चिनेका छैनन्।</verse>
				<verse number="4">मैले यी कुराहरू तिमीहरूलाई यसैकारण बताएको छु, कि जब त्यो समय आउँछ, तब मैले तिमीहरूलाई चेतावनी दिएको थिएँ भनी तिमीहरूले स्मरण गर्नेछौ। यी कुराहरू मैले तिमीहरूलाई पहिले नै भनिनँ, किनकि म तिमीहरूसँगै थिएँ।</verse>
				<verse number="5">अब म मलाई पठाउनुहुनेकहाँ जाँदैछु, तापनि ‘तपाईं कहाँ जाँदैहुनुहुन्छ?’ भनी तिमीहरू कसैले मलाई सोध्दैनौ।</verse>
				<verse number="6">मैले यी कुराहरू भनेका कारण तिमीहरूको ह्रदय शोकले भरिएको छ।</verse>
				<verse number="7">तर म तिमीहरूलाई साँचो भन्दछु: तिमीहरूको भलाइको निम्ति नै म जाँदैछु। म नगएसम्म सल्‍लाहकार तिमीहरूकहाँ आउनुहुनेछैन; तर यदि म गएँ भने, म उहाँलाई तिमीहरूकहाँ पठाइदिनेछु।</verse>
				<verse number="8">अनि उहाँ आउनुभएपछि, उहाँले संसारलाई पाप, धार्मिकता र न्यायको विषयमा दोष देखाइदिनुहुनेछ।</verse>
				<verse number="9">पापको विषयमा; किनकि मानिसहरूले मलाई विश्‍वास गर्दैनन्,</verse>
				<verse number="10">धार्मिकताको विषयमा; किनकि म पिताकहाँ जाँदैछु, र तिमीहरूले मलाई फेरि देख्नेछैनौ,</verse>
				<verse number="11">र न्यायको विषयमा; किनकि यस संसारको शासकले दण्डको आज्ञा पाइसकेको छ।</verse>
				<verse number="12">“मैले तिमीहरूलाई भन्‍नुपर्ने कुराहरू अझ धेरै छन्, तिमीहरूले अहिले सहन सक्नेभन्दा पनि बढी छन्;</verse>
				<verse number="13">तर जब उहाँ अर्थात् सत्यका आत्मा आउनुहुन्छ, तब उहाँले तिमीहरूलाई सबै सत्यतामा डोर्‍याउनुहुनेछ। उहाँ आफ्नै तर्फबाट बोल्नुहुनेछैन, तर उहाँले आफूले जे सुन्‍नुहुन्छ त्यही बोल्नुहुनेछ; र उहाँले तिमीहरूलाई हुन आउने कुराहरू घोषणा गरिदिनुहुनेछ।</verse>
				<verse number="14">जे मेरा हुन्, त्यसबाट लिएर त्यो तिमीहरूलाई प्रकट गरिदिनुभएर उहाँले मेरो महिमा गर्नुहुनेछ।</verse>
				<verse number="15">जे-जति पिताका हुन्, ती मेरा हुन्। त्यसैकारण जे मेरा हुन्, त्यसबाट लिएर आत्माले त्यो तिमीहरूलाई प्रकट गरिदिनुहुनेछ भनी मैले भनेको हुँ।</verse>
				<verse number="16">“केही बेरपछि तिमीहरूले फेरि मलाई देख्नेछैनौ; अनि फेरि केही बेरपछि तिमीहरूले मलाई देख्नेछौ।”</verse>
				<verse number="17">उहाँका केही चेलाहरूले एक-आपसमा भने, “उहाँले ‘केही बेरपछि तिमीहरूले फेरि मलाई देख्नेछैनौ, अनि फेरि केही बेरपछि तिमीहरूले मलाई देख्नेछौ’ र ‘किनकि म पिताकहाँ जाँदैछु’ भनी भन्‍नुभएको अर्थ के हो?”</verse>
				<verse number="18">तिनीहरूले “उहाँले ‘केही बेर’ भन्‍नुभएको अर्थ के हो? उहाँले के भन्दैहुनुहुन्छ, सो हामी बुझ्न सक्दैनौं,” भनी सोधपुछ गरिरहे।</verse>
				<verse number="19">तिनीहरूले यस विषयमा उहाँलाई सोध्ने इच्छा गर्दैछन् भनी येशूले थाहा पाउनुभयो र उहाँले तिनीहरूलाई भन्‍नुभयो, “के तिमीहरूले मैले ‘केही बेरपछि तिमीहरूले फेरि मलाई देख्नेछैनौ, अनि फेरि केही बेरपछि तिमीहरूले मलाई देख्नेछौ’ भनी भन्‍नुको अर्थ के होला भन्दै एकापसमा सोधपुछ गरिरहेका छौ?</verse>
				<verse number="20">म तिमीहरूलाई साँच्‍चै भन्दछु, तिमीहरू रुनेछौ र विलाप गर्नेछौ, तर संसारचाहिँ रमाउनेछ। तिमीहरूले शोक गर्नेछौ, तर तिमीहरूको शोक आनन्दमा परिणत हुनेछ।</verse>
				<verse number="21">बालक जन्माउने बेलामा स्त्रीलाई पीडा हुन्छ; किनकि तिनको समय आएको हुन्छ, तर बालक जन्मिएपछि संसारमा एउटा बालकको जन्म भएको छ भन्‍ने कुराको हर्षको कारण तिनले त्यस वेदनालाई बिर्सन्छिन्।</verse>
				<verse number="22">तिमीहरूलाई पनि त्यस्तै नै हुन्छ: अहिले तिमीहरूको शोकको समय हो, तर मैले फेरि तिमीहरूलाई देख्नेछु, र तिमीहरू रमाउनेछौ, अनि कसैले पनि तिमीहरूको आनन्द खोस्‍नेछैन।</verse>
				<verse number="23">अनि त्यस दिन तिमीहरूले मलाई फेरि केही पनि माग्नेछैनौ। म तिमीहरूलाई साँच्‍चै भन्दछु, तिमीहरूले मेरो नाउँमा जे माग्छौ, त्यो मेरा पिताले तिमीहरूलाई दिनुहुनेछ।</verse>
				<verse number="24">अहिलेसम्म तिमीहरूले मेरो नाउँमा केही पनि मागेका छैनौ; माग अनि तिमीहरूले पाउनेछौ र तिमीहरूको आनन्दपूर्ण हुनेछ।</verse>
				<verse number="25">“म दृष्‍टान्तहरूमा बोलिरहेको छु, तर एउटा समय आउँदैछ, जब मैले फेरि यस प्रकारको दृष्‍टान्तको प्रयोग गर्नेछैनँ, तर मेरा पिताको विषयमा मैले तिमीहरूलाई स्पष्‍ट गरी भन्‍नेछु।</verse>
				<verse number="26">त्यो दिन तिमीहरूले मेरो नाउँमा माग्नेछौ। मैले पितासँग तिमीहरूका निम्ति विन्ती गर्नेछु भनी भनेको होइनँ।</verse>
				<verse number="27">पिता आफैले तिमीहरूलाई प्रेम गर्नुहुन्छ; किनकि तिमीहरूले मलाई प्रेम गरेका छौ र म परमेश्‍वरबाट आएको हुँ भनी विश्‍वास गरेका छौ।</verse>
				<verse number="28">म पिताबाट आएँ, र संसारमा प्रवेश गरें; अब म संसारलाई छोडेर पिताकहाँ नै फर्कंदैछु।”</verse>
				<verse number="29">त्यसपछि येशूका चेलाहरूले भने, “अब तपाईं स्पष्‍टसँग र दृष्‍टान्‍तविना नै बोल्दैहुनुहुन्छ।</verse>
				<verse number="30">अब हामीले बुझ्न सक्यौं, कि तपाईं सबै कुरा जान्‍नुहुन्छ; अनि तपाईंलाई कसैले केही सोध्नुपर्ने आवश्यकता पनि तपाईंको निम्ति छैन। यसै कुराले तपाईं परमेश्‍वरबाट आउनुभएको हो भनी हामीलाई विश्‍वास दिलाउँछ।”</verse>
				<verse number="31">येशूले जवाफ दिनुभयो, “बल्‍ल तिमीहरूले विश्‍वास गर्दछौ?</verse>
				<verse number="32">तर समय आइरहेको छ, वास्तवमा त्यो समय आइसकेको छ, जब तिमीहरू छरपस्‍ट हुनेछौ, र हरेक आ-आफ्नै ठाउँमा जानेछौ। तिमीहरूले मलाई एकलै छोड्नेछौ। तापनि म एकलो छैनँ, किनकि मेरा पिता मसँग हुनुहुन्छ।</verse>
				<verse number="33">“ममा तिमीहरूलाई शान्ति मिलोस् भनेर मैले यी कुराहरू तिमीहरूलाई भनेको छु। यस संसारमा तिमीहरूलाई सङ्कष्‍ट हुनेछ; तर ढाडस गर! मैले संसारलाई जितेको छु।”</verse>
			</chapter>
			<chapter number="17">
				<verse number="1">येशूले यी कुराहरू भनिसक्नुभएपछि, उहाँले स्वर्गतिर हेर्नुभयो र प्रार्थना गर्नुभयो: “हे पिता, समय भयो। तपाईंको पुत्रको महिमा गर्नुहोस्, र पुत्रले पनि तपाईंलाई महिमा दिन सकोस्।</verse>
				<verse number="2">किनकि तपाईंले दिनुभएका हरेकलाई उसले अनन्त जीवन दिन सकोस् भनेर तपाईंले उसलाई यस पृथ्वीको मानिस जातिमाथि अधिकार दिनुभएको छ।</verse>
				<verse number="3">अनन्त जीवन यही हो: तिनीहरूले तपाईं एक मात्र सत्य परमेश्‍वरलाई, अनि तपाईंले पठाउनुभएको येशू ख्रीष्‍टलाई चिनून्।</verse>
				<verse number="4">तपाईंले मलाई अह्राउनुभएको प्रत्येक काम गरेर मैले तपाईंलाई पृथ्वीमा महिमा दिएको छु।</verse>
				<verse number="5">हे पिता, तपाईंको सामु मलाई त्यो महिमाले महिमित गराउनुहोस्, जुन महिमा संसारको सृष्‍टिअघि तपाईंमा मेरो निम्ति थियो।</verse>
				<verse number="6">“संसारबाट तपाईंले मलाई दिनुभएका मानिसहरूका बीचमा तपाईंलाई मैले प्रकट गरेको छु। ती तपाईंकै थिए, र ती तपाईंले फेरि मलाई दिनुभयो; र तिनीहरूले तपाईंको वचन पालन गरेका छन्।</verse>
				<verse number="7">मसित जे-जति छन्, ती सबै तपाईंबाट नै आएका हुन् भनेर अब तिनीहरूले थाहा गरेका छन्।</verse>
				<verse number="8">किनकि तपाईंले मलाई दिनुभएका वचनहरू मैले तिनीहरूलाई पनि दिएँ; र तिनीहरूले पनि ती सब ग्रहण गरेका छन्। म तपाईंबाटै आएको हुँ भनेर पक्‍कै जानेका छन्, र तपाईंले मलाई पठाउनुभयो भनी विश्‍वास पनि गरेका छन्।</verse>
				<verse number="9">म तिनीहरूका लागि प्रार्थना गर्दछु। संसारको लागि म प्रार्थना गर्दिनँ, तर तपाईंले मलाई दिनुभएकाहरूको लागि म प्रार्थना गर्छु; किनकि तिनीहरू तपाईंका नै हुन्।</verse>
				<verse number="10">मेरा सबै थोक तपाईंकै हुन्, र तपाईंका सबै थोक मेरा हुन्; अनि तिनीहरूद्वारा महिमा मकहाँ आएको छ।</verse>
				<verse number="11">म यस संसारमा अब रहँदिनँ, तर तिनीहरू यही संसारमा रहन्छन्, अनि म तपाईंकहाँ आउँदैछु। हे पवित्र पिता, तपाईंको नाउँको शक्‍तिले तिनीहरूलाई जोगाइराख्नुहोस्, जुन नाउँ तपाईंले मलाई दिनुभएको छ, जसद्वारा तिनीहरू पनि हामीजस्तै एक होऊन्।</verse>
				<verse number="12">म तिनीहरूसँग हुँदा, तपाईंले मलाई दिनुभएको नाउँले तिनीहरूलाई जोगाइराखें। तिनीहरूमध्ये एउटाबाहेक अरू कोही पनि नष्‍ट भएनन्, तर धर्मशास्त्र पूरा होस् भनेर एक जनाचाहिँ विनाशको पुत्र नै भयो।</verse>
				<verse number="13">“अब म तपाईंकहाँ आउँदैछु। मेरो आनन्दले तिनीहरू पूरा भरपूर होऊन् भनेर मैले यी कुराहरू म संसारमा हुँदा नै भनिदिएको छु।</verse>
				<verse number="14">मैले तिनीहरूलाई तपाईंको वचन दिएको छु। संसारले तिनीहरूलाई घृणा गरेको छ; किनकि जसरी म संसारको होइनँ, तिनीहरू पनि संसारका होइनन्।</verse>
				<verse number="15">संसारबाट तिनीहरूलाई लैजानुहोस् भनेर म तपाईंसँग विन्ती गर्दिनँ, तर दुष्‍टको शक्‍तिबाट तिनीहरूलाई जोगाइराख्नुहोस् भनी विन्ती गर्छु।</verse>
				<verse number="16">म यस संसारको नभएजस्तै, तिनीहरू पनि अब यस संसारका होइनन्।</verse>
				<verse number="17">सत्यताद्वारा तिनीहरूलाई पवित्र गर्नुहोस्; तपाईंको वचन सत्य छ।</verse>
				<verse number="18">तपाईंले मलाई संसारमा पठाउनुभएझैं, मैले पनि तिनीहरूलाई संसारमा पठाएको छु।</verse>
				<verse number="19">तिनीहरू पनि साँचो रूपले पवित्र होऊन् भनेर म आफूलाई तिनीहरूका लागि पवित्र गर्दछु।</verse>
				<verse number="20">“तिनीहरूका निम्ति मात्र म प्रार्थना गर्दिनँ, तर तिनीहरूका साक्षीद्वारा पछि मलाई विश्‍वास गर्नेहरू सबैका लागि पनि म प्रार्थना गर्दछु।</verse>
				<verse number="21">हे पिता, जस्तो म तपाईंमा छु र तपाईं ममा हुनुहुन्छ, त्यसरी नै तिनीहरू पनि हामीमा एक होऊन्। तिनीहरू पनि हामीमा रहन सकून्; ताकि तपाईंले मलाई पठाउनुभयो भनी संसारले विश्‍वास गरोस्।</verse>
				<verse number="22">तिनीहरू पनि हामीजस्तै एक होऊन् भनेर तपाईंले मलाई दिनुभएको महिमा मैले तिनीहरूलाई पनि दिएको छु:</verse>
				<verse number="23">म तिनीहरूमा अनि तपाईं ममा। तपाईंले मलाई संसारमा पठाउनुभएको हो, र मलाई प्रेम गर्नुभएझैं तिनीहरूलाई पनि गर्नुहुन्छ भन्‍ने कुरा संसारलाई थाहा दिन तिनीहरूमा पूरा एकता आओस्।</verse>
				<verse number="24">“हे पिता, म इच्छा गर्दछु जो जति तपाईंले मलाई दिनुभएको छ, तिनीहरू पनि म जहाँ छु, मसितै त्यहीं रहून् र मेरो महिमा तिनीहरूले देखून्, जुन महिमा तपाईंले संसारको सृष्‍टिभन्दा पहिलेदेखि नै मलाई प्रेम गर्नुभएको हुनाले मलाई दिनुभयो।</verse>
				<verse number="25">“हे धार्मिक पिता, संसारले तपाईंलाई नचिने तापनि म तपाईंलाई चिन्दछु; अनि तपाईंले मलाई पठाउनुभएको हो भनेर तिनीहरूले जान्दछन्।</verse>
				<verse number="26">मैले तपाईंलाई तिनीहरूकहाँ प्रकट गरेको छु, अनि मलाई तपाईंले गर्नुभएको त्यो गहिरो प्रेम तिनीहरूमा पनि रहोस् र म आफू पनि तिनीहरूमा रहूँ भनेर तिनीहरूकहाँ तपाईंलाई म प्रकट गरिरहनेछु।”</verse>
			</chapter>
			<chapter number="18">
				<verse number="1">प्रार्थना गरिसक्नुभएपछि येशू आफ्ना चेलाहरूसँग किद्रोन खोल्सापारि जानुभयो। पारिपट्टि एउटा जैतुनको बगैँचा थियो, अनि उहाँ आफ्ना चेलाहरूसँग त्यहाँ जानुभयो।</verse>
				<verse number="2">उहाँलाई धोका दिने यहूदालाई यो ठाउँ थाहा थियो, किनकि येशू प्रायजसो त्यहाँ आफ्ना चेलाहरूसँग भेटघाट गर्नुहुन्थ्यो।</verse>
				<verse number="3">अनि यहूदाले मुख्य पूजाहारीहरू र फरिसीहरूको दलबाट केही रोमी सिपाहीहरू र केही हाकिमहरू लिएर त्यहाँ आयो। तिनीहरूले आफूसँग राँको, लालटिन र हातहतियार ल्याएका थिए।</verse>
				<verse number="4">तब आफूमाथि आइपर्न लागेका सबै घटनाहरू थाहा पाएर येशू बाहिर जानुभयो र सोध्नुभयो, “तिमीहरू कसलाई खोज्दैछौ?”</verse>
				<verse number="5">“नासरतका येशूलाई,” तिनीहरूले उत्तर दिए। “म उही नै हुँ,” येशूले जवाफ दिनुभयो। (उहाँलाई पक्राइदिने यहूदा पनि तिनीहरूसँगै उभिरहेको थियो।)</verse>
				<verse number="6">उहाँले “म उही नै हुँ,” भन्‍नसाथ ती सबै पछि हटे, र भुइँमा लोटे।</verse>
				<verse number="7">फेरि एकपल्ट उहाँले तिनीहरूलाई सोध्नुभयो, “तिमीहरू कसलाई खोज्दैछौ?” “नासरतका येशूलाई” तिनीहरूले फेरि उत्तर दिए।</verse>
				<verse number="8">येशूले भन्‍नुभयो, “मैले भनिहालें, म उही नै हुँ, अनि मलाई नै खोजेका हौ भने, यिनीहरूलाई जान देओ।”</verse>
				<verse number="9">उहाँले भन्‍नुभएको यो वचन पूरा होस् भनेर यी कुराहरू भए: “तपाईंले मलाई दिनुभएको एउटैलाई पनि मैले गुमाएको छैनँ।”</verse>
				<verse number="10">तब सिमोन पत्रुसले तरवार थुतेर प्रधान पूजाहारीको सेवकलाई प्रहार गर्‍यो र उसको दाहिने कान च्वाट्टै काटिदियो। (त्यस सेवकको नाम माल्खस थियो।)</verse>
				<verse number="11">येशूले पत्रुसलाई भन्‍नुभयो, “तिम्रो तरवार म्यानमा हाल! के पिताले दिनुभएको कचौराबाट मैले नपिउनूँ?”</verse>
				<verse number="12">त्यसपछि सिपाहीहरू, अफिसरहरू र यहूदी हाकिमहरूले येशूलाई पक्रेर पाता कसे।</verse>
				<verse number="13">पहिले तिनीहरूले उहाँलाई त्यस वर्षको प्रधान पूजाहारी, कैयाफाका ससुरा, हन्‍नासकहाँ लगे।</verse>
				<verse number="14">सबैको निम्ति एकजना मर्नु नै असल हुन्छ भनी अरू यहूदीहरूलाई सल्‍लाह दिने व्यक्‍ति कैयाफा नै थिए।</verse>
				<verse number="15">सिमोन पत्रुस र अर्को चेलाले येशूलाई पछ्याउँदै थिए। प्रधान पूजाहारीसँग परिचय भएको हुनाले यी अर्का चेला येशूसँगै पूजाहारीको आँगनभित्रै पसे।</verse>
				<verse number="16">तर पत्रुस बाहिर ढोकामा बस्‍नुपर्‍यो। प्रधान पूजाहारीलाई चिन्‍ने ती अर्का चेला फर्केर आई ढोकामा पाले बस्‍ने केटीलाई भनसुन गरेर पत्रुसलाई भित्र ल्याए।</verse>
				<verse number="17">ढोकामा बस्‍ने त्यस केटीले पत्रुसलाई सोधी, “तिमी पनि येशूका चेलाहरूमध्ये एक होइनौ र?” “अहँ, म होइनँ।” तिनले भने।</verse>
				<verse number="18">जाडोले गर्दा ती घरका सेवकहरू र हाकिमहरू न्यानो पार्न आफूले बालेका आगो वरिपरि बसिरहेका थिए। पत्रुस पनि तिनीहरूसँग मिसिएर आगो ताप्न लागे।</verse>
				<verse number="19">यसै बीचमा प्रधान पूजाहारीले येशूलाई उहाँका चेलाहरू र उहाँले दिनुभएको शिक्षाको विषयमा सोध्न थाले।</verse>
				<verse number="20">येशूले जवाफ दिनुभयो, “संसारसँग म खुल्‍लमखुल्‍ला बोलेको छु। मैले सधैं सभाघरहरू र मन्दिरमा शिक्षा दिन्थें, जहाँ सबै यहूदीहरू भेला हुन्थे। मैले गोप्यमा केही भनेको छैनँ।</verse>
				<verse number="21">तपाईंहरू मलाई यो प्रश्न किन सोध्नुहुन्छ? जसले मेरा शिक्षा सुनेका छन् तिनीहरूलाई सोध्नुहोस्। निश्‍चय मैले भनेका कुरा तिनीहरूलाई थाहा छ।”</verse>
				<verse number="22">येशूको कुरा सुनेर त्यहाँ उभिरहेको एकजना हाकिमले उहाँलाई मुक्‍का लगायो। “प्रधान पूजाहारीलाई उत्तर दिने तरिका यही हो?” भनेर त्यसले सोध्यो।</verse>
				<verse number="23">“मैले गलत बोलेको भए त्यसको प्रमाण देऊ,” येशूले जवाफ दिँदै भन्‍नुभयो, “मैले सत्य बोल्छु भने, किन तिमी मलाई हिर्काउँछौ?”</verse>
				<verse number="24">यति भएपछि हन्‍नासले येशूलाई बाँधिएकै अवस्थामा प्रधान पूजाहारी कैयाफाकहाँ पठाइदिए।</verse>
				<verse number="25">सिमोन पत्रुस आगो ताप्दै उभिरहेका बेला तिनलाई कसैले फेरि सोध्यो, “तिमी उसैको चेलाहरूमध्येका एक होइनौ र?” तिनले इन्कार गर्दै भने, “म ता होइनँ।”</verse>
				<verse number="26">प्रधान पूजाहारीका सेवकहरूमध्ये एक जनाले अर्थात् जसको कान पत्रुसले काटिदिएका थिए, त्यसैको आफन्तले सोध्यो, “के तिमीलाई मैले येशूसँग जैतुनको बगैँचामा देखेको होइन र?”</verse>
				<verse number="27">पत्रुसले फेरि पनि अस्वीकार गरे, अनि यसै बेला भाले बास्यो।</verse>
				<verse number="28">यसबेला बिहान भइसकेको थियो। यहूदीहरूले येशूलाई कैयाफाकहाँबाट रोमी राज्यपालको महलमा लगे। तिनीहरू निस्तार चाडको भोज खान चाहन्थे, तर यहूदीहरू आफ्नो संस्कारअनुसार अशुद्ध नहोऔं भनी महलभित्र पसेनन्।</verse>
				<verse number="29">यसो हुँदा राज्यपाल पिलातस तिनीहरूकहाँ बाहिर आएर सोधे, “यस मान्छेको विरुद्धमा तिमीहरूले के आरोप लगाएका छौ?”</verse>
				<verse number="30">“यो मानिस अपराधी नभएको भए, हामी यसलाई पक्रेर तपाईंकहाँ ल्याउने नै थिएनौं,” तिनीहरूले जवाफ दिए।</verse>
				<verse number="31">पिलातसले तिनीहरूलाई भने, “तब तिमीहरूले यिनलाई लगेर तिमीहरूको व्यवस्थाअनुसार यिनको न्याय गर।” यहूदीहरूले भने, “तर कसैलाई मृत्युदण्ड दिने अधिकार हामीसँग छैन।”</verse>
				<verse number="32">उहाँको मृत्यु कुन प्रकारको हुनेछ भन्‍ने बारेमा येशू आफूले भन्‍नुभएको वचन पूरा हुन यी सबै कुरा भइरहेका थिए।</verse>
				<verse number="33">पिलातस दरबारभित्र पसे, र येशूलाई आफूकहाँ हाजिर गराउने आज्ञा दिए र उहाँलाई सोधे, “के तिमी यहूदीहरूका राजा हौ?”</verse>
				<verse number="34">येशूले सोध्नुभयो, “मेरो बारेमा यो तपाईंको आफ्नै भनाइ हो कि अरू कसैले मेरो बारेमा यो तपाईंलाई भनेको हो?”</verse>
				<verse number="35">पिलातसले जवाफ दिए, “म यहूदी हुँ र? तिम्रा आफ्नै जातिहरू र मुख्य पूजाहारीहरूले तिमीलाई मकहाँ सुम्पेका हुन्। तिमीले के गर्‍यौ?”</verse>
				<verse number="36">येशूले जवाफ दिनुभयो, “मेरो राज्य संसारको होइन। नत्र भने यहूदीहरूले मलाई पक्रँदा त्यो रोक्न मेरा सेवकहरूले युद्ध गर्नेथिए; तर मेरो राज्य यो संसारको हुँदै होइन।”</verse>
				<verse number="37">पिलातसले भने, “त्यसो भए तिमी राजा नै हौ?” येशूले भन्‍नुभयो, “म राजा हुँ भनी तपाईंले ठीकै भन्‍नुभयो। वास्तवमा म जन्मिएँ, र संसारमा सत्यको साक्षी दिनको लागि आएको हुँ। सत्यताको पक्षमा रहने सबैले मेरा वचन सुन्छन्।”</verse>
				<verse number="38">पिलातसले सोधे, “सत्यता के हो त?” त्यसपछि तिनी फेरि मानिसहरूका अघि गए, र भने, “उनको विरुद्धमा मैले केही दोष पाउँदिनँ।</verse>
				<verse number="39">तर हरेक वर्ष निस्तार चाडको समय मैले तिमीहरूका निम्ति एकजना कैदीलाई छोडिदिने तिमीहरूको चलन छ। यसकारण तिमीहरू चाहन्छौ भने ‘के म यहूदीहरूको राजालाई’ छोडिदिऊँ?”</verse>
				<verse number="40">तर तिनीहरूले चिच्याएर भने, “यस मान्छेलाई होइन! तर बारब्बालाई छोडिदिनुहोस्!” बारब्बाचाहिँ एक विद्रोही थियो।</verse>
			</chapter>
			<chapter number="19">
				<verse number="1">त्यसपछि पिलातसले येशूलाई कोर्राले हान्‍न लगाए।</verse>
				<verse number="2">अनि सिपाहीहरूले काँडाहरू बटारेर एउटा मुकुट बनाएर उहाँको शिरमा लगाइदिए। तिनीहरूले उहाँलाई बैजनी लुगा पहिर्‍याइदिए,</verse>
				<verse number="3">र घरी-घरी येशूकहाँ आएर “यहूदीहरूका राजाको जय!” भने। अनि तिनीहरूले येशूलाई मुखमा हिर्काए।</verse>
				<verse number="4">फेरि एकपल्ट बाहिर निस्केर पिलातसले यहूदीहरूलाई भने, “हेर! म यसलाई अब तिमीहरूका सामु बाहिर ल्याउँदैछु, ताकि तिमीहरूलाई यो स्पष्‍ट थाहा होस्, यस मानिसमा मैले कुनै दोष पाइनँ।”</verse>
				<verse number="5">जब येशू काँडाको मुकुट र बैजनी लुगा लगाएर बाहिर आउनुभयो, तब पिलातसले भने, “हेर! मान्छे त्यहीं छ!”</verse>
				<verse number="6">उहाँलाई देख्नेबित्तिकै मुख्य पूजाहारीहरू र हाकिमहरू यसरी चिच्याउन थाले, “त्यसलाई क्रूसमा टाँग्नुहोस्! क्रूसमा टाँग्नुहोस्!” तर पिलातसले भने, “तिमीहरूले नै यिनलाई क्रूसमा टाँग, किनकि म ता यिनलाई दोष लगाउने कुनै आधार पाउँदिनँ।”</verse>
				<verse number="7">यहूदीहरूले तिनलाई जिद्दी गर्दै भने, “हाम्रो आफ्नै व्यवस्था छ, र त्यस व्यवस्थाअनुसार यो मानिस मर्नैपर्छ; किनकि यसले आफूलाई परमेश्‍वरको पुत्र भनेर दाबी गरेको छ।”</verse>
				<verse number="8">जब पिलातसले यो सुने, तिनी झन् धेरै डराए।</verse>
				<verse number="9">तिनले फेरि येशूलाई महलभित्र लगे, र उहाँलाई सोधे, “तिमी कहाँबाट आएका हौ?” तर येशूले केही जवाफ दिनुभएन।</verse>
				<verse number="10">पिलातसले सोधे, “के तिमी मलाई उत्तर दिँदैनौ? तिमीलाई छोडिदिने अथवा क्रूसमा टाँग्ने अधिकार मसित छ भनी के तिमी जान्दैनौ?”</verse>
				<verse number="11">तब येशूले भन्‍नुभयो, “यदि माथिबाट नदिइएको भए ममाथि तपाईंको केही अधिकार हुनेथिएन; त्यसकारण मलाई तपाईंकहाँ ल्याउने व्यक्‍ति अझ बढ्ता पापको दोषी छ।”</verse>
				<verse number="12">यो सुनेर पिलातसले येशूलाई छोडिदिने कोसिस गरे, तर यहूदीहरूले चिच्याउँदै भने, “तपाईंले यस मान्छेलाई छोडिदिनुभयो भने तपाईं सिजरको मित्र हुनुहुन्‍न। आफूलाई राजा घोषणा गर्ने जो पनि सिजरको विरोधी हुन्छ।”</verse>
				<verse number="13">यो कुरा सुनेर, पिलातसले फेरि येशूलाई बाहिर तिनीहरूका अघि ल्याए र आफूचाहिँ ढुङ्गाको पाटी हिब्रू भाषामा “गब्बथा” भनिने न्याय आसनमाथि बसे।</verse>
				<verse number="14">यतिबेला निस्तार चाडको तयारी गर्ने दिनको मध्यान्ह भएको थियो। अनि पिलातसले यहूदीहरूलाई भने, “लौ हेर! तिमीहरूको राजा।”</verse>
				<verse number="15">तर तिनीहरूले चिच्याउँदै भने, “त्यसलाई लैजानुहोस्! त्यसलाई लैजानुहोस्! क्रूसमा टाँग्नुहोस्!” पिलातसले सोधे, “के तिमीहरूका राजालाई मैले क्रूसमा टाँगूँ?” मुख्य पूजाहारीहरूले चिच्याएर जवाफ दिए, “सिजरबाहेक हाम्रो अरू कुनै राजा छैन।”</verse>
				<verse number="16">आखिरमा पिलातसले येशूलाई क्रूसमा टाँग्नलाई तिनीहरूका हातमा सुम्पिदिए। त्यसपछि सिपाहीहरूले येशूको जिम्मा लिए।</verse>
				<verse number="17">येशू आफ्नो क्रूस आफैले बोकेर खप्परे भनिने ठाउँमा (आरामाईक भाषामा गलगथा भनिन्छ) पुग्नुभयो।</verse>
				<verse number="18">त्यहाँ तिनीहरूले उहाँलाई क्रूसमा टाँगे, अनि अरू दुईजनालाई पनि उहाँसँगै, एकजनालाई दायाँ र अर्कोलाई बायाँ अनि येशूलाई बीचमा टाँगे।</verse>
				<verse number="19">अनि यसो भनेर लेखिएको दोषपत्र पिलातसले उहाँको शिरमाथि क्रूसमा टाँसिदिए: “नासरतका येशू, यहूदीहरूका राजा।”</verse>
				<verse number="20">धेरै यहूदीहरूले त्यो पढे, किनकि येशूलाई क्रूसमा टँगाइएको ठाउँ शहरको नजिक थियो; अनि सो दोषपत्र आरामाईक, ल्याटिन र ग्रीक भाषामा लेखिएको थियो।</verse>
				<verse number="21">यहूदीहरूका मुख्य पूजाहारीहरूले आपत्ति जनाउँदै पिलातसलाई भने, “ ‘यहूदीहरूको राजा’ होइन, तर यसले आफूलाई ‘म यहूदीहरूको राजा हुँ’ भन्थ्यो भनी लेखिदिनुहोस्।”</verse>
				<verse number="22">तर पिलातसले जवाफ दिए, “मैले जे लेखें, सो लेखें।”</verse>
				<verse number="23">येशूलाई क्रूसमा टाँगेपछि सिपाहीहरूले उहाँको लुगालाई चार भाग लगाए; र तिनीहरूले आफू आफूमा त्यो भाग लगाए, अनि तिनीहरूले उहाँको ओढ्ने पनि लिए। त्यो नसिलाएको, तर सिङ्गै बुनिएको थियो।</verse>
				<verse number="24">तिनीहरूले आपसमा सल्‍लाह गरे, “यो ओढ्नेचाहिँ नच्यातौं, तर यो कसको भागमा पर्ने हो, चिट्ठा हालेर हेरौं।” धर्मशास्त्रमा लेखिएको कुरा यसरी पूरा भयो। “तिनीहरूले मेरो वस्त्रहरू आपसमा बाँडे र मेरो ओढ्नेमा चाहिँ चिट्ठा हाले।” यसकारण सिपाहीहरूले त्यसै गरे।</verse>
				<verse number="25">येशूको क्रूसको नजिकै उहाँकी आमा मरियम, उहाँकी आमाकी बहिनी, क्लोपासकी पत्नी मरियम र मरियम मग्दलिनी उभिरहेका थिए।</verse>
				<verse number="26">जब येशूले त्यहाँ आफ्नो आमालाई र उहाँले धेरै प्रेम गर्नुहुने चेलालाई नजिकैमा उभिरहेको देख्नुभयो, तब उहाँले आफ्नी आमालाई भन्‍नुभयो, “हे नारी! हेर, तिम्रो छोरो!”</verse>
				<verse number="27">अनि चेलालाई उहाँले भन्‍नुभयो, “हेर, तिम्री आमा।” त्यस दिनदेखि त्यस चेलाले येशूकी आमालाई आफ्नै घरमा लगे।</verse>
				<verse number="28">अब सबै कुरा सिद्धियो भनी जानेर धर्मशास्त्रमा लेखिएको कुरा पूरा होस् भनेर येशूले भन्‍नुभयो, “मलाई तिर्खा लाग्यो।”</verse>
				<verse number="29">छेवैमा एउटा सिर्काको घैंटो थियो, एउटा स्पन्ज त्यसमा डुबाई हिसपको डाँठमा अड्काएर तिनीहरूले उहाँको ओठमा पुर्‍याइदिए।</verse>
				<verse number="30">सिर्का लिनुभएपछि येशूले यसो भन्‍नुभयो, “अब पूरा भयो।” त्यसपछि उहाँले शिर निहुर्‍याउनुभयो र प्राण त्याग्नुभयो।</verse>
				<verse number="31">त्यो दिन तयारीको दिन थियो, अनि भोलिपल्ट विशेष विश्रामदिन थियो। यहूदीहरूले विश्रामदिनमा शवहरू क्रूसमा रहेको चाहँदैनथिए, त्यसकारण तिनीहरूले पिलातसलाई तिनीहरूका खुट्टा भाँचेर लास झार्न लगाउन विन्ती गरे।</verse>
				<verse number="32">सिपाहीहरू आएर येशूसँगै क्रूसमा टाँगिएका अरू दुई मान्छेहरूको खुट्टा भाँचिदिए।</verse>
				<verse number="33">तर सिपाहीहरू येशूकहाँ आउँदा तिनीहरूले उहाँलाई अघि नै मरिसक्नुभएको भेट्टाए। यसकारण उहाँको खुट्टा तिनीहरूले भाँचेनन्।</verse>
				<verse number="34">तैपनि एकजना सिपाहीले चाहिँ भालाले उहाँको कोखामा घोच्यो, र त्यहाँबाट रगत र पानी निस्क्यो।</verse>
				<verse number="35">यो देख्ने मान्छेले आफ्नो साक्षी दिएको छ, अनि उसको साक्षी सत्य छ। साँच्‍चै बोल्दछु भनी उसले जानेकोले तिमीहरूले पनि विश्‍वास गर्न सक भनेर आफ्नो साक्षी उसले यसरी दिएको हो।</verse>
				<verse number="36">“उहाँको एउटै हड्डी पनि भाँचिनेछैन” भन्‍ने धर्मशास्त्रको वचन पूरा होस् भनेर यो कुरा हुन आएको हो।</verse>
				<verse number="37">अनि फेरि अर्को ठाउँमा धर्मशास्त्रले भन्दछ, “जसले उहाँलाई घोचेका थिए, तिनीहरूले उहाँलाई हेर्नेछन्।”</verse>
				<verse number="38">त्यसपछि अरिमथियाका योसेफले पिलातसकहाँ गएर उहाँको मृत शरीरलाई लैजाने अनुमति मागे। योसेफ येशूका चेला थिए, तर यो कुरा गोप्य थियो, किनकि उनी यहूदी अगुवाहरूदेखि डराउँथे। पिलातसको अनुमति लिएर तिनी आएर उहाँको मृत शरीर लगे।</verse>
				<verse number="39">येशूकहाँ राती आउने मानिस, निकोदेमस पनि उनीसित साथमा थिए। निकोदेमसले चौंतीस किलो जति मूर्र र एलवाले बनिएको सुगन्धित मिश्रण ल्याए।</verse>
				<verse number="40">ती दुईले येशूको शवलाई त्यो सुगन्धित मिश्रणमा राखेर लामो मलमलको कपडाले बेह्रे। यहूदीहरूको शव गाड्ने संस्कार यस्तै थियो।</verse>
				<verse number="41">येशूलाई क्रूसमा टँगाइनुभएको ठाउँ नजिकै एउटा बगैँचा थियो, अनि त्यो बगैँचामा एउटा नयाँ चिहान थियो, जसमा कहिल्यै कसैलाई राखिएको थिएन।</verse>
				<verse number="42">यहूदीहरूको तयारीको दिन भएकोले र त्यो चिहान नजिकै भएकोले तिनीहरूले येशूको मृत शरीरलाई त्यही चिहानमा राखे।</verse>
			</chapter>
			<chapter number="20">
				<verse number="1">हप्‍ताको पहिलो दिन बिहान, अँध्यारैमा मरियम मग्दलिनी चिहानमा गइन्, र चिहानको मुखको ढुङ्गा एकातिर पन्छ्याइएको भेट्टाइन्।</verse>
				<verse number="2">तिनी दौडिँदै सिमोन पत्रुस र येशूले औधी माया गर्ने अर्को चेलाकहाँ आइन्, र भनिन्, “तिनीहरूले प्रभुको शरीर चिहानबाट लगेछन्; र कहाँ राखेका छन्, हामीलाई थाहा भएन!”</verse>
				<verse number="3">तब पत्रुस र अर्को चेला चिहानतिर दौडे।</verse>
				<verse number="4">पत्रुसलाई उछिनेर अर्को चेला पहिले चिहानमा पुगे।</verse>
				<verse number="5">तिनले निहुरेर भित्र हेरे र मलमलका कपडाका पट्टिहरू मात्र त्यहाँ रहिरहेको देखे, तर उनी भित्र पसेनन्।</verse>
				<verse number="6">त्यसै बेला सिमोन पत्रुस आइपुगे, अनि चिहान भित्रै पसे। उनले मलमलको कपडा त्यहीं रहिरहेको देखे।</verse>
				<verse number="7">शिरमा बाँधिएको लास बाँध्ने कपडाचाहिँ सुती कपडाहरूसित होइन, तर अलग्गै एक ठाउँमा पट्याएर राखिएको देखे।</verse>
				<verse number="8">आखिरमा चिहानमा पहिले आइपुग्ने अर्को चेला पनि भित्र पसे, र त्यो देखेर तिनले विश्‍वास गरे।</verse>
				<verse number="9">(तिनीहरूले उहाँ मृतकहरूबाट जीवित भएर उठ्नुपर्छ भन्‍ने धर्मशास्त्रको वचन अहिलेसम्म पनि बुझेकै थिएनन्।)</verse>
				<verse number="10">त्यसपछि चेलाहरू आ-आफ्ना घरमा गए।</verse>
				<verse number="11">तर मरियम रुँदै चिहानबाहिर उभिरहिन्। तिनले रुँदै चिहानतिर निहुरिएर हेरिन्,</verse>
				<verse number="12">अनि त्यहाँ सेतो लुगा पहिरेका दुईजना स्वर्गदूतहरूलाई येशूका शव राखिएको ठाउँमा शिर र खुट्टापट्टि एक-एक जनालाई बसिरहेका देखिन्।</verse>
				<verse number="13">ती स्वर्गदूतहरूले सोधे, “हे नारी, तिमी किन रोइरहेकी छ्यौ?” तिनले उत्तर दिइन्, “तिनीहरूले मेरा प्रभुलाई लगेका छन्, र तिनीहरूले उहाँलाई कहाँ राखेका छन्, मलाई थाहा भएनँ।”</verse>
				<verse number="14">तब तिनले पछि फर्केर हेरिन्, र येशूलाई उभिरहनुभएको देखिन्, तर उहाँ येशू नै हुनुहुन्थ्यो भनेर चाहिँ चिनिनन्।</verse>
				<verse number="15">“हे नारी! तिमी किन रोइरहेकी छ्यौ?” उहाँले तिनलाई सोध्नुभयो, “तिमी कसलाई खोज्दैछ्यौ?” तिनीसँग बोल्ने व्यक्‍ति माली पो रहेछ भनी तिनले सोचिन् र भनिन्, “हजुर, तपाईंले उहाँलाई लैजानुभएको भए उहाँलाई कहाँ राख्नुभएको छ, भनिदिनुहोस्, र म उहाँलाई लैजानेछु।”</verse>
				<verse number="16">येशूले तिनलाई भन्‍नुभयो, “मरियम।” तिनी उहाँतिर फर्किन् र आरामाईक भाषामा चिच्याएर भनिन्, “रब्बोनी!” (जसको अर्थ हो, गुरुज्यू।)</verse>
				<verse number="17">येशूले भन्‍नुभयो, “मलाई नछोऊ, किनकि म अझै पिताकहाँ गएको छैनँ। तर बरु जाऊ, र मेरा भाइहरूलाई भेटेर ‘म मेरा पिता र तिमीहरूका पिता अर्थात् मेरा परमेश्‍वर र तिमीहरूका परमेश्‍वरकहाँ जाँदैछु’ भन्‍ने समाचार भनिदेऊ।”</verse>
				<verse number="18">मरियम मग्दलिनी चेलाहरूकहाँ आइन् र भनिन्, “मैले प्रभुलाई देखें।” अनि प्रभुले यी कुराहरू तिनलाई भन्‍नुभएको हो भनी तिनले भनिन्।</verse>
				<verse number="19">हप्‍ताको त्यो पहिलो दिनको साँझमा, चेलाहरू, यहूदी अगुवाहरूको डरले ढोकाहरू बन्द गरी भेला भएकै बेलामा येशू तिनीहरूका बीचमा आउनुभयो, र त्यहाँ उभिएर तिनीहरूलाई भन्‍नुभयो, “तिमीहरूलाई शान्ति होस्!”</verse>
				<verse number="20">यति भनिसक्नुभएपछि येशूले आफ्ना हातहरू र कोखा तिनीहरूलाई देखाउनुभयो। तब प्रभुलाई देखेर चेलाहरू अत्यन्तै आनन्दित भए।</verse>
				<verse number="21">येशूले तिनीहरूलाई फेरि भन्‍नुभयो, “तिमीहरूलाई शान्ति होस्! पिताले मलाई पठाएझैं, म पनि तिमीहरूलाई पठाउँदैछु।”</verse>
				<verse number="22">त्यसपछि उहाँले तिनीहरूमाथि आफ्नो सास फुकिदिनुभयो र भन्‍नुभयो, “पवित्र आत्मा लेओ।</verse>
				<verse number="23">यदि तिमीहरूले कसैको पाप क्षमा गर्‍यौ भने ती क्षमा हुन्छन्, र तिमीहरूले क्षमा गरेनौ भने, ती क्षमा हुनेछैनन्।”</verse>
				<verse number="24">बाह्र चेलाहरूमध्ये एकजना “दिदुमस” भन्‍ने थोमा येशू आउनुहुँदा त्यहाँ थिएनन्।</verse>
				<verse number="25">“हामीले प्रभुलाई देख्यौं” भनेर अरू चेलाहरूले थोमालाई भने। तर तिनले तिनीहरूलाई यसो भने, “उहाँको हातमा काँटीहरूका चोट नदेखेसम्म, र मैले मेरा औंलाहरू त्यहाँ नहालेसम्म, अनि उहाँको कोखामा हात नराखेसम्म, म यो कुरा विश्‍वास गर्नेछैनँ।”</verse>
				<verse number="26">एक हप्‍तापछि उहाँका चेलाहरू फेरि घरमा भेला हुँदा, थोमा पनि तिनीहरूसँग थिए। ढोका बन्द भए तापनि येशू तिनीहरूका बीचमा आउनुभयो, र तिनीहरूका सामु उभिएर उहाँले भन्‍नुभयो, “तिमीहरूलाई शान्ति होस्!”</verse>
				<verse number="27">त्यसपछि थोमालाई उहाँले भन्‍नुभयो, “तिम्रा औंलाहरू यहाँ राख, मेरा हातहरू हेर; र तिम्रा हात मेरा कोखामा राख। अबदेखि उसो, अविश्‍वासी नहोऊ, तर विश्‍वास गर।”</verse>
				<verse number="28">थोमाले उहाँलाई भने, “मेरा प्रभु, मेरा परमेश्‍वर!”</verse>
				<verse number="29">त्यसपछि येशूले तिनलाई भन्‍नुभयो, “तिमीले मलाई देखेको कारण विश्‍वास गरेका छौ; तर मलाई नदेखिकन पनि विश्‍वास गर्नेहरू धन्यका हुन्।”</verse>
				<verse number="30">येशूले आफ्ना चेलाहरूका अघि अरू पनि धेरै अलौकिक चिन्हहरू गर्नुभयो, जुन यस पुस्तकमा लेखिएका छैनन्।</verse>
				<verse number="31">तर यो लेखिएको छ कि, तिमीहरूले येशू नै परमेश्‍वरका पुत्र, ख्रीष्‍ट हुनुहुन्छ भनेर विश्‍वास गर; र विश्‍वास गरेको कारणले तिमीहरूले उहाँको नाउँमा जीवन प्राप्‍त गर्न सक।</verse>
			</chapter>
			<chapter number="21">
				<verse number="1">यसपछि येशू तिबेरियास तालको किनारमा फेरि चेलाहरूकहाँ देखा पर्नुभयो; अनि यो यस प्रकारले भयो:</verse>
				<verse number="2">सिमोन पत्रुस, थोमा (दिदुमस), गालीलको कानाका नथानेल, जब्दीका छोराहरू र अरू दुई चेलाहरू सँगसँगै थिए।</verse>
				<verse number="3">सिमोन पत्रुसले तिनीहरूलाई भने, “म माछा मार्न जान्छु।” अनि तिनीहरूले भने, “हामी पनि तिमीसित जान्छौं।” अनि तिनीहरू गए र डुङ्गामा चढे; तर रातभरि पनि तिनीहरूले एउटै माछा पक्रेनन्।</verse>
				<verse number="4">बिहानको मिर्मिरेमा येशू किनारमा उभिनुभएको थियो; तर चेलाहरूले उहाँ येशू हुनुहुन्थ्यो भनी चिन्‍न सकेनन्।</verse>
				<verse number="5">उहाँले तिनीहरूलाई बोलाएर भन्‍नुभयो, “हे बालकहरूहो! तिमीहरूसँग केही माछाहरू छन् कि?” “छैन,” तिनीहरूले उत्तर दिए।</verse>
				<verse number="6">उहाँले फेरि भन्‍नुभयो, “जाल डुङ्गाको दाहिनेपट्टि हान, र तिमीहरूले केही भेट्टाउनेछौ।” तिनीहरूले त्यसै गरे, र जालमा यति धेरै माछाहरू परे कि, तिनीहरूले जाल तान्‍नै सकेनन्।</verse>
				<verse number="7">तब येशूले प्रेम गर्नुभएको चेलाले पत्रुसलाई भने, “उहाँ प्रभु नै हुनुहुन्छ! उहाँ प्रभु हुनुहुन्छ,” भन्‍ने सुन्‍नासाथ सिमोन पत्रुसले आफ्नो खास्टो कम्मरमा बेह्रेर पानीमा हाम फाले (किनकि तिनले लुगा फुकालेका थिए)।</verse>
				<verse number="8">अरू चेलाहरूले माछाहरूले भरिएका जाललाई तान्दै डुङ्गामा आए, किनकि किनार प्रायः नब्बे मिटर जतिमात्र टाढा थियो।</verse>
				<verse number="9">किनारमा आइपुगेपछि तिनीहरूले आगोको भुङ्ग्रोमा माछा र केही रोटी देखे।</verse>
				<verse number="10">येशूले तिनीहरूलाई भन्‍नुभयो, “तिमीहरूले भर्खरै पक्रेका केही माछाहरूबाट ल्याओ।”</verse>
				<verse number="11">सिमोन पत्रुसले डुङ्गामा चढेर जाललाई तानेर किनारमा ल्याए। गन्ती गर्दा एक सय त्रिपन्‍नओटा ठूला-ठूला माछाहरू थिए, र पनि जाल फाटेको थिएन।</verse>
				<verse number="12">येशूले तिनीहरूलाई भन्‍नुभयो, “आएर खाओ।” चेलाहरूले उहाँलाई “तपाईं को हुनुहुन्छ?” भनी सोध्ने हिम्मत गरेनन्। उहाँ प्रभु हुनुहुन्छ भनी तिनीहरूले जान्दथे।</verse>
				<verse number="13">येशू आएर रोटी लिनुभयो; र तिनीहरूलाई दिनुभयो, र माछा पनि दिनुभयो।</verse>
				<verse number="14">येशू मृत्युबाट जीवित हुनुभएपछि चेलाहरूसँग देखा पर्नुभएको यो तेस्रोपल्ट थियो।</verse>
				<verse number="15">तिनीहरूले भोजन गरिसकेपछि येशूले सिमोन पत्रुसलाई भन्‍नुभयो, “ए यूहन्‍नाको छोरो सिमोन, यिनीहरूभन्दा के तिमी मलाई बढ्ता प्रेम गर्छौ?” पत्रुसले भने, “ज्यू प्रभु, म तपाईंलाई प्रेम गर्छु भन्‍ने कुरा तपाईं जान्‍नुहुन्छ।” येशूले भन्‍नुभयो, “मेरा भेडाहरूलाई खुवाऊ।”</verse>
				<verse number="16">येशूले प्रश्न दोहोर्‍याउनुभयो, “ए यूहन्‍नाको छोरो सिमोन, के तिमी मलाई प्रेम गर्छौ?” पत्रुसले भने, “हजुर प्रभु, म तपाईंलाई प्रेम गर्छु भन्‍ने कुरा तपाईं जान्‍नुहुन्छ।” “मेरा भेडाहरूको राम्ररी हेरचाह गर,” येशूले भन्‍नुभयो।</verse>
				<verse number="17">उहाँले तेस्रोपल्ट तिनलाई भन्‍नुभयो, “ए यूहन्‍नाको छोरो सिमोन, के तिमी मलाई साँच्‍चै प्रेम गर्छौ?” येशूले तेस्रोपल्ट “के तिमी मलाई प्रेम गर्दछौ?” भनी सोध्नुभएकोमा पत्रुस दुःखित भए। उनले भने, “प्रभु! तपाईं सबै कुरा जान्‍नुहुन्छ। तपाईंलाई थाहा छ, म तपाईंलाई प्रेम गर्छु।” येशूले भन्‍नुभयो, “मेरा भेडाहरूलाई खुवाऊ।</verse>
				<verse number="18">म तिमीलाई साँचो-साँचो भन्दछु, जब तिमी जवान थियौ, तब आफै लुगा लगाउँथ्यौ, अनि आफ्नो इच्छाअनुसार जहाँकहीं पुग्नसक्थ्यौ, तर जब तिमी बूढो हुनेछौ, तब तिमीले आफ्ना हातहरू पसार्नेछौ, अनि अरूले तिमीलाई लुगा लगाइदिनेछ र तिमीले नचाहेको ठाउँमा तिमीलाई लैजानेछ।”</verse>
				<verse number="19">पत्रुसको मृत्युद्वारा कसरी परमेश्‍वरको महिमा हुनेछ भनी त्यसको जानकारी दिन येशूले उनलाई यसो भन्‍नुभएको थियो। त्यसपछि उहाँले तिनलाई भन्‍नुभयो, “मलाई पछ्याऊ!”</verse>
				<verse number="20">पत्रुसले पछिल्तिर फर्केर हेर्दा येशूले प्रेम गर्नुभएको चेलाले उहाँहरूलाई पछ्याउँदै गरेको देखे। (बेलुकीको भोजनमा उहाँसँग अडिएर, “गुरुज्यू, हामीमध्ये तपाईंलाई कसले चाहिँ विश्‍वासघात गर्नेछ?” भनेर सोध्ने व्यक्‍ति यिनै थिए।)</verse>
				<verse number="21">तिनलाई देखेर पत्रुसले येशूलाई सोधे, “प्रभु! यिनको चाहिँ के हुने हो?”</verse>
				<verse number="22">येशूले उत्तर दिनुभयो, “यदि मैले म फर्कि नआउन्जेल उनी बाँचिरहून् भनी चाहना गरें भने पनि यसको तिमीलाई के सरोकार? तिमीलेचाहिँ मलाई पछ्याऊ।”</verse>
				<verse number="23">यसकारण विश्‍वासीहरूका बीचमा त्यो चेलाचाहिँ मर्नेछैन भन्‍ने हल्‍ला फिँजियो, तर येशूले तिनी मर्नेछैनन् भनी भन्‍नुभएको थिएन। उहाँले यति मात्र भन्‍नुभएको थियो, “यदि मैले म फर्कि नआउन्जेल उनी बाँचिरहून् भन्‍ने चाहना गरें भने पनि, यसको तिमीलाई के सरोकार?”</verse>
				<verse number="24">यी कुराको विषयमा साक्षी दिने, र लेख्ने चेला यिनै हुन्। अनि हामी जान्दछौं कि, यिनको साक्षी सत्य छ।</verse>
				<verse number="25">येशूले गर्नुभएका अरू पनि धेरै कामहरू छन्। यदि ती सबै एक-एक गरी लेखिएका भए मेरो अनुमानमा लेखिएका ती पुस्तकहरू संसारभरि पनि अटाउनेथिएनन्।</verse>
			</chapter>
		</book>
		<book number="44">
			<chapter number="1">
				<verse number="1">प्रिय थियोफिलस, मैले मेरो पहिलो पुस्तकमा येशूले गर्न र सिकाउन थाल्नुभएका सबै कुराका बारेमा लेखेको छु।</verse>
				<verse number="2">उहाँले चुन्‍नुभएका प्रेरितहरूलाई पवित्र आत्माद्वारा आज्ञा दिनुभएको दिनदेखि उहाँ स्वर्गमा उठाएर लगिनुभएको दिनसम्मको वृत्तान्त मैले मेरो त्यसै पुस्तकमा वर्णन गरिसकेको छु।</verse>
				<verse number="3">आफूले दुःख सहनुभएपछि, उहाँ ती मानिसहरूका सामु प्रकट हुनुभयो र आफू जीवित हुनुभएको विश्‍वास लाग्दा धेरै प्रमाणहरू तिनीहरूलाई दिनुभयो। तिनीहरूका सामु उहाँ चालीस दिनसम्म देखा परिरहनुभयो र परमेश्‍वरको राज्यको बारेमा तिनीहरूलाई बताउनुभयो।</verse>
				<verse number="4">तिनीहरूसँगै भोजन गरिरहेको बेला एकपल्ट तिनीहरूलाई उहाँले यस्तो आज्ञा दिनुभयो: “मैले तिमीहरूलाई भनेका मेरा पिताको प्रतिज्ञाको वरदानलाई पर्खेर बस्‍नू, त्यो प्राप्‍त नहोउन्जेल यरूशलेमलाई नछोड्नू।</verse>
				<verse number="5">किनकि यूहन्‍नाले पानीले बप्‍तिस्मा दिए, तर केही दिनमा तिमीहरूले पवित्र आत्मामा बप्‍तिस्मा पाउनेछौ।”</verse>
				<verse number="6">त्यसैकारण जब तिनीहरू भेला भएका थिए, तिनीहरूले उहाँलाई सोधे, “हे प्रभु, के तपाईंले यसै समयमा इस्राएलको राज्य पुनर्स्थापना गरिदिनुहुनेछ?”</verse>
				<verse number="7">उहाँले तिनीहरूलाई भन्‍नुभयो: “आफ्नो अधिकारद्वारा पिताले तोक्नुभएको समय वा मिति जान्‍ने काम तिमीहरूको होइन।</verse>
				<verse number="8">तर पवित्र आत्मा तिमीहरूमाथि आउनुभएपछि तिमीहरूले शक्‍ति पाउनेछौ; र तिमीहरू यरूशलेममा, सम्पूर्ण यहूदियामा, सामरियामा र पृथ्वीको अन्तिम छेउसम्म नै मेरा साक्षी हुनेछौ।”</verse>
				<verse number="9">उहाँले यति भनिसक्नुभएपछि तिनीहरूका आँखाकै सामुन्‍ने उहाँ माथि स्वर्गमा लगिनुभयो र उनीहरूको दृष्‍टिबाट उहाँ बादलभित्र लोप हुनुभयो।</verse>
				<verse number="10">उहाँ आकाशतिर माथि जाँदै गर्नुहुँदा तिनीहरू एक टकले हेरिरहेका थिए, त्यसै बेला अकस्मात् सेता पोशाकमा दुईजना मानिस तिनीहरूका नजिक प्रकट भए।</verse>
				<verse number="11">तिनीहरूले भने, “हे गालीलका मानिसहरूहो, आकाशतिर हेर्दै तिमीहरू यहाँ किन उभिरहेका छौ? तिमीहरूका बीचबाट स्वर्ग लगिइनुभएका यही येशू, जसरी अहिले स्वर्ग जानुभएको तिमीहरूले देख्यौ, त्यसै गरी उहाँ फेरि आउनुहुनेछ।”</verse>
				<verse number="12">त्यसपछि प्रेरितहरू जैतुनको पहाड भनिने डाँडाबाट यरूशलेम फर्के। यो ठाउँ यरूशलेम शहरदेखि झण्डै एक विश्रामदिनको बाटो टाढा पर्दछ।</verse>
				<verse number="13">तिनीहरू त्यहाँ आइपुगेपछि, आफू बसेको माथिल्‍लो तलाको कोठामा गए। पत्रुस, यूहन्‍ना, याकोब र अन्द्रियास, फिलिप र थोमा, बारथोलोमाइ र मत्ती, अल्फयसको छोरो याकोब र सिमोन कनानी र याकोबको छोरो यहूदा उपस्थित थिए।</verse>
				<verse number="14">येशूकी आमा मरियम, उहाँका भाइहरू र अन्य महिलाहरूसँग मिलेर तिनीहरू निरन्तर प्रार्थनामा लागिरहन्थे।</verse>
				<verse number="15">ती दिनमा पत्रुस, दाजुभाइ-दिदीबहिनीहरू (तिनीहरूका संख्या करीब एक सय बीस थियो) का बीचमा उभिए</verse>
				<verse number="16">र भने, “दाजुभाइ-दिदीबहिनीहरूहो, येशूलाई पक्राउनेहरूको अगुवा यहूदाको बारेमा पवित्र आत्माले दाविदको मुखद्वारा जे वचन धेरै पहिल्यै बोल्नुभएको थियो, पवित्रशास्‍त्रको त्यो वचन पूरा हुनैपर्थ्यो।</verse>
				<verse number="17">किनकि त्यो पनि हामीहरूमध्येकै एक थियो र त्यो हाम्रै सेवाको एउटा साझेदार पनि थियो।”</verse>
				<verse number="18">(आफ्नो दुष्‍टतापूर्ण कामको इनामबाट यहूदाले एउटा खेत किन्यो; त्यहाँ त्यो उँधोमुन्टो भई खस्यो र त्यसको भुँडी फुट्यो, अनि त्यसका सबै आन्द्राभुँडी बाहिर छरपस्‍ट भए।</verse>
				<verse number="19">यरूशलेमका हरेक मानिसले यो कुरा थाहा पाए, यसैकारण तिनीहरूले आफ्नो भाषामा त्यस खेतलाई आखेल्दामा अर्थात् रगतको खेत भनी नाम राखे।)</verse>
				<verse number="20">पत्रुसले भने, “किनकि भजनहरूको पुस्तकमा लेखिएको छ, “ ‘त्यसको ठाउँ उजाड होस्; त्यहाँ वास गर्ने कोही नहोस्,’ र, “ ‘त्यसको नेतृत्वको ठाउँ अरूले लेओस्।’</verse>
				<verse number="21">यसैकारण एकजना यस्तो व्यक्‍ति छान्‍नु आवश्यक छ, जो प्रभु येशू हाम्रा साथमा हुनुहुँदा सबै कुराको साक्षी थियो।</verse>
				<verse number="22">त्यो मानिस यूहन्‍नाको बप्‍तिस्माको समयदेखि येशू हामीबाट माथि उठाइ लगिइनुभएको बेलासम्म हामीसँगै रहेको हुनुपर्दछ; किनकि तीमध्ये एकजना हामीसँगै उहाँ पुनर्जीवित हुनुभएको साक्षी हुनैपर्दछ।”</verse>
				<verse number="23">त्यसैले तिनीहरूले बर्साबास भन्‍ने योसेफ (जसलाई युस्तस पनि भनिन्थ्यो) र मतियास गरी दुईजनालाई प्रस्ताव गरे।</verse>
				<verse number="24">अनि तिनीहरूले प्रार्थना गरे, “प्रभु, तपाईं सबैका हृदयका कुरा जान्‍नुहुन्छ। यी दुईमध्ये कसको छनौट तपाईंले गर्नुभएको छ, हामीलाई देखाइदिनुहोस्।</verse>
				<verse number="25">अनि त्यसले यो प्रेरितको सेवाको काम गर्न सकोस्, जुन सेवाका निम्ति छानिएको ठाउँ छोडेर यहूदा आफ्नो निज ठाउँमा गयो।”</verse>
				<verse number="26">त्यसपछि तिनीहरूले गोला हाले, र गोला मतियासको नाउँमा पर्‍यो। त्यसैले तिनी एघार प्रेरितहरूमा थपिए।</verse>
			</chapter>
			<chapter number="2">
				<verse number="1">जब पेन्तिकोसको दिन आइपुग्यो, तिनीहरू सबै एकै ठाउँमा एकसाथ भेला भएका थिए।</verse>
				<verse number="2">अचानक ठूलो बतास चलेको हुरीको जस्तै एउटा ठूलो आवाज त्यहाँ स्वर्गबाट आयो र तिनीहरू बसिरहेको पूरै घरलाई त्यसले भरिदियो।</verse>
				<verse number="3">तिनीहरूले आगोका ज्वालाका जिब्राहरूझैं देखे, अनि ती तिनीहरू हरेकमाथि आएर बसे।</verse>
				<verse number="4">तिनीहरू सबै पवित्र आत्माले भरिए, र पवित्र आत्माले सामर्थ बनाउनुभएअनुसार तिनीहरू अन्य भाषाहरूमा बोल्न थाले।</verse>
				<verse number="5">त्यस समयमा स्वर्गको मुनि भएका हरेक जातिबाट परमेश्‍वरको भय मान्‍ने यहूदीहरू यरूशलेममा बसोबास गर्दथे।</verse>
				<verse number="6">जब तिनीहरूले यो आवाज सुने, अति आश्‍चर्य चकित हुँदै एउटा भीड त्यहाँ जम्मा भयो; किनकि हरेकले तिनीहरूका आ-आफ्नै भाषामा बोलिरहेका सुने।</verse>
				<verse number="7">अनि तिनीहरू एकदमै अचम्म मानेर प्रश्न गरे: “यी बोल्ने सबै मानिसहरू के गालीलीहरू होइनन् र?</verse>
				<verse number="8">त कसरी तिनीहरू हरेकले हाम्रै मातृभाषामा बोलिरहेका हामीहरू सुन्दैछौं?</verse>
				<verse number="9">हामीहरू यहाँ पार्थीहरू, मादीहरू र एलामीहरू, मेसोपोटामिया बासी, यहूदिया, कापाडोकिया, पोन्टस र एशियाका,</verse>
				<verse number="10">अनि फ्रिगिया र पामफिलिया, इजिप्ट देश र साइरिनीमा पर्ने लिबियाका धेरैजसो क्षेत्रहरूका बासिन्दाहरू छौं र रोमबाट आएका परदेशीहरू</verse>
				<verse number="11">(यहूदी र यहूदी धर्म मान्‍नेहरू दुवै); क्रेटका बासिन्दाहरू र अरबीहरू पनि छौं; अनि सबैले हाम्रो आ-आफ्नै भाषामा परमेश्‍वरको आश्‍चर्यपूर्ण कामहरूको चर्चा तिनीहरूले गरिरहेका सुन्दैछौं!”</verse>
				<verse number="12">अचम्म र अन्योलमा परे, र तिनीहरू एक-अर्कालाई प्रश्न गर्न थाले, “यसको अर्थ के हो?”</verse>
				<verse number="13">तर कतिले चाहिँ तिनीहरूका हाँसो गरेर भने, “धेरै मद्यपान गरेर तिनीहरू मात्तिएका छन्।”</verse>
				<verse number="14">तब पत्रुस एघारै जनासँग उभिए, र उच्‍च सोरमा भीडलाई यसरी सम्बोधन गरे: “यहूदी मित्रहरू र यरूशलेममा बस्‍नुहुने तपाईं सबै मानिसहरूहो, तपाईंहरूसमक्ष यसको अर्थ मलाई वर्णन गर्न दिनुहोस् र म जे भन्छु त्यो ध्यानपूर्वक सुनिदिनुहोस्।</verse>
				<verse number="15">तपाईंहरूले ठानेझैं यी मानिसहरू मातेका छैनन्; किनकि अहिले बिहानको नौ मात्र बजेको छ!</verse>
				<verse number="16">तर यो त अगमवक्‍ता योएलद्वारा बोलिएको कुरो नै हो:</verse>
				<verse number="17">“ ‘अन्तिम दिनहरूमा यस्तो हुनेछ भनी परमेश्‍वर भन्‍नुहुन्छ, सबै मानिसहरूमाथि म मेरो आत्मा खन्याइदिनेछु। अनि तिमीहरूका छोराछोरीहरूले अगमवाणी बोल्नेछन्, तिमीहरूका जवानहरूले दर्शनहरू देख्नेछन्, तिमीहरूका बुढापाकाहरूले सपना देख्नेछन्।</verse>
				<verse number="18">ती दिनहरूमा मेरा सेवक-सेविकाहरूमाथि पनि म मेरो आत्मा खन्याइदिनेछु, अनि तिनीहरूले अगमवाणी बोल्नेछन्।</verse>
				<verse number="19">अनि माथि आकाशमा म आश्‍चर्यपूर्ण कामहरू देखाउनेछु, र तल पृथ्वीमा अद्भुत चिन्हहरू देखाउनेछु रगत, आगो र धूवाँका मुस्लाहरू।</verse>
				<verse number="20">प्रभुको महान् र गौरवशाली दिन आउनुभन्दा अघि सूर्य अन्धकारमा र चन्द्रमा रगतमा परिणत हुनेछन्।</verse>
				<verse number="21">अनि प्रभुको नाउँ पुकार्ने हरेक मानिसले उद्धार पाउनेछ।’</verse>
				<verse number="22">“हे इस्राएलका मानिसहो, यो कुरा राम्रोसँग बुझ्नुहोस्: नासरतका येशू यस्तो मानिस हुनुहुन्थ्यो, जसलाई तपाईंहरूका सामु परमेश्‍वरले शक्‍तिशाली कामहरू, आश्‍चर्यपूर्ण कामहरू र अद्भुत चिन्हहरूद्वारा प्रमाणित गर्नुभयो। तपाईंहरू सबैले जानेकै कुरा हो, तपाईंहरूका बीचमा यी कामहरू परमेश्‍वरले उहाँद्वारा गराउनुभएको हो।</verse>
				<verse number="23">आफ्नो निश्‍चित योजना र पूर्वज्ञानद्वारा यी व्यक्‍तिलाई परमेश्‍वरले तपाईंहरूमा सुम्पनुभएको थियो। यिनै येशूलाई अधर्मी मानिसहरूको मदतद्वारा क्रूसमा काँटी ठोकी झुण्ड्याएर मार्ने काम तपाईंहरूले गर्नुभयो;</verse>
				<verse number="24">तर मृत्युको पीडाबाट छुटकारा दिलाउँदै, परमेश्‍वरले उहाँलाई मृतकबाट जीवित पार्नुभयो; किनकि मृत्युले उहाँलाई आफ्नो अधीनमा राखिरहन असम्भव थियो।</verse>
				<verse number="25">दाविदले उहाँको बारेमा भनेका थिए: “ ‘मेरो सामु प्रभुलाई मैले सधैं देखें। उहाँ मेरो दाहिनेपट्टि हुनुभएकोले, म कहिल्यै डगमगाउने छैनँ।</verse>
				<verse number="26">यसैकारण मेरो हृदय आनन्दित छ, र मेरो जिब्रो हर्षित छ; मेरो शरीर पनि आशामा बाँच्नेछ;</verse>
				<verse number="27">किनकि तपाईंले मेरो प्राणलाई पातालमा छोड्नुहुनेछैन, तपाईंले आफ्नो पवित्र जनको शरीर कुहिन दिनुहुनेछैन।</verse>
				<verse number="28">जीवनका मार्गहरू तपाईंले मलाई थाहा गराउनुभयो; आफ्नो उपस्थितिमा तपाईंले मभित्र आनन्द भरिदिनुहुनेछ।’</verse>
				<verse number="29">“सङ्गी भाइहरूहो, म तपाईंहरूलाई निश्‍चयतासाथ भन्‍न सक्छु: हाम्रा पुर्खा दाविद मरेर गाडिएका थिए, र उनको चिहान आजसम्म पनि छँदैछ।</verse>
				<verse number="30">तर उनी एउटा अगमवक्‍ता थिए। उनकै सन्तानमध्ये एकजनालाई परमेश्‍वरले उनको सिंहासनमा बसाल्नुहुनेछ भनेर उहाँले शपथ खाएर उनीसँग प्रतिज्ञा गर्नुभएको उनलाई थाहा थियो।</verse>
				<verse number="31">पछि हुने घटना पहिले नै थाहा पाएकाले उनले ख्रीष्‍ट पुनर्जीवित हुनुहुनेछ भन्‍ने विषयमा बोले। उहाँ न पातालमा त्यसै छोडिनुभयो, न त उहाँको शरीर कुहिन दिनुभयो।</verse>
				<verse number="32">परमेश्‍वरले यिनै येशूलाई जीवित पार्नुभयो र हामी सबै यस तथ्यका साक्षी छौं।</verse>
				<verse number="33">परमेश्‍वरको दाहिने हातपट्टि उहाँले उच्‍च स्थान पाउनुभयो। अनि पिताबाट प्रतिज्ञा गरिएको पवित्र आत्मा प्राप्‍त गर्नुभयो र त्यसैलाई यहाँ खन्याइदिनुभयो जुन तपाईंहरू अहिले देख्दै र सुन्दै हुनुहुन्छ।</verse>
				<verse number="34">किनकि दाविद स्वर्गमा उचालिएनन्, तैपनि उनले यसो भने, “ ‘परमप्रभुले मेरा प्रभुलाई भन्‍नुभयो: “मेरो दाहिने हातपट्टि बस</verse>
				<verse number="35">जबसम्म म तिम्रा शत्रुहरूलाई तिम्रा खुट्टाको पाउदान बनाउँदिन।” ’</verse>
				<verse number="36">“त्यसैकारण सबै इस्राएलीहरूले यो कुरा निश्‍चयताका साथ जानून् कि, तपाईंहरूले क्रूसमा टाँग्नुभएको यिनै येशूलाई परमेश्‍वरले प्रभु र ख्रीष्‍ट दुवै बनाउनुभयो।”</verse>
				<verse number="37">जब त्यहाँ जम्मा भएका मानिसहरूले यो कुरा सुने, तिनीहरूका हृदय छियाछिया भयो! अनि तिनीहरूले पत्रुस र अरू प्रेरितहरूलाई सोधे, “ए भाइहरूहो, अब हामीले के गर्नुपर्छ?”</verse>
				<verse number="38">अनि पत्रुसले जवाफ दिए, “तपाईंहरूले गरेका पाप क्षमाको निम्ति पश्‍चात्ताप गर्नुहोस् र येशू ख्रीष्‍टको नाममा तपाईंहरू हरेकले बप्‍तिस्मा लिनुहोस्। त्यसपछि तपाईंहरूले पवित्र आत्माको वरदान प्राप्‍त गर्नुहुनेछ।</verse>
				<verse number="39">किनकि परमेश्‍वरले यो प्रतिज्ञा तपाईंहरूका निम्ति, तपाईंका सन्तानका निम्ति र टाढा-टाढा बस्‍नेहरूका निम्ति गर्नुभएको हो, ती सबैका निम्ति जसलाई प्रभु हाम्रा परमेश्‍वरले बोलाउनुहुन्छ।”</verse>
				<verse number="40">अरू पनि धेरै कुराहरू भनेर तिनले उनीहरूलाई चेतावनी दिए; र तिनीहरूलाई अर्ती दिँदै यसो भने, “यो भ्रष्‍ट पुस्ताबाट आफूलाई बचाउनुहोस्।”</verse>
				<verse number="41">तिनका अर्ती मान्‍नेहरू सबैले बप्‍तिस्मा पाए, र त्यस दिन करीब तीन हजार जति मानिसहरू तिनीहरूका संख्यामा थपिए।</verse>
				<verse number="42">तिनीहरूले प्रेरितहरूका शिक्षा, सङ्गति, रोटी भाँच्ने काम र प्रार्थनामा आफूलाई भक्‍तिसाथ लगाइराखे।</verse>
				<verse number="43">प्रेरितहरूद्वारा धेरै आश्‍चर्यपूर्ण कामहरू र चिन्हहरू गरिएको देखेर सबै भयभीत भए।</verse>
				<verse number="44">सबै विश्‍वासीहरू एकैसाथ बस्थे र सबै थोक तिनीहरूमा साझा थिए।</verse>
				<verse number="45">आफ्ना सम्पत्ति र मालमत्ताहरू बेचेर जसलाई खाँचो पर्थ्यो, त्यसलाई तिनीहरूले दिन्थे।</verse>
				<verse number="46">तिनीहरू हरेक दिन मन्दिरका आँगनहरूमा एकसाथ भेट्ने गर्थे र घर-घरमा रोटी भाँच्दै एकैसाथ शुद्ध हृदयले आनन्दसाथ खान्थे,</verse>
				<verse number="47">र परमेश्‍वरको प्रशंसा गर्दै र सबै मानिसहरूको स्‍नेह पाउँदै बस्थे। तिनीहरूका संख्यामा परमेश्‍वरले उद्धार पाउनेहरूलाई दिनदिनै थप्दै जानुहुन्थ्यो।</verse>
			</chapter>
			<chapter number="3">
				<verse number="1">एक दिन पत्रुस र यूहन्‍ना दिउँसोको तीन बजेतिर प्रार्थनाका निम्ति मन्दिरतिर गइरहेका थिए।</verse>
				<verse number="2">त्यसै समयमा जन्मैदेखिको एउटा हिँड्न नसक्ने मानिसलाई बोकेर मन्दिरको सुन्दर भन्‍ने ढोकातिर लगिँदैथियो। त्यस ढोकामा त्यसलाई सधैं त्यसरी नै लगेर राखिन्थ्यो, जहाँ बसेर त्यसले मन्दिर जाने मानिसहरूसँग भीख माग्ने गर्दथ्यो।</verse>
				<verse number="3">जब त्यसले पत्रुस र यूहन्‍नालाई मन्दिरभित्र पस्‍न लागेको देख्यो, तब त्यस हिँड्न नसक्नेले तिनीहरूसँग पैसा माग्यो।</verse>
				<verse number="4">अनि पत्रुस र यूहन्‍नाले त्यसलाई नियालेर हेरे, अनि पत्रुसले भने, “हामीतिर हेर!”</verse>
				<verse number="5">त्यसपछि उनीहरूबाट केही पाउने आशा राख्दै त्यसले उनीहरूलाई ध्यान दिएर हेर्‍यो।</verse>
				<verse number="6">अनि पत्रुसले भने: “मसँग सुन वा चाँदी छैन, तर मसँग जे छ, त्यो तिमीलाई दिन्छु नासरतका येशू ख्रीष्‍टको नाउँमा तिमी हिँड।”</verse>
				<verse number="7">यति भनेर आफ्नो दाहिने हातले त्यस हिँड्न नसक्नेलाई समातेर उनले उठाउन थाले, अनि त्यस मानिसको खुट्टा र गोलीगाँठाहरूमा तुरुन्तै बल आयो।</verse>
				<verse number="8">अनि त्यो आफ्नो खुट्टाका बलले बुरुक्‍क उफ्रियो र हिँड्न थाल्यो। त्यसपछि तिनीहरूसँगै त्यो मानिस हिँड्दै, उफ्रँदै र परमेश्‍वरको प्रशंसा गर्दै मन्दिरको आँगनहरूमा गयो।</verse>
				<verse number="9">जब सबै मानिसहरूले त्यसलाई हिँडिरहेको र परमेश्‍वरको प्रशंसा गरिरहेको देखे,</verse>
				<verse number="10">मन्दिरको सुन्दर भनिने ढोकामा बसेर सधैं भीख माग्ने मानिस त्यही नै हो भनी तिनीहरूले चिने; अनि त्यो हिँड्न नसक्ने राम्रोसँग हिँड्न सकेको देखेर तिनीहरू आश्‍चर्य चकित भए, र अचम्म माने।</verse>
				<verse number="11">अनि त्यो भीख माग्नेले पत्रुस र यूहन्‍नालाई समातेर आएको देखेर त्यहाँ भएका सबै मानिसहरू आश्‍चर्यमा परे, र तिनीहरू मन्दिरभित्रको सोलोमन नामको दलानमा दगुर्दै आए।</verse>
				<verse number="12">यो देखेर पत्रुसले तिनीहरूलाई यसो भने: “इस्राएलका मानिसहरूहो, यस कुरामा तपाईंहरू किन आश्‍चर्य चकित हुनुभयो? मानौ हाम्रा आफ्नै शक्‍ति वा भक्‍तिद्वारा हामीले यस मानिसलाई हिँडाउन सकेको भनी ठान्‍दै, किन तपाईंहरू हामीलाई आश्‍चर्यका साथ हेर्दै हुनुहुन्छ?</verse>
				<verse number="13">अब्राहामका परमेश्‍वर, इसहाकका परमेश्‍वर र याकोबका परमेश्‍वर, हाम्रा पुर्खाका परमेश्‍वरले आफ्नो सेवक येशूलाई महिमित गर्नुभयो। तपाईंहरूले उहाँलाई मृत्युको मुखमा पठाउनुभयो र पिलातसले उहाँलाई छोडिदिने निर्णय गर्दा पनि तपाईंहरूले अस्वीकार गर्नुभयो।</verse>
				<verse number="14">तब तपाईंहरूले एउटा पवित्र, धर्मी जनलाई अस्वीकार गर्नुभयो र त्यसको साटो एउटा हत्यारालाई छोडिदिने माग गर्नुभयो।</verse>
				<verse number="15">तपाईंहरूले जीवनको सृष्‍टिकर्तालाई मार्नुभयो, तर परमेश्‍वरले उहाँलाई मरेकाबाट बौराएर जीवित पार्नुभयो। हामी यस तथ्यका साक्षी छौं।</verse>
				<verse number="16">येशूको नाउँमा विश्‍वास राख्नाले नै तपाईंहरूले देखिराख्नुभएको र चिनिराख्नुभएको यो मानिस आज आफ्नै खुट्टामा उभिन सक्ने भयो। येशूको नाउँ र उहाँबाट आउने विश्‍वासका कारण नै यो मानिस पूर्ण निको भयो, जुन कुरो तपाईंहरू देख्दैहुनुहुन्छ।</verse>
				<verse number="17">“अब प्रभुमा दाजुभाइ-दिदीबहिनीहरूहो, यो मलाई थाहा छ कि तपाईंका शासकहरूले गरेजस्तै, तपाईंहरूले अन्जानमा यस्तो काम गर्नुभयो।</verse>
				<verse number="18">तर परमेश्‍वरका ख्रीष्‍टले दुःख भोग्नुपर्नेछ भनी उहाँले सबै अगमवक्‍ताहरूद्वारा जसरी अगमवाणी गर्नुभएको थियो, त्यसलाई परमेश्‍वरले यसरी पूरा गर्नुभयो।</verse>
				<verse number="19">त्यसैले पश्‍चात्ताप गर्नुहोस् र परमेश्‍वरतिर फर्कनुहोस्, ताकि तपाईंहरूको पाप मेटिऊन् र परमप्रभुबाट तपाईंहरूमा आनन्दको समय आओस्।</verse>
				<verse number="20">अनि उहाँले तपाईंहरूको उद्धारको निम्ति नियुक्‍त गरिनुभएका येशू अर्थात् ख्रीष्‍टलाई पठाउनुहुनेछ।</verse>
				<verse number="21">आफ्ना पवित्र अगमवक्‍ताहरूद्वारा अनन्तकालदेखि परमेश्‍वरले प्रतिज्ञा गर्नुभएझैं, सबै कुरा उहाँले फेरि पुनः: स्थापना नगरून्जेल येशू स्वर्गमै विराजमान हुनुपर्दछ।</verse>
				<verse number="22">किनकि मोशाले भनेका छन्, ‘तिमीहरूका आफ्ना मानिसहरूबाट नै परमेश्‍वरले मजस्तै एकजना अगमवक्‍ता तिमीहरूका निम्ति उठाउनुहुनेछ; उहाँले तिमीहरूलाई भनेका सबै कुरा तिमीहरूले मान्‍नैपर्छ।</verse>
				<verse number="23">उहाँको कुरा ध्यान दिएर नसुन्‍नेलाई त्यसका जनहरूबाट पूर्ण रूपले निकालिनेछ।’</verse>
				<verse number="24">“वास्तवमै, शमूएलदेखिका सबै अगमवक्‍ताहरूमध्ये, जो-जतिले बोलेका छन्, सबैले यी दिनहरूमा भएका घटनाहरूका बारेमा अगमवाणी गरेका हुन्।</verse>
				<verse number="25">तिमीहरू अगमवक्‍ताहरूका र करारका सन्तान हौ, जुन करार परमेश्‍वरले तिमीहरूका पुर्खाहरूसँग गर्नुभएको थियो। उहाँले अब्राहामलाई भन्‍नुभएको थियो, ‘तेरा सन्तानद्वारा पृथ्वीका सबै मानिसहरूले आशिष पाउनेछन्।’</verse>
				<verse number="26">जब परमेश्‍वरले आफ्नो सेवकलाई जीवित पार्नुभयो, तिमीहरू सबैलाई दुष्‍ट मार्गबाट फर्काएर आशिष दिन परमेश्‍वरले सबैभन्दा पहिले उहाँलाई तिमीहरूकहाँ नै पठाउनुभयो।”</verse>
			</chapter>
			<chapter number="4">
				<verse number="1">पत्रुस र यूहन्‍ना जुन बेला मानिसहरूका सामु बोलिरहेका थिए, त्यसै समयमा पूजाहारीहरू, मन्दिरका रक्षकहरूका कप्‍तान र सदुकीहरू तिनीहरूकहाँ आए।</verse>
				<verse number="2">तिनीहरू निकै अन्योलमा परेका थिए, किनकि प्रेरितहरू त्यहाँ मानिसहरूलाई उपदेश दिँदै येशूमा मरेकाहरू पुनर्जीवित पारिन्छन् भन्‍ने घोषणा गरिरहेका थिए।</verse>
				<verse number="3">त्यसैले तिनीहरूले पत्रुस र यूहन्‍नालाई बन्दी बनाए। त्यस बेला साँझ परिसकेको हुनाले तिनीहरूले उनीहरूलाई अर्को दिनसम्मका निम्ति झ्यालखानामा हाले।</verse>
				<verse number="4">तर उनीहरूको वचन सुन्‍नेहरूमध्ये धेरैजसोले त्यसमा विश्‍वास गरे, र विश्‍वास गर्नेहरूको संख्या बढेर प्रायः पाँच हजार पुग्यो।</verse>
				<verse number="5">भोलिपल्ट शासकहरू, प्रधानहरू र व्यवस्थाका शिक्षकहरू यरूशलेममा भेला भए।</verse>
				<verse number="6">प्रधान पूजाहारी हन्‍नास त्यहाँ थिए, त्यसै गरी कैयाफा, यूहन्‍ना, अलेक्जेन्डर र प्रधान पूजाहारीको परिवारका अन्य मानिसहरू पनि त्यहाँ थिए।</verse>
				<verse number="7">तिनीहरूले पत्रुस र यूहन्‍नालाई आफ्ना सामु उपस्थित गराए। अनि तिनीहरूसँग प्रश्न गर्न थाले: “कसको शक्‍तिमा वा कसको नाउँमा तिमीहरूले यसो गरेका हौ?”</verse>
				<verse number="8">त्यसपछि पवित्र आत्माले भरिएका पत्रुसले तिनीहरूलाई यस्तो जवाफ दिए: “जनताका शासकहरू र प्रधानहरू हो!</verse>
				<verse number="9">एउटा हिँड्न नसक्ने मानिसप्रति हामीले देखाएको एउटा दयालु कामको वर्णन मागिन्छ, र ऊ कसरी निको भयो भनी प्रश्न गरिन्छ भने,</verse>
				<verse number="10">तपाईं र इस्राएलका सबै मानिसहरूलाई यो कुरो थाहा होस्: नासरतका येशू ख्रीष्‍टको नाउँद्वारा यो काम भएको हो। उहाँलाई तपाईंहरूले क्रूसमा टाँगेर मार्नुभयो, तर परमेश्‍वरले उहाँलाई मृतकबाट जीवित पार्नुभयो। उहाँकै नाउँद्वारा यो मानिस पूर्ण निको भई तपाईंहरूका सामु उभिएको छ।</verse>
				<verse number="11">येशू ख्रीष्‍ट, “ ‘त्यही ढुङ्गो हुनुहुन्छ जसलाई तपाईं भवन निर्माण गर्नेहरूले अस्वीकार गर्नुभयो, तर उहाँ अहिले जगको मुख्य ढुङ्गो हुनुभएको छ।’</verse>
				<verse number="12">अरू कसैमा मुक्‍ति पाइँदैन, किनकि स्वर्गमुनि अर्को कुनै नाउँ मानिसहरूलाई दिइएको छैन जसबाट हामीले उद्धार प्राप्‍त गर्न सक्छौं।”</verse>
				<verse number="13">जब तिनीहरूले पत्रुस र यूहन्‍नाको यस्तो साहस देखे र तिनीहरू अनपढ र साधारण मानिसहरू हुन् भनी बुझे, तिनीहरू आश्‍चर्य चकित भए। अनि ती मानिसहरू येशूसँगै थिए भनेर तिनीहरूले बुझे।</verse>
				<verse number="14">तर पूर्ण निको भएको व्यक्‍ति आफ्ना नजिक उभिरहेको देखिसकेपछि तिनीहरूले भन्‍न सक्ने कुरा त्यहाँ केही थिएन।</verse>
				<verse number="15">त्यसैले तिनीहरूले पत्रुस र यूहन्‍नालाई महासभाबाट बाहिर जाने आदेश दिए। उनीहरू बाहिर गएपछि तिनीहरूले आपसमा सल्‍लाह गर्न थाले।</verse>
				<verse number="16">“यी मानिसहरूसँग हामीले कस्तो व्यवहार गर्ने हो?” तिनीहरूले सोध्न थाले। “तिनीहरूले गरेका अद्भुत चिन्हहरूको बारेमा यरूशलेममा बस्‍ने हरेक व्यक्‍तिले थाहा पाएका छन्, र हामी पनि त्यसलाई इन्कार गर्न सक्दैनौं।</verse>
				<verse number="17">तर यो कुरा अरू बढी मानिसहरूमा प्रचारित हुनबाट रोक्नका निम्ति यो नाउँमा अब उप्रान्त कसैसँग नबोल्नू भनेर यिनीहरूलाई हामीले चेतावनी दिनैपर्छ।”</verse>
				<verse number="18">त्यसपछि तिनीहरूले उनीहरूलाई फेरि भित्र डाके, र येशूको नाउँमा कुनै पनि अवस्थामा प्रचार नगर्ने र नसिकाउने आदेश दिए।</verse>
				<verse number="19">तर पत्रुस र यूहन्‍नाले जवाफ दिए, “आफै न्याय गर्नुहोस्, परमेश्‍वरको साटो तपाईंहरूको आदेशको पालना गर्नु परमेश्‍वरका दृष्‍टिमा कुनचाहिँ सही हुनेछ?</verse>
				<verse number="20">किनकि जे कुरा हामीले देख्यौं र सुन्यौं त्यो वचन नबोली हामी बस्‍न सक्दैनौं।”</verse>
				<verse number="21">यसपछि सभाले धम्क्याएर उनीहरूलाई छोडिदिए। तिनीहरूलाई कसरी दण्ड सजाय दिने यसको निर्णय तिनीहरूले गर्न सकेनन् किनकि त्यहाँ जे घटना भएको थियो त्यसका निम्ति सबै मानिसहरूले परमेश्‍वरको प्रशंसा गरिरहेका थिए।</verse>
				<verse number="22">किनकि आश्‍चर्य तवरले निको पारिएको त्यो मानिसको उमेर चालीस वर्षभन्दा बढी नै थियो।</verse>
				<verse number="23">उनीहरूलाई छोडिएपछि, पत्रुस र यूहन्‍ना आफ्ना मानिसहरूकहाँ फर्केर गए र मुख्य पूजाहारीहरू र प्रधानहरूले तिनीहरूलाई भनेका कुराको बेलीबिस्तार लगाए।</verse>
				<verse number="24">तिनीहरूले ती कुरा सुनिसकेपछि, सबैले एकैसाथ उच्‍च सोरमा परमेश्‍वरमा प्रार्थना गर्न लागे। तिनीहरूले भने, “हाम्रा सार्वभौम प्रभु, तपाईंले स्वर्ग, पृथ्वी, समुद्र र त्यहाँ भएका सबै कुराको सृष्‍टि गर्नुभयो।</verse>
				<verse number="25">तपाईंको सेवक हाम्रा पुर्खा दाविदको मुखबाट पवित्र आत्माद्वारा तपाईंले यस्तो वचन बोल्नुभयो: “ ‘किन मानिसहरू क्रोधित हुन्छन् र मानिसहरूले व्यर्थमा षड्यन्त्र गर्छन्?</verse>
				<verse number="26">प्रभु र उहाँका अभिषिक्‍त जनका विरुद्धमा पृथ्वीका राजाहरू उभिएका छन् र शासकहरू एकजुट भएर भेला भएका छन्।’</verse>
				<verse number="27">तपाईंले अभिषेक गर्नुभएको तपाईंको पवित्र सेवक येशूका विरुद्ध षड्यन्त्र रच्न हेरोद र पन्तियस पिलातसले साँच्‍चै नै गैरयहूदीहरू र इस्राएलका बासिन्दाहरूसँग यो शहरमा भेटघाट गरेका थिए।</verse>
				<verse number="28">तिनीहरूले त्यही गरे जुन तपाईंको शक्‍ति र इच्छाले यसै गर्ने भनेर पहिले नै निर्णय गरिसकेको थियो।</verse>
				<verse number="29">अब हे प्रभु, तिनीहरूका धम्कीलाई विचार गर्नुहोस् र तपाईंका सेवकहरूलाई तपाईंका वचनहरू साहससाथ बोल्नसक्ने बनाउनुहोस्।</verse>
				<verse number="30">तपाईंको पवित्र सेवक येशूको नाउँद्वारा बिरामीहरूलाई पूर्ण निको तुल्याउन र अद्भुत चिन्हहरू देखाउन र आश्‍चर्यपूर्ण कामहरू गर्न आफ्नो बाहुली अगाडि बढाउनुहोस्।”</verse>
				<verse number="31">तिनीहरूका प्रार्थनापछि, तिनीहरू बसिरहेको ठाउँ हल्‍लियो। अनि तिनीहरू सबैजना पवित्र आत्माले भरिएर परमेश्‍वरको वचन साहससाथ बोल्न थाले।</verse>
				<verse number="32">हृदय र मनमा सबै विश्‍वासीहरू एउटै भएका थिए। कसैले पनि आफ्नो सम्पत्तिमाथि एकाधिकार दाबी गर्दैनथ्यो, तर तिनीहरूसँग भएका सम्पूर्ण कुराहरू तिनीहरूले अरूसँग बाँडचुँड गर्थे।</verse>
				<verse number="33">ठूलो शक्‍तिका साथ प्रेरितहरूले प्रभु येशू पुनर्जीवित हुनुभएको निरन्तर साक्षी दिन्थे र तिनीहरू सबैमाथि परमेश्‍वरको प्रशस्त अनुग्रह थियो।</verse>
				<verse number="34">तिनीहरूमध्ये कसैलाई केही कुराको खाँचो थिएन। किनकि जग्गाधनी र घरधनीहरूले आफ्ना सम्पत्ति र मालमत्ताहरू समय-समयमा बेच्थे र बिक्रीबाट आएको पैसा ल्याउँथे।</verse>
				<verse number="35">अनि त्यो धनलाई प्रेरितहरूको पाउमा राखिदिन्थे र जस-जसलाई खाँचो हुन्थ्यो तिनीहरूमा त्यो बाँडिन्थ्यो।</verse>
				<verse number="36">साइप्रस देशका लेवी कुलका योसेफ जसलाई प्रेरितहरूले बारनाबास (जसको अर्थ उत्साहको पुत्र हो) भन्‍ने गर्थे,</verse>
				<verse number="37">उनले आफ्नो स्वामित्वमा भएको जग्गा बिक्री गरे, र त्यसबाट प्राप्‍त रकम ल्याएर प्रेरितहरूको पाउमा राखिदिए।</verse>
			</chapter>
			<chapter number="5">
				<verse number="1">यसै समयमा हननिया भन्‍ने एकजना मानिस साथै उनकी पत्नी सफीराले पनि आफ्नो एक टुक्रा जग्गा बेचे।</verse>
				<verse number="2">आफ्नी पत्नीको पूर्ण जानकारीमा तिनले बिक्रीबाट प्राप्‍त रकमको केही हिस्सा आफ्ना निम्ति राखेर बाँकी सबै प्रेरितहरूको चरणमा राखे।</verse>
				<verse number="3">त्यसपछि पत्रुसले भने, “हननिया, कसरी शैतानले तिम्रो हृदय भरिदियो र तिमीले पवित्र आत्मासँग झूट बोल्यौ र जग्गा बिक्रीबाट पाएको रकममध्येको केही भाग कसरी राख्न सक्यौ?</verse>
				<verse number="4">बिक्री गर्नुभन्दा पहिले के यो तिम्रो आफ्नै थिएन र? बिक्री गरिसकेपछि त्यसबाट प्राप्‍त रकम पनि तिम्रै अधीनमा थिएन र? यस्तो काम गर्ने विचार तिम्रो मनमा कसरी उत्पन्‍न भयो? तिमीले मानिसहरूसँग होइन, तर परमेश्‍वरसँग झूट बोल्यौ।”</verse>
				<verse number="5">यो कुरो सुन्‍ने बित्तिकै, हननिया भुइँमा पछारियो र मर्‍यो। यस घटना सुन्‍ने सबैजनाको मनमा ठूलो डर पस्यो।</verse>
				<verse number="6">अनि केही जवानहरू अगाडि आएर त्यो मृत शरीरलाई लुगाले बेह्रे र बाहिर लगेर चिहानमा गाडिदिए।</verse>
				<verse number="7">झण्डै तीन घण्टापछि तिनकी पत्नी त्यस ठाउँमा आइन्। त्यहाँ भएका घटनाका बारेमा तिनीलाई केही थाहा थिएन।</verse>
				<verse number="8">पत्रुसले तिनलाई सोधे, “मलाई भन, हननिया र तिमीले जग्गा बेचेर प्राप्‍त गरेको रकम यति नै हो?” “हो,” तिनले जवाफ दिइन्, “रकम यति नै हो।”</verse>
				<verse number="9">पत्रुसले तिनलाई भने, “प्रभुको आत्माको परीक्षा गर्न तिमीहरू दुवै कसरी सहमत भयौ? हेर! तिम्रो पतिलाई चिहानमा गाड्नेहरू बाहिर ढोकामै छन्, र तिनीहरूले तिमीलाई पनि लिएर जानेछन्।”</verse>
				<verse number="10">त्यही क्षण पत्रुसको पाउमा तिनी घोप्टो परिन् र मरी; अनि ती जवानहरू भित्र आए, र तिनलाई मरेको भेट्टाए, अनि त्यस मृत शरीरलाई लगेर तिनको पतिको चिहानकै छेउमा तिनलाई पनि गाडिदिए।</verse>
				<verse number="11">सारा मण्डलीमाथि र यी घटनाहरू सुन्‍ने सबैमाथि ठूलो डर उत्पन्‍न भयो।</verse>
				<verse number="12">मानिसहरूका सामु प्रेरितहरूले धेरै अनेकौं चिन्हहरू र आश्‍चर्यपूर्ण कामहरू गरे; र सबै विश्‍वासीहरू एकसाथ सोलोमनको दलानमा भेला हुनेगर्थे।</verse>
				<verse number="13">तिनीहरूलाई मानिसहरूले धेरै आदर गरे तापनि तिनीहरूका भेलामा सामेल हुने आँट कसैले गरेन।</verse>
				<verse number="14">तर पनि, परमेश्‍वरमा विश्‍वास गर्ने पुरुष र स्त्रीहरूको संख्या दिनदिनै बढ्ने क्रम जारी नै रह्‍यो।</verse>
				<verse number="15">यहाँसम्म कि, पत्रुस हिँड्ने बाटोहरूमा मानिसहरूले बिरामीहरू ल्याएर खाटमा र सुकुलमा सुताउन थाले, ताकि त्यो बाटो हिँड्दा पत्रुसको छायामात्रै भए पनि कुनै बिरामीको जिउमा परोस्।</verse>
				<verse number="16">अशुद्ध आत्माले ग्रस्त भएका र बिरामी भएका आफ्ना परिवारका सदस्यहरूलाई यरूशलेमका वरिपरिका शहरहरूबाट मानिसहरूले ल्याउँदा त्यहाँ ठूलो भीड जम्मा भयो; र ती सबै निको तुल्याइए।</verse>
				<verse number="17">प्रधान पूजाहारी र उनका सबै सहायकहरू, जो सदुकी पन्थका थिए, उनीहरूको हृदय डाहले भरियो;</verse>
				<verse number="18">अनि प्रेरितहरूलाई तिनीहरूले समातेर सार्वजनिक झ्यालखानामा हालिदिए।</verse>
				<verse number="19">तर मध्यरातको समयमा प्रभुका एउटा दूतले झ्यालखानाका ढोकाहरू खोलेर तिनीहरूलाई बाहिर निकाले; अनि</verse>
				<verse number="20">तिनले भने, “जाओ, मन्दिरको आँगनमा खडा होओ, अनि यस नयाँ जीवनको पूर्ण सन्देश मानिसहरूलाई सुनाओ।”</verse>
				<verse number="21">तिनीहरूलाई भनिएझैं नै झिसमिसेमै तिनीहरू मन्दिरको चोकभित्र पसे, र मानिसहरूलाई सिकाउन थाले। जब प्रधान पूजाहारी र उनका सहायकहरू भेला भए, उनीहरूले महासभा अर्थात् इस्राएलीहरूको प्रधानहरूको सम्पूर्ण सभालाई बोलाए, अनि प्रेरितहरूलाई झ्यालखानाबाट त्यहाँ ल्याउन मानिसहरू पठाए।</verse>
				<verse number="22">तर झ्यालखाना पुगेपछि हाकिमहरूले तिनीहरूलाई त्यहाँ भेट्टाएनन्। त्यसैले तिनीहरू फर्केर महासभामा गए, र यसो भने,</verse>
				<verse number="23">“झ्यालखानाका ढोकाहरूमा बलिया ताल्चाहरू लगाएका हामीले पायौं। ढोकाहरूमा पहरेदारहरू तैनाथ थिए; तर जब ढोका खोल्यौं, हामीले भित्र कसैलाई भेट्टाएनौं।”</verse>
				<verse number="24">यो खबर सुनेपछि मन्दिरको पहरेदारहरूका कप्‍तान र मुख्य पूजाहारीहरू यसपछि अब के हुने हो भनी अलमल परे।</verse>
				<verse number="25">त्यसै बेला एकजना त्यहाँ आएर भन्यो, “हेर्नुहोस्! तपाईंहरूले झ्यालखानामा हाल्नुभएका मानिसहरू मन्दिरका आँगनहरूमा उभिएर मानिसहरूलाई शिक्षा दिइरहेका छन्।”</verse>
				<verse number="26">यो सुन्‍नासाथ, आफ्ना अधिकृतहरूलाई लिएर कप्‍तान मन्दिरतिर गए, र प्रेरितहरूलाई महासभामा ल्याए। तिनीहरूले शक्‍ति प्रयोग गरेनन्, किनकि त्यसो गर्दा तिनीहरूलाई मानिसहरूले ढुङ्गा हान्लान् भन्‍ने डर थियो।</verse>
				<verse number="27">प्रेरितहरूलाई त्यहाँ ल्याइएपछि प्रधान पूजाहारीद्वारा प्रश्न गरिनका निम्ति तिनीहरूलाई महासभाअघि उभ्याइयो।</verse>
				<verse number="28">प्रधान पूजाहारीले भने, “यस नाउँमा नसिकाउन हामीले तिमीहरूलाई कडा आदेश दिएका थियौं। तैपनि तिमीहरूले यसै नाउँमा आफ्नो शिक्षाले सारा यरूशलेम भरिदिएका छौ, र यस मानिसको रगतको दोषी हामीलाई बनाउन तम्सिएका छौ।”</verse>
				<verse number="29">पत्रुस र अन्य प्रेरितहरूले जवाफ दिए: “हामीले मानिसहरूको भन्दा परमेश्‍वरको आज्ञाको पालन गर्नैपर्छ!</verse>
				<verse number="30">हाम्रा पुर्खाहरूका परमेश्‍वरले येशूलाई मृतकबाट जीवित पार्नुभयो, जसलाई तपाईंहरूले क्रूसमा झुण्ड्याएर मार्नुभएको थियो।</verse>
				<verse number="31">इस्राएलले पश्‍चात्ताप गरोस् र पापको क्षमादान उहाँबाट होस् भनेर परमेश्‍वरले आफ्नो दाहिने हातपट्टि उच्‍च स्थानमा उहाँलाई राजकुमार र उद्धारकर्ताको रूपमा राख्नुभयो।</verse>
				<verse number="32">हामी ती कुराका साक्षी छौं र त्यसै गरी परमेश्‍वरको आज्ञा पालन गर्नेहरूलाई उहाँले दिनुभएको पवित्र आत्मा पनि साक्षी हुनुहुन्छ।”</verse>
				<verse number="33">यो कुरा सुनेपछि, तिनीहरू अत्यन्त क्रोधित भए, र तिनीहरूलाई मार्न खोजे।</verse>
				<verse number="34">तर सबै मानिसहरूद्वारा सम्मानित व्यवस्थाका शिक्षक गमलिएल भन्‍ने एकजना फरिसी महासभामा उभिए, र प्रेरितहरूलाई केही समय त्यहाँबाट बाहिर लैजान आदेश दिए।</verse>
				<verse number="35">त्यसपछि तिनले महासभालाई यसरी सम्बोधन गरे: “इस्राएलका मानिसहो, यी मानिसहरूलाई तपाईंहरूले जे गर्ने विचार गर्दै हुनुहुन्छ त्यसमा सतर्कतापूर्वक सोच्नुहोस्।</verse>
				<verse number="36">किनकि केही समयअघि थूदास भन्‍ने एकजना मानिस देखा पर्‍यो, जसले आफू कोही हुँ भन्‍ने दाबी गर्‍यो र चार सय जति मानिसहरू उसका समर्थक थिए। तर ऊ मारियो, उसका सबै चेलाहरू छरपस्‍ट भए, र यो सबै त्यसै बिलायो।</verse>
				<verse number="37">त्यस मानिसपछि जनगणनाका दिनहरूमा गालीलको यहूदा देखा पर्‍यो। उसले पनि केही मानिसहरूलाई जम्मा गरेर बिद्रोहमा खडा भयो। ऊ पनि मारियो; र उसका सबै चेलाहरू छरपस्‍ट भए।</verse>
				<verse number="38">त्यसैकारण अहिलेको सन्दर्भमा पनि म तपाईंहरूलाई सल्‍लाह दिन्छु: यी मानिसहरूलाई त्यसै हुन दिनुहोस्! यिनीहरूलाई छोडिदिनुहोस्; किनकि यिनीहरूका उद्देश्य र क्रियाकलाप मानवीय हुन् भने, ती असफल हुनेछन्।</verse>
				<verse number="39">तर यदि यो परमेश्‍वरबाट भएको हो भने, तपाईंहरू यी मानिसहरूलाई आफ्ना कार्यबाट रोक्न सामर्थ्य हुनुहुनेछैन; त्यस बेलामा तपाईंहरू आफैलाई नै परमेश्‍वरको विरुद्ध लडिरहेको पाउनुहुनेछ।”</verse>
				<verse number="40">उनको वचनले तिनीहरूका चित्त बुझ्यो; अनि तिनीहरूले प्रेरितहरूलाई भित्र झिकाए, र तिनीहरूलाई कोर्राले पिटे। त्यसपछि येशूको नाउँमा प्रचार नगर्नू भन्‍ने आदेश दिएर तिनीहरूले प्रेरितहरूलाई छोडिदिए।</verse>
				<verse number="41">येशूको नाउँमा अपमानित हुने योग्य हुन पाएकोमा आनन्दित हुँदै प्रेरितहरू महासभाबाट बाहिर गए।</verse>
				<verse number="42">येशू नै ख्रीष्‍ट हुनुहुन्छ भन्‍ने सुसमाचार घर-घरमा र मन्दिरका आँगनहरूमा दिनदिनै घोषणा गर्न र शिक्षा दिन तिनीहरूले छोडेनन्।</verse>
			</chapter>
			<chapter number="6">
				<verse number="1">ती दिनहरूमा जब चेलाहरूको संख्या बढिरहेको थियो, हिब्रूभाषी यहूदीहरूका विरुद्ध ग्रीकभाषी यहूदीहरूले गनगन गरे; किनकि दैनिक भोजन वितरण गरिँदा तिनीहरूका विधवाहरूको बेवास्ता गरिएको थियो।</verse>
				<verse number="2">त्यसैले बाह्रैजना प्रेरितहरूले सबै चेलाहरूलाई भेला गराए र भने, “परमेश्‍वरको वचनको प्रचार गर्न छोडेर भोजनको सेवामा लाग्नु हाम्रो निम्ति उचित होइन।</verse>
				<verse number="3">दाजुभाइ-दिदीबहिनीहरूहो, आफ्ना बीचबाट पवित्र आत्मा र बुद्धिले भरिएका अनि सबैको आदर पाएका सात जना मानिसहरू छान, जसलाई हामी यस काममा नियुक्‍त गर्न सक्छौं।</verse>
				<verse number="4">अनि हामी हाम्रो ध्यान प्रार्थना र वचनको प्रचारमा केन्द्रित गरिरहनेछौं।”</verse>
				<verse number="5">यो प्रस्तावले समूहका सबैलाई खुशी तुल्यायो; अनि पवित्र आत्मा र विश्‍वासले भरिपूर्ण भएका स्तिफनस, फिलिप, प्रखरस, निकनोर, तीमोन, पर्मिनास र एन्टिओखियाका यहूदी धर्म मान्‍ने शिक्षित निकोलाउसलाई तिनीहरूले छाने।</verse>
				<verse number="6">छनौट गरिएका ती मानिसहरूलाई तिनीहरूले प्रेरितहरूको अघि उपस्थित गराए। अनि प्रेरितहरूले आफ्ना हात तिनीहरूका शिरमाथि राखेर प्रार्थना गरिदिए।</verse>
				<verse number="7">यसरी परमेश्‍वरको वचन फैलिँदै गयो र यरूशलेममा चेलाहरूको संख्या तीब्रताका साथ बढ्दै गयो; र पूजाहारीहरूमध्ये धेरै जनाले यस विश्‍वासलाई ग्रहण गरे।</verse>
				<verse number="8">परमेश्‍वरको शक्‍ति र अनुग्रहले भरिपूर्ण भएका स्तिफनसले मानिसहरूका सामु आश्‍चर्यपूर्ण कामहरू र चिन्हहरू गरे।</verse>
				<verse number="9">तर त्यस समयमा स्वतन्त्र दलका सभाघरहरू (यसको नाम यही थियो) भनिने सभाहरूका सदस्यहरू, र साइरिनी र अलेक्जेन्ड्रियाका साथै किलिकिया र एशिया प्रान्तहरूका मानिसहरूले स्तिफनसको विरुद्ध वाद-विवाद गर्न थाले।</verse>
				<verse number="10">तर जुन बुद्धि र आत्माद्वारा उनी बोल्दथे, त्यसको विरुद्धमा तिनीहरूले प्रतिवाद गर्न सकेनन्।</verse>
				<verse number="11">त्यसैले तिनीहरूले केही मानिसहरूलाई गोप्य रूपमा उक्साएर यसो भन्‍न लगाए, “परमेश्‍वरको विरुद्धमा र मोशाको विरुद्धमा स्तिफनसले निन्दात्मक वचनहरू बोलेको हामीले सुनेका छौं।”</verse>
				<verse number="12">त्यसरी तिनीहरूले जनता, प्रधानहरू र व्यवस्थाका शिक्षकहरूलाई उनको विरुद्ध भड्काएर तिनीहरूले स्तिफनसलाई समातेर महासभासामु ल्याए।</verse>
				<verse number="13">तिनीहरूले झूटा साक्षीहरूद्वारा यस्तो आरोप लगाए “पवित्रस्थानका र व्यवस्थाका विरुद्ध यो व्यक्‍ति सदा बोलिरहन्छ।</verse>
				<verse number="14">‘नासरतका येशूले यो स्थान नष्‍ट पार्नेछन् र मोशाले हामीलाई तोक्नुभएको रीतिथिति पनि उनले परिवर्तन गर्नेछन्’ भनेर यो मानिसले भनेको हामीले सुनेका छौं।”</verse>
				<verse number="15">महासभामा बसेका सबैले स्तिफनसलाई एक टकले हेरे, तिनको मुहार स्वर्गदूतको झैं चहकिलो भएको देखे।</verse>
			</chapter>
			<chapter number="7">
				<verse number="1">त्यसपछि प्रधान पूजाहारीले स्तिफनसलाई सोधे, “के यी आरोपहरू साँचो हुन्?”</verse>
				<verse number="2">यो सुनेर उनले जवाफ दिए: “दाजुभाइ-दिदीबहिनीहरू र बुबाहरू, मेरो कुरा सुन्‍नुहोस्! हाम्रा पिता अब्राहाम हारानमा बस्‍नुभन्दा अघि जब उनी मेसोपोटामियामै थिए, महिमाका परमेश्‍वरले उनको सामु आएर भन्‍नुभयो,</verse>
				<verse number="3">‘तिम्रो देश, तिम्रा जाति र तिम्रा पिताका घरानालाई छोडेर म जुन देश तिमीलाई देखाउँछु, त्यहीं जाऊ।’</verse>
				<verse number="4">“त्यसैले उनी कल्दीहरूको देश त्यागेर हारानमा बस्‍न थाले। उनका पिताको मृत्युपछि परमेश्‍वरले उनलाई यस देशमा पठाउनुभयो जहाँ, अहिले तपाईंहरू बसिरहनुभएको छ।</verse>
				<verse number="5">परमेश्‍वरले उनलाई जायजेथा दिनुभएन, जमिनको एउटा सानो टुक्रासम्म पनि दिनुभएन। त्यस समयमा अब्राहामको कुनै सन्तान थिएन, तर पनि परमेश्‍वरले अब्राहामसँग ऊर उनको शेषपछि उनका सन्तानहरूले यो देशमा अधिकार जमाउनेछन् भनी प्रतिज्ञा गर्नुभयो।</verse>
				<verse number="6">परमेश्‍वरले उनीसँग यसरी भन्‍नुभयो: ‘तिम्रा सन्तानहरूले अर्काको देशमा गई प्रवासी भएर बस्‍नुपर्नेछ र चार सय वर्षसम्म तिनीहरूले दास भएर दुर्व्यवहार खप्नुपर्नेछ।’</verse>
				<verse number="7">परमेश्‍वरले भन्‍नुभयो, ‘तर जुन जातिका सेवक भई तिनीहरू बस्‍नेछन्, त्यस जातिलाई म दण्ड दिनेछु, र त्यसपछि तिनीहरू त्यस देशबाट बाहिर आउनेछन् र यसै ठाउँमा मेरो आराधना गर्नेछन्।’</verse>
				<verse number="8">अब्राहामलाई उहाँले खतनाको करार दिनुभयो। त्यसपछि अब्राहाम इसहाकका पिता भए, र जन्मेको आठौं दिन उनले छोराको खतना गरे। इसहाकले याकोबलाई जन्माए र याकोब बाह्र कुलका पिता भए।</verse>
				<verse number="9">“योसेफलाई दाजुभाइहरूले डाह गरेर उनलाई तिनीहरूले इजिप्ट देशमा बेचिपठाए; तर परमेश्‍वर तिनको पक्षमा हुनुहुन्थ्यो,</verse>
				<verse number="10">र उनलाई सबै दुःखबाट छुटकारा दिलाउनुभयो। उहाँले योसेफलाई बुद्धि दिनुभयो; र इजिप्ट देशका राजा फारोको कृपा पाउने योग्यको तुल्याउनुभयो। त्यसैले योसेफलाई फारोले आफ्नो सम्पूर्ण दरबार र इजिप्ट देशकै हाकिम बनाए।</verse>
				<verse number="11">“त्यसपछि सारा इजिप्ट देश र कनानमा अनिकाल पर्‍यो। त्यसबाट सबैलाई ठूलो सङ्कष्‍ट भयो। हाम्रा पुर्खाहरूले अन्‍न व्यवस्था गर्न सकेनन्।</verse>
				<verse number="12">जब इजिप्ट देशमा अन्‍न छ भनेर याकोबले सुने, उनले हाम्रा पुर्खाहरूलाई पहिलो पल्ट त्यहाँ पठाए।</verse>
				<verse number="13">तिनीहरूका दोस्रो भेटमा योसेफले आफ्नो परिचय दाजुभाइहरूलाई दिए। अनि फारोले योसेफका कुटुम्बहरूका बारेमा थाहा पाए।</verse>
				<verse number="14">यसपछि, योसेफले आफ्नो बुबा याकोब र सम्पूर्ण परिवारका सदस्यहरू गरी जम्मा पचहत्तर जनालाई बोलाइपठाए।</verse>
				<verse number="15">अनि याकोब इजिप्ट देशमा गए, जहाँ उनी र हाम्रा पिताहरूको मृत्यु भयो।</verse>
				<verse number="16">तिनीहरूका मृत शरीर शकेममा फर्काएर ल्याए, र चिहानमा लगेर राखे, जुनचाहिँ अब्राहामले शकेममा हमोरका छोराहरूलाई केही रकम तिरेर किनेका थिए।</verse>
				<verse number="17">“अब्राहामसँग परमेश्‍वरले गर्नुभएको प्रतिज्ञा पूरा गर्नुपर्ने समय नजिक आउँदैथियो। इजिप्ट देशमा हाम्रा मानिसहरूको संख्या तीब्र गतिले बढ्यो।</verse>
				<verse number="18">त्यसपछि योसेफका बारेमा केही पनि थाहा नपाएका एकजना अर्कै राजाले इजिप्ट देशमा शासन गर्न थाले।</verse>
				<verse number="19">राजाले हाम्रा मानिसहरूमाथि अन्यायपूर्ण तरिकाले व्यवहार गरे, र हाम्रा पुर्खाहरूलाई आतङ्कित बनाएर तिनीहरूका भर्खरै जन्मेका शिशुहरूलाई बाहिर फ्याँक्न बाध्य पारे, ताकि ती शिशुहरूको मृत्यु होस्।</verse>
				<verse number="20">“त्यसै समयमा मोशाको जन्म भयो र उनी कुनै साधारण बालक थिएनन्! तीन महिनासम्म उनको हेरविचार आफ्नै बुबाको घरमा भयो।</verse>
				<verse number="21">जब उनलाई बाहिर राखियो, तब फारोकी छोरीले तिनलाई उठाइन् र घरमा ल्याएर आफ्नै छोराको रूपमा पाल्न थालिन्।</verse>
				<verse number="22">मोशालाई इजिप्ट देशको सबै ज्ञानको शिक्षा दिइयो, र उनी बोल्नमा र काममा शक्‍तिशाली भए।</verse>
				<verse number="23">“जब मोशा चालीस वर्ष पुगे, तब तिनले आफ्ना इस्राएली मानिसहरूलाई भेट्ने निर्णय गरे।</verse>
				<verse number="24">यसैक्रममा उनीहरूमध्ये एउटालाई एक इजिप्टका मानिसले दुर्व्यवहार गरिरहेको देखेर तिनले उसलाई बचाउन गए, र त्यस मानिसलाई हत्या गरेर दुर्व्यवहारमा परेको मानिसको बदला लिए।</verse>
				<verse number="25">तिनीहरूलाई त्यस कष्‍टबाट छुटकारा दिलाउन परमेश्‍वरले उनलाई प्रयोग गरिरहनुभएको कुरा आफ्ना मानिसहरूले बुझ्लान् भनी मोशाले सोचेका थिए; तर तिनीहरूले त्यो कुरो बुझ्न सकेनन्।</verse>
				<verse number="26">भोलिपल्ट दुईजना इस्राएलीहरू झगडा गरिरहेका मोशाले देखेर तिनीहरूलाई भने ‘हे भाइहरूहो, तिमीहरू दाजुभाइ हौ; किन एक-अर्काका विरुद्ध यसरी लडिरहेकाछौ?’ यसो भनेर ती दुवैमा मिलाप गराउने तिनले प्रयत्‍न गरे।</verse>
				<verse number="27">“तर जुनचाहिँ मानिसले अर्कोलाई दुर्व्यवहार गरिरहेको थियो त्यसले मोशालाई एकातिर घचेट्दै भन्यो, ‘तिमीलाई कसले हाम्रो शासक र न्यायकर्ता नियुक्‍त गर्‍यो?</verse>
				<verse number="28">जसरी तिमीले हिजो इजिप्ट देशको एउटा मानिसलाई मार्‍यौ, के त्यसै गरी मलाई पनि मार्न चाहन्छौ?’</verse>
				<verse number="29">यो सुनेपछि, मोशा त्यहाँबाट भागेर मिद्यान गए, जहाँ एउटा परदेशीका रूपमा तिनी बस्‍न थाले। त्यहीं तिनका दुई छोराहरू जन्मे।</verse>
				<verse number="30">“चालीस वर्ष बितेपछि, सीनै पर्वत नजिकैको मरुभूमिको एउटा बलिरहेको पोथ्रामा एउटा स्वर्गदूत मोशाकहाँ देखा परे।</verse>
				<verse number="31">जब मोशाले यो देखे, तब त्यस दर्शनले गर्दा तिनी आश्‍चर्य चकित भए। त्यसलाई नियालेर हेर्न जब तिनी नजिकै गए, उनले परमेश्‍वरको यस्तो वचन सुने:</verse>
				<verse number="32">‘म तिम्रो पुर्खाहरूका परमेश्‍वर हुँ, म अब्राहामका परमेश्‍वर, इसहाकका परमेश्‍वर र याकोबका परमेश्‍वर हुँ।’ मोशा डराएर काम्न लागे, र तिनले त्यस दृश्यतिर हेर्न आँट गरेनन्।</verse>
				<verse number="33">“त्यसपछि परमेश्‍वरले उनलाई भन्‍नुभयो, ‘यसभन्दा नजिक नआऊ। तिम्रो खुट्टाको जुत्ता फुकाल; किनकि तिमी उभिएको ठाउँ पवित्र भूमि हो।</verse>
				<verse number="34">इजिप्ट देशमा मेरा जनहरूमाथि भएको अत्याचार मैले निश्‍चय नै देखेको छु। तिनीहरूका चित्कार मैले सुनेको छु। त्यसैले तिनीहरूलाई दुःखबाट छुटकारा दिलाउन म आएको हुँ। अब आऊ, म तिमीलाई इजिप्ट देशमै पठाउनेछु।’</verse>
				<verse number="35">“यिनी तिनै मोशा थिए, जसलाई तिनीहरूले यस्तो वचन बोलेर अस्वीकार गरेका थिए; ‘तिमीलाई कसले हाम्रो शासक र न्यायकर्ता नियुक्‍त गर्‍यो?’ तिनीहरूका शासक र मुक्‍तिदाता हुनका निम्ति परमेश्‍वरले पोथ्रामा उनका सामु देखाउनुभएको दूतद्वारा तिनी त्यहाँ पठाइए।</verse>
				<verse number="36">इजिप्ट देशमा, लाल समुद्रमा र उजाडस्थानमा चालीस वर्षसम्म आश्‍चर्यपूर्ण कामहरू र अद्भुतका चिन्हहरू देखाउँदै, उनले तिनीहरूलाई इजिप्ट देशबाट बाहिर ल्याए।</verse>
				<verse number="37">“यी तिनै मोशा हुन्, जसले इस्राएलीहरूलाई यसो भनेका थिए, ‘तिमीहरूका आफ्ना मानिसहरूबाट नै परमेश्‍वरले मजस्तै एकजना अगमवक्‍ता तिमीहरूका निम्ति उठाउनुहुनेछ।’</verse>
				<verse number="38">मोशा उजाडस्थानको सभामा थिए, ती स्वर्गदूतसँग, जो सीनै पर्वतमा उनीसँग बोलेका थिए र हाम्रा पुर्खाहरूसँग थिए; अनि त्यहाँ उनले हामीलाई दिनका निम्ति जीवित वचन पाएका थिए।</verse>
				<verse number="39">“तर हाम्रा पुर्खाहरूले उनको वचनको पालना गर्न अस्वीकार गरे। त्यसको साटो तिनीहरूले तिनको अपहेलना गरे, र आफ्नो हृदयमा इजिप्ट देश फर्कन अठोट गरे।</verse>
				<verse number="40">तिनीहरूले हारूनलाई यसो भने, ‘हामीलाई अगुवाइ गर्ने देवताहरू बनाउनुहोस्; किनकि हामीलाई इजिप्ट देशबाट बाहिर लिएर आउने यी मानिस मोशालाई के भयो हामीलाई थाहा छैन।’</verse>
				<verse number="41">त्यसै बेला तिनीहरूले बाछाको आकृतिको एउटा मूर्ति बनाए, त्यसमा तिनीहरूले बलि चढाए, र आफ्नै हातले जे निर्माण गरेका थिए, त्यसकै सम्मानमा उत्सव मनाए।</verse>
				<verse number="42">तब परमेश्‍वर तिनीहरूबाट विमुख हुनुभयो र आकाशका तारामण्डलको पूजा आराधना गर्न तिनीहरूलाई छोडिदिनुभयो। जस्तो अगमवक्‍ताहरूको पुस्तकमा लेखिएको छ। “ ‘हे इस्राएलीहो, उजाडस्थानमा चालीस वर्षसम्म के तिमीहरूले मलाई बलिदानहरू र भेटीहरू चढायौ?</verse>
				<verse number="43">मोलेखको पाल र तिमीहरूको देवता रेफनको तारा र आफूले आराधना गर्न तिमीहरूले बनाएको मूर्ति तिमीहरूले उठाइ लग्यौ। त्यसैले म तिमीहरूलाई बेबिलोनभन्दा टाढा निर्वासनमा पठाउनेछु।’</verse>
				<verse number="44">“हाम्रा पुर्खाहरूले उजाडस्थानमा आफूहरूसँग साक्षीको पाल राख्नुभएको थियो। यो परमेश्‍वरले निर्देशन दिनुभएझैं र मोशाले देखेअनुसारको ढाँचामा बनाइएको थियो।</verse>
				<verse number="45">त्यो पाल प्राप्‍त गरेपछि, यहोशूको निर्देशनमा हाम्रा पुर्खाहरूले त्यसलाई परमेश्‍वरले गैरयहूदीहरूबाट खाली गराउनुभएको देशमा ल्याए। दाविदको समयसम्म त्यो त्यहीं रह्‍यो।</verse>
				<verse number="46">दाविदले परमेश्‍वरको प्रशस्त कृपा पाए, र याकोबका परमेश्‍वरको निम्ति एउटा वासस्थान निर्माण गर्ने अनुमति मागे।</verse>
				<verse number="47">तर यो वासस्थानचाहिँ, सोलोमनले बनाए।</verse>
				<verse number="48">“तथापि मानिसहरूद्वारा निर्माण गरिएका भवनहरूमा सर्वोच्‍च परमेश्‍वर बास गर्नुहुन्‍न। यस कुरालाई अगमवक्‍ताले यसरी भनेका छन्:</verse>
				<verse number="49">“ ‘स्वर्ग मेरो सिंहासन हो, र पृथ्वीचाहिँ मेरो पाउदान हो। मेरो निम्ति तिमीले कस्तो वासस्थान बनाउँछौ? परमेश्‍वर भन्‍नुहुन्छ। वा मेरो विश्रामस्थल कहाँ हुनेछ?</verse>
				<verse number="50">के मेरै हातले यी सबै कुराहरू बनाएका होइनन् र?’</verse>
				<verse number="51">“हे हठी, बेखतनाका हृदय र कानहरू भएका मानिसहरूहो! तपाईंहरू ठीक आफ्ना पुर्खाहरूजस्तै हुनुहुन्छ: तपाईंहरू सदा पवित्र आत्माको विरोध गर्नुहुन्छ।</verse>
				<verse number="52">के कुनै यस्तो अगमवक्‍ता छ, जसलाई तपाईंका पुर्खाहरूले सताएनन्? जसले धर्मी जनको आगमनको अगमवाणी बोले, त्यसलाई त तिनीहरूले हत्या पनि गरे। अब तपाईंहरूले उहाँलाई विश्‍वासघात गर्नुभयो र मार्नुभयो।</verse>
				<verse number="53">स्वर्गदूतहरूद्वारा दिइएको व्यवस्था तपाईंहरूले प्राप्‍त गर्नुभयो, तर त्यसअनुसार तपाईंहरूले आज्ञा पालन गर्नुभएन।”</verse>
				<verse number="54">जब यहूदी अगुवाहरूले यो कुरा सुने, तिनीहरू अत्यन्त क्रोधित भए, र रिसले दाह्रा किट्न थाले।</verse>
				<verse number="55">तर स्तिफनस पवित्र आत्माले भरिपूर्ण भएर स्वर्गतिर हेरे। त्यहाँ उनले परमेश्‍वरको महिमा र येशूलाई परमेश्‍वरको दाहिने हातपट्टि उभिरहनुभएको देखे।</verse>
				<verse number="56">अनि तिनले भने, “हेर्नुहोस्, स्वर्ग उघ्रेको म देख्छु र त्यहाँ परमेश्‍वरको दाहिने हातपट्टि मानिसको पुत्र उभिरहनुभएको देख्दछ।”</verse>
				<verse number="57">यो सुनेर तिनीहरूले आफ्नो कान थुने, र उच्‍च सोरले कराएर तिनीहरू सबै एकैसाथ तिनलाई झम्टिन पुगे।</verse>
				<verse number="58">अनि स्तिफनसलाई शहरबाहिर घिस्याउँदै लगेर ढुङ्गा प्रहार गर्न थाले। त्यसै बेला त्यस घटनाका साक्षीहरूले आफ्ना लुगाफाटाहरू हेरविचार गर्न शाऊल नाउँको एउटा युवकको पाउमा राखे।</verse>
				<verse number="59">जुन बेला स्तिफनसलाई ढुङ्गा बर्साइरहेको थियो। तिनले यसरी प्रार्थना गरे, “प्रभु येशू, मेरो आत्मालाई ग्रहण गर्नुहोस्।”</verse>
				<verse number="60">त्यसपछि उनले घुँडा टेक्दै उच्‍च सोरमा भने, “प्रभु, यस पापको दोषी यिनीहरूलाई नबनाउनुहोस्।” यति भन्‍नसाथ उनको मृत्यु भयो।</verse>
			</chapter>
			<chapter number="8">
				<verse number="1">त्यस हत्यामा शाऊलको पनि सहमति थियो। त्यसै दिन यरूशलेमका मण्डलीहरूका विरुद्ध ठूलो सतावट र दमन सुरु भयो; यसले गर्दा प्रेरितहरूबाहेक सबै दाजुभाइ-दिदीबहिनीहरू यहूदिया र सामरियाको इलाकामा तितरबितर भए।</verse>
				<verse number="2">परमेश्‍वरका जनहरूले स्तिफनसलाई चिहानमा गाडे र उनको मृत्युमा गहिरो शोक मनाए।</verse>
				<verse number="3">तर शाऊलले भने मण्डलीलाई नष्‍ट गरिरहेका थिए; तिनले पुरुषहरू र महिलाहरूलाई घर-घरबाट बाहिर घिस्याउँदै ल्याएर तिनीहरूलाई झ्यालखानामा हाल्‍दथे।</verse>
				<verse number="4">ती तितरबितर भएर छरिएकाहरू जहाँ-जहाँ पुगे, तिनीहरूले वचन प्रचार गर्दैगए।</verse>
				<verse number="5">फिलिप सामरियाको एउटा शहरमा पुगे, र त्यहाँ ख्रीष्‍टको प्रचार गर्न थाले।</verse>
				<verse number="6">जब भीडले फिलिपको मुखबाट निस्केका वाणीहरू सुने, र उनले गरेका अद्भुतका चिन्हहरू देखे, तब ती सबैले तिनले बोलेका वचनहरूमा निकै ध्यान दिए।</verse>
				<verse number="7">धेरैबाट अशुद्ध आत्माहरू चिच्याउँदै बाहिर निस्के, र धेरै पक्षघातका रोगीहरू र हिँड्न नसक्‍नेहरू निको पारिए।</verse>
				<verse number="8">त्यसरी त्यस शहरमा ठूलो आनन्द छायो।</verse>
				<verse number="9">त्यसै शहरमा केही समयदेखि सिमोन नाउँको मानिसले जादुगरी गरेर सामरियाका सबै मानिसहरूलाई अचम्ममा पारेको थियो; जसले आफूलाई एउटा महान् व्यक्‍ति भएको दाबी गर्थ्यो।</verse>
				<verse number="10">साना र ठूला सबैले उसको कुरा ध्यान दिएर सुन्दथे र आश्‍चर्य प्रकट गर्दै, “यी मानिस परमेश्‍वरका शक्‍ति, जसलाई महाशक्‍ति हो।” भनी मान्दथे।</verse>
				<verse number="11">तिनीहरू त्यसको पछि लाग्थे, किनकि धेरै समयदेखि तिनीहरूलाई उसले आफ्नो जादुहरूले अचम्म पारेको थियो।</verse>
				<verse number="12">तर परमेश्‍वरको राज्यको सुसमाचार र येशू ख्रीष्‍टको नाउँको बारेमा फिलिपले गरेका प्रचारमा तिनीहरूले जब विश्‍वास गरे, तब स्त्री-पुरुष सबैले बप्‍तिस्मा लिए।</verse>
				<verse number="13">सिमोन आफैले पनि विश्‍वास गर्‍यो; र बप्‍तिस्मा लियो। फिलिप गएका सबै ठाउँमा, ऊ पनि सँगै गयो र आफूले देखेका ठूला अद्भुतका चिन्हहरू र शक्‍तिशाली कामहरू देखेर छक्‍क पर्‍यो।</verse>
				<verse number="14">जब सामरियाका मानिसहरूले परमेश्‍वरको वचन ग्रहण गरेका यरूशलेमका प्रेरितहरूले सुने, तब तिनीहरूले पत्रुस र यूहन्‍नालाई सामरियामा पठाए।</verse>
				<verse number="15">जब तिनीहरू त्यहाँ आइपुगे, ती नयाँ मानिसहरूका लागि पवित्र आत्मा प्राप्‍त गर्न सकून् भनेर तिनीहरूले प्रार्थना गरे,</verse>
				<verse number="16">किनकि तिनीहरू कसैमाथि पनि पवित्र आत्मा अझै आउनुभएको थिएन। प्रभु येशूको नाउँमा तिनीहरूले खाली बप्‍तिस्मा मात्रै लिएका थिए।</verse>
				<verse number="17">त्यसैकारण तिनीहरूमाथि पत्रुस र यूहन्‍नाले आफ्नो हात राखिदिए, अनि तिनीहरूले पवित्र आत्मा प्राप्‍त गरे।</verse>
				<verse number="18">प्रेरितहरूले हात राख्दा पवित्र आत्मा पाएको जब सिमोनले देख्यो, उसले तिनीहरूलाई पैसा दिन चाह्‍यो,</verse>
				<verse number="19">र भन्यो, “मलाई पनि यस्तै गर्न सक्ने अधिकार दिनुहोस्, जसले गर्दा मैले पनि जसमाथि हात राख्छु, त्यसले पवित्र आत्मा प्राप्‍त गरोस्।”</verse>
				<verse number="20">यो सुनेर पत्रुसले जवाफ दिए: “तिमीसँगै तिम्रो धनसम्पत्ति पनि नाश होस्, किनकि धनसम्पत्तिबाट परमेश्‍वरको वरदान तिमी किन्‍न सक्छौ भनी तिमीले सोच्यौ!</verse>
				<verse number="21">यस सेवा कार्यमा तिम्रो सहभागीता वा कुनै हिस्सा छैन; किनकि परमेश्‍वरको सामु तिम्रो हृदय ठीक छैन।</verse>
				<verse number="22">यस दुष्‍ट्याइँका निम्ति पश्‍चात्ताप गर र प्रभुसँग प्रार्थना गर। तिम्रो हृदयको यस्तो दुष्‍ट विचार शायद उहाँले क्षमा गरिदिनुहुनेछ।</verse>
				<verse number="23">किनकि म देख्दैछु, कि तिमी तीतोपनाले भरिपूर्ण छौ र पापका बन्दी भएका छौ।”</verse>
				<verse number="24">यो सुनेर सिमोनले जवाफ दियो, “मेरा निम्ति प्रभुसँग प्रार्थना गरिदिनुहोस्, जसले गर्दा तपाईंले भन्‍नुभएका कुनै पनि कुरा ममाथि नआओस्।”</verse>
				<verse number="25">जब तिनीहरूले प्रभुको वचनको घोषणा गरे, र त्यसको साक्षी दिए, तब पत्रुस र यूहन्‍ना यरूशलेम फर्के। फर्किएर जाने क्रममा तिनीहरूले सामरियाका धेरै गाउँहरूमा सुसमाचार प्रचार पनि गर्दैगए।</verse>
				<verse number="26">त्यसपछि प्रभुको एउटा दूतले फिलिपसँग यसो भने, “यरूशलेमबाट गाजातर्फ जाने दक्षिणतिर मरुभूमिको सडकतिर तिमी जाऊ।”</verse>
				<verse number="27">अनि तिनी त्यतैतिर लागे। बाटोमा तिनले एकजना इथियोपियाली नपुंसकलाई भेटे। ती नपुंसक इथियोपियाली महारानी कन्दाकीको सम्पूर्ण सम्पत्तिको रेखदेख गर्ने महत्त्वपूर्ण उच्‍च अधिकारी थिए। ती मानिस आराधनाका निम्ति यरूशलेम गएका थिए,</verse>
				<verse number="28">र घर फर्किदा बाटोमा आफ्नो रथमा बसेर अगमवक्‍ता यशैयाको पुस्तक पढिरहेका थिए।</verse>
				<verse number="29">फिलिपलाई पवित्र आत्माले भन्‍नुभयो, “त्यो रथको नजिक सँगसँगै जाऊ।”</verse>
				<verse number="30">अनि फिलिप रथतिर दौडिँदै गए, र नजिकै पुगेपछि ती मानिसले यशैया अगमवक्‍ताको पुस्तक पढेको तिनले सुने। अनि फिलिपले सोधे, “तपाईंले जे पढिरहनुभएको छ, के त्यो बुझ्नुहुन्छ?”</verse>
				<verse number="31">“जबसम्म यसको व्याख्या कसैले गरिदिँदैन, म कसरी बुझ्नसक्छु?” उनले जवाफ दिए। त्यसैले तिनले फिलिपलाई रथमाथि उक्ले, र आफूसँगै बस्‍ने आग्रह गरे।</verse>
				<verse number="32">ती नपुंसक पवित्रशास्‍त्रको यो अंश पढिरहेका थिए: “उहाँलाई मारिन लगिएको थुमाझैं लगियो, जसरी थुमा ऊन कत्रनेको सामु चूप लागेर बस्छ, त्यसरी नै उहाँले पनि आफ्नो मुख खोल्नुभएन।</verse>
				<verse number="33">उहाँको अपमानित अवस्थामा उहाँ न्यायबाट वञ्चित हुनुभयो। उहाँका पुस्ताको कसले वर्णन गर्न सक्छ? किनकि उहाँको जीवन पृथ्वीबाट हटाइयो।”</verse>
				<verse number="34">नपुंसकले फिलिपसँग सोधे, “कृपया मलाई भन्‍नुहोस्, अगमवक्‍ता कसका बारेमा कुरा गर्दैछन्, आफ्नै बारेमा वा अरू कसैको बारेमा?”</verse>
				<verse number="35">त्यसपछि फिलिपले पवित्रशास्‍त्रको त्यही पदबाट सुरु गर्दै येशूको सुसमाचार तिनलाई भने।</verse>
				<verse number="36">तिनीहरू बाटोमा जाँदाजाँदै, केही पानी भएको ठाउँमा आइपुगे; अनि नपुंसकले भने, “हेर्नुहोस्, यहाँ पानी रहेछ, मेरो बप्‍तिस्मा किन यहीं गरिदिनुहुन्‍न?”</verse>
				<verse number="37">फिलिपले भने, “यदि सारा हृदयले नै विश्‍वास गर्नुहुन्छ भने तपाईंले बप्‍तिस्मा लिन सक्नुहुन्छ।” तिनले जवाफ दिए, “येशू ख्रीष्‍ट नै परमेश्‍वरका पुत्र हुनुहुन्छ भनी म विश्‍वास गर्दछु। ”</verse>
				<verse number="38">अनि तिनले रथ रोक्न हुकुम दिए; अनि फिलिप र ती नपुंसक दुवै पानीभित्र पसे, र फिलिपले तिनलाई बप्‍तिस्मा दिए।</verse>
				<verse number="39">जब तिनीहरू पानीबाट बाहिर आए, प्रभुको आत्माले फिलिपलाई अकस्मात् लिएर जानुभयो र त्यसपछि नपुंसकले फिलिपलाई फेरि देखेनन्; र तिनी आनन्दित हुँदै आफ्नो बाटो लागे।</verse>
				<verse number="40">तर फिलिपले आफूलाई अश्दोदमा पाए। अनि त्यहाँबाट कैसरिया नपुगुन्जेलसम्म बाटोमा पर्ने सबै शहरहरूमा सुसमाचार प्रचार गरे।</verse>
			</chapter>
			<chapter number="9">
				<verse number="1">तर शाऊल अझसम्म पनि प्रभुका चेलाहरूका विरुद्ध हत्यापूर्ण धम्कीहरू दिइरहेका थिए। तिनी प्रधान पूजाहारीकहाँ गए,</verse>
				<verse number="2">र दमस्कसमा भएका विश्‍वासी पुरुष र स्त्रीलाई बन्दी बनाइ यरूशलेम ल्याउनका निम्ति त्यहाँका सभाघरहरूका नाउँमा पत्रहरू मागे।</verse>
				<verse number="3">आफ्नो यात्राको क्रममा उनी जब दमस्कसको नजिकै पुगे, अकस्मात् स्वर्गबाट एउटा प्रकाश उनको चारैतिर चम्क्यो।</verse>
				<verse number="4">उनी भुइँमा पछारिए, र यसो भन्दै गरेको एउटा आवाज तिनले सुने, “शाऊल, शाऊल, किन तिमी मलाई सताउँछौ?”</verse>
				<verse number="5">शाऊलले भने, “हे प्रभु तपाईं को हुनुहुन्छ?” उहाँले जवाफ दिनुभयो, “म येशू हुँ, जसलाई तिमी सताइरहेका छौ।</verse>
				<verse number="6">अब तिमी उठ र दमस्कसमा जाऊ र तिमीले गर्नुपर्ने कुराहरू तिमीलाई बताइनेछ।”</verse>
				<verse number="7">शाऊलसँगै यात्रा गरिरहेका मानिसहरू त्यहाँ अवाक भएर उभिए; किनकि जो मसँग बोलिरहनुभएको थियो, उहाँको आवाज तिनीहरूले बुझेनन्।</verse>
				<verse number="8">शाऊल भुइँबाट उठे, जब तिनले आफ्ना आँखाहरू खोले, तेजले गर्दा उनले केही पनि देख्न सकेनन्; त्यसैले तिनका सङ्गीहरूको हातद्वारा तिनलाई डोर्‍याउँदै दमस्कसमा पुर्‍याए।</verse>
				<verse number="9">तीन दिनसम्म उनी दृष्‍टिविहीन भए, र केही खानपिन गरेनन्।</verse>
				<verse number="10">हननिया नाउँ गरेका एकजना चेला दमस्कसमा थिए; तिनलाई प्रभुले दर्शनमा भन्‍नुभयो, “हे हननिया!” तिनले जवाफ दिए, “हजुर, प्रभु!”</verse>
				<verse number="11">प्रभुले तिनलाई भन्‍नुभयो, “तिमी ‘सीधा’ नाउँको सडकमा यहूदाको घरमा जाऊ; र टार्सस निवासी शाऊल नाउँको व्यक्‍तिलाई त्यहाँ भेट। ऊ त्यस घरमा प्रार्थना गरिरहेको छ।</verse>
				<verse number="12">हननिया नाउँ भएका व्यक्‍तिले शाऊलको शिरमा उनका हातहरू राखेर फेरि आँखा देख्ने तुल्याएकोले उनले दर्शनमा देखेका छन्।”</verse>
				<verse number="13">तब हननियाले जवाफ दिए, “प्रभु, यस मानिसले यरूशलेममा तपाईंका पवित्र जनहरूलाई सताएको र तिनीहरूमाथि गरेको अत्याचारहरूका बारेमा मैले धेरैजनाबाट सुनेको छु,</verse>
				<verse number="14">र यहाँ पनि हजुरका नाउँ लिनेहरूलाई बन्दी बनाउन मुख्य पूजाहारीहरूबाट अधिकार लिएर त्यो मानिस आएको हो।”</verse>
				<verse number="15">तर प्रभुले हननियालाई भन्‍नुभयो, “तिमी जाऊ! किनकि इस्राएलका बासिन्दाहरू, गैरयहूदीहरू र तिनीहरूका राजाहरूमा मेरो नाउँ घोषणा गर्न मैले यस मानिसलाई रोजेको छु।</verse>
				<verse number="16">मेरो नाउँका निम्ति उनले कतिसम्म दुःख भोग्नुपर्छ म उसलाई देखाउनेछु।”</verse>
				<verse number="17">त्यसपछि हननिया त्यस घरभित्र गए। शाऊलको शिरमा आफ्ना हातहरू राखेर उनले यसो भने, “भाइ शाऊल, तिमी यस शहरमा आउँदा तिमीलाई बाटोमा दर्शन दिनुहुने प्रभु येशूले मलाई यहाँ पठाउनुभएको छ, जसले गर्दा तिमी फेरि देख्न सक र तिमी पवित्र आत्माले भरपूर होऊ।”</verse>
				<verse number="18">तुरुन्तै, शाऊलका आँखाहरूबाट पाप्राहरूजस्ता केही कुरा खसे; र तिनी फेरि देख्नसक्ने भए। तब तिनी उठे, र बप्‍तिस्मा लिए।</verse>
				<verse number="19">अनि केही खानेकुरो खाएपछि, तिनले फेरि शक्‍ति पाए। शाऊलले दमस्कसमा चेलाहरूसँग धेरै दिन बिताए।</verse>
				<verse number="20">अनि तुरुन्तै येशू परमेश्‍वरका पुत्र हुनुहुन्छ भनेर सभाघरहरूमा तिनले प्रचार गर्न सुरु गरे।</verse>
				<verse number="21">तिनका कुरा जतिजनाले सुने, ती सबैले अचम्म मानेर सोधे, “के यो मानिस त्यही होइन, जसले यरूशलेममा यही नाउँ लिने मानिसहरूमाथि ठूलो अत्याचार गरेको थियो? त्यति मात्र होइन, यहाँ पनि यो नाउँ लिने मानिसहरूलाई समातेर मुख्य पूजाहारीहरूकहाँ सुम्पन यो आएको होइन र?”</verse>
				<verse number="22">तर शाऊल झन्-झन् शक्‍तिशाली हुँदै प्रचार गर्न थाले र दमस्कसका यहूदीहरूका बीच येशू नै ख्रीष्‍ट हुनुहुन्छ भन्‍ने प्रमाणित गरीकन तिनीहरूलाई छक्‍क पारे।</verse>
				<verse number="23">धेरै दिन बितेपछि, यहूदीहरूले तिनलाई मार्ने षड्यन्त्र गरे;</verse>
				<verse number="24">तर शाऊलले तिनीहरूका योजना थाहा पाए। तिनलाई मार्न शहरका ढोकाहरूमा मानिसहरू दिनरात पहरा दिन थाले।</verse>
				<verse number="25">तर तिनका चेलाहरूले मध्यरातको पहरमा तिनलाई एउटा डालोभित्र राखेर पर्खालको प्वालबाट बाहिर निकाले।</verse>
				<verse number="26">यरूशलेममा आएपछि, तिनले चेलाहरूसँग मिल्न खोजे; तर तिनीहरू सबैजना उनीसँग डराए, किनकि शाऊल पनि चेला भइसकेको तथ्यलाई तिनीहरूले विश्‍वास गर्न सकेनन्।</verse>
				<verse number="27">तर बारनाबासले तिनलाई प्रेरितहरूकहाँ लिएर गए। दमस्कसको आफ्नो यात्रामा शाऊलले कसरी प्रभुलाई देखे, कसरी प्रभु तिनीसँग बोल्नुभयो र त्यस शहरमा कसरी उनले साहससाथ येशूको नाउँको प्रचार गरे, यी सबै कुरा बारनाबासले तिनीहरूलाई बताए।</verse>
				<verse number="28">त्यसपछि शाऊल तिनीहरूसँगै बसे, र यरूशलेममा स्वतन्त्र भएर घुम्‍दै साहससाथ प्रभुको नाउँको प्रचार गर्न थाले।</verse>
				<verse number="29">ग्रीकभाषी यहूदीहरूका बीच उहाँको नाउँको वर्णन गर्नुको साथै उनीहरूसँगै वाद-विवाद पनि गरे; तर तिनीहरूले उनलाई मार्ने योजना बनाए।</verse>
				<verse number="30">अरू विश्‍वासीजनहरूले यो कुरो थाहा पाएपछि उनलाई कैसरियामा ल्याई त्यहाँबाट टार्सस पठाइदिए।</verse>
				<verse number="31">त्यसपछि यहूदिया, गालील र सामरियाका मण्डलीमा केही शान्ति छायो र मण्डली सुदृढ भयो। जब मानिसहरू प्रभुको डरमा जिउन थाले, अनि पवित्र आत्माद्वारा उत्साह पाएर तिनीहरू संख्यामा वृद्धि हुँदैगयो।</verse>
				<verse number="32">विभिन्‍न देशहरूमा प्रचार गर्दै जाने क्रममा, पत्रुस लिड्डामा पवित्र जनहरूलाई भेट्न गए।</verse>
				<verse number="33">तिनले त्यहाँ पक्षाघातले आठ वर्षदेखि ओछ्यानमा थला परेको एनियास नाउँको एकजना मानिसलाई भेटे।</verse>
				<verse number="34">पत्रुसले तिनलाई भने, “एनियास, येशू ख्रीष्‍टले तिमीलाई निको तुल्याउनुहुन्छ। उठ र आफ्नो ओछ्यान मिलाऊ।” तब एनियास तुरुन्तै उभियो।</verse>
				<verse number="35">त्यसपछि लिड्डा र शारोनमा बस्‍ने सबैजनाले त्यसलाई देखे, र प्रभुमा फर्के।</verse>
				<verse number="36">योप्पा शहरमा तबीता (ग्रीक भाषामा उनलाई डोरकास भनिन्थ्यो) नाउँकी एकजना चेली थिइन्; तिनी सदा असल कार्य गरिरहन्थिन् र गरिबहरूलाई सहायता पनि गर्ने गर्थिन्।</verse>
				<verse number="37">त्यही समयमा, तिनी बिरामी भइन् र मरिन्। तिनको शरीरलाई नुहाएर माथिल्‍लो तलाको कोठामा राखियो।</verse>
				<verse number="38">लिड्डाचाहिँ योप्पाको नजिकै थियो। त्यसैले चेलाहरूले पत्रुस लिड्डामा भएको सुनेर तिनीहरूले दुईजनालाई तिनीकहाँ पठाएर अनुरोध गरे, “कृपया तुरुन्तै आउनुहोस्।”</verse>
				<verse number="39">तब पत्रुस तिनीहरूसँग गए, र जब तिनी त्यहाँ पुगे। उनलाई माथि कोठामा लगियो। सबै विधवाहरू उनको चारैतिर उभिएर रुँदै तिनीहरूसँग भएको बेला डोरकासले बनाएका पोशाक र अरू लुगाहरू तिनीहरूले देखाए।</verse>
				<verse number="40">त्यस कोठाभित्र भएका सबैलाई पत्रुसले बाहिर पठाए। त्यसपछि उनले घुँडा टेकेर प्रार्थना गरे। मरेकी स्त्रीतिर फर्किंदै उनले भने, “तबीता, उठ!” अनि तिनले आफ्ना आँखाहरू उघारिन् र पत्रुसलाई देखेपछि उठेर बसिन्।</verse>
				<verse number="41">पत्रुसले हातले समातेर तिनलाई आफ्नै खुट्टामा उभिन मदत गरे। त्यसपछि तिनले विधवा तथा पवित्र जनहरूलाई कोठाभित्र बोलाए, र जीवित तबीतालाई तिनीहरूकहाँ सुम्पिदिए।</verse>
				<verse number="42">यो घटना सम्पूर्ण योप्पा शहरबासीले थाहा पाए। अनि धेरै जनाले प्रभुमा विश्‍वास गरे।</verse>
				<verse number="43">त्यस उप्रान्त, योप्पा शहरमा सिमोन नाउँको एकजना छाला बनाउनेको घरमा पत्रुस केही दिन बसे।</verse>
			</chapter>
			<chapter number="10">
				<verse number="1">कैसरियास्थित इटालीया नाउँको पल्टनमा कर्नेलियस नाउँका एकजना कप्‍तान थिए।</verse>
				<verse number="2">तिनी र तिनका सारा परिवार भक्‍ति गर्ने साथै परमेश्‍वरको डर मान्थे; तिनले उदारताका साथ मानिसहरूलाई दान दिन्थे र परमेश्‍वरलाई निरन्तर प्रार्थना गर्ने गर्थे।</verse>
				<verse number="3">एक दिन अपरान्ह तीन बजेतिर उनले एउटा दर्शन देखे। परमेश्‍वरका एकजना स्वर्गदूत आएर उनलाई “कर्नेलियस!” भनेर बोलाए।</verse>
				<verse number="4">भयभीत हुँदै कर्नेलियसले उहाँलाई एक टकले हेरे। तिनले सोधे, “हजुर प्रभु?” स्वर्गदूतले जवाफ दिए, “कर्नेलियस, परमेश्‍वरले तिम्रो प्रार्थना सुन्‍नुभएको छ र तिम्रो दानलाई सम्झनुभएको छ।</verse>
				<verse number="5">अब पत्रुस भनिने सिमोनलाई बोलाउन योप्पामा मानिस पठाऊ।</verse>
				<verse number="6">तिनी सिमोन भनिने छाला बनाउनेकहाँ पाहुना भएर बसेका छन्, जसको घर समुद्रको छेउमा छ।”</verse>
				<verse number="7">आफूसँग कुरा गर्ने स्वर्गदूत बिदा भएपछि, कर्नेलियसले आफ्ना दुईजना चाकरहरू र एकजना परमेश्‍वरको भक्‍त सिपाहीलाई बोलाए, जो उनको कर्मचारी पनि थियो।</verse>
				<verse number="8">आफूसँग घटेको सबै कुरा बताई तिनीहरूलाई उनले योप्पा शहर पठाए।</verse>
				<verse number="9">त्यसको भोलिपल्ट जब तिनीहरू आफ्नो यात्राको अन्तिम चरणमा शहरको नजिकै पुगिरहेका थिए, पत्रुस घरको कौसीमा प्रार्थना गर्न गए।</verse>
				<verse number="10">उनी भोकाए, र केही भोजन खान चाहन्थे; जुन बेला भोजन पाकिरहेको थियो, तिनी ध्यानमग्न भए।</verse>
				<verse number="11">अनि तिनले स्वर्ग उघ्रेको र त्यहाँबाट चारै कुनामा बाँधिएको तन्‍नाजस्तो कुनै चीज स्वर्गबाट तल जमिनमा ओरालिएको देखे।</verse>
				<verse number="12">यसमा सबै किसिमका चारखुट्टे जनावरहरू, पृथ्वीमा घस्रने प्राणीहरू र आकाशमा उड्ने चराचुरुङ्गीहरू थिए।</verse>
				<verse number="13">त्यसपछि एउटा आवाजले तिनलाई भन्यो, “ए, पत्रुस उठ! तिनीहरूलाई मारेर खाऊ।”</verse>
				<verse number="14">तर पत्रुसले जवाफ दिए, “कदापि होइन प्रभु! मैले कुनै पनि अपवित्र र अशुद्ध कुरो कहिल्यै खाएको छैनँ।”</verse>
				<verse number="15">त्यही आवाजले उनलाई दोस्रो पटक भन्यो, “परमेश्‍वरले शुद्ध पार्नुभएको कुनै पनि वस्तुलाई अपवित्र नभन।”</verse>
				<verse number="16">अनि तीनपल्टसम्म त्यस्तै भइरह्‍यो। त्यसपछि त्यो तन्‍ना तुरुन्तै स्वर्गतिर फिर्ता लगियो।</verse>
				<verse number="17">त्यस दृष्‍यको अर्थ के हुन सक्छ भनी यस बारेमा पत्रुस घोरिइरहेकै समयमा कर्नेलियसले कैसरियाबाट पठाएका तीन जना मानिसहरू सिमोनको घर पत्तो लगाई उनको ढोकामा आइपुगे।</verse>
				<verse number="18">पत्रुसका नामले चिनिने सिमोन यसै घरमा बसेका छन् कि? भनी तिनीहरूले बोलाएर सोधे।</verse>
				<verse number="19">पत्रुस अझै त्यही दृश्यका बारेमा विचार गरिरहेका थिए, तब पवित्र आत्माले तिनलाई भन्‍नुभयो, “सिमोन, तिमीलाई तीन जना मानिसहरूले खोजिरहेका छन्।</verse>
				<verse number="20">त्यसैले उठ र तल जाऊ। मैले नै तिनीहरूलाई पठाएको हुनाले तिनीहरूसँग तिमी शङ्का नमानी जाऊ।”</verse>
				<verse number="21">तल गएर पत्रुसले ती मानिसहरूसँग भने, “तिमीहरू जसलाई खोजिरहेका छौ, त्यो मानिस मै हुँ। तिमीहरू किन आएका छौ?”</verse>
				<verse number="22">ती मानिसहरूले जवाफ दिए, “कप्‍तान कर्नेलियसले पठाएर हामी आएका हौं। उहाँ धर्मी र परमेश्‍वरको भय मान्‍ने मानिस हुनुहुन्छ, उहाँलाई सबै यहूदीहरूले सम्मान गर्छन् र एकजना पवित्र स्वर्गदूतले तपाईंलाई उहाँको घरमा बोलाउन आदेश भयो, ताकि तपाईंका कुरा सुन्‍न सकून्।”</verse>
				<verse number="23">त्यसपछि पत्रुसले ती मानिसहरूलाई पाहुनाका रूपमा स्वागत गर्दै घरभित्र सत्कार गरे। अर्को दिन तिनीहरूसँग पत्रुसले आफ्नो यात्रा सुरु गरे, र योप्पाका केही दाजुभाइ-दिदीबहिनीहरू पनि तिनीसँगै गए।</verse>
				<verse number="24">भोलिपल्ट तिनी कैसरिया पुगे। कर्नेलियस तिनीहरूका बाटो हेरेर बसिरहेका थिए र उनको स्वागत गर्न आफ्ना नातेदारहरू र घनिष्‍ठ मित्रहरूलाई पनि बोलाएका थिए।</verse>
				<verse number="25">जब पत्रुस त्यस घरभित्र पसे, कर्नेलियसले उनीसँग भेटे र श्रद्धाका साथ तिनले उनको खुट्टामा दण्डवत् गरे।</verse>
				<verse number="26">तर पत्रुसले तिनलाई उठाउँदै भने, “उठ्नुहोस्, म आफू पनि मान्छे नै हुँ।”</verse>
				<verse number="27">उनीसँगै कुरा गर्दै पत्रुस कोठाभित्र गए, जहाँ धेरै मानिसहरू जम्मा भएको तिनले पाए।</verse>
				<verse number="28">उनले तिनीहरूलाई भने: “तपाईंहरू सबै यो कुरो जान्‍नुहुन्छ, कि एउटा यहूदीले गैरयहूदीसँग सङ्गत गर्नु वा उसको घरमा जानू हाम्रो व्यवस्थाविरुद्ध हो। तर कुनै पनि मानिसलाई अपवित्र वा अशुद्ध मैले भन्‍नु हुँदैन भनेर परमेश्‍वरले मलाई देखाउनुभएको छ।</verse>
				<verse number="29">त्यसैले, जब मलाई तपाईंले बोलाउनुभयो, कुनै प्रश्न नगरीकनै म यहाँ आएँ। के म तपाईंहरूलाई सोध्न सक्छु, मलाई तपाईंले कति कारणले बोलाउनुभएको हो?”</verse>
				<verse number="30">कर्नेलियसले जवाफ दिए: “तीन दिन अघि यसै समयमा अर्थात् अपरान्ह तीन बजेतिर म मेरो घरमा प्रार्थना गरिरहेको थिएँ। तब चहकिलो पोशाक पहिरेका एकजना स्वर्गदूत मेरो सामु अकस्मात् उभिएर भने,</verse>
				<verse number="31">‘कर्नेलियस, परमेश्‍वरले तिम्रो प्रार्थना सुन्‍नुभएको छ, र तिम्रो दानलाई सम्झनुभएको छ।</verse>
				<verse number="32">त्यसैले पत्रुस भनिने सिमोनलाई बोलाउन योप्पामा मानिस पठाऊ। तिनी सिमोन भनिने छाला बनाउनेकहाँ पाहुना भएर बसेका छन्, जसको घर समुद्रको छेउमा छ।’</verse>
				<verse number="33">त्यसैकारण तपाईंलाई मैले तुरुन्त बोलाउन पठाएँ; र तपाईं दया गरीकन आउनुभयो। अब हामीलाई भन्‍नका निम्ति प्रभुले तपाईंलाई निर्देशन दिनुभएको सबै कुरा सुन्‍न परमेश्‍वरको उपस्थितिमा हामी सबै यहाँ प्रतीक्षा गरिरहेका छौं।”</verse>
				<verse number="34">अनि पत्रुसले भन्‍न थाले: “अब मैले बुझे यो सत्य रहेछ,” परमेश्‍वरले पक्षपात गर्नुहुन्‍न,</verse>
				<verse number="35">तर हरेक मानिसमा उहाँको भय मान्‍ने र सही काम गर्नेहरूलाई उहाँ ग्रहण गर्नुहुन्छ भन्‍ने कुरा कति साँचो रहेछ।</verse>
				<verse number="36">हामी सबैका प्रभु येशू ख्रीष्‍टद्वारा भनिएको शान्तिको सुसमाचार परमेश्‍वरले इस्राएलका मानिसहरूका निम्ति पठाउनुभएको सन्देश हो भनी तपाईं सबै जान्‍नुहुन्छ।</verse>
				<verse number="37">यूहन्‍नाले गालीलमा सुरु गरेको बप्‍तिस्माको प्रचारदेखि सारा यहूदियाभरि भएका सबै कुरा तपाईंहरू जान्‍नुहुन्छ।</verse>
				<verse number="38">पवित्र आत्मा र शक्‍तिसँग कसरी परमेश्‍वरले नासरतका येशू ख्रीष्‍टलाई अभिषेक गर्नुभयो; त्यसपछि परमेश्‍वर उहाँकै साथ हुनुभएकोले, शैतानको अधीनमा परेकाहरूलाई पूर्ण निको तुल्याउँदै चारैतिर कसरी असल काम गर्दै उहाँ हिँड्नुभयो, यो कुरा तपाईंहरूलाई थाहा छ।</verse>
				<verse number="39">“यहूदीहरूका देशमा र यरूशलेममा उहाँले जे-जे गर्नुभयो, ती हरेक कुराहरूका साक्षी हामी छौं। उहाँलाई नै काठमा झुण्ड्याई तिनीहरूले मारे।</verse>
				<verse number="40">तर मृत्युको तेस्रो दिन परमेश्‍वरले उहाँलाई मृत्युबाट जीवित पार्नुभयो र उहाँलाई प्रकट गराउनुभयो।</verse>
				<verse number="41">सबै मानिसहरूले उहाँलाई देख्न सकेनन्, तर साक्षी हुनका निम्ति परमेश्‍वरले पहिल्यै छनौट गर्नुभएको हामी जस्ताले उहाँलाई देख्यौं, येशू जीवित पारिनुभएपछि उहाँसँगै हामीले खानपिन गर्‍यौं।</verse>
				<verse number="42">उहाँ नै त्यो व्यक्‍ति हुनुहुन्छ, जसलाई परमेश्‍वरले जीवित र मृतहरूको न्यायकर्ताको रूपमा नियुक्‍त गर्नुभएको छ भन्‍ने कुराको साक्षी दिन र मानिसहरूमा यसको प्रचार गर्न हामीलाई उहाँले आज्ञा दिनुभयो।</verse>
				<verse number="43">उहाँमा विश्‍वास गर्ने हरेक मानिसले उहाँकै नाउँद्वारा आफ्ना पापहरूबाट क्षमादान प्राप्‍त गर्दछ भनी अगमवक्‍ताहरूले साक्षी दिएका छन्।”</verse>
				<verse number="44">जुन बेला पत्रुस बोलिरहेका थिए, उनको यो वचन सुन्‍नेहरूमाथि पवित्र आत्मा आउनुभयो।</verse>
				<verse number="45">गैरयहूदीहरूमा पनि पवित्र आत्माको वरदान खन्याइएको देखेर पत्रुसको साथमा आउने यहूदी विश्‍वासीहरू अचम्मित भए;</verse>
				<verse number="46">किनकि उनीहरू अरू भाषाहरूमा बोलिरहेका र परमेश्‍वरको प्रशंसा गरिरहेका उनीहरूले सुने। त्यसपछि पत्रुसले भने,</verse>
				<verse number="47">“हामीहरूले झैं तिनीहरूले पनि पवित्र आत्मा पाएका छन्। अब यी मानिसहरूलाई पानीको बप्‍तिस्मा लिनबाट कसैले रोक्न सक्छ र?”</verse>
				<verse number="48">त्यसकारण तिनले येशू ख्रीष्‍टको नाउँमा तिनीहरूलाई बप्‍तिस्मा लिन आज्ञा दिए। अनि तिनीहरूले पत्रुसलाई तिनीहरूसँग केही दिन रहिदिन भनी आग्रह गरे।</verse>
			</chapter>
			<chapter number="11">
				<verse number="1">गैरयहूदीहरूले पनि परमेश्‍वरको वचन ग्रहण गरेछन् भन्‍ने यहूदियाभरि भएका सबै प्रेरितहरू र दाजुभाइ-दिदीबहिनीहरूले सुने।</verse>
				<verse number="2">त्यसकारण जब पत्रुस यरूशलेम फर्किगए, तब खतना भएका दाजुभाइ-दिदीबहिनीहरूले उनको आलोचना गरे,</verse>
				<verse number="3">र यसो भने, “तपाईं खतना नलिने मानिसहरूका घरमा गएर उनीहरूसँग भोजन गर्नुहुन्थेन।”</verse>
				<verse number="4">तब पत्रुसले सुरुदेखि जे-जे भए सबै कुरा तिनीहरूलाई भने:</verse>
				<verse number="5">“म योप्पा शहरमा प्रार्थना गरिरहेको थिएँ। त्यसै बेला ध्यानमग्न हुँदा मैले एउटा दर्शन देखें। एउटा ठूलो चारै कुनामा बाँधिएको तन्‍नाजस्तो कुनै चीज स्वर्गबाट तल जमिनमा ओरालिएको मैले देखें, र म जुन ठाउँमा थिएँ, अनि त्यो मकहाँ आयो।</verse>
				<verse number="6">जब मैले त्यसलाई नियालेर हेरें, तब सबै किसिमका चारखुट्टे जनावरहरू, जङ्गली पशुहरू, पृथ्वीमा घस्रने प्राणीहरू र आकाशमा उड्ने चराचुरुङ्गीहरू थिए।</verse>
				<verse number="7">त्यसपछि एउटा आवाजले मलाई यसो भनिरहेको सुनें, ‘ए, पत्रुस उठ! तिनीहरूलाई मारेर खाऊ।’</verse>
				<verse number="8">“तर मैले जवाफ दिएँ, ‘कदापि होइन प्रभु! मैले कुनै पनि अपवित्र र अशुद्ध कुरो कहिल्यै खाएको छैनँ।’</verse>
				<verse number="9">“स्वर्गबाट आएको आवाजले दोस्रो पटक भन्यो, ‘परमेश्‍वरले शुद्ध पार्नुभएको कुनै पनि वस्तुलाई अपवित्र नभन।’</verse>
				<verse number="10">अनि तीनपल्टसम्म त्यस्तै भइरह्‍यो। त्यसपछि त्यो तन्‍ना फेरि स्वर्गतिर फिर्ता लगियो।</verse>
				<verse number="11">“ठीक त्यसै बेला कर्नेलियसले कैसरियाबाट मलाई बोलाउन पठाइएका तीन जना मानिसहरू म बसेको घरको ढोकामा आइपुगे।</verse>
				<verse number="12">मलाई पवित्र आत्माले तिनीहरूसँग कुनै किसिमको सङ्कोच नमानी जान भन्‍नुभएको थियो। यी छजना दाजुभाइहरू पनि मसँगै गए। अनि हामी त्यस मानिसको घरभित्र गयौं।</verse>
				<verse number="13">तिनले हामीलाई भने, उनको घरमा एकजना स्वर्गदूत यसो भन्दै देखा परे, ‘पत्रुस भनिने सिमोनलाई बोलाउन योप्पामा मानिस पठाऊ।</verse>
				<verse number="14">तिनले तिम्रो निम्ति एउटा वचन सुनाउनेछन्, जसद्वारा तिमी र तिम्रा सबै परिवारको उद्धार हुनेछ।’</verse>
				<verse number="15">“जब मैले बोल्न थालें, जसरी सुरुमा हामीहरूमाथि पवित्र आत्मा आउनुभएको थियो, त्यसरी नै सुन्‍नेहरूमाथि पवित्र आत्मा आउनुभयो।</verse>
				<verse number="16">त्यसपछि प्रभुले जे भन्‍नुभएको थियो, त्यो मैले सम्झें: ‘यूहन्‍नाले पानीले बप्‍तिस्मा दिए, तर तिमीहरूले पवित्र आत्मामा बप्‍तिस्मा पाउनेछौ।’</verse>
				<verse number="17">त्यसैले प्रभु येशू ख्रीष्‍टमा विश्‍वास गर्ने हामीहरूलाई दिएकै वरदान, यदि परमेश्‍वरले तिनीहरूलाई पनि दिनुभयो भने परमेश्‍वरका इच्छाविरुद्ध जान खोज्ने म को हुँ र?”</verse>
				<verse number="18">यस्तो सुनेपछि तिनीहरूले कुनै विवाद गरेनन्, र परमेश्‍वरको प्रशंसा गर्दै यसो भने, “त्यसो भए, गैरयहूदीहरूलाई पनि जीवनको निम्ति परमेश्‍वरले पश्‍चात्ताप दिनुभएछ।”</verse>
				<verse number="19">स्तिफनसमाथि गरिएको अत्याचारको कारणले गर्दा तितरबितर भएकाहरू, आफ्ना यात्राका क्रममा यहूदीहरूलाई मात्र सुसमाचारको प्रचार गर्दै फोनिके, साइप्रस र एन्टिओखियासम्म पुगे।</verse>
				<verse number="20">तिनीहरूमध्ये कति मानिसहरूचाहिँ साइप्रस र साइरिनीका थिए। तिनीहरूचाहिँ एन्टिओखिया गए, र ग्रीक बोल्ने यहूदीहरूमा पनि प्रभु येशूको बारेमा सुसमाचार प्रचार गर्न थाले।</verse>
				<verse number="21">प्रभुको आशिष तिनीहरूमाथि थियो, र धेरै मानिसहरूले विश्‍वास गरे र प्रभुकहाँ फर्के।</verse>
				<verse number="22">यो खबर यरूशलेमको मण्डलीमा पुग्यो; अनि तिनीहरूले बारनाबासलाई एन्टिओखियामा पठाए।</verse>
				<verse number="23">जब तिनी त्यहाँ पुगे, तब परमेश्‍वरको अनुग्रहको प्रमाण देखेर प्रसन्‍न भए, र तिनीहरू सबैलाई सम्पूर्ण हृदयदेखि प्रभुमा दृढ भइरहन तिनले उत्साह दिए।</verse>
				<verse number="24">किनभने उनी एक असल, पवित्र आत्मा र विश्‍वासले भरिपूर्ण मानिस थिए; अनि त्यहाँ ठूलो संख्यामा मानिसहरू प्रभुमा ल्याइए।</verse>
				<verse number="25">त्यसपछि बारनाबास शाऊललाई खोज्न टार्ससतिर गए।</verse>
				<verse number="26">शाऊललाई फेला पारेपछि, उनलाई लिएर तिनी एन्टिओखियामा आए। अनि बारनाबास र शाऊलले त्यहाँको मण्डलीमा एक वर्षसम्म भेटघाट गरिरहे, र धेरै मानिसहरूलाई शिक्षा दिए। एन्टिओखियामै सबैभन्दा पहिले चेलाहरूलाई ख्रीष्‍टियान भनिए।</verse>
				<verse number="27">यसै समयमा केही अगमवक्‍ताहरू यरूशलेमबाट एन्टिओखियातिर झरे।</verse>
				<verse number="28">तिनीहरूमध्ये अगाबस नाउँका एकजना उठेर रोम लगायत संसारभरि नै ठूलो अनिकाल पर्नेछ भनी पवित्र आत्माको सहायताद्वारा अगमवाणी बोले। (त्यो अनिकाल क्लौडियसको शासनकालमा भएको थियो।)</verse>
				<verse number="29">चेलाहरूले आ-आफ्नो सामर्थ्यअनुसार यहूदियामा बसिरहेका दाजुभाइ-दिदीबहिनीहरूका निम्ति सहायता पुर्‍याउने अठोट गरे।</verse>
				<verse number="30">यसरी तिनीहरूले बारनाबास र शाऊलको हातद्वारा आफ्ना दानहरू मण्डलीका प्रधानहरूकहाँ पठाइयो।</verse>
			</chapter>
			<chapter number="12">
				<verse number="1">राजा हेरोदले त्यो समयमा मण्डलीसँग सम्बन्धित केहीलाई सताउने मनसायले तिनीहरूलाई पक्राउ गरे।</verse>
				<verse number="2">उनले यूहन्‍नाका भाइ याकोबलाई तरवारले मारेका थिए।</verse>
				<verse number="3">यस कुराले यहूदीहरू खुशी भएको देखेर उनले पत्रुसलाई पनि पक्रने विचार गरे। यो अखमीरी रोटीको चाडको समयमा घटेको थियो।</verse>
				<verse number="4">उनलाई पक्राउ गरेपछि झ्यालखानामा हाले, र चार-चार सिपाहीको टोली बनाएर चार पहरेदारहरूको समूहलाई उनको निगरानी गर्न सुम्पिदिए। हेरोदले निस्तार चाडपछि पत्रुसलाई मानिसहरूको सामु जाँचको निम्ति बाहिर ल्याउने योजना गरे।</verse>
				<verse number="5">यसकारण पत्रुसलाई झ्यालखानामा राखियो; तर मण्डली उनका निम्ति परमेश्‍वरसित खुरन्धार प्रार्थनामा लागिरहेको थियो।</verse>
				<verse number="6">हेरोदले उनको न्याय गर्ने अघिल्‍लो रातमा, पत्रुस दुईओटा साङ्लोले बाँधिएर दुई सिपाहीहरूका बीच सुतिरहेका थिए। ढोकामा पहरेदारहरूले रखवाली दिइराखेका थिए।</verse>
				<verse number="7">अचानक प्रभुका दूत झ्यालखानाको कोठामा देखा परे, र त्यहाँ एउटा ज्योति चम्क्यो। दूतले पत्रुसलाई कोखामा कोट्याएर “छिटो उठ!” भनी उठाए। अनि तिनका नाडीहरूबाट साङ्लाहरू फुस्किए।</verse>
				<verse number="8">त्यसपछि त्यो स्वर्गदूतले उनलाई भने, “तिम्रो चप्पल र लुगाहरू लगाऊ!” अनि पत्रुसले त्यसै गरे। “तिम्रो खास्टो वरिपरि बेह्रेर मलाई पछ्याऊ,” भनी दूतले उनलाई भने।</verse>
				<verse number="9">पत्रुस झ्यालखानाबाट बाहिरसम्म तिनलाई पछ्याए, त्यो स्वर्गदूतले जे गर्दैथिए, साँचो हो भन्‍ने ज्ञान उनलाई भएन, तर आफूले एउटा दर्शन देखिराखेको छु भनी ठाने।</verse>
				<verse number="10">तिनीहरूले पहिलो र दोस्रो पहरेदारहरूलाई पार गरेर शहरतिर जाने फलामे ढोकामा आइपुगे। तिनीहरूका निम्ति यो ढोका आफै खोलियो र यसबाट भएर तिनीहरू निस्के। एउटा बाटो पूरै हिँडिसकेपछि, स्वर्गदूतले अचानक तिनलाई छोडेर गए।</verse>
				<verse number="11">त्यसपछि पत्रुस होशमा आएपछि भने, “अब मलाई पक्‍का थाहा भयो, प्रभुले आफ्नो दूतलाई हेरोदका पञ्जाबाट र यहूदीहरूले जे गर्न चाहेका थिए, ती सबैबाट मलाई छुटाउन पठाउनुभएको रहेछ।”</verse>
				<verse number="12">यो कुरा उनले बुझेपछि उनी मर्कूस भनिने, यूहन्‍नाकी आमा मरियमको घरमा गए, जहाँ धेरै मानिसहरू जम्मा भएर प्रार्थना गरिरहेका थिए।</verse>
				<verse number="13">पत्रुसले बाहिरी ढोकामा ढक्ढक्याए, र रोदा नाउँ गरेकी एउटी सेविका ढोकामा आएर जवाफ फर्काइन्।</verse>
				<verse number="14">जब तिनले पत्रुसको सोर चिनिन्, तब तिनी खुशी भएर ढोकै नखोलीकन “पत्रुस ढोकामा उभिरहनुभएको छ,” भनी रमाउँदै खबर दिन दौडेर गइन्।</verse>
				<verse number="15">तिनीहरूले तिनलाई यसरी जवाफ दिए, “तिमी बहुलाएकी छौ!” तर तिनी आफ्नो कुरा साँच्‍चै नै हो भनेर दृढ भइरही। त्यसकारण तिनीहरूले “तिनी पत्रुसको दूत हुन सक्छ भनी ठाने।”</verse>
				<verse number="16">तर पत्रुसले ढोका ढक्ढक्याइरहे; र जब तिनीहरूले ढोका खोले, र तिनलाई देखे, तिनीहरू आश्‍चर्य चकित भए।</verse>
				<verse number="17">पत्रुसले तिनीहरूलाई चुप रहन हातले इशारा गरे, र कसरी तिनलाई प्रभुले झ्यालखानाबाट निकाल्नुभयो भनी वर्णन गर्दै तिनीहरूलाई बताइदिए। त्यसपछि तिनले भने, “यी कुराको समाचार याकोब र अरू दाजुभाइ-दिदीबहिनीहरूलाई बताइदेओ,” भनेर तिनी अर्को ठाउँमा गइहाले।</verse>
				<verse number="18">पत्रुसको घटनाका सम्बन्धमा सिपाहीहरूमा त्यस बिहानी कम्ती खैलाबैला मच्‍चिएन!</verse>
				<verse number="19">हेरोदले पत्रुसको धुइँपत्ताल खोजी गर्न लगाए, तर उनलाई नभेट्टाएपछि पहरेदारहरूसँग फेरि सोधपुछ गरिसकेपछि तिनीहरूलाई मृत्युदण्डको आज्ञा दिए। त्यसपछि हेरोद यहूदियाबाट कैसरिया गएर केही समय त्यहीं बसे।</verse>
				<verse number="20">उनले टायर र सीदोनका मानिसहरूसित कलह मच्‍चाइराखेका थिए। ती दुई समूह एउटै भएर उनलाई भेट्न खोजिरहेका थिए। राजाको विश्‍वासी सेवक बलस्तसको मदतमा तिनीहरू मिलाप गर्न चाहन्थे; किनकि तिनीहरू भोजन आपूर्तिको निम्ति राजाको देशमा निर्भर थिए।</verse>
				<verse number="21">तब तोकिएको दिनमा राजकीय पोशाकमा हेरोद सिंहासनमा बसे, र मानिसहरूलाई सम्बोधन गरे।</verse>
				<verse number="22">“यो ता मानिसको नभएर ईश्‍वरको वाणी हो,” भन्दै मानिसहरू चिच्याए।</verse>
				<verse number="23">हेरोदले परमेश्‍वरलाई महिमा नदिएकोले, तुरुन्तै प्रभुको एउटा दूतले उनलाई प्रहार गरे, अनि तिनी बिरामी भए, र कीरा परेर मरे।</verse>
				<verse number="24">तर परमेश्‍वरको वचनचाहिँ बढ्दै र फैलिँदै गयो।</verse>
				<verse number="25">बारनाबास र शाऊलले आफ्ना काम समाप्‍त गरेपछि तिनीहरू यरूशलेमबाट फर्के, तिनीहरूले साथमा मर्कूस भनिने यूहन्‍नालाई लिएर गए।</verse>
			</chapter>
			<chapter number="13">
				<verse number="1">एन्टिओखियाको मण्डलीमा कति अगमवक्‍ताहरू र शिक्षकहरू पनि थिए: तिनीहरू बारनाबास, निगेर भनिने शिमियोन, साइरिनीका लुकियस र मनेन (जो शासक हेरोदसँग हुर्केका थिए) अनि शाऊल थिए।</verse>
				<verse number="2">तिनीहरू प्रभुको आराधना गरिरहेको बेला र उपवास बसिरहेको बेला पवित्र आत्माले “बारनाबास र शाऊललाई मैले तोकेको काम गर्नको निम्ति अलग गर” भन्‍नुभयो।</verse>
				<verse number="3">त्यसकारण तिनीहरूले उपवाससहित प्रार्थना गरे, र ती दुईमाथि आफ्नो हात राखेर तिनीहरूलाई पठाइदिए।</verse>
				<verse number="4">बारनाबास र शाऊल, पवित्र आत्माद्वारा पठाइएअनुसार, सिलुकिया गए, र त्यहाँबाट साइप्रसको निम्ति जहाज चढे।</verse>
				<verse number="5">जब तिनीहरू सलामिस पुगे, तब तिनीहरूले यहूदीहरूका सभाघरहरूमा परमेश्‍वरको वचनको घोषणा गरे। तिनीहरूका सहायताका रूपमा यूहन्‍ना तिनीहरूसँगै थिए।</verse>
				<verse number="6">तिनीहरूले सम्पूर्ण टापूको यात्रा गर्दै पाफोस आइपुगे। त्यहाँ तिनीहरूले बार-येशू नाउँको एकजना यहूदी जादुगर र झूटा अगमवक्‍तालाई भेटे।</verse>
				<verse number="7">त्यो एउटा प्रान्तको “सर्गियस पौलुस” नाउँको शासकको परिचारक थियो। ती राज्यपाल, एक समझदार मानिस भएकाले, तिनले बारनाबास र शाऊललाई बोलाए; किनकि उनी परमेश्‍वरको वचन सुन्‍न चाहन्थे।</verse>
				<verse number="8">तर एलुमास जादुगरले (किनकि उसको नाउँको अर्थ टुनामुना गर्ने हो) तिनीहरूका विरोध गर्‍यो र ती राज्यपाललाई उनको विश्‍वासबाट फर्काउने प्रयत्‍न गर्‍यो।</verse>
				<verse number="9">त्यसपछि शाऊल, जसलाई पावल पनि भनिन्छ, पवित्र आत्माले भरिएर, एलुमासको आँखामा एक टकले हेर्दै भने,</verse>
				<verse number="10">“ए शैतानको बच्‍चा र हरेक सही कुराको शत्रु, सबै किसिमका छल र कपटले भरिपूर्ण, प्रभुका असल र सही बाटाहरू भ्रष्‍ट पार्न के तँ कहिल्यै छोड्दैनस्?</verse>
				<verse number="11">अब प्रभुको शक्‍ति तेरो विरुद्धमा छ; तँ आँखा नदेख्ने हुनेछस् र आउँदो केही समयका निम्ति सूर्यको प्रकाश देख्न सामर्थ्य हुनेछैनस्।” तुरुन्तै कुइरो र अन्धकारले उसलाई ढाक्यो, र कसैले आफ्नो हात समाई डोर्‍याइदेला कि भनी ऊ यताउति गर्न थाल्यो।</verse>
				<verse number="12">त्यहाँ घटेको घटना ती राज्यपालले देखेपछि उनले विश्‍वास गरे; किनकि प्रभुका बारेमा दिइएको शिक्षाबाट तिनी अचम्म परेका थिए।</verse>
				<verse number="13">पावल र तिनका सङ्गीहरू पाफोसबाट जहाज चढी पामफिलियाको पर्गा शहरमा पुगे। यूहन्‍नाचाहिँ त्‍यहींबाट यरूशलेम फर्किए।</verse>
				<verse number="14">पर्गाबाट तिनीहरू पिसिदियाको एन्टिओखियामा गए। विश्रामदिनमा तिनीहरू सभाघरभित्र पसे र त्यहाँ बसे।</verse>
				<verse number="15">त्यहाँ व्यवस्था र अगमवक्‍ताका पुस्तकहरू पढिसकेपछि सभाघरका शासकहरूले तिनीहरूकहाँ यसो भनेर खबर पठाए, “दाजुभाइ-दिदीबहिनीहरूहो, मानिसहरूलाई प्रोत्साहित गर्ने अर्तीका वचन तपाईंहरूसँग छ भने कृपापूर्वक भन्‍नुहोस्।”</verse>
				<verse number="16">त्यो सुनेपछि पावल उभिएर सभालाई शान्त हुन हातले इशारा गर्दै भने: “हे इस्राएलीहरू र परमेश्‍वरको डर मान्‍ने गैरयहूदीहरूहो, मेरो कुरा ध्यानपूर्वक सुन्‍नुहोस्!</verse>
				<verse number="17">इस्राएली जातिका मानिसहरूका परमेश्‍वरले हाम्रा पुर्खाहरूलाई चुन्‍नुभयो। इजिप्ट देशमा बस्दा उहाँले तिनीहरूलाई उच्‍च बनाउनुभयो। ठूला शक्‍तिका साथ तिनीहरूलाई उहाँले त्यस देशबाट बाहिर ल्याउनुभयो।</verse>
				<verse number="18">झण्डै चालीस वर्षसम्म उजाडस्थानमा तिनीहरूका व्यवहारलाई उहाँले सहनुभयो।</verse>
				<verse number="19">कनानका सात राष्ट्रहरूलाई उहाँले नाश गर्नुभयो र उनीहरूको देश आफ्ना जनहरूलाई पैतृक धनको रूपमा दिनुभयो।</verse>
				<verse number="20">प्रायः चार सय पचास वर्षसम्म तिनीहरूले त्यहाँ अधिकार जमाए। “यसपछि शमूएल अगमवक्‍ताको समय नआउन्जेल परमेश्‍वरले तिनीहरूलाई न्यायकर्ताहरू दिनुभयो।</verse>
				<verse number="21">अनि मानिसहरूले एउटा राजाको माग गरे; अनि उहाँले बेन्यामीन कुलका कीशका छोरा शाऊललाई तिनीहरूका राजा बनाउनुभयो। तिनले चालीस वर्षसम्म शासन गरे।</verse>
				<verse number="22">तर शाऊललाई हटाएपछि दाविदलाई उहाँले तिनीहरूका राजा बनाउनुभयो। तिनको विषयमा साक्षी दिँदै परमेश्‍वरले भन्‍नुभयो: ‘यिशैको छोरा दाविदलाई मैले आफ्नो हृदयअनुसारको मानिस भेट्टाएको छु; जसबाट म जे काम गराउन चाहन्छु, त्यसले ती सबै गर्नेछ।’</verse>
				<verse number="23">“यसै मानिसका सन्तानबाट परमेश्‍वरले प्रतिज्ञा गर्नुभएबमोजिम इस्राएलको एक उद्धारकर्ता येशूलाई ल्याउनुभयो।</verse>
				<verse number="24">येशूको आगमनभन्दा अगाडि यूहन्‍नाले सबै इस्राएलीहरूमा पश्‍चात्ताप र बप्‍तिस्माको प्रचार गरे।</verse>
				<verse number="25">जब यूहन्‍ना आफ्नो काम पूरा गरिरहेका थिए, उनले भने, ‘मलाई तपाईंहरूले को भनी ठान्‍नुभएको छ? म ता उहाँ होइन। तर उहाँ मपछि आउनुहुनेछ। उहाँका पाउका जुत्तासम्म पनि फुकाल्ने योग्यको म छैनँ।’</verse>
				<verse number="26">“हे दाजुभाइ-दिदीबहिनीहरूहो, अब्राहामका सन्तान र परमेश्‍वरको भय मान्‍ने गैरयहूदीहरू, यो उद्धारको सन्देश हामीहरूमा नै पठाइएको छ।</verse>
				<verse number="27">यरूशलेमका मानिसहरू र तिनका शासकहरूले येशूलाई चिनेनन्, तैपनि उहाँलाई दण्ड दिएर तिनीहरूले अगमवक्‍ताहरूका वचनहरूलाई पूरा गरे, जो हरेक विश्रामदिनमा पढिन्थ्यो;</verse>
				<verse number="28">यद्यपि उहाँलाई मृत्युदण्ड दिन तिनीहरूले कुनै ठोस कारण फेला पारेनन्, तर पनि उहाँलाई ज्यान सजाय दिनुपर्छ भनी पिलातससँग तिनीहरूले माग गरे।</verse>
				<verse number="29">तिनीहरूले उहाँका बारेमा लेखिएका सबै कुराहरू जब पूरा गरे, तिनीहरूले उहाँलाई क्रूसबाट तल झारेर चिहानमा राखे।</verse>
				<verse number="30">तर परमेश्‍वरले उहाँलाई मरेकाहरूबाट पुनर्जीवित पार्नुभयो।</verse>
				<verse number="31">त्यसपछिका धेरै दिनसम्म गालीलदेखि यरूशलेमसम्म उहाँसँगै यात्रा गर्नेहरूका सामु उहाँ प्रकट हुनुभएको थियो। अहिले तिनीहरू नै हाम्रा मानिसहरूमा उहाँका साक्षी भएका छन्।</verse>
				<verse number="32">“हामी तपाईंहरूलाई त्यो सुसमाचार सुनाउँछौं, हाम्रा पुर्खाहरूसँग परमेश्‍वरले जे प्रतिज्ञा गर्नुभयो,</verse>
				<verse number="33">तिनीहरूका सन्तान अर्थात् हामीहरूका निम्ति येशूलाई जीवित पारीकन परमेश्‍वरले त्यो प्रतिज्ञा पूरा गर्नुभयो। दोस्रो भजनमा यो लेखिएको छ: “ ‘तिमी मेरा पुत्र हौ; आज म तिम्रो पिता भएको छु।’</verse>
				<verse number="34">कहिले पनि नकुहिने गरी उहाँलाई परमेश्‍वरले मरेकाहरूबाट जीवित पार्नुभएको तथ्य, यी वचनहरूमा भनिएको छ: “ ‘दाविदलाई प्रतिज्ञा गरेबमोजिम म तिमीहरूलाई पवित्र र अटल आशीर्वाद दिनेछु।’</verse>
				<verse number="35">किनभने अर्को ठाउँमा पनि यस्तै लेखिएको छ: “ ‘तपाईंले आफ्नो पवित्र जनको शरीर कुहिन दिनुहुनेछैन।’</verse>
				<verse number="36">“किनकि उनको आफ्नै पुस्तामा दाविदले परमेश्‍वरको उद्देश्यअनुसार काम गरेपछि उनको मृत्यु भयो; आफ्ना पुर्खाहरूसँग उनी गाडिए र उनको शरीर सडे।</verse>
				<verse number="37">तर जसलाई परमेश्‍वरले मरेकाहरूबाट जीवित पार्नुभयो, उहाँको शरीरचाहिँ कुहिएन।</verse>
				<verse number="38">“त्यसैकारण मेरा दाजुभाइ-दिदीबहिनीहरू, तपाईंहरू यो कुरा बुझ्नुहोस् भन्‍ने म चाहन्छु, येशूद्वारा पापहरूको क्षमा तपाईंहरूलाई घोषणा गरिएको छ।</verse>
				<verse number="39">उहाँमा विश्‍वास गर्ने हरेक उहाँद्वारा नै सबै कुरामा धार्मिक ठहराइएको छ, जुन धार्मिकता मोशाको व्यवस्थाद्वारा सम्भव थिएन।</verse>
				<verse number="40">यसकारण होसियार हुनुहोस्, अगमवक्‍ताहरूको मुखबाट निस्केका यी वचन तपाईंहरूमा लागू नहोस्:</verse>
				<verse number="41">“ ‘हे निन्दा गर्नेहरू, हेर, आश्‍चर्य मान र नष्‍ट भइजाओ; किनकि तिम्रा दिनहरूमा म त्यस्ता कामहरू गर्नेछु, कि तिमीहरूलाई कसैले भने पनि तिमीहरू त्यसमा कहिल्यै विश्‍वास गर्नेछैनौ।’ ”</verse>
				<verse number="42">पावल र बारनाबासले सभाघर छोडेपछि मानिसहरूले तिनीहरूलाई अर्को विश्रामदिन, अरू कुरा गर्नका निम्ति बोलाए।</verse>
				<verse number="43">सभा समाप्‍त गरेपछि धेरै यहूदी तथा यस यहूदी धर्म मान्‍ने भक्‍तहरूले पावल र बारनाबासलाई पछ्याए, जसले परमेश्‍वरको अनुग्रहमा लागिरहन तिनीहरूलाई विन्ती गरे।</verse>
				<verse number="44">प्रभुको वचन सुन्‍न अर्को विश्रामदिन पूरै शहर जम्मा भएर आयो।</verse>
				<verse number="45">जब यहूदीहरूले भीडलाई देखे, तब तिनीहरू ईर्ष्याले भरिए, अनि पावलले भनेका कुराहरूमाथि नानाथरी दोष लगाउँदै उनको अपमान गरे।</verse>
				<verse number="46">त्यसपछि पावल र बारनाबासले तिनीहरूलाई निर्भयतापूर्वक जवाफ दिए, “सबैभन्दा पहिला त तपाईंहरूलाई नै हामीले परमेश्‍वरको वचन भन्‍नुपर्थ्यो। तपाईंहरूले यसको तिरस्कार गरेर आफूलाई अनन्त जीवनको अयोग्य बनाउनुभएकोले अब हामी गैरयहूदीतिर फर्किन्छौं।</verse>
				<verse number="47">किनभने प्रभुले हामीलाई यस्तो आज्ञा गर्नुभएको छ: “ ‘गैरयहूदीहरूका निम्ति मैले तिमीहरूलाई एउटा ज्योति बनाएको छु, ताकि संसारको अन्तिम छेउसम्म तिमीहरूले उद्धार पुर्‍याउन सक।’ ”</verse>
				<verse number="48">यो कुरा सुनेपछि गैरयहूदीहरू खुशी भए, र प्रभुको वचनलाई आदरका साथ ग्रहण गरे; र अनन्त जीवनका लागि नियुक्‍त भएका सबैले विश्‍वास गरे।</verse>
				<verse number="49">प्रभुको वचन सम्पूर्ण क्षेत्रभरि फैलियो।</verse>
				<verse number="50">तर यहूदीहरूले प्रभुको भय मान्‍ने माथिल्‍ला दर्जाका महिलाहरू र शहरका मुख्य पुरुषहरूलाई उक्साए। पावल र बारनाबासका विरुद्धमा तिनीहरूले उपद्रवका लागि उत्तेजना फैल्याए, र तिनीहरूलाई आफ्नो क्षेत्रबाट सिमानापारि कटाए।</verse>
				<verse number="51">तर तिनीहरूका विरुद्ध उनीहरूले आफ्ना पाउका धूलो टकटक्याएर आइकोनियममा गए।</verse>
				<verse number="52">अनि चेलाहरू आनन्द र पवित्र आत्माले भरिपूर्ण भए।</verse>
			</chapter>
			<chapter number="14">
				<verse number="1">आइकोनियममा पावल र बारनाबास सदाझैं यहूदीहरूका सभाघरहरूमा गए। त्यहाँ तिनीहरूले यति प्रभावकारी ढङ्गले बोले कि धेरै संख्यामा यहूदीहरू र गैरयहूदीहरूले विश्‍वास गर्न थाले।</verse>
				<verse number="2">तर विश्‍वास गर्न नमान्‍ने यहूदीहरूले चाहिँ गैरयहूदीहरूलाई उत्तेजित गर्दै तिनीहरूका मनलाई विश्‍वासीहरूका विरुद्ध जगाए।</verse>
				<verse number="3">त्यसकारण पावल र बारनाबास प्रभुका बारेमा निडरतापूर्वक बोल्दै धेरै समयसम्म त्यहीं बसे। तिनीहरूलाई अद्भुत चिन्हहरू र आश्‍चर्यपूर्ण कामहरू गर्न सामर्थ्य तुल्याएर प्रभुले पनि आफ्नो अनुग्रहको सन्देश साबित गर्नुभयो।</verse>
				<verse number="4">तर त्यस शहरका मानिसहरूमा फाटो आयो; कोहीचाहिँ यहूदीहरूपट्टि र कोहीचाहिँ प्रेरितहरूपट्टि लागे।</verse>
				<verse number="5">आफ्ना अगुवाहरूसँग मिलेर गैरयहूदीहरू र यहूदीहरूले तिनीहरूलाई दुर्व्यवहार गर्ने र तिनीहरूमाथि ढुङ्गा प्रहार गर्ने योजना बनाए।</verse>
				<verse number="6">तर यस योजना थाहा पाएकाले तिनीहरू लुकाओनियाका लुस्त्रा र डर्बी शहरहरूका साथै त्यस भेगका अन्य क्षेत्रहरूमा भागेर गए;</verse>
				<verse number="7">र ती ठाउँहरूमा तिनीहरूले निरन्तर सुसमाचार प्रचार गरिरहे।</verse>
				<verse number="8">लुस्त्रामा एउटा हिँड्न नसक्ने मानिस बस्थ्यो। ऊ जन्मैदेखि हिँड्न नसक्ने भएकोले कहिल्यै हिँडेको थिएन।</verse>
				<verse number="9">त्यस मानिसले पावल बोलिरहेको सुन्यो। पावलले त्यस मानिसको अनुहारमा एक टकले हेरे, र ऊसँग निको हुने विश्‍वास रहेछ भनी थाहा पाए।</verse>
				<verse number="10">त्यसैले तिनले उच्‍च सोरमा भने, “आफ्ना खुट्टाको भरमा उभ!” त्यही क्षण त्यो मानिस जुरुक्‍क उठ्यो, र हिँड्न थाल्यो।</verse>
				<verse number="11">पावलले गरेका कुराहरू जब भीडले देखे, तिनीहरू लुकाओनियाको भाषामा चिच्याउन थाले, “मानिसहरूका भेषमा देवताहरू हामीकहाँ आएका छन्!”</verse>
				<verse number="12">तिनीहरूले बारनाबासलाई जिऊस र पावललाई हर्मेस भन्‍न थाले; किनकि पावल नै मुख्य वक्‍ता थिए।</verse>
				<verse number="13">शहरको ठीक बाहिरपट्टि भएको जिऊस देवताको मन्दिरका पूजाहारीले शहरको ढोकामा फूलका मालाहरू र गोरुहरू ल्याए, किनकि तिनी र ती भीडहरूले उनीहरूलाई बलि चढाउन चाहे।</verse>
				<verse number="14">तर जब प्रेरितहरू बारनाबास र पावलले यो कुरा सुने, तब आफ्ना कपडाहरू च्यात्दै तिनीहरू भीडतिर दौडेर यसो भने,</verse>
				<verse number="15">“मानिसहरूहो, किन तपाईंहरू यसो गर्दै हुनुहुन्छ? हामीहरू पनि तपाईंहरूजस्तै मानिस हौं। हामी त तपाईंकहाँ सुसमाचार लिएर आएका छौं। यी तुच्छ कुराहरूबाट आफूलाई हटाएर स्वर्ग, पृथ्वी, समुद्र र त्यहाँ भएका सबै कुराको सृष्‍टि गर्नुहुने उनै परमेश्‍वरकहाँ फर्कनुहोस् भन्‍न हामी तपाईंहरूसमक्ष आएका हौं।</verse>
				<verse number="16">बितेका दिनहरूमा उहाँले सबै मानिसहरूलाई आफूखुशी चल्ने छुट दिनुभयो।</verse>
				<verse number="17">तैपनि आफूलाई उहाँले कुनै विनासाक्षी त्यसै छोड्नुभएन, किनकि आकाशबाट वर्षा गराएर र मौसमअनुसार अन्‍न तपाईंहरूलाई दिएर उहाँले दया देखाउनुभएको छ; उहाँले तपाईंहरूलाई प्रचुर मात्रामा खानेकुरा दिनुहुन्छ र तपाईंहरूको हृदय आनन्दले भरिदिनुहुन्छ।”</verse>
				<verse number="18">यस्ता वचनहरू बोलेर सम्झाउँदा पनि त्यो भीडलाई बलि चढाउनबाट रोक्न तिनीहरूलाई निकै कठिन परिरहेको थियो।</verse>
				<verse number="19">त्यसै बेला एन्टिओखिया र आइकोनियमबाट केही यहूदीहरू त्यहाँ आइपुगे, र त्यस भीडलाई उक्साए। त्यस भीडले पावलमाथि ढुङ्गा बर्सायो, र तिनी मरेको ठानी तिनलाई घिसार्दै शहरबाहिर लगे।</verse>
				<verse number="20">तर चेलाहरू तिनका वरिपरि भेला भएपछि तिनी उठे र शहरमा फेरि फर्किगए; र त्यसको भोलिपल्ट तिनी र बारनाबास त्यहाँबाट डर्बी गए।</verse>
				<verse number="21">त्यस शहरमा तिनीहरूले सुसमाचारको प्रचार गरे, र ठूलो संख्यामा चेलाहरू बनाए। त्यसपछि तिनीहरू लुस्त्रा, आइकोनियम र एन्टिओखिया फर्के।</verse>
				<verse number="22">ती ठाउँहरूका चेलाहरूका आत्मालाई बलियो पार्दै र तिनका विश्‍वासमा अटल रहन प्रोत्साहन दिँदै भने, “परमेश्‍वरको राज्यमा प्रवेश गर्नका निम्ति हामीले धेरै कठिनाइहरू पार गर्नुपर्दछ।”</verse>
				<verse number="23">पावल र बारनाबासले हरेक मण्डलीमा प्रधानहरू नियुक्‍ति गरेर प्रार्थना र उपवासद्वारा तिनीहरूलाई प्रभुप्रति समर्पित गराए, जसले उहाँमाथि भरोसा राखेका थिए।</verse>
				<verse number="24">त्यसपछि पिसिदिया जाँदा तिनीहरू पामफिलियामा पनि गए,</verse>
				<verse number="25">अनि पर्गामा वचन प्रचार गरेपछि तिनीहरू अटालियामा गए।</verse>
				<verse number="26">अटालियाबाट तिनीहरू जहाज चढेर एन्टिओखिया गए, जहाँ तिनीहरूले अहिलेसम्म पूरा गरेका कामका निम्ति परमेश्‍वरको अनुग्रहमा आफूलाई अर्पण गरेका थिए।</verse>
				<verse number="27">त्यहाँ पुगेपछि तिनीहरूले मण्डलीलाई भेला गराएर परमेश्‍वरले तिनीहरूद्वारा गर्नुभएको सबै कामहरू र कसरी उहाँले गैरयहूदीहरूका निम्ति पनि विश्‍वासको ढोका खोलिदिनुभएको थियो, त्यो कुराको वर्णन गरे।</verse>
				<verse number="28">अनि त्यसपछि चेलाहरूका साथमा तिनीहरू धेरै समयसम्म सँगै बसे।</verse>
			</chapter>
			<chapter number="15">
				<verse number="1">यहूदियाबाट केही मानिसहरू एन्टिओखिया आएर विश्‍वासीहरूलाई यसरी शिक्षा दिन थाले: “मोशाले सिकाएका रीतिअनुसार जबसम्म तिमीहरूको खतना हुँदैन, त्यस समयसम्म तिमीहरूको उद्धार हुन सक्दैन।”</verse>
				<verse number="2">यसले गर्दा तिनीहरूसँग पावल र बारनाबासको ठूलो मतभेद अनि वाद-विवाद भयो। त्यसकारण यरूशलेम गई त्यहाँका प्रेरितहरू र प्रधानहरूसँग यस प्रश्नको टुङ्गो लगाउन पावल र बारनाबास केही अन्य विश्‍वासीका साथ नियुक्‍त गरिए।</verse>
				<verse number="3">मण्डलीले तिनीहरूलाई त्यसरी पठाएपछि जब तिनीहरू फोनिके र सामरियाको बाटो हुँदै यात्रा गरिरहेका थिए, तिनीहरूले कसरी गैरयहूदीहरू प्रभुको बाटोमा फर्किएका थिए, सो बताए। त्यो खबरले सबै विश्‍वासीहरू प्रसन्‍न भए।</verse>
				<verse number="4">जब तिनीहरू यरूशलेममा आए, तब मण्डली, प्रेरितहरू र प्रधानहरूले तिनीहरूका स्वागत गरे। जसलाई परमेश्‍वरले तिनीहरूद्वारा गर्नुभएका सबै कामहरूको बयान गरे।</verse>
				<verse number="5">त्यसपछि फरिसी दलका केही विश्‍वासीहरू उठे र भने, “गैरयहूदीहरूको खतना गर्नुपर्दछ र तिनीहरूले मोशाको व्यवस्था पालन गर्नैपर्दछ।”</verse>
				<verse number="6">यस प्रश्नमा विचार गर्न प्रेरितहरू र प्रधानहरू भेला भए।</verse>
				<verse number="7">ठूलो बहसपछि पत्रुस उठे, र सम्बोधन गर्न थाले: “दाजुभाइ-दिदीबहिनीहरूहो, तपाईंहरूलाई थाहा छ, सुसमाचारको सन्देश मेरो मुखद्वारा गैरयहूदीहरूले सुनून् र त्यसमा विश्‍वास गरून् भनेर केही समयअघि परमेश्‍वरले तपाईंहरूबाट मेरो छनौट गर्नुभयो।</verse>
				<verse number="8">मानिसको हृदय जान्‍नुहुने परमेश्‍वरले तिनीहरूलाई पनि हामीलाई जस्तै पवित्र आत्मा दिनुभएर तिनीहरूलाई स्वीकार गर्नुभएर गवाही देखाउनुभएको छ।</verse>
				<verse number="9">हामी र तिनीहरूको बीचमा उहाँले कुनै भेदभाव रहन दिनुभएन; किनकि विश्‍वासद्वारा तिनीहरूका हृदय उहाँले शुद्ध पारिदिनुभयो।</verse>
				<verse number="10">त्यसैले अब चेलाहरूको काँधमा यो जुवा राखिदिएर परमेश्‍वरको परीक्षा लिन तपाईंहरू किन प्रयत्‍न गर्दै हुनुहुन्छ? जुन जुवालाई न हामीले, न ता हाम्रा पुर्खाहरू नै बोक्न सक्यौं।</verse>
				<verse number="11">हामी विश्‍वास राख्दछौं, हाम्रा प्रभु येशूको अनुग्रहद्वारा हामीले उद्धार पाएका छौं, त्यसरी नै उनीहरूको पनि।”</verse>
				<verse number="12">जब बारनाबास र पावलले गैरयहूदीहरूका बीचमा परमेश्‍वरले उनीहरूद्वारा गर्नुभएका अद्भुत चिन्हहरू र आश्‍चर्यपूर्ण कामहरू सुनाए, तब सबै भीड चूपचाप भयो।</verse>
				<verse number="13">तिनीहरूका भनाइ सकिएपछि याकोबले भने: “दाजुभाइ-दिदीबहिनीहरूहो, मेरो कुरा सुन्‍नुहोस्।</verse>
				<verse number="14">सबैभन्दा पहिले परमेश्‍वरले कसरी गैरयहूदीहरूबाट आफ्ना निम्ति एउटा जातिको छनौट गर्नुभयो, यसको वर्णन सिमोनले हामीलाई गरेका छन्।</verse>
				<verse number="15">अनि उनको यस भनाइसँग अगमवक्‍ताहरूको वचन मिल्दछन्, किनकि यस्तो लेखिएको छ:</verse>
				<verse number="16">“ ‘यसपछि म फर्कनेछु, र दाविदको भत्केको घरानालाई फेरि निर्माण गर्नेछु। यसको भग्नावशेष म फेरि निर्माण गर्नेछु, र यसलाई फेरि स्थापित गर्नेछु।</verse>
				<verse number="17">बाँकी मानिसहरूले र मेरो नाउँ लिने गैरयहूदीहरूले प्रभुलाई खोज्न सकून्, प्रभु भन्‍नुहुन्छ, जसले यी कुराहरू गर्नुहुन्छ’</verse>
				<verse number="18">जुन सृष्‍टिको अनन्तकालदेखि जानिएको छ।</verse>
				<verse number="19">“त्यसकारण मेरो विचार यही हो: परमेश्‍वरकहाँ फर्केर आएका गैरयहूदीहरूलाई हामीले अप्ठ्यारो पार्नुहुँदैन।</verse>
				<verse number="20">त्यसको साटो तिनीहरूका निम्ति हामीले लेखिदिनु पर्दछ: मूर्तिहरूलाई चढाइएका खानेकुराबाट, व्यभिचारबाट, घाँटी निमोठेर मारिएका पशुहरूको मासु खानबाट र रगतबाट अलग रहून्।</verse>
				<verse number="21">किनकि धेरै अघिदेखि प्रत्येक शहरमा मोशाको व्यवस्था प्रचार भएको छ, र हरेक विश्रामदिनमा त्यसलाई सभाघरहरूमा पढिँदैछ।”</verse>
				<verse number="22">त्यसपछि प्रेरितहरू र प्रधानहरू लगायत, सम्पूर्ण मण्डलीले आफूहरूमध्येबाट केही मानिसहरूलाई पावल र बारनाबासको साथ एन्टिओखियामा पठाउने निर्णय गरे। तिनीहरूले बर्साबास भनिने यहूदा र सिलासलाई चुने, जो तिनीहरूका अगुवा थिए।</verse>
				<verse number="23">उनीहरूको हातमा तिनीहरूले यस्तो पत्र पठाए: एन्टिओखिया, सिरिया र किलिकियामा बस्‍ने गैरयहूदी विश्‍वासीहरूमा: हामी प्रेरितहरू, प्रधानहरू र तपाईंका विश्‍वासीहरूबाट अभिवादन!</verse>
				<verse number="24">हाम्रो आज्ञाविना नै हामीमध्ये केही मानिसहरू त्यहाँ आएर नाना थरीका कुरा गरेर तपाईंहरूको मन बिथोलेका छन् भनी हामीले सुनेका हुनाले,</verse>
				<verse number="25">यसकारण केही मानिसहरूलाई छनौट गरी तिनीहरूलाई हाम्रा प्रिय सङ्गी बारनाबास र पावलका साथ तपाईंहरूकहाँ पठाउन हामीले एकमतले निर्णय गरेका छौं।</verse>
				<verse number="26">यी दुई मानिसहरू यस्ता हुन्, जसले प्रभु येशू ख्रीष्‍टका नाउँका निम्ति आफ्नो ज्यान जोखिममा पारेका छन्।</verse>
				<verse number="27">यसैले हामी जे लेखिरहेका छौं, त्यसलाई आफ्ना मुखको वचनद्वारा प्रमाणित गर्न यहूदा र सिलासलाई पठाइरहेका छौं।</verse>
				<verse number="28">यी कुराहरूभन्दा बढ्ता गर्नु भनेर तपाईंहरूलाई बोझ लाद्न पवित्र आत्मा र हामी आवश्यक ठान्दैनौं।</verse>
				<verse number="29">मूर्तिहरूलाई चढाइएका खानेकुराबाट, रगतबाट, घाँटी निमोठेर मारिएका पशुहरूको मासु खानबाट र व्यभिचारबाट टाढा रहनुहोस्! यी सब कुराबाट अलग रहनुभयो भने असल हुनेछ! बिदा।</verse>
				<verse number="30">त्यहाँबाट बिदा गरिएपछि ती मानिसहरू एन्टिओखिया पुगे। त्यहाँ तिनीहरूले मण्डलीलाई एकैसाथ भेला गराएर त्यो पत्र बुझाइदिए।</verse>
				<verse number="31">ती मानिसहरूले त्यो पत्र पढेर त्यसका उत्साहपूर्ण अर्तीबाट खुशी भए।</verse>
				<verse number="32">यहूदा र सिलास, जो आफै पनि अगमवक्‍ताहरू थिए, धेरै वचनहरूद्वारा विश्‍वासीहरूलाई प्रोत्साहित र स्थिर गराए।</verse>
				<verse number="33">तिनीहरू केही दिन त्यहाँ बसेपछि विश्‍वासीहरूद्वारा शान्तिको आशिषसहित फिर्ता पठाइए, जहाँबाट तिनीहरूलाई पठाइएका थिए।</verse>
				<verse number="34">तर सिलासले त्यहीं बस्‍ने निर्णय गरे।</verse>
				<verse number="35">पावल र बारनाबासचाहिँ एन्टिओखियामै बसे। तिनीहरू त्यहाँ रहुन्जेल प्रभुको वचनको शिक्षा र सुसमाचार प्रचार गरे।</verse>
				<verse number="36">केही समयपछि पावलले बारनाबासलाई यसो भने, “हामीले जति शहरहरूमा प्रभुको वचनको प्रचार गर्‍यौं, ती सबै ठाउँहरूमा हामी फर्केर जाऔं र दाजुभाइ-दिदीबहिनीहरूलाई भेटेर तिनीहरू कसरी प्रभुमा लागिरहेका छन्, हेरौं।”</verse>
				<verse number="37">मर्कूस भनिने यूहन्‍नालाई पनि बारनाबासले आफूसँग लिएर जान चाहन्थे।</verse>
				<verse number="38">तर पावलको विचारमा उनलाई साथमा लैजान बुद्धिमानी लागेन; किनकि पामफिलियामा उनले तिनीहरूलाई छोडेका थिए र तिनीहरूका काममा साथ दिएका थिएनन्।</verse>
				<verse number="39">तिनीहरूका बीच यति चर्को मतभेद भयो, कि तिनीहरू एक-अर्काबाट छुट्टिए; अनि बारनाबासले मर्कूसलाई साथमा लिएर साइप्रसका निम्ति जहाजबाट प्रस्थान गरे।</verse>
				<verse number="40">पावलले सिलासलाई चुने, र विश्‍वासीहरूद्वारा प्रभुको अनुग्रहमा अर्पण गरिएपछि हिँडे।</verse>
				<verse number="41">उनी सिरिया र किलिकियाको यात्रा गर्दै जाँदा मण्डलीहरूलाई स्थिर गराउँदै गए।</verse>
			</chapter>
			<chapter number="16">
				<verse number="1">पावल डर्बी हुँदै लुस्त्रा आए। त्यहाँ तिमोथी नाउँका एकजना चेला बस्थे। तिनकी आमा यहूदी थिइन् र विश्‍वासी थिइन्, तर बुबाचाहिँ ग्रीक थिए।</verse>
				<verse number="2">लुस्त्रा र आइकोनियमका दाजुभाइ-दिदीबहिनीहरूले उनको बारेमा राम्रो कुरा गर्थे।</verse>
				<verse number="3">पावल आफ्नो यात्रामा उनलाई साथै लिएर जान चाहन्थे। त्यसैले तिनले उनको खतना गरे, किनकि त्यस क्षेत्रमा बस्‍ने सबै यहूदीहरूलाई उनका बुबा ग्रीक हुन् भन्‍ने थाहा थियो।</verse>
				<verse number="4">जब तिनीहरू शहर-शहर भएर जाँदा यरूशलेमका प्रेरितहरू र प्रधानहरूद्वारा गरिएको निर्णय मानिसहरूले पालन गरून् भनी सुनाउँदै गए।</verse>
				<verse number="5">यसरी मण्डलीहरू विश्‍वासमा शक्‍तिशाली हुँदैगए, र तिनीहरूका संख्या दिनदिनै बढ्दै गए।</verse>
				<verse number="6">एशियामा वचन प्रचार गर्न पवित्र आत्माले रोक्नुभएकोले पावल र उनका सङ्गीहरू फ्रिगिया र गलातियाका क्षेत्रहरूमा गए।</verse>
				<verse number="7">जब तिनीहरू माइसियाको सिमानामा आइपुगे; तिनीहरू बिथिनिया जाने प्रयास गरे, तर येशूको आत्माले तिनीहरूलाई त्यसतर्फ जान अनुमति दिनुभएन।</verse>
				<verse number="8">त्यसैकारण तिनीहरू माइसिया पार गरेर त्रोआसमा झरे।</verse>
				<verse number="9">रातको समयमा म्यासिडोनियाका एकजना मानिसले उभिएर पावललाई यसरी विन्ती गरिरहेको तिनले दर्शन देखे, “तपाईं म्यासिडोनिया आउनुहोस् र हामीलाई सहायता गर्नुहोस्।”</verse>
				<verse number="10">पावलले यो दर्शन देखेपछि, तिनीहरूलाई सुसमाचारको शिक्षा दिन परमेश्‍वरले हामीलाई बोलाउनुभएको हो भन्‍ने निर्णय गरी तुरुन्तै हामी म्यासिडोनिया जानका निम्ति तयार भयौं।</verse>
				<verse number="11">त्रोआसबाट जहाजमा चढी हामी सोझै सामोथ्रेसतिर लाग्यौं, र त्यसको भोलिपल्टै नियापोलिस पुग्यौं।</verse>
				<verse number="12">त्यहाँबाट रोमी उपनिवेश र म्यासिडोनियाको त्यस क्षेत्रको एउटा प्रमुख शहर फिलिप्पी आइपुग्यौं, र त्यहाँ हामी कैयौं दिनसम्म बस्यौं।</verse>
				<verse number="13">विश्रामदिन शहरको द्वारबाट बाहिर निस्की हामी नदीतर्फ लाग्यौं। हामीले त्यहाँ प्रार्थनाको एउटा स्थान पाउने आशा राखेका थियौं। हामी त्यहाँ बस्यौं र त्यहीं भेला भएका महिलाहरूसँग कुरा गर्न थाल्यौं।</verse>
				<verse number="14">अनि हाम्रो कुरा सुन्‍ने महिलाहरूमध्ये एकजना थिआटीरा शहरकी, बैजनी रङ्गको कपडाको व्यापार गर्ने लिडिया नाउँकी महिला थिइन्। तिनी परमेश्‍वरकी भक्‍त थिइन्। पावलद्वारा बोलिएका कुराहरूमा ध्यान जान सकोस् भनेर परमेश्‍वरले तिनको हृदय खोलिदिनुभयो।</verse>
				<verse number="15">जब तिनी र तिनका घरका सबै सदस्यहरूको बप्‍तिस्मा भयो, तिनले हामीलाई आफ्नो घरमा निम्त्याइन्। तिनले “यदि तपाईं मलाई प्रभुको विश्‍वासी ठहराउनुहुन्छ भने मेरा घरमा आउनुहोस् र बस्‍नुहोस्” भनेर हामीलाई कर गरिन्।</verse>
				<verse number="16">एक दिन जब हामी प्रार्थना स्थलतिर गइरहेका थियौं, तब हामीले एउटी सेविका केटीलाई भेट्यौं, जससँग भविष्य बताउने दुष्‍ट आत्मा थियो। भविष्य बताएरै त्यस केटीले आफ्ना मालिकहरूका निम्ति ठूलो कमाइ ल्याएर दिने गर्थी।</verse>
				<verse number="17">त्यो केटी पावल र हाम्रो पछि-पछि लाग्दै यसरी कराई, “यी मानिसहरू सर्वोच्‍च परमेश्‍वरका सेवकहरू हुन्। तपाईंहरूको उद्धारको बाटो यिनीहरू बताइरहेका छन्।”</verse>
				<verse number="18">धेरै दिनसम्म त्यसले यस्तै कुरा गरिरही; अन्त्यमा यस कुराले पावललाई यति चिन्तित गरायो, कि पछिल्तिर फनक्‍क फर्केर तिनले त्यस दुष्‍ट आत्मालाई भने, “येशू ख्रीष्‍टको नाउँमा म तँलाई आज्ञा गर्छु, त्यस केटीबाट बाहिर निस्की।” त्यसै क्षण त्यो दुष्‍ट आत्माले त्यसलाई छोडिदियो।</verse>
				<verse number="19">जब त्यस सेविका केटीका मालिकहरूले आफ्नो आम्दानीको आशा मरेको थाहा पाए, तब तिनीहरूले पावल र सिलासलाई समातेर बजारबाट घिस्याउँदै अधिकारीहरूकहाँ लगे।</verse>
				<verse number="20">अनि उनीहरूलाई हाकिमहरूकहाँ लगेर यसो भने, “यी मानिसहरू यहूदीहरू हुन् र यिनीहरू हाम्रा शहरमा गोलमाल मच्‍च्‍याउँदै छन्।</verse>
				<verse number="21">यिनीहरू हामी रोमीहरूले स्वीकार्न वा पालन गर्न उचित नहुने रीतिथिति सिकाउँदैछन्।”</verse>
				<verse number="22">तब ती भीड पावल र सिलासमाथि जाइलाग्न एक भयो, अनि हाकिमहरूले तिनीहरूलाई नाङ्गो पारेर छडीले हिर्काउने हुकुम दिए।</verse>
				<verse number="23">तिनीहरूलाई छडीले धेरै कुटेपछि झ्यालखानाको प्रमुखलाई सावधानीपूर्वक तिनीहरूका निगरानी गर्ने हुकुम दिए।</verse>
				<verse number="24">यस्तो हुकुम पाएपछि झ्यालखानाका सुरक्षाकर्मीले पनि तिनीहरूलाई सबैभन्दा भित्रको कोठामा लगेर थुने र तिनका खुट्टामा ठिँगुराहरू ठोकी दिए।</verse>
				<verse number="25">मध्यराततिर पावल र सिलास प्रार्थना गर्दै परमेश्‍वरको भजन गाइरहेका थिए र त्यहाँका अरू बन्दीहरूले चाहिँ सुनिरहेका थिए।</verse>
				<verse number="26">अकस्मात् त्यहाँ एउटा ठूलो भूकम्प आयो, जसले गर्दा झ्यालखानाका जगहरू हल्‍लिन थाले। तुरुन्तै त्यसका सबै ढोकाहरू खोलिएर सबै बन्दीहरूका साङ्लाहरू पनि खोलिए।</verse>
				<verse number="27">झ्यालखानाका प्रमुख निद्राबाट बिउँझे, र जब तिनले झ्यालखानाका ढोकाहरू खोलिएका देखे, तब तिनले आफ्नो तरवार म्यानबाट थुतेर आफैलाई मार्न खोजे; किनकि तिनले सबै बन्दीहरू भागे होलान् भनी ठानेका थिए।</verse>
				<verse number="28">तर त्यो देखेर पावल ठूलो सोरले कराए, “आफूलाई केही हानि नगर्नुहोस्, किनकि हामी सबै यहीं नै छौं!”</verse>
				<verse number="29">तब ती झ्यालखानाका प्रमुख त्यहाँ बत्ती बालेर दगुर्दै भित्र गए; अनि पावल र सिलासको सामु डरले थरथर काम्दै घोप्टो परे।</verse>
				<verse number="30">त्यसपछि तिनीहरूलाई बाहिर ल्याएर तिनले सोधे, “आदरणीय जनहरूहो, मुक्‍ति पाउनका निम्ति मैले के गर्नुपर्छ?”</verse>
				<verse number="31">तिनीहरूले जवाफ दिए, “प्रभु येशूमा विश्‍वास गर्नुहोस्, तपाईं र तपाईंका परिवारले उद्धार पाउनुहुनेछ।”</verse>
				<verse number="32">त्यसपछि पावल र सिलासले तिनीसँग र तिनका घरमा भएका सबैजनालाई प्रभुको वचन सुनाए।</verse>
				<verse number="33">रातको त्यस पहरमा ती झ्यालखानाका प्रमुखले तिनीहरूलाई बाहिर लगेर तिनका घाउहरू धोइदिए, अनि तिनी र तिनका परिवारले तुरुन्तै बप्‍तिस्मा लिए।</verse>
				<verse number="34">झ्यालखानाका प्रमुखले आफ्नो घरमा तिनीहरूलाई ल्याए, र तिनीहरूका अगाडि भोजन राखिदिए। तिनी अब आनन्दले भरिए, किनकि तिनी र तिनका पूरा परिवारले परमेश्‍वरमा विश्‍वास गरेका थिए।</verse>
				<verse number="35">उज्यालो भएपछि, हाकिमहरूले आफ्ना अधिकृतहरूलाई यो आदेशका साथ झ्यालखानाका प्रमुखकहाँ पठाए: “ती मानिसहरूलाई छोडिदेऊ!”</verse>
				<verse number="36">त्यो सुनेर झ्यालखानाका प्रमुखले पावललाई भने, “हाकिमले तपाईं र सिलासलाई छोडिदिनू भनी आदेश दिनुभएको छ। अब तपाईंहरू जान सक्नुहुन्छ, शान्तिसाथ जानुहोस्।”</verse>
				<verse number="37">तर पावलले अधिकृतहरूलाई भने: “हामी रोमी नागरिक हुँदाहुँदै पनि कुनै सुनुवाइविना, तिनीहरूले हामीलाई खुल्‍लमखुल्‍ला पिटे र झ्यालखानामा ल्याएर थुने। अब के तिनीहरू हामीलाई कसैले थाहा नपाउने गरी गोप्य तरिकाले छोड्न चाहन्छन्? होइन, तिनीहरू आफै यहाँ आउनुपर्छ र हामीलाई बाहिर लिएर जानुपर्छ।”</verse>
				<verse number="38">अधिकृतहरूले यो कुरा हाकिमहरूलाई सुनाए, पावल र सिलास रोमी नागरिक भएको जब तिनीहरूले सुने, तिनीहरू तर्सिए।</verse>
				<verse number="39">तिनीहरू पावल र सिलासलाई खुशी पार्न आए, र झ्यालखानाबाट बाहिर निकालेर शहर छोडेर जान अनुरोध गरे।</verse>
				<verse number="40">पावल र सिलास झ्यालखानाबाट बाहिर आएपछि तिनीहरू लिडियाको घर गए, त्यहाँ तिनीहरूले विश्‍वासीहरूलाई भेटे, र तिनीहरूलाई प्रोत्साहित गरे। त्यसपछि तिनीहरूले बिदा लिए।</verse>
			</chapter>
			<chapter number="17">
				<verse number="1">पावल र सिलास, अम्फिपोलिस र अपोल्‍लोनियाको बाटो हुँदै थेसलोनिकीमा आइपुगे, जहाँ यहूदीहरूको एउटा सभाघर थियो।</verse>
				<verse number="2">पावल सधैंजसो त्यस सभाघरमा गए; र तीन सातासम्म तिनले पवित्रशास्‍त्रका वचनहरूको सत्यता बताए।</verse>
				<verse number="3">ख्रीष्‍टले कष्‍ट भोग्नैपर्थ्यो, र मरेकाहरूबाट उठेर जीवित हुनैपर्थ्यो भन्‍ने कुराको प्रमाण दिँदै वर्णन गरे। तिनले भने, “तपाईंहरूका सामु मैले घोषणा गरेको उहाँ येशू नै ख्रीष्‍ट हुनुहुन्छ।”</verse>
				<verse number="4">केही यहूदीहरू तिनको कुराले विश्‍वस्त भएर पावल र सिलासलाई साथ दिए। त्यसै गरी प्रभुको भय मान्‍ने ठूलो संख्यामा ग्रीकहरू र केही प्रतिष्‍ठित महिलाहरूले पनि पावल र सिलासलाई साथ दिए।</verse>
				<verse number="5">तर विश्‍वास नगर्ने यहूदीहरूले चाहिँ ईर्ष्या गर्न थाले; त्यसकारण बजारका केही बदमाश मानिसहरूको भीड जम्मा पारेर तिनीहरूले शहरमा हूलदङ्गा मच्‍चाउन थाले; त्यसपछि यासोनको घरको सामुन्‍ने तिनीहरूले पावल र सिलासलाई भीडका सामु ल्याउन खोजे।</verse>
				<verse number="6">तर जब त्यहाँ तिनीहरूलाई पाएनन्, तिनीहरूले यासोन र अरू केही विश्‍वासीहरूलाई शहरका अधिकृतहरूका सामु घिस्याउँदै ल्याए र कराउन थाले: “संसारभरि समस्या खडा गर्ने यी मानिसहरू यहाँ आएका छन्,</verse>
				<verse number="7">र तिनीहरूलाई यासोनले आफ्नो घरमा स्वागत गरेको छ। तिनीहरू सबैले ‘येशू’ भन्‍ने अर्कै राजा छन् भन्दै, सिजरको आदेश र हुकुमप्रति अटेरी गरिरहेका छन्।”</verse>
				<verse number="8">यी सुनेका कुराहरूले त्यहाँ जम्मा भएका भीड र शहरका अधिकृतहरूलाई अत्याइदिए।</verse>
				<verse number="9">त्यसपछि तिनीहरूले यासोन र उनका साथ ल्याइएका अरूहरूसँग धरौटी लिएर तिनीहरूलाई छोडिदिए।</verse>
				<verse number="10">रात पर्ने बित्तिकै, दाजुभाइ-दिदीबहिनीहरूले पावल र सिलासलाई बेरियामा पठाइहाले। त्यहाँ पुगेपछि तिनीहरू यहूदीहरूको सभाघरभित्र गए।</verse>
				<verse number="11">थेसलोनिकीका मानिसहरूभन्दा बेरियाका निवासीहरू बढी भद्र थिए; किनकि तिनीहरूले प्रभुको वचनलाई बडो उत्साहकासाथ ग्रहण गरे, र पावलले भनेका कुराहरू मिल्छ कि मिल्दैन भनी हरेक दिन पवित्रशास्‍त्रहरूमा अध्ययन गरी खोज्दथे।</verse>
				<verse number="12">परिणाम स्वरूप तिनीहरूमध्ये धेरैजसोले विश्‍वास गरे; त्यसै गरी धेरै संख्यामा प्रतिष्‍ठित ग्रीक महिला र ग्रीक पुरुषहरूले पनि विश्‍वास गरे।</verse>
				<verse number="13">पावलले बेरियामा पनि परमेश्‍वरको वचनको प्रचार गरिरहेको भन्‍ने कुरा जब थेसलोनिकीका यहूदीहरूले थाहा पाए, तब तिनीहरू त्यहाँ पनि गए, र भीडलाई उक्साए।</verse>
				<verse number="14">अनि तुरुन्तै दाजुभाइ-दिदीबहिनीहरूले पावललाई समुद्रको किनारतिर पठाइदिए। तर सिलास र तिमोथीचाहिँ बेरियामै बसे।</verse>
				<verse number="15">पावललाई लिएर जानेहरूले तिनलाई एथेन्ससम्म पुर्‍याए। त्यसपछि सिलास र तिमोथी सकेसम्म आफूकहाँ छिटो आऊन् भन्‍ने पावलको आज्ञा लिएर तिनीहरू फर्के।</verse>
				<verse number="16">जुन बेला पावल एथेन्समा सिलास र तिमोथीलाई पर्खिरहेका थिए, त्यो शहर धेरै मूर्तिहरूले भरिएको देखेर तिनको मनभित्र धेरै व्याकुल भयो।</verse>
				<verse number="17">त्यसैले तिनी सभाघरमा यहूदीहरू र परमेश्‍वरको भय मान्‍ने ग्रीकहरूसँग त्यसै गरी बजारमा भेट्ने मानिसहरूसँग दिनहुँ तर्क गर्दथे।</verse>
				<verse number="18">इपिक्युरी र स्तोइकी दार्शनिकहरूका समूहले तिनीसँग वाद-विवाद गर्न थाले। तीमध्ये केहीले सोधे, “यस बकबकेले के भन्‍न खोज्दैछ?” अरू केहीले यसो भने, “यो मानिस अन्य कुनै परदेशी देवताको प्रचारकजस्तो देखिन्छ।” किनकि पावलले येशूको सुसमाचार र पुनर्जीवनको शिक्षा दिएकाले तिनीहरूले यसो भनेका थिए।</verse>
				<verse number="19">त्यसपछि तिनीहरूले उनलाई समातेर अरियोपागसको सभामा लगेर सोधे, “तपाईंले प्रचार गरिरहनुभएको यो नयाँ शिक्षाका बारेमा के हामी जान्‍न सक्छौं?</verse>
				<verse number="20">तपाईंले भनेका अनौठा कुराहरू हामी सुन्दैछौं र त्यसको के अर्थ हो सो हामी जान्‍न चाहन्छौं।”</verse>
				<verse number="21">त्यहाँ बस्‍ने सबै एथेनीहरू र परदेशीहरू केही काम नगरी नयाँ कुराहरू सुन्‍नु र त्यस बारेमा कुराकानी गरेर आफ्नो समय बिताउँथे।</verse>
				<verse number="22">अनि अरियोपागसको त्यस सभामा पावलले उठेर यसो भने, “हे एथेन्सका मानिसहरूहो! म देख्दैछु, तपाईंहरू हर किसिमले अति धार्मिक हुनुहुँदोरहेछ।</verse>
				<verse number="23">किनकि जब म यस शहरतिर घुम्‍दै जाँदा तपाईंहरूले पूजा गर्ने वस्तुहरूलाई हेरें, त्यहाँ एउटा वेदीमा मैले यस्तो लेखिएको भेट्टाएँ: अज्ञात देवताका निम्ति। तपाईंहरूले अन्जानमै जसको पूजा गरिरहनुभएको छ, म उहाँकै बारेमा तपाईंहरूलाई प्रचार गर्दछु।</verse>
				<verse number="24">“यस संसार र यसभित्र भएका हरेक कुरालाई सृष्‍टि गर्नुहुने परमेश्‍वर स्वर्ग र पृथ्वीको प्रभु हुनुहुन्छ र मानिसहरूका हातले निर्माण गरेका मन्दिरहरूमा उहाँ बस्‍नुहुन्‍न।</verse>
				<verse number="25">यदि उहाँलाई कुनै कुराको खाँचो पर्‍यो भने मानिसका हातबाट त्यसको सेवा लिनुहुन्‍न; किनकि उहाँ आफैले सबै मानिसहरूलाई जीवन, सास र अरू सबै कुरा दिनुहुन्छ।</verse>
				<verse number="26">अनि उहाँले एकजना मानिसबाट पृथ्वीभरि बसोबास गराउनलाई सबै जातिका मानिसहरूलाई बनाउनुभयो; अनि तिनीहरूले बस्‍नुपर्ने ठाउँहरू र समयको सीमा पनि तोकिदिनुभयो।</verse>
				<verse number="27">मानिसहरूले उहाँलाई खोजून् र खोज्दै जाँदा भेट्टाऊन् पनि भनेर परमेश्‍वरले त्यसो गर्नुभयो; तर पनि उहाँ हामीबाट टाढा हुनुहुन्‍न।</verse>
				<verse number="28">‘किनकि हामी उहाँसँग जिउँदछौं, हिँड्दछौं र उहाँमा नै हाम्रो अस्तित्व रहेको छ।’ तपाईंकै केही कविहरूले पनि यही कुरो यसरी भनेका छन्: ‘हामी पनि उहाँकै सन्तान हौं।’</verse>
				<verse number="29">“त्यसैले हामी परमेश्‍वरका सन्तान भएको कारण ईश्‍वर भनेको सुन वा चाँदी वा ढुङ्गाझैं, मानिसको दक्षता र योजनाद्वारा निर्माण गरिएको एउटा मूर्तिजस्तो हुनुहुन्छ भनी हामीले सोच्नुहुँदैन।</verse>
				<verse number="30">बितेका समयमा यस्ता अज्ञानतामा परमेश्‍वरले ध्यान दिनुभएन, तर अब हरेक ठाउँका सबै मानिसहरूलाई उहाँले पश्‍चात्ताप गर्नू भन्‍ने आज्ञा दिनुहुन्छ।</verse>
				<verse number="31">किनकि उहाँले एउटा दिन निश्‍चित गर्नुभएको छ, जुन दिन आफूले नियुक्‍त गर्नुभएको मानिसद्वारा न्यायका साथ यस संसारको फैसला गर्नुहुनेछ। उहाँलाई मरेकाहरूबाट जीवित पार्नुभएर उहाँले सबै मानिसहरूलाई यसको प्रमाण दिनुभएको छ।”</verse>
				<verse number="32">जब तिनीहरूले मरेकाहरूको पुनर्जीवनको विषयमा सुने, तब कतिले गिल्‍ला गर्न थाले; तर अरूले भने, “यस विषयमा हामी तपाईंबाट फेरि सुन्‍न चाहन्छौं।”</verse>
				<verse number="33">अनि पावल त्यस भीडबाट निस्केर बाहिर गए।</verse>
				<verse number="34">तर कतिपय मानिसहरू पावलसँग मिले, र विश्‍वास गरे; तिनीहरूमध्ये डियनुसियस, अरियोपागसका सदस्य थिए, साथै दामारिस नाउँकी एउटी स्त्री र अरूहरूले पनि विश्‍वास गरे।</verse>
			</chapter>
			<chapter number="18">
				<verse number="1">यसपछि पावल एथेन्सलाई छोडेर कोरिन्थको शहरमा गए।</verse>
				<verse number="2">त्यहाँ उनले पोन्टसका निवासी अक्विला नाउँ गरेका एकजना यहूदीलाई भेटे। तिनी आफ्नी पत्नी प्रिस्किलासँग इटालीयाबाट हालसालै त्यहाँ आएका थिए; किनकि क्लौडियसले सबै यहूदीहरूलाई रोमबाट निस्केर जानू भनी हुकुम गरेका थिए। पावल तिनलाई भेट्न गए।</verse>
				<verse number="3">तिनको पेसा पनि पाल बनाउने भएकोले पावल पनि तिनीहरूसँगै बसे, र काम गर्न लागे।</verse>
				<verse number="4">पावलले हरेक विश्रामदिनमा सभाघरहरूमा यहूदीहरू र ग्रीकहरूसँग तर्क गर्दै तिनीहरूलाई सम्‍झाउँदै मनाउँथे।</verse>
				<verse number="5">जब सिलास र तिमोथी म्यासिडोनियाबाट त्यहाँ आए, तब पावलले यहूदीहरूलाई येशू नै ख्रीष्‍ट हुनुहुन्छ भन्‍ने साक्षी दिँदै, उहाँको प्रचारमा आफूलाई पूर्ण समर्पित गराइरहे।</verse>
				<verse number="6">तर जब यहूदीहरूले पावलको विरोध गर्दै तिनको अपमान गरे, तब त्यसको प्रतिवादमा तिनले आफ्नो लुगा टक्टक्याउँदै तिनीहरूलाई भने, “तिमीहरूको रगत तिमीहरूमाथि नै परोस्! मचाहिँ यसमा निर्दोष छु। अबदेखि म गैरयहूदीहरूकहाँ जानेछु।”</verse>
				<verse number="7">त्यसपछि पावल सभाघर छोडेर नजिकै तीतस युस्तसको घरमा गए, जो परमेश्‍वरको भक्‍ति गर्ने मानिस थिए।</verse>
				<verse number="8">सभाघरका शासक क्रिस्पस र उनका सम्पूर्ण परिवारले प्रभुमा विश्‍वास गरे; त्यसै गरी पावललाई सुन्‍नेहरूमध्ये धेरैजसो कोरिन्थीहरूले पनि विश्‍वास गरे र तिनीहरूले बप्‍तिस्मा लिए।</verse>
				<verse number="9">एक रात पावलसँग प्रभुले दर्शनमा यसो भन्‍नुभयो: “तिमी नडराऊ; वचनको प्रचार गरिराख, चूप नलाग;</verse>
				<verse number="10">किनकि म तिम्रो साथमा छु, र कसैले तिमीमाथि आक्रमण गर्नेछैन र तिमीलाई चोट पुर्‍याउनेछैन; किनकि यस शहरमा मेरा धेरै मानिसहरू छन्।”</verse>
				<verse number="11">यसरी पावलले तिनीहरूलाई परमेश्‍वरको वचनको शिक्षा दिँदै कोरिन्थ शहरमा डेढ वर्षसम्म बसे।</verse>
				<verse number="12">गलियोन अखैयाका शासक भएका समयमा, कोरिन्थका यहूदीहरूले संयुक्‍त रूपमा पावलमाथि आक्रमण गरे, र उनलाई अदालतसमक्ष ल्याए।</verse>
				<verse number="13">उनलाई तिनीहरूले यस्तो आरोप लगाए, “यो मानिसले हाम्रा व्यवस्थाका विरुद्ध परमेश्‍वरको आराधना गर्न यहाँका मानिसहरूलाई उक्साइरहेको छ।”</verse>
				<verse number="14">जब पावल बोल्नै लागेका थिए, गलियोनले तिनीहरूलाई भने, “यदि तिमी यहूदीहरू कुनै किसिमको गम्भीर अपराध वा दुर्व्यवहारका बारेमा असन्तोष प्रकट गर्दैछौ भने तिमीहरूका कुरा सुन्‍न मलाई न्यायोचित हुनेछ।</verse>
				<verse number="15">तर यो ता वचनहरू, नाउँहरू र तिमीहरूका आफ्नै व्यवस्थाका बारेमा प्रश्नहरू भएकाले यो विवाद तिमीहरू आफैले मिलाउनू; मचाहिँ यस्ता कुराहरूमा न्याय गर्दिनँ।”</verse>
				<verse number="16">तसर्थ उनले तिनीहरूलाई अदालतबाट लखेटिदिए।</verse>
				<verse number="17">अनि भीड सभाघरका शासक सोस्थेनेसमाथि जाईलागे र तिनलाई अदालतमै कुट्न थाले। तर गलियोनले कुनै चासो देखाएनन्।</verse>
				<verse number="18">पावल धेरै दिनसम्म कोरिन्थमै बसे। त्यसपछि तिनी विश्‍वासीहरूसँग बिदा भएर प्रिस्किला र अक्विलालाई आफ्नो साथ लिएर जहाजबाट सिरियातिर लागे। जहाजमा चढ्नुभन्दा अघि आफ्नो एउटा भाकलको कारण उनले किंक्रियामा कपाल खौरे। अनि</verse>
				<verse number="19">तिनीहरू एफिसस आइपुगेपछि पावलले प्रिस्किला र अक्विलालाई त्यहीं छोडे। उनीचाहिँ त्यहाँका एउटा सभाघरमा गए र यहूदीहरूसँग तर्क गर्न लागे।</verse>
				<verse number="20">तिनीहरूले अझ केही समय बस्‍न उनलाई अनुरोध गरे, तर उनले सो मानेनन्।</verse>
				<verse number="21">तर त्यहाँबाट विदा लिने बेलामा पावलले यसरी प्रतिज्ञा गरे, “परमेश्‍वरको इच्छा भयो भने म फेरि आउनेछु।” त्यसपछि उनीले एफिससबाट जहाजको यात्रा गरे।</verse>
				<verse number="22">उनी कैसरियामा उत्रिएपछि, यरूशलेममा गए, र मण्डलीमा सबैलाई अभिवादन गरेर तल एन्टिओखियातिर गए।</verse>
				<verse number="23">एन्टिओखियामा केही समय बसेर, पावल त्यहाँबाट पनि हिँडे; र गलातिया र फ्रिगियाका सम्पूर्ण क्षेत्रहरूका चेलाहरूलाई सामर्थी बनाउँदै एक ठाउँबाट अर्को ठाउँ यात्रा गर्दैगए।</verse>
				<verse number="24">अलेक्जेन्ड्रियामा जन्मेका बासिन्दा अपोल्‍लोस नाउँ गरेका एकजना यहूदी मानिस एफिससमा आए। तिनी कुशल वक्‍ता र पवित्रशास्‍त्रको धेरै ज्ञान भएका मानिस थिए।</verse>
				<verse number="25">तिनी प्रभुको मार्गमा शिक्षा पाएका थिए। तिनी आत्मामा बडो उत्साहकासाथ बोल्थे, अनि येशूका बारेमा सही शिक्षा दिन्थे; तर तिनलाई यूहन्‍नाको बप्‍तिस्माको बारेमा मात्रै थाहा थियो।</verse>
				<verse number="26">तिनी बडो साहससाथ सभाघरहरूमा बोल्न थाले। जब प्रिस्किला र अक्विलाले तिनका कुरा सुने, तब तिनलाई उनीहरूले आफ्ना घरमा निमन्त्रणा गरे, र परमेश्‍वरको मार्गका बारेमा अझ प्रष्‍टसँग तिनलाई सम्‍झाइदिए।</verse>
				<verse number="27">जब अपोल्‍लोसले अखैया जाने इच्छा गरे, तब दाजुभाइ-दिदीबहिनीहरूले तिनलाई उत्साह दिएर त्यहाँका चेलाहरूले तिनलाई स्वागत गरून् भनी पत्र लेखे। तिनी त्यहाँ पुगेर अनुग्रहद्वारा विश्‍वास गर्नेहरूलाई धेरै सहायता गरे।</verse>
				<verse number="28">किनकि तिनले यहूदीहरूलाई खण्डन गर्दै पवित्रशास्‍त्रको आधारमा येशू नै ख्रीष्‍ट हुनुहुन्छ भनी प्रमाण दिए।</verse>
			</chapter>
			<chapter number="19">
				<verse number="1">अपोल्‍लोस कोरिन्थमा हुँदा, पावल भित्री इलाकाको बाटो हुँदै एफिसस पुगे। त्यहाँ तिनले केही चेलाहरूलाई भेट्टाए।</verse>
				<verse number="2">पावलले तिनीहरूलाई प्रश्न गरे, “तपाईंहरूले विश्‍वास गर्नुभएको बेला पवित्र आत्मालाई पाउनुभयो?” तिनीहरूले जवाफ दिए, “पवित्र आत्मा हुनुहुन्छ र भनेर हामीले त सुनेका पनि छैनौं।”</verse>
				<verse number="3">तब पावलले प्रश्न गरे, “त्यसो भए तपाईंहरूले कस्तो बप्‍तिस्मा लिनुभयो?” तिनीहरूले उत्तर दिए, “यूहन्‍नाको बप्‍तिस्मा।”</verse>
				<verse number="4">तब पावलले भने, “यूहन्‍नाको बप्‍तिस्मा पश्‍चात्ताप मात्रको बप्‍तिस्मा थियो। तिनले ‘मभन्दा पछि आउनुहुने विश्‍वास गर्नुपर्दछ’ भनेर मानिसहरूलाई सुनाए। तिनीभन्दा पछि आउनुहुनेचाहिँ येशू हो।”</verse>
				<verse number="5">जब तिनीहरूले यो कुरा सुने, त्यसपछि तिनीहरूले प्रभु येशूको नाउँमा बप्‍तिस्मा लिए।</verse>
				<verse number="6">अनि जब पावलले तिनीहरूमाथि हात राखे, तब तिनीहरूमाथि पवित्र आत्मा आउनुभयो; र तिनीहरू विभिन्‍न भाषाहरूमा बोले, र अगमवाणी गरे।</verse>
				<verse number="7">त्यहाँ प्रायः बाह्रजना पुरुषहरू थिए।</verse>
				<verse number="8">पावल त्यहाँका सभाघरहरूमा गए, र परमेश्‍वरको राज्यको कुराहरूमा तर्क गर्दै, अनि विश्‍वास गराउँदै तीन महिनासम्म साहससाथ बोले।</verse>
				<verse number="9">तर तीमध्ये कोही हठी भएर विश्‍वास गर्न अस्वीकार गरी, सो मार्गको विरुद्ध खुल्‍लमखुल्‍ला अपशब्द बोल्न थाले। त्यसैले पावलले तिनीहरूलाई छोडेर गए। अनि चेलाहरूलाई आफ्ना साथमा लगेर टुरान्‍नसको पाठशालामा दिनहुँ छलफल गर्न थाले।</verse>
				<verse number="10">यो दुई वर्षसम्म चलिरह्‍यो। यसरी एशिया प्रान्तमा बस्‍ने दुवै यहूदीहरू र ग्रीकहरूले पनि प्रभुको वचन सुने।</verse>
				<verse number="11">परमेश्‍वरले पावलद्वारा असाधारण र शक्‍तिशाली कामहरू गर्नुभयो,</verse>
				<verse number="12">यहाँसम्म कि उनले स्पर्श गरेका रुमाल र लुगा बिरामीहरूलाई लगेर छुवाउँदा समेत तिनीहरू निको भए र दुष्‍ट आत्माहरूले तिनीहरूलाई छोडेर गए।</verse>
				<verse number="13">घुमफिर गर्दै हिँड्ने केही यहूदी झारफूकेहरूले दुष्‍ट आत्मा लागेकाहरूबाट प्रभु येशूको नाउँमा ती दुष्‍ट आत्मा निकाल्न खोजे। तिनीहरूले यसो भन्थे, “पावलले प्रचार गरेको उनै येशूको नाउँमा म तँलाई बाहिर निस्किने आज्ञा दिन्छौं।”</verse>
				<verse number="14">स्केवास नाउँ गरेका यहूदी प्रधान पूजाहारीका सात जना छोराहरूले त्यही गरिरहेका थिए।</verse>
				<verse number="15">एक दिन एउटा दुष्‍ट आत्माले तिनीहरूलाई जवाफ दियो, “येशूलाई म चिन्छु र पावलको बारेमा पनि मलाई थाहा छ, तर तिमीहरूचाहिँ को हौ?”</verse>
				<verse number="16">त्यसपछि दुष्‍ट आत्माले ग्रसित त्यो मानिस तिनीहरूमाथि उफ्रियो र तिनीहरूलाई वशमा पार्‍यो। अनि त्यसले तिनीहरूलाई यतिसम्म पिट्यो कि तिनीहरू त्यस घरबाट नाङ्गै र घाइते भएर भागे।</verse>
				<verse number="17">जब एफिससमा बस्‍ने यहूदीहरू र ग्रीकहरूले यो कुरा थाहा पाए, तब तिनीहरू सबै भयभीत भए, र प्रभु येशूको नाउँको ठूलो आदर गरियो।</verse>
				<verse number="18">विश्‍वास गर्ने धेरै जनाले खुल्‍लमखुल्‍ला तिनीहरूले गरेका दुष्‍ट कामहरू स्वीकार गरे।</verse>
				<verse number="19">जादु गर्ने धेरै जनाले आ-आफ्ना पुस्तकहरू एकैसाथ जम्मा गरे र तिनलाई सार्वजनिक रूपमा जलाइदिए। ती पुस्तकहरूको मोल हिसाब गर्दा, कुल पचास हजार चाँदीको सिक्‍का थियो।</verse>
				<verse number="20">यसरी प्रभुको वचन शक्‍तिशाली बन्‍दै फैलिँदै गयो।</verse>
				<verse number="21">यी सबै कुराहरू भइसकेपछि पावलले मनमनै म्यासिडोनिया र अखैया हुँदै यरूशलेम जाने निश्‍चय गरे। तिनले भने, “त्यहाँ गइसकेपछि म रोम पनि अवश्य जानैपर्छ।”</verse>
				<verse number="22">आफ्ना दुईजना सहयोगीहरू तिमोथी र इरास्तसलाई तिनले म्यासिडोनिया पठाए; आफूचाहिँ केही समयका लागि एशियामै बसे।</verse>
				<verse number="23">त्यसै समयतिर यस मार्गको बारेमा ठूलो खैलाबैला मच्‍चियो।</verse>
				<verse number="24">डेमेत्रियस नाउँको चाँदीको काम गर्ने एकजना मानिस थियो, जसले आर्तेमिस देवीका चाँदीका मन्दिरहरूमा मूर्तिहरू बनाउँथ्यो; र यसले कारीगरहरूका लागि पनि प्रशस्त आम्दानी ल्याउँथ्यो।</verse>
				<verse number="25">ती सबै शिल्पकारका साथै त्यस्तै पेशामा लागेका अन्य मानिसहरूलाई त्यसले एक ठाउँमा बोलाएर भन्यो: “हे मानिसहरूहो, तपाईंहरूलाई थाहा छ, यो व्यापारबाट हामीलाई राम्रो आम्दानी हुन्छ।</verse>
				<verse number="26">अहिले तपाईंहरूले देख्नुभयो र सुन्‍नुभयो, कसरी पावल भन्‍ने यस व्यक्‍तिले यहाँ एफिसस र वास्तवमा एशियाका सबै प्रान्तहरूका धेरै मानिसहरूलाई राजी बनाउँदै बहकाउँदैछ, कि हातले बनाइएका ईश्‍वरहरू हुँदै होइनन्।</verse>
				<verse number="27">यसैकारण हाम्रो व्यापारले आफ्नो प्रतिष्‍ठा गुमाउने खतरा मात्र हाम्रो सामु छैन, तर महान् देवी आर्तेमिसको मन्दिर पनि अब अपहेलित हुने डर छ; र एशियाका सबै प्रान्तहरू र संसारभरि पूजिने देवीको ईश्‍वरीय गौरव नाश हुनेछ।”</verse>
				<verse number="28">जब तिनीहरूले यो कुरो सुने, तिनीहरू अत्यन्त क्रोधित भए, र चिच्याएर भन्‍न थाले: “एफिसीहरूकी देवी आर्तेमिस महान् हुनुहुन्छ!”</verse>
				<verse number="29">चाँडै नै पूरा शहरमा ठूलो खैलाबैला मच्‍चियो; अनि म्यासिडोनियाबाट आएका पावलका सहयात्री गायस र अरिस्तार्खसलाई मानिसहरूले समातेर रङ्गशालातिर घिसार्दै लगे।</verse>
				<verse number="30">भीडमा गएर पावलले केही भन्‍न चाहे, तर चेलाहरूले तिनलाई त्यसो गर्न दिएनन्।</verse>
				<verse number="31">त्यस प्रान्तका पावलका केही अधिकृत मित्रहरूले पनि तिनलाई रङ्गशालातिर आउने साहस नगर्नुहोला भनी विन्ती गरेर खबर पठाए।</verse>
				<verse number="32">त्यहाँभित्र भेला भएको भीडमा ठूलो भ्रम पैदा भएको थियो: कोही मानिसहरू एउटा कुरा भनेर कराउँथे भने कोही अर्कै कुरा। अधिकांश मानिसहरूलाई त तिनीहरू त्यहाँ किन आएका थिए, त्यो पनि थाहा थिएन।</verse>
				<verse number="33">भीडमा यहूदीहरूले अलेक्जेन्डरलाई अगाडि सारे, अनि तिनीहरूले कराउँदै तिनलाई निर्देशन दिए। अलेक्जेन्डरले हातले शान्त रहन इशारा गर्दै मानिसहरूका सामु बचाउको निम्ति बोल्न खोजे।</verse>
				<verse number="34">तर तिनीहरूले उनी यहूदी हुन् भन्‍ने थाहा पाए, ती सबैले एकै सोरमा करीब दुई घण्टासम्म यसो भन्दै कराइरहे: “एफिसीहरूकी देवी आर्तेमिस महान् हुनुहुन्छ।”</verse>
				<verse number="35">अनि त्यस नगरको हाकिमले भीडलाई साम्य पार्दै भने: “हे एफिससका मानिसहरूहो, महान् देवी आर्तेमिसको मूर्ति स्वर्गबाट खसेको हो र उनको मन्दिरको रक्षक एफिसस शहर हो भनी के कसैलाई थाहा छैन र?</verse>
				<verse number="36">त्यसकारण यी कुराहरू अकाट्य भएकाले तपाईंहरू शान्त हुनुहोस् र कुनै पनि उत्ताउलो काम नगर्नुहोस्।</verse>
				<verse number="37">तपाईंहरूले यी मानिसहरूलाई यहाँ घिसार्दै ल्याउनुभयो, तर यिनीहरूले न ता मन्दिर लुटेका छन्, न ता हाम्री आराध्य देवीको निन्दा नै गरेका छन्।</verse>
				<verse number="38">त्यसैले डेमेत्रियस र उनका शिल्पकारहरूलाई कसैप्रति कुनै गुनासो छ भने त्यसको सुनुवाइका निम्ति अदालतहरू खुला छन्, र उचित अधिकारीहरू पनि छन्। त्यहाँ तिनीहरू आरोप पेश गर्न सक्छन्।</verse>
				<verse number="39">यसबाहेक तपाईंहरू अरू केही कुरा ल्याउन चाहनुहुन्छ भने यसको छिनोफानो वैधानिक सभाबाटै हुनुपर्छ।</verse>
				<verse number="40">हालको परिस्थितिमा आज भएको घटनाको कारण हामीमाथि हूलदङ्गा गरेको आरोप लाग्ने खतरा छ; त्यस्तो भएमा हामी यसको स्पष्‍टीकरण दिन सक्नेछैनौं, किनकि यसको कुनै कारण नै छैन।”</verse>
				<verse number="41">यति भनिसकेर तिनले त्यो सभालाई बिदा गरिदिए।</verse>
			</chapter>
			<chapter number="20">
				<verse number="1">जब शहरमा खैलाबैला शान्त भयो, तब पावलले आफ्ना चेलाहरूलाई बोलाए र तिनीहरूलाई उत्साह दिए, र तिनीहरूबाट बिदा भएर म्यासिडोनियातिर गए।</verse>
				<verse number="2">मानिसहरूलाई उत्साहका वचनहरू बोल्दै उनले त्यस क्षेत्रको यात्रा गरेर अन्त्यमा ग्रीसमा गए।</verse>
				<verse number="3">त्यहाँ तिनी तीन महिनासम्म बसे। तिनी जहाजबाट सिरियातिर जान लागेकै बेलामा यहूदीहरूले उनको विरुद्धमा षड्यन्त्र रचेको तिनले थाहा पाएर म्यासिडोनिया हुँदै फर्कने निर्णय गरे।</verse>
				<verse number="4">उनका साथमा बेरिया निवासी पुरसका छोरा सोपात्रोस, थेसलोनिकीबाट अरिस्तार्खस र सिकन्दस, डर्बीका गायस, अनि तिमोथी र एशियाका तुखिकस र त्रोफिमस गए।</verse>
				<verse number="5">ती मानिसहरू हामीभन्दा अघि गएर त्रोआसमा हामीलाई पर्खिबसे।</verse>
				<verse number="6">तर हामी अखमीरी रोटीको चाडका दिनहरूपछि फिलिप्पीबाट यात्रा गरी पाँच दिनपछि त्रोआस पुगेर तिनीहरूलाई भेट्यौं र त्यहाँ हामी सात दिन बस्यौं।</verse>
				<verse number="7">हप्‍ताको पहिलो दिन हामी रोटी भाँच्नलाई भेला भयौं। ती सबैलाई पावलले प्रचार गरे र भोलिपल्ट त्यो शहर छोड्ने तिनको विचार भएकोले आधा रातसम्म ती मानिसहरूसँग तिनले कुराकानी गरिरहे।</verse>
				<verse number="8">हामी भेला भएको माथिल्‍लो तलाको कोठामा धेरै बत्तीहरू थिए।</verse>
				<verse number="9">त्यस कोठाको झ्यालमा युटिकस नाउँको एकजना युवक बसिरहेको थियो; जब पावलले लामो समयसम्म वचन बोलिरहेको थियो, तब त्यो युवक गहिरो निद्रामा पर्‍यो; अनि त्यो तीन तलामाथिबाट तल भुइँमा खस्यो र मानिसहरू त्यसलाई उठाउन पुग्दा मरिसकेको अवस्थामा पाए।</verse>
				<verse number="10">तब पावल तल गए, र त्यस मानिसमाथि घोप्टो परेर अङ्कमाल हाल्दै भने, “तपाईंहरू नहड्बडाउनुहोस्, यिनी जीवितै छन्।”</verse>
				<verse number="11">त्यसपछि तिनी फेरि माथि उक्ले, र रोटी भाँचेर खाए। उज्यालो नहोउन्जेल बोल्दैरहे; अनि तिनी त्यहाँबाट बिदा भए।</verse>
				<verse number="12">ती मानिसहरूले त्यस युवकलाई जिउँदै अवस्थामा घर लगे र ठूलो सान्त्वना पाए।</verse>
				<verse number="13">जहाजमा चढेर हामी अस्सोसमा पहिल्यै पुग्यौं, जहाँ हामी पावललाई जहाजमा चढाउन चाहन्थ्यौं। तिनले त्यहाँसम्म पैदल यात्रा गरी आउने बन्दोबस्त पहिल्यै मिलाएका थिए।</verse>
				<verse number="14">जब अस्सोसमा उनीसँग भेट भयो, हामीले उनलाई जहाजमा चढायौं र मितिलेनेमा गयौं।</verse>
				<verse number="15">भोलिपल्ट जहाजको यात्रा गर्दै हामी खियसमा पुग्यौं र अर्को दिन हामी सामोसलाई पार गर्‍यौं, अनि भोलिपल्ट मिलेटसमा पुग्यौं।</verse>
				<verse number="16">एशिया प्रान्तमा समय बिताउनु नपरोस् भनेर पावलले एफिससबाट तर्किएर जाने निर्णय गरे। पावल हतारमा थिए, किनकि सम्भव भएदेखि पेन्तिकोसको पर्वको दिनमा उनी यरूशलेममा पुग्न चाहन्थे।</verse>
				<verse number="17">मिलेटसबाट पावलले मण्डलीका प्रधानहरूलाई झिकाउन एफिससमा मानिस पठाए।</verse>
				<verse number="18">तिनीहरू आइपुगेपछि उनले तिनीहरूलाई भने: “तपाईंहरूसित एशियामा बसेको पहिलो दिनदेखि सधैंभरि म कसरी तपाईंहरूसँग रहें, त्यो कुरा तपाईंहरूलाई थाहै छ।</verse>
				<verse number="19">यहूदीहरूले मेरो विरुद्ध षड्यन्त्रहरू रचेर ठूलो सङ्कटमा पारे तापनि मैले पूर्ण विनम्रतासाथ आँसु बगाउँदै प्रभुको सेवा गरिरहें।</verse>
				<verse number="20">तपाईंहरूलाई थाहै छ, तपाईंहरूको भलाइको निम्ति प्रचार गर्न म कहिल्यै हिच्किचाइनँ, तर सार्वजनिक रूपमा र घर-घरमा गएर शिक्षा दिएँ।</verse>
				<verse number="21">यहूदीहरू र ग्रीकहरू दुवैलाई तिनीहरू पश्‍चात्तापमा परमेश्‍वरतिर फर्कनैपर्छ र हाम्रा प्रभु येशूमा तिनीहरूले विश्‍वास राख्नैपर्छ भनेर मैले घोषणा गरें।</verse>
				<verse number="22">“अब मचाहिँ पवित्र आत्मामा बाँधिएर यरूशलेममा जाँदैछु, म जान्दिनँ ममाथि त्यहाँ के घट्ने हो!</verse>
				<verse number="23">तर मलाई यति थाहा छ, हरेक शहरमा मैले दुःख-कष्‍ट उठाउनुपर्छ र झ्यालखाना जानुपर्छ भनेर पवित्र आत्माले सजग गराउनुहुन्छ।</verse>
				<verse number="24">तथापि मेरो आफ्नै जीवनको महत्त्व मलाई छैन; मेरो एउटै लक्ष्य दौड पूरा गर्नु हो, परमेश्‍वरको अनुग्रहको सुसमाचारको साक्षी दिने सेवाकाइ हो, जुन सेवाकाइ प्रभु येशूद्वारा मलाई सुम्पिइएको छ।</verse>
				<verse number="25">“म जान्दछु, तपाईंहरू सबै, जसलाई मैले परमेश्‍वरको राज्यको प्रचार गर्दैआएको छु, तपाईंहरूले मेरो मुहार फेरि देख्नुहुनेछैन।</verse>
				<verse number="26">त्यसैकारण तपाईंहरूसमक्ष म आज गवाही दिन्छु; तपाईंहरू सबैको रगतदेखि म निर्दोष छु।</verse>
				<verse number="27">किनकि परमेश्‍वरको सबै इच्छा तपाईंहरूलाई बताउन मपछि हटिनँ।</verse>
				<verse number="28">आफ्नो र सम्पूर्ण बगालको लागि होसियारी हुनुहोस्। पवित्र आत्माले तपाईंहरूलाई बगालको हेरचाहको लागि चुन्‍नुभएको छ; परमेश्‍वरको मण्डलीको गोठालो हुनुहोस्, जसलाई उहाँको आफ्नै रगतले किन्‍नुभएको छ।</verse>
				<verse number="29">मलाई यो थाहा छ, मैले छोडेर गएपछि, तपाईंहरू बीचमा जङ्गली ब्वाँसाहरू पस्‍नेछन् र जसले बगाललाई बाँकी राख्नेछैनन्।</verse>
				<verse number="30">तपाईंहरू मध्येबाट नै सत्यलाई बङ्ग्याउने मानिसहरू उठ्नेछन् र चेलाहरूलाई फकाई तिनीहरूका पछि-पछि लगाउनेछन्।</verse>
				<verse number="31">त्यसकारण सावधान हुनुहोस्! सम्झनुहोस्; कसरी तीन वर्षसम्म रातदिन आफ्ना आँसु बगाउँदै तपाईंहरूलाई चेतावनी दिन म कहिल्यै थाकिनँ।</verse>
				<verse number="32">“अब म तपाईंहरूलाई परमेश्‍वर र उहाँको अनुग्रहको वचनमा सुम्पिदिन्छु, यसले तपाईंहरूलाई बलियो तुल्याउनेछ र पवित्र पारिएका सबैका सामु तपाईंहरूलाई उत्तराधिकार दिन सक्दछ।</verse>
				<verse number="33">मैले कसैको सुन, चाँदी वा लुगाफाटाहरूमा लोभ गरिनँ।</verse>
				<verse number="34">तपाईंहरू आफै जान्‍नुहुन्छ, मेरा र मसँग हुनेहरूका आवश्यकताहरू मैले आफ्ना यिनै हातहरूद्वारा पूरा गरेको छु।</verse>
				<verse number="35">मैले गरेका हरेक कामबाट तपाईंहरूलाई मैले उदाहरण दिएको छु; कसरी यस किसिमका कडा परिश्रमद्वारा हामीले कमजोरहरूलाई मदत गर्नैपर्दछ, प्रभु येशू आफैले भन्‍नुभएका वचनहरूको सम्झना गरौं: ‘लिनुभन्दा दिनुचाहिँ अझ धन्य हो।’ ”</verse>
				<verse number="36">यति कुरा भनिसकेपछि पावलले घुँडा टेके र सबैका साथ प्रार्थना गरे।</verse>
				<verse number="37">उनलाई अँगालो हालेर चुम्बन गर्दै सबैजना धेरै रोए।</verse>
				<verse number="38">तिनीहरूले उनको मुहार फेरि देख्नेछैनन् भन्‍ने उनको भनाइले तिनीहरूका हृदय छियाछिया भयो। त्यसपछि तिनीहरूले उनलाई जहाजसम्म पुर्‍याउन गए।</verse>
			</chapter>
			<chapter number="21">
				<verse number="1">तिनीहरूसँग बिदा भएपछि हामी सोझै कोसतिरको जहाज चढ्यौं। अर्को दिन हामी रोडस गयौं। अनि त्यहाँबाट पटारा पुग्यौं।</verse>
				<verse number="2">त्यहाँ हामीले फोनिके जान लागेको एउटा जहाज भेट्यौं, त्यसैमा चढेर अगाडि बढ्यौं।</verse>
				<verse number="3">साइप्रस टापू देखा परेपछि त्यसलाई दक्षिणतिर पारेर हामी सिरियातिर लाग्यौं। हाम्रो जहाजबाट मालसामान उतार्नुपरेकोले हामी टायरमा उत्रियौं।</verse>
				<verse number="4">त्यसपछि हामी त्यहाँ रहने चेलाहरूकहाँ गयौं र तिनीहरूसँग सात दिनसम्म बस्यौं। पवित्र आत्माद्वारा अगुवाइ भएर तिनीहरूले पावललाई यरूशलेम नजान भनी विन्ती गरे।</verse>
				<verse number="5">जब हाम्रो त्यहाँबाट बिदा हुने समय भयो, त्यसपछि हामी आफ्नो बाटो लाग्यौं; तब त्यहाँका सबैजना तिनीहरूका पत्नीहरू र सन्तानहरूसमेत हामीलाई शहरबाहिर पुर्‍याउन आए; र त्यहाँ समुद्रको किनारमा घुँडा टेकेर हामीहरूले प्रार्थना गर्‍यौं।</verse>
				<verse number="6">एक-अर्कासँग बिदा भएपछि हामी जहाजमा चढ्न गयौं र उनीहरू घर फर्के।</verse>
				<verse number="7">टायरबाट हामी निरन्तर यात्रा गर्दै टोलेमाइसमा उत्रियौं, त्यहाँ हामीले दाजुभाइ-दिदीबहिनीहरूलाई भेट्यौं र तिनीहरूसँग एक दिन बस्यौं।</verse>
				<verse number="8">अर्को दिन तिनीहरूसँग बिदा भएर हामी कैसरिया पुग्यौं र सातमध्ये एकजना प्रचारक फिलिपको घरमा हामी बस्यौं।</verse>
				<verse number="9">तिनका चारजना अविवाहित छोरीहरू थिए, जसले अगमवाणी बोल्थे।</verse>
				<verse number="10">हामी त्यहाँ बसेको केही दिनपछि यहूदियाबाट अगाबस नाउँका एकजना अगमवक्‍ता आए।</verse>
				<verse number="11">हामीकहाँ आएर तिनले पावलको पटुका लिए, र त्यसले आफ्ना हातखुट्टाहरू बाँधेर तिनले यसो भने, “पवित्र आत्मा भन्‍नुहुन्छ, ‘यरूशलेमका यहूदी अगुवाहरूले यो पटुकाको मालिकलाई यसैगरी बाँध्नेछन् र तिनलाई गैरयहूदीहरूका हातमा सुम्पिदिनेछन्।’ ”</verse>
				<verse number="12">जब हामीले यी कुराहरू सुन्यौं, हामी र त्यहाँ उपस्थित अरू मानिसहरूले पावललाई यरूशलेम नजानुहोस् भनी विन्ती गर्‍यौं।</verse>
				<verse number="13">अनि पावलले जवाफ दिए, “तपाईंहरू किन यसरी रुनुहुन्छ र मेरो हृदय विचलित पार्नुहुन्छ? म ता बाँधिन मात्र होइन, तर प्रभु येशूको नाउँका निम्ति यरूशलेममा मर्न पनि तयार छु।”</verse>
				<verse number="14">तिनलाई कसै गरी मनाउन नसकेपछि, “प्रभुको इच्छा पूरा होस्” भनी हामीले प्रयत्‍न गर्न छोड्यौं।</verse>
				<verse number="15">त्यसपछि हामी सामानहरू तयार गरेर माथि यरूशलेमतिर बाटो लाग्यौं।</verse>
				<verse number="16">हामीसँग कैसरियाका केही चेलाहरू पनि आए। तिनीहरूले हामीलाई मनासोनको घरमा लिएर गए; जो पहिलेका चेलाहरूमध्येका एक थिए।</verse>
				<verse number="17">जब हामी यरूशलेम आइपुग्यौं, तब दाजुभाइ-दिदीबहिनीहरूले हृदयदेखि खुशी भएर हाम्रो स्वागत गरे।</verse>
				<verse number="18">भोलिपल्ट पावल र हामी सबै याकोबलाई भेट्न गयौं, र त्यहाँ सबै मण्डली प्रधानहरू उपस्थित थिए।</verse>
				<verse number="19">पावलले सबैलाई अभिवादन गरे, र उनको सेवाद्वारा परमेश्‍वरले गैरयहूदीहरूको बीचमा के कस्ता काम गर्नुभएको थियो, ती सबैको बयान तिनले एक-एक गरी बताइदिए।</verse>
				<verse number="20">तिनीहरूले यो सुनेपछि परमेश्‍वरको प्रशंसा गरे र तिनीहरूले पावललाई भने: “हेर्नुहोस् भाइ, तपाईंले देख्नुभयो, यहूदीहरूमध्ये कैयौं हजार विश्‍वासी भएका छन्; र ती सबैजना मोशाका व्यवस्थामा उत्साहित छन्।</verse>
				<verse number="21">तिनीहरूलाई जानकारी गराइएको छ, कि तपाईंले गैरयहूदीहरूका बीचमा बस्‍ने सबै यहूदीहरूलाई मोशाको व्यवस्थालाई त्यागिदिनू, तिनीहरूका सन्तानको खतना नगर्नू अथवा हाम्रा रीतिथितिअनुसार नजिउनू भन्‍ने शिक्षा दिनुभएको छ।</verse>
				<verse number="22">अब हामीले के गर्ने हो? निश्‍चय नै तपाईं आउनुभएको छ भन्‍ने कुरा तिनीहरूले सुन्‍नेछन्,</verse>
				<verse number="23">यसकारण हामी जे भन्दछौं, तपाईं त्यही गर्नुहोस्। यहाँ हामीसित चारजना भाकल गर्ने मानिसहरू छन्।</verse>
				<verse number="24">यी मानिसहरूलाई साथमा लिनुहोस् र तिनीहरूसँगै आफैलाई शुद्ध पार्नुहोस् र त्यसमा लाग्ने तिनीहरूका खर्च तिरिदिनुहोस्। तिनीहरूले आ-आफ्ना कपाल खौरून्; त्यसपछि तपाईंका बारेमा चलाइएका हल्‍लाहरूमा कुनै सत्यता रहेनछ, तर तपाईंचाहिँ व्यवस्थाप्रति आज्ञाकारी भएर जिउनुहुँदो रहेछ भनेर हरेकले थाहा पाउनेछन्।</verse>
				<verse number="25">जहाँसम्म गैरयहूदी विश्‍वासीहरूको कुरो छ, मूर्तिहरूलाई बलि चढाइएका भेटी र भोजन खानबाट रगतबाट, घाँटी निमोठेर मारिएका पशुहरूको मासु खानबाट र व्यभिचारबाट तिनीहरू पूर्ण रूपले अलग हुनुपर्छ भनेर हामीले गरेका निर्णय लिखित रूपमा तिनीहरूलाई पठाइसकिएको छ।”</verse>
				<verse number="26">अर्को दिन ती चारजनालाई लिएर पावल गए र तिनीहरूसँगै तिनले आफ्नो पनि शुद्ध पारे। त्यसपछि कहिले शुद्ध हुने दिनहरू समाप्‍त हुने र हरेकका निम्ति भेटी चढाइनेछ भन्‍ने जानकारी दिन उनी मन्दिरमा गए।</verse>
				<verse number="27">जब सात दिन बित्नै लागेका थिए, तब एशिया प्रान्तका केही यहूदीहरूले पावललाई मन्दिरभित्र देखे। त्यहाँ भेला भएको सम्पूर्ण भीडहरूलाई सुर्‍याउँदै तिनीहरूले उनलाई पक्रे,</verse>
				<verse number="28">अनि चिच्याउँदै भने, “हे इस्राएलका मानिसहरूहो, हामीहरूलाई मदत गर्नुहोस्! यो त्यो मानिस हो, जसले सबैलाई सबै ठाउँमा हाम्रा मानिसहरू, हाम्रो व्यवस्था र यस ठाउँको विरुद्ध शिक्षा दिन्छ। यहाँसम्म कि यसले मन्दिरभित्र ग्रीकहरूलाई ल्याएको छ, र यो पवित्रस्थानलाई अपवित्र तुल्याएको छ।”</verse>
				<verse number="29">(यो घटनाभन्दा अघि तिनीहरूले पावलसँग एफिससका त्रोफिमसलाई शहरमा देखेका थिए। त्यसकारण पावलले तिनलाई मन्दिरभित्र ल्याएका होलान् भन्‍ने धारणा तिनीहरूका थियो।)</verse>
				<verse number="30">सारा शहरभरि हल्‍लाखल्‍ला मच्‍चियो र चारैतिरबाट मानिसहरू दौडिँदै त्यहाँ आए। पावललाई समातेपछि उनलाई घिसार्दै तिनीहरूले मन्दिरबाहिर ल्याए र तुरुन्तै ढोकाहरू बन्द गरे।</verse>
				<verse number="31">जब तिनीहरूले उनलाई मार्ने प्रयत्‍न गरिरहेका थिए, सम्पूर्ण यरूशलेम शहर अशान्त छ भन्‍ने खबर रोमी पल्टनका सेनापतिकहाँ पुग्यो।</verse>
				<verse number="32">तुरुन्तै उनले आफ्ना केही अधिकृतहरू र सिपाहीहरू लिएर भीडतिर दगुरे। जब विद्रोहीहरूले सेनापति र सिपाहीहरूलाई देखे, तब तिनीहरूले पावललाई पिट्न छोडे।</verse>
				<verse number="33">सेनापति त्यहाँ आइपुगेपछि पावललाई पक्रे, र तिनलाई दुईओटा साङ्लोले बाँध्ने आदेश दिए। त्यसपछि यो को हो? र यसले के गरेको छ? भन्दै सोधे।</verse>
				<verse number="34">भीडबाट कसैले एउटा कुरा, कसैले अर्कै कुरा भनेर चिच्याउँदै थियो। यसरी खैलाबैला मच्‍चिएकोले गर्दा सेनापतिले साँचो कुरा के हो, सो थाहा पाउन सकेनन्, तब तिनले पावललाई ब्यारेकमा लगिऊन् भन्‍ने आदेश दिए।</verse>
				<verse number="35">पावल जब सिँढीमा पुगे, भीडको आतङ्क यति हिंस्रक भयो कि तिनलाई सिपाहीहरूले बोकेर लैजानुपर्‍यो।</verse>
				<verse number="36">किनकि तिनको पछि-पछि लागेको भीड “त्यसलाई सिध्याइदेऊ!” भनेर चिच्याउँदै थियो!</verse>
				<verse number="37">अनि सिपाहीहरूले पावललाई ब्यारेकभित्र लगिनै लाग्दा उनले सेनापतिलाई सोधे, “के म तपाईंलाई केही कुरा भन्‍ने अनुमति पाउन सक्छु?” तिनले जवाफ दिए, “के तिमी ग्रीक भाषा बोल्न सक्छौ?</verse>
				<verse number="38">के तिमी इजिप्ट देशका मानिस होइनौ, जसले केही समयअघि विद्रोह सुरु गरेर चार हजार आतङ्ककारीहरूलाई पछि लगाउँदै मरुभूमितिर लिएर गएको थियो?”</verse>
				<verse number="39">पावलले जवाफ दिए, “मचाहिँ किलिकियाको एउटा शहर टार्ससको एक यहूदी हुँ, कुनै साधारण शहरको नागरिक होइन। कृपया मलाई यी मानिसहरूलाई सम्बोधन गर्न दिनुहोस्।”</verse>
				<verse number="40">सेनापतिको अनुमति पाएर पावल सिँढीमा उभिएर भीडलाई चूप लाग्ने इशारा गरे। जब तिनीहरू सबै चूप भए, उनले तिनीहरूलाई हिब्रू भाषामा सम्बोधन गरे:</verse>
			</chapter>
			<chapter number="22">
				<verse number="1">“बुबाहरू र दाजुभाइ-दिदीबहिनीहरूहो, मेरो बचाउको कुरा सुन्‍नुहोस्।”</verse>
				<verse number="2">जब पावलले हिब्रू भाषामा बोलेको तिनीहरूले सुने, तब तिनीहरू एकदमै शान्त भए। अनि पावलले भन्‍न थाले:</verse>
				<verse number="3">“म एक यहूदी मानिस हुँ, किलिकियाको टार्सस शहरमा जन्म भएको, तर यसै शहरमा गमलिएलको संरक्षणमा शिक्षा पाएर हुर्किएको हुँ; र हाम्रा पितापुर्खाहरूको व्यवस्थामा मैले तालिम पाएको हुँ। म पनि त्यस्तै उत्साहित थिएँ, जसरी आज यहाँ तपाईंहरू सबै परमेश्‍वरका निम्ति हुनुहुन्छ।</verse>
				<verse number="4">पुरुषहरू र महिलाहरू दुवैलाई पक्रेर बाँधेर झ्यालखानामा हालें, र मैले यस मार्गमा लागेकाहरूलाई मृत्यु हुनेगरी नै सताएँ।”</verse>
				<verse number="5">यस कुराको साक्षी प्रधान पूजाहारी र सम्पूर्ण सभाले पनि दिन सक्छन्। यहाँसम्म कि तिनीहरूबाट दमस्कसमा भएका तिनीहरूकै यहूदी विश्‍वासीहरूका लागि पत्रहरू लिनसम्म पनि सफल भएँ, अनि ती पत्रहरू लिएर ती मानिसहरूलाई बन्दी बनाइ यरूशलेम ल्याएर दण्ड दिनको निम्ति म त्यहाँ गएँ।</verse>
				<verse number="6">“जब म अपरान्हको समयमा दमस्कसको नजिकै पुगेको थिएँ, तब अकस्मात् स्वर्गबाट एउटा चहकिलो प्रकाश मेरो चारैतिर चम्क्यो।</verse>
				<verse number="7">म भुइँमा पछारिएँ, र एउटा आवाजले मलाई यसो भनेको सुनें, ‘शाऊल! शाऊल! तिमी किन मलाई सताउँछौ?’ ”</verse>
				<verse number="8">“हे प्रभु, तपाईं को हुनुहुन्छ?” भनी मैले सोधें। “म नासरतको येशू हुँ, जसलाई तिमी सताइरहेका छौ” भनी उहाँले जवाफ दिनुभयो।</verse>
				<verse number="9">मसँग यात्रा गर्नेहरूले पनि त्यो प्रकाश देखे, तर मसँग जो बोलिरहनुभएको थियो, उहाँको आवाज तिनीहरूले बुझेनन्।</verse>
				<verse number="10">“हे प्रभु, अब मैले के गर्नुपर्छ?” मैले सोधें। प्रभुले भन्‍नुभयो, “अब तिमी उठ, र दमस्कसमा जाऊ। त्यहाँ तिमीलाई जे काम गर्न खटाइएको छ, ती सबै कामहरू त्यहीं नै तिमीलाई बताइनेछ।”</verse>
				<verse number="11">त्यस प्रकाशको तेजले म देख्न सकिनँ, तब मेरा सङ्गीहरूका हातद्वारा डोर्‍याउँदै म दमस्कस आएँ।</verse>
				<verse number="12">“त्यहाँ हननिया नाउँ गरेका एकजना मानिस मलाई भेट्न आए। तिनी व्यवस्थामा अति पोख्त थिए, र त्यहाँ बस्‍ने सबै यहूदीहरूमा अति नै सम्मानित पनि थिए।</verse>
				<verse number="13">उनी मकहाँ आए, र मेरो छेउमा उभिएर भने, ‘भाइ शाऊल, आफ्नो आँखाको ज्योति प्राप्‍त गर,’ र तुरुन्तै मैले तिनलाई देखें।</verse>
				<verse number="14">“त्यसपछि तिनले भने: ‘हाम्रा पुर्खाहरूका परमेश्‍वरले उहाँको इच्छा जान्‍न र एकजना धर्मी जनलाई हेर्न र उहाँको मुखबाट वचनहरू सुन्‍न तपाईंलाई छान्‍नुभएको छ।</verse>
				<verse number="15">तपाईंले जे देख्नुभएको छ र जे सुन्‍नुभएको छ, ती कुराका सबै मानिसहरूमा तपाईं उहाँको साक्षी हुनुहुनेछ।</verse>
				<verse number="16">अब तपाईं केका निम्ति पर्खिरहनुभएको छ? उठ्नुहोस्, बप्‍तिस्मा लिनुहोस् र प्रभुको नाउँ लिँदै आफ्ना पापहरूको क्षमा प्राप्‍त गर्नुहोस्।’</verse>
				<verse number="17">“जब म यरूशलेम फर्केर आएँ र मन्दिरमा प्रार्थना गरिरहेको थिएँ, म ध्यानमग्न अवस्थामा पुगें</verse>
				<verse number="18">र मसँग दर्शनमा प्रभुले भन्‍नुभयो, ‘छिटो गर! यरूशलेम तुरुन्तै छोड, किनकि तिमीले मेरो बारेमा दिएको साक्षी यहाँका मानिसहरूले स्वीकार गर्नेछैनन्।’</verse>
				<verse number="19">“मैले जवाफ दिएँ, ‘प्रभु, यी मानिसहरूलाई थाहा छ, तपाईंमा विश्‍वास गर्नेहरूलाई बन्दी बनाउन र सताउन म एउटा सभाघरबाट अर्को सभाघर गएँ।</verse>
				<verse number="20">र जब तपाईंको गवाही स्तिफनसलाई रगत बगाइएको थियो, त्यसको अनुमति दिँदै उनलाई मार्ने साक्षीहरूको लुगाफाटाहरू हेरविचार गर्दै म त्यहीं उभिरहेको थिएँ।’</verse>
				<verse number="21">“अनि परमेश्‍वरले मलाई भन्‍नुभयो, ‘जाऊ म तिमीलाई धेरै टाढा गैरयहूदीहरूकहाँ पठाउनेछु।’ ”</verse>
				<verse number="22">यति भनुन्जेल भीडले पावलका कुरा सुने। त्यसपछि तिनीहरू आफ्नो उच्‍च सोरमा यसरी कराउन थाले, “यस मानिसलाई पृथ्वीबाटै हटाइयोस्! यो बाँच्न योग्यको छैन!”</verse>
				<verse number="23">जब तिनीहरू कराउन थाले र आफ्नो लुगा फ्याँक्न र हावामा धूलो उडाउन थाले,</verse>
				<verse number="24">तब सेनापतिले पावललाई ब्यारेकभित्र लैजान आदेश दिए। ती मानिसहरू किन उनीप्रति त्यसरी कराइरहेका छन्, सो पत्ता लगाउनका निम्ति उनलाई कोर्राले कुट्ने र सोधपुछ गर्ने निर्देशन दिए।</verse>
				<verse number="25">जब तिनीहरूले उनलाई कोर्राले कुट्नलाई बाँधे, तब त्यहाँ उभिएको कप्‍तानसँग पावलले सोधे, “कुनै पनि दोष पत्ता नलागेको एउटा रोमी नागरिकलाई तपाईंहरूले कोर्राले कुट्नु के कानूनी कुरा हो?”</verse>
				<verse number="26">जब कप्‍तानले यो कुरो सुने, ऊ सेनापतिकहाँ गएर सो बतायो र सोध्यो, “तपाईं के गर्दै हुनुहुन्छ? यो मानिस ता रोमी नागरिक रहेछ।”</verse>
				<verse number="27">सेनापति पावल भएको ठाउँमा गएर सोधे, “मलाई भन, के तिमी रोमी नागरिक हौ?” “हो, म रोमी नागरिक हुँ,” उनले जवाफ दिए।</verse>
				<verse number="28">अनि सेनापतिले भने, “रोमी नागरिक हुनका निम्ति मैले त ठूलो मूल्य चुकाउनुपरेको थियो।” “तर म ता जन्मद्वारा नै रोमी नागरिक हुँ,” पावलले जवाफ दिए।</verse>
				<verse number="29">उनलाई प्रश्न गरी जाँच गर्न तम्सिएकाहरू त्यो सुनेर तुरुन्तै पछि हटिगए। जब सेनापतिले एक रोमी नागरिक, पावललाई बाँधेको थाहा पाए, उनी आफै पनि तर्सिए।</verse>
				<verse number="30">वास्तवमा यहूदीहरूले किन पावललाई आरोप लगाएका हुन्, सेनापति पत्ता लगाउन चाहन्थे। त्यसैले अर्को दिन, उनले पावललाई बन्धनबाट फुकाइदिए र मुख्य पूजाहारीहरू र महासभाका सबैलाई भेला हुन तिनले आदेश दिए। अनि तिनले पावललाई ल्याएर तिनीहरू समक्ष खडा गराए।</verse>
			</chapter>
			<chapter number="23">
				<verse number="1">तब पावलले महासभातिर टिठ लाएर हेर्दै भने, “मेरा दाजुभाइ-दिदीबहिनीहरू, आजका दिनसम्म मैले असल विवेकमा परमेश्‍वरप्रति मेरो कर्तव्य पूरा गरेको छु।”</verse>
				<verse number="2">यो कुरा सुन्‍नासाथ प्रधान पूजाहारी हननियाले पावलका नजिकै उभिएका मानिसलाई उनको मुखमा हिर्काउने आदेश दिए।</verse>
				<verse number="3">अनि पावलले भने, “हे चून पोतिएको भित्ता, तपाईंलाई परमेश्‍वरले प्रहार गर्नुहुनेछ! व्यवस्थाअनुसार मेरो न्याय गर्न तपाईं त्यहाँ बस्‍नुभएको छ, तर पनि मलाई हिर्काउने आदेश दिएर तपाईं स्वयम् त्यस विधिको उलङ्घन गर्दै हुनुहुन्छ।”</verse>
				<verse number="4">यो सुनेर पावलका नजिकै उभिनेहरूले उनलाई भने, “परमेश्‍वरको प्रधान पूजाहारीलाई बेइज्जत गर्ने तँ कसरी साहस गर्दैछस्?”</verse>
				<verse number="5">पावलले तिनीहरूलाई जवाफ दिए, “दाजुभाइ-दिदीबहिनीहरूहो, उहाँ प्रधान पूजाहारी हुनुहुन्छ भन्‍ने मैले थाहा पाउन सकिनँ; किनकि यस्तो लेखिएको छ: ‘तिम्रा मानिसहरूका शासकको बारेमा निन्दनीय कुरा नबोल।’ ”</verse>
				<verse number="6">जब पावलले महासभामा एक सदुकी दलका र अर्को फरिसी दलका रहेछन् भनेर उनले थाहा पाए, तब उच्‍च सोरमा भने, “मेरा दाजुभाइ-दिदीबहिनीहरूहो, म फरिसीहरूको छोरो एउटा फरिसी हुँ। मरेकाहरू पुनर्जीवित हुनेछन् भन्‍ने कुरामा मेरो आशा रहेकोले, म दोषीको रूपमा यहाँ उभिएको छु।”</verse>
				<verse number="7">जब उनले यो कुरा भने, त्यहाँ भएका सदुकीहरू र फरिसीहरूका बीच एउटा मतभेद उत्पन्‍न भयो र महासभामा फाटो आयो।</verse>
				<verse number="8">सदुकीहरू भन्छन् कि मरेकाहरू पुनर्जीवित हुनेछैनन् र स्वर्गदूतहरू, आत्माहरू पनि छैनन्, तर फरिसीहरू यी सबै कुराको अस्तित्व स्वीकार गर्दछन्।</verse>
				<verse number="9">त्यहाँ ठूलो खैलाबैला मच्‍चियो र फरिसी दलका केही व्यवस्थाका शिक्षकहरू उठेर घमासान तर्क गर्न थाले। तिनीहरूले भने, “यस मानिसमा कुनै किसिमको गल्ती हामी भेट्टाउँदैनौं। कतै एउटा आत्मा वा स्वर्गदूत पो यस मानिससँग बोल्यो कि?”</verse>
				<verse number="10">तिनीहरू बीचको झगडा यति हिंसात्मक हुनथाल्यो कि तिनीहरूले पावललाई लुछलाछ पार्लान् कि भन्‍ने सेनापतिलाई डर भयो। त्यसकारण तिनले आफ्ना सैनिकहरूलाई “तल गई पावललाई तिनीहरूका बीचबाट निकालेर उनलाई ब्यारेकभित्र लैजाऔ” भन्‍ने आदेश दिए।</verse>
				<verse number="11">भोलिपल्ट राती प्रभुले पावलको नजिकै उभिएर भन्‍नुभयो, “साहस गर! यरूशलेममा जसरी तिमीले मेरो बारेमा साक्षी दिइरहेका थियौ, त्यस्तै साक्षी तिमीले रोममा पनि दिनुपर्छ।”</verse>
				<verse number="12">भोलिपल्ट बिहान केही यहूदीहरूले एउटा षड्यन्त्र रचे, र तिनीहरूले पावललाई नमारून्जेल अन्‍नपानी ग्रहण नगर्ने शपथ खाए।</verse>
				<verse number="13">यस षड्यन्त्रमा चालीसजनाभन्दा बढी मानिसहरूको संलग्नता थियो।</verse>
				<verse number="14">तिनीहरू मुख्य पूजाहारीहरू र प्रधानहरूकहाँ गएर भने, “हामीले पावललाई समाप्‍त नपारेसम्म केही पनि नखाने दृढ शपथ खाएका छौं।</verse>
				<verse number="15">त्यसैले अब तपाईं र महासभाले त्यसको मुद्दाका बारेमा बढी सही छानबिन गर्नु जरुरी भएको बहाना बनाई त्यस मानिसलाई भोलि महासभामा ल्याउन सेनापतिलाई उजुर गर्नुहोस्; अनि त्यो यहाँ आइपुग्नुभन्दा पहिले नै त्यसलाई मार्न हामी तयार छौं।”</verse>
				<verse number="16">जब पावलको भानिजले यो षड्यन्त्रको बारेमा सुने, तब तिनी ब्यारेकभित्र गएर सबै कुरा पावललाई बताइदियो।</verse>
				<verse number="17">अनि पावलले एकजना कप्‍तानलाई बोलाएर भने, “यस युवकलाई लिएर सेनापतिकहाँ जानुहोस्; यिनीसँग उहाँलाई भन्‍नुपर्ने केही कुरा छ।”</verse>
				<verse number="18">अनि उनले तिनलाई सेनापतिकहाँ लिएर गए। यसकारण उनले तिनलाई कप्‍तानकहाँ लगेर भने, “कैदी पावलले मलाई बोलाएर यस युवकलाई हजुरकहाँ लिएर जानू भनेर पठाए, किनकि हजुरलाई भन्‍नैपर्ने केही कुरा योसँग छ।”</verse>
				<verse number="19">त्यस युवकको हात समातेर सेनापतिले उसलाई केही पर लगी सोधे, “तिमीले मलाई भन्‍न खोजेको कुरो के हो?”</verse>
				<verse number="20">युवकले भन्यो: “पावलको बारेमा सही छानबिन गर्नु जरुरी भएको बहाना गरेर भोलिको महासभामा उनलाई उपस्थित गराउन तपाईंहरूसँग विन्ती गर्न केही यहूदीहरू योजना बनाएका छन्।</verse>
				<verse number="21">तर तपाईं त्यसो नगर्नुहोस्; किनकि चालीसजनाभन्दा बढी मानिसहरू बाटैमा तिनलाई मार्न ढुकेर बस्‍नेछन्। पावललाई नमारेसम्‍म अन्‍नपानी ग्रहण नगर्ने शपथ तिनीहरूले खाएका छन्। हाल तिनीहरूका अनुरोधमा तपाईंको सहमतिलाई पर्खेर तिनीहरू तयार भएर बसेका छन्।”</verse>
				<verse number="22">सेनापतिले तिनलाई यसरी सतर्क गराउँदै त्यहाँबाट बिदा दिए, “यो कुरा तिमीले मलाई भन्यौ भनेर कसैलाई पनि नभन्‍नू।”</verse>
				<verse number="23">त्यसपछि सेनापतिले आफ्ना दुईजना कप्‍तानलाई बोलाएर यस्तो आदेश दिए, “आजै राती नौ बजे कैसरिया जानका निम्ति दुई सय सिपाहीहरूको एउटा पल्टन, सत्तरी जना घोडसवारहरू र दुई सय जना भाला बोक्ने सिपाहीहरू तयार पारेर राख।</verse>
				<verse number="24">पावलको निम्ति पनि घोडा तयार गर, र उनलाई राज्यपाल फेलिक्सकहाँ सुरक्षित पुर्‍याउन सकियोस्।”</verse>
				<verse number="25">अनि यस किसिमको पत्र तिनले लेखे:</verse>
				<verse number="26">सम्माननीय राज्यपाल फेलिक्सलाई, क्लौडियस लुसियसको अभिवादन।</verse>
				<verse number="27">यस मानिसलाई यहूदीहरूले समातेर मार्नै आँटेका थिए, तर आफ्ना सिपाहीहरू लिएर म घटनास्थलमा पुगें, र यिनलाई छुटाएर ल्याएँ, किनकि यिनी एक रोमी नागरिक हुन् भन्‍ने मैले थाहा पाएँ।</verse>
				<verse number="28">तिनीहरूले पावललाई किन आरोप लगाएका हुन् भनेर म जान्‍न चाहन्थें; त्यसैले मैले तिनीहरूका महासभामा उनलाई उपस्थित गराएँ।</verse>
				<verse number="29">मैले पत्तो पाएँ, तिनीहरूका व्यवस्थासम्बन्धी प्रश्नहरूलाई लिएर ती आरोपहरू लगाइएका रहेछन्, तर उनी विरुद्ध ज्यान सजाय वा कैद हुने किसिमको कुनै आरोप छैन।</verse>
				<verse number="30">जब मैले यस मानिसलाई मार्ने एउटा षड्यन्त्र रचिएको थाहा पाएँ, तब यिनलाई तपाईंकहाँ तुरुन्तै पठाउँदैछु। साथै यी मानिसमाथि आरोप लगाउनेहरूलाई पनि यिनका विरुद्ध आफ्नो बयान दिन तपाईंसमक्ष उपस्थित होऊन् भनी आदेश दिएको छु।</verse>
				<verse number="31">त्यो आदेशलाई पूरा गर्न सिपाहीहरूले आफ्नो साथमा पावललाई लिएर राती नै हिँडेर उनलाई एन्टिपाट्रिससम्म ल्याए।</verse>
				<verse number="32">भोलिपल्ट घोडचढीहरूलाई पावलसँग जानको लागि छोडिराखे, र बाँकी सिपाहीहरूचाहिँ ब्यारेकतिर फर्के।</verse>
				<verse number="33">कैसरिया पुगेपछि घोडचढी सिपाहीहरूले राज्यपाललाई पत्र चढाएपछि पावललाई पनि राज्यपालको सामु बुझाइदिए।</verse>
				<verse number="34">पत्र पढेर राज्यपालले उनी कुन प्रान्तका हुन् भनी सोधे, अनि उनी किलिकियाका हुन् भन्‍ने थाहा पाएर,</verse>
				<verse number="35">उनले भने, “तिमीलाई आरोप लाउनेहरू यहाँ आएपछि म तिम्रो सुनुवाइ गर्नेछु।” त्यसपछि तिनले पावललाई हेरोदको दरबारमा सुरक्षाकर्मीहरूका बीचमा राख्न आदेश दिए।</verse>
			</chapter>
			<chapter number="24">
				<verse number="1">पाँच दिनपछि प्रधान पूजाहारी हननिया आफ्ना साथमा केही प्रधानहरू र तर्तुल्‍लस नाउँको एकजना वकील लिएर कैसरिया पुगे; र त्यहाँ राज्यपालका सामु पावलका विरुद्ध तिनीहरूले आफ्नो मुद्दा पेश गरे।</verse>
				<verse number="2">जब पावल त्यहाँ बोलाइए, तर्तुल्‍लसले आफ्नो पक्ष फेलिक्सको सामु यसरी प्रस्तुत गरे: “हजुरको अधीनमा हामीले लामो समयदेखि शान्ति अनुभव गरिरहेका छौं र हजुरको दूरदर्शिताले यस राष्ट्रमा धेरै सुधार भएको छ।</verse>
				<verse number="3">हे सम्माननीय फेलिक्स, हामी सबै ठाउँमा हरेक कुराको निम्ति हजुरप्रति अत्यन्तै कृतज्ञ छौं।</verse>
				<verse number="4">तर हजुरलाई झर्को नहोस् भनेर बढी समय नलिईकन कृपा गरेर हाम्रो पक्षलाई सुनिदिनुहुन म आग्रह गर्दछु।</verse>
				<verse number="5">“यो मानिस एउटा समस्याको जड भएको हामीले पायौं; संसारभरिका यहूदीहरूमा हूलदङ्गा मच्‍चाउने साथै नासरी पन्थको विद्रोहीहरूको यो अगुवा हो,</verse>
				<verse number="6">र यसले मन्दिरलाई अपवित्र गर्ने प्रयत्‍न पनि गर्‍यो; त्यसैकारण हामीले यसलाई समातेका हौं। हामी त हाम्रो आफ्नै व्यवस्थाअनुसार यसको न्याय गर्न खोजेका हौं।</verse>
				<verse number="7">तर सेनापति लुसियस आएर जबरजस्ती त्यसलाई हाम्रा हातबाट खोसेर लैजानुभयो,</verse>
				<verse number="8">र यसको विरुद्धमा अभियोग लाउनेहरूलाई हजुरकहाँ आउने आज्ञा गर्नुभयो। हजुर आफैले त्यसलाई जाँचेर हामीले उसको विरुद्ध लगाएका यी सबै आरोपहरूको सत्यता जान्‍न सक्नुहुन्छ।”</verse>
				<verse number="9">त्यहाँ उपस्थित अन्य यहूदीहरूले ती अभियोगहरू सत्य हुन् भन्दै सहमत भए।</verse>
				<verse number="10">त्यसपछि राज्यपालले पावललाई आफ्नो पक्ष प्रस्तुत गर्नु भनेकोले पावलले यसरी जवाफ दिए: “मलाई थाहा छ, धेरै वर्षदेखि हजुर यस राष्ट्रको न्यायाधीश रहनुभएको थाहा पाएर म झन् खुशीसाथ आफ्नो बचाउमा बोल्छु।</verse>
				<verse number="11">हजुरले सजिलैसँग जाँच गर्न सक्नुहुन्छ, म यरूशलेममा आराधना गर्न गएको बाह्र दिनभन्दा बढी भएको छैन।</verse>
				<verse number="12">यिनीहरूले मलाई मन्दिरमा कसैसँग वाद-विवाद गरिरहेको वा सभाघरहरूमा भीडलाई उक्साइरहेको वा शहरको कुनै भागमा त्यस्तै काम गरिरहेको भेट्टाएका होइनन्।</verse>
				<verse number="13">मेरा विरुद्धमा अहिले तिनीहरूले लगाएका आरोपहरू पनि तपाईंहरू सामु प्रमाणित गर्न सक्दैनन्।</verse>
				<verse number="14">तैपनि तिनीहरूले मार्ग भनेर जसलाई भन्छन्, त्यसको म अनुयायी भएकोले हाम्रा पितापुर्खाहरूको परमेश्‍वरलाई आराधना गर्दछु, भनी म स्वीकार गर्दछु। अगमवक्‍ताका पुस्तकहरूमा लेखिएका सबै कुरा र व्यवस्थासँग मेल खाने हरेक कुरामा म विश्‍वास राख्छु,</verse>
				<verse number="15">र यी मानिसहरूको जस्तै मेरो पनि परमेश्‍वरमा त्यही आशा छ, धर्मीहरू र दुष्‍ट दुवै मरेकाहरू पुनर्जीवित हुनेछन्।</verse>
				<verse number="16">यसकारण म सधैं परमेश्‍वर र मानिसका सामु मेरो विवेकलाई सफा राख्ने प्रयास गर्दछु।</verse>
				<verse number="17">“धेरै वर्षको अन्तरालपछि आफ्ना मानिसबाट गरिबहरूका निम्ति दानहरू र भेटीहरू पुर्‍याउन म यरूशलेममा आएको थिएँ।</verse>
				<verse number="18">यिनीहरूले मलाई मन्दिरमा फेला पार्दा म विधिपूर्वक शुद्ध हुँदैथिएँ। मेरा सामु त्यहाँ कुनै भीड थिएन, न ता कुनै उत्पात मच्‍चाउन म लागेको थिएँ।</verse>
				<verse number="19">तर त्यहाँ एशिया प्रान्तका केही यहूदीहरू थिए, जो यहाँ हजुरको सामुन्‍ने उपस्थित हुनुपर्थ्यो र मेरो विरुद्ध आरोपहरू लगाउनुपर्थ्यो।</verse>
				<verse number="20">अथवा जुन बेला म महासभामा उभिएको थिएँ, तिनीहरूले ममा कुनै अपराध फेला पारेका छन् भने त्यो कुरा अहिले यहाँ भेला हुनुभएका मानिसहरूले भनून्।</verse>
				<verse number="21">यही एउटा कुरा मात्र मैले उहाँहरू सामु उभिएर कराएको थिएँ: ‘मरेकाहरू पुनर्जीवित हुन्छन् भन्‍ने सन्दर्भमा मात्रै आज तपाईंहरूसमक्ष मेरो मुद्दा चलिरहेको छ।’ ”</verse>
				<verse number="22">त्यसपछि फेलिक्सले, जो यस मार्गको राम्रो ज्ञान र परिचित भएका हुनाले, मुद्दाको बहसलाई यसै टारिदिए। अनि तिनले भने, “सेनापति लुसियस आएपछि मात्र म तिम्रो मुद्दाको बारेमा मेरो निर्णय दिनेछु।”</verse>
				<verse number="23">त्यसपछि उनले एउटा कप्‍तानलाई पावललाई पाले पहरासहित राख्नू, तर उनलाई केही स्वतन्त्रता दिनू र उनका आवश्यकताहरू पूरा गर्न उनका मित्रहरूलाई अनुमति दिनू भनी आदेश दिए।</verse>
				<verse number="24">केही दिनपछि फेलिक्स आफ्नी पत्नी द्रूसिल्‍लालाई साथमा लिएर त्यहाँ आए, जो यहूदी थिइन्। तिनले पावललाई बोलाए, र ख्रीष्‍ट येशूमा भएको विश्‍वासका बारेमा उनले बोलेका कुराहरू ध्यानसित सुने।</verse>
				<verse number="25">जब पावलले धार्मिकता, आत्मनियन्त्रण र आउने दिनहरूको न्यायको बारेमा वर्णन गरे, तब फेलिक्स भयभीत भएर भने, “अहिलेलाई यति नै वर्णन काफी छ! अब तिमी गए हुन्छ। जब मलाई फुर्सद हुनेछ, म तिमीलाई फेरि बोलाउनेछु।”</verse>
				<verse number="26">साथसाथै पावलले तिनलाई केही घूस देलान् भन्‍ने तिनको आशा थियो, त्यसैले तिनले उनलाई घरी-घरी बोलाउँथे र तिनीसँगै कुराकानी गर्थे।</verse>
				<verse number="27">जब दुई वर्ष बित्यो, फेलिक्सको पदमा पोर्सियस फेस्तस आए। यहूदीहरूलाई कृपा देखाउन चाहेकाले फेलिक्सले पावललाई झ्यालखानामै छोडे।</verse>
			</chapter>
			<chapter number="25">
				<verse number="1">त्यस प्रान्तमा आएको तीन दिनपछि फेस्तस कैसरियाबाट यरूशलेम गए।</verse>
				<verse number="2">त्यहाँ मुख्य पूजाहारी र यहूदी अगुवाहरू तिनका सामु आएर पावलका विरुद्ध आरोपहरू लगाए।</verse>
				<verse number="3">तिनीहरूले फेस्तससँग एउटा कृपाको रूपमा पावललाई यरूशलेममा सार्ने अनुरोध गरे; किनकि बाटैमा आक्रमण गरेर पावललाई मार्ने तयारी तिनीहरूले गरेका थिए।</verse>
				<verse number="4">फेस्तसले तिनीहरूका अनुरोध सुनेर भने, “पावललाई कैसरियामा राखिएको छ र म आफै त्यहाँ छिट्टै गइरहेको छु।</verse>
				<verse number="5">तपाईंहरूका केही अगुवाहरूलाई मसँग पठाउनुहोस् र त्यसले केही गलत काम गरेको छ भने तिनीहरूले त्यस मानिसका विरुद्धमा त्यहीं आरोपहरू लगाऊन्।”</verse>
				<verse number="6">दश दिन जति बसेर फेस्तस कैसरिया गए। त्यसको भोलिपल्ट उनले अदालतको गठन गरे, र पावललाई त्यहाँ उपस्थित गराउने आदेश दिए।</verse>
				<verse number="7">जब पावल त्यहाँ आए, यरूशलेमबाट आएका यहूदीहरू उनका चारैतिर उभिए, र उनका विरुद्ध धेरै गम्भीर आरोपहरू लगाए, तर तिनीहरूले ती प्रमाणित गर्न सकेनन्।</verse>
				<verse number="8">त्यसपछि आफ्नो बचाउमा पावलले यसो भन्‍न थाले: “यहूदीहरूका व्यवस्थाका विरुद्ध वा मन्दिरका विरुद्ध वा सम्राट सिजरका विरुद्ध मैले कुनै गल्ती काम गरेको छैनँ।”</verse>
				<verse number="9">यहूदीहरूमाथि उपकार गर्ने विचारले फेस्तसले पावललाई भने, “के तिमी यी आरोपहरूको जाँच मेरो सामु यरूशलेममा हुनेभयो भने के तिमी त्यहाँ जान चाहन्छौ?”</verse>
				<verse number="10">पावलले जवाफ दिए: “अहिले म सिजरको अदालतसमक्ष उभिएको छु; मेरो मुद्दाको सुनुवाइ पनि यहीं नै हुनुपर्दछ। तपाईंहरू आफैलाई राम्रो थाहा छ, मैले यहूदीहरूका विरुद्ध केही खराबी गरेको छैनँ।</verse>
				<verse number="11">यदि म मृत्युको सजाय पाउने खालको कुनै गम्भीर अपराधको दोषी छु भने म मृत्युलाई इन्कार गर्दिनँ, तर यी यहूदीहरूले मेरो विरुद्ध लगाएका आरोपहरू सत्य छैनन् भने तिनीहरूका हातमा मलाई सुम्पन कसैलाई पनि अधिकार छैन। म सिजरसमक्ष उजुर गर्दछु।”</verse>
				<verse number="12">आफ्नो सभासँग सल्‍लाह गरेपछि, फेस्तसले घोषणा गरे: “तिमीले सिजरसमक्ष उजुर गरेका छौ, त्यसैले तिमी सिजरकहाँ नै जानू।”</verse>
				<verse number="13">त्यसको केही दिनपछि राजा अग्रिपा र बेर्निके कैसरियामा फेस्तसलाई भेटेर सम्मान प्रकट गर्न आए।</verse>
				<verse number="14">तिनीहरू त्यहाँ धेरै दिन बस्‍ने भएकाले फेस्तसले पावलको मुद्दाका बारेमा राजासँग छलफल गरे। तिनले भने: “फेलिक्सले बन्दी बनाइएको एकजना मानिस यहाँ छ।</verse>
				<verse number="15">म यरूशलेममा गएका बेलामा मुख्य पूजाहारीहरू र यहूदीहरूका प्रधानहरूले यस विरुद्धमा थुप्रै आरोपहरू लगाई उसलाई दण्ड दिइयोस् भनी माग गरे।</verse>
				<verse number="16">“त्यस बेला मैले तिनीहरूलाई भनें, कुनै पनि अभियोगीलाई आफ्नो बचाउमा बोल्ने मौका नदिई उसलाई आरोप लगाउनेहरूलाई त्यो मानिस सुम्पने प्रथा रोमी व्यवस्थामा छैन।</verse>
				<verse number="17">जब तिनीहरू मसँगै यहाँ आए, तिनीहरूका मुद्दा सुन्‍नमा मैले धेरै समय लगाइनँ। यहाँ आइपुगेको भोलिपल्ट नै अदालतमा त्यस मानिसलाई उपस्थित गराइयोस् भनी आदेश दिएँ।</verse>
				<verse number="18">जब उसका आरोपीहरू उभिएर बोल्न थाले, मैले अपेक्षा गरेबमोजिम तिनीहरूले एउटै पनि अपराधको आरोप उसलाई लगाउन सकेनन्।</verse>
				<verse number="19">त्यसको साटो तिनीहरूका आफ्नै धर्मको बारेमा र येशू नाउँको एकजना मरेको व्यक्‍ति, जसलाई पावलले जिउँदै भएको दाबी गरेको बारेमा तिनीहरूका केही मतभेद थियो।</verse>
				<verse number="20">यस्ता कुराहरू कसरी छानबिन गर्ने भनी म अलमल परेको हुनाले; त्यसैले यरूशलेम गएर यी आरोपहरूका सुनुवाइमा त्यो मानिस त्यहाँ जान चाहन्छ कि चाहँदैन भनेर उसलाई मैले सोधें।</verse>
				<verse number="21">तर पावलले सम्राट सिजरबाटै फैसला होस् भन्‍ने उजुर गरेकोले त्यसलाई सिजरकहाँ नपठाएसम्म मैले त्यसलाई झ्यालखानामै राख्नू भनी आदेश दिएँ।”</verse>
				<verse number="22">यो कुरा सुनेर अग्रिपाले फेस्तसलाई भने, “यो मानिसको बारेमा म आफै सुन्‍न चाहन्छु।” उनले जवाफ दिए, “हुन्छ, भोलि सुन्‍नुहुनेछ।”</verse>
				<verse number="23">भोलिपल्ट अग्रिपा र बेर्निके ठूलो तडकभडकसाथ आए, तिनीहरू उच्‍च अधिकृतहरू र शहरका प्रमुख व्यक्‍तिहरू भेला भएका सभाकक्षमा पसे। फेस्तसको आदेशपछि पावल त्यहाँभित्र उपस्थित गराइए।</verse>
				<verse number="24">त्यसपछि फेस्तसले भने: “राजा अग्रिपा र हाम्रा बीचमा उपस्थित हुनुभएका सबै भद्र जनहरूहो, तपाईंहरू यस मानिसलाई देखिरहनुभएको छ! यरूशलेममा साथै यहाँ कैसरियामा भएका सम्पूर्ण यहूदी समुदायकाले यो मानिस अब उप्रान्त बाँच्ने योग्य छैन भनी मेरो सामु जोडतोडका साथ उजुर गरेका छन्।</verse>
				<verse number="25">यसले ज्यान मारिन लायकको सजाय पाउनेजस्तो केही गरेको म पाउँदिनँ, तर यसले सम्राट सामु उजुर गरेको हुनाले मैले उसलाई रोम पठाउने निर्णय गरें।</verse>
				<verse number="26">तर उसको बारेमा सम्राटसमक्ष लेख्नुपर्ने कुनै ठोस कुरो मसँग छैन। त्यसैले यस मानिसलाई तपाईंहरू सबैको र विशेष गरी राजा अग्रिपा तपाईंसमक्ष मैले उपस्थित गराएको छु, ताकि हामीले यसको छानबिन गरेपछि परिणाम स्वरूप केही कुरा लेख्ने आशा राखेको छु।</verse>
				<verse number="27">किनकि मेरो विचारमा कुनै पनि बन्दीलाई उसका विरुद्धमा लगाइएका आरोपहरू उल्‍लेख नगरी त्यसै रोम पठाउनु ठीक छैन।”</verse>
			</chapter>
			<chapter number="26">
				<verse number="1">त्यसपछि अग्रिपाले पावललाई भने, “तिमीलाई आफ्नो बचाउमा बोल्ने अनुमति छ।” तब पावलले हात पसारेर आफ्नो बचाउमा बोले:</verse>
				<verse number="2">“हे राजा अग्रिपा, म आफूलाई धन्यको ठान्छु, जब म यहाँ यहूदीहरूले लगाएका सम्पूर्ण अभियोगहरूको विरुद्ध मेरो बचाउ पेश गर्न हजुरको सामु उभिएको छु,</verse>
				<verse number="3">विशेष गरेर यसकारण पनि यहूदीहरूका सम्पूर्ण रीतिथिति र विवादहरूको बारेमा तपाईं पूर्ण परिचित हुनुहुन्छ। त्यसकारण मेरा कुराहरू ध्यानपूर्वक सुनिदिनुहुन म तपाईंलाई नम्र निवेदन गर्दछु।</verse>
				<verse number="4">“यहूदीहरू मेरो बाल्यावस्थादेखि आजसम्म मेरो आफ्नै देशमा र यरूशलेममा पनि मैले कसरी जीवन बिताएँ, यी सम्पूर्ण कुराहरू यहूदीहरू जान्दछन्।</verse>
				<verse number="5">तिनीहरूले मलाई लामो समयदेखि चिन्दछन् र तिनीहरूले चाहेमा हाम्रो धर्मको अति नै कडा पन्थ फरिसीको जीवन कसरी मैले जिएँ, त्यसको साक्षी तिनीहरू नै दिन सक्छन्।</verse>
				<verse number="6">परमेश्‍वरले हाम्रा पुर्खाहरूलाई जे प्रतिज्ञा गर्नुभएको छ, त्यसैमा मेरो आशा भएको कारणले म आज यस मुद्दामा परेको छु।</verse>
				<verse number="7">यो नै त्यो प्रतिज्ञा हो, जसलाई हाम्रा बाह्रै कुलहरूले पूर्ण भएको देख्ने आशा गर्दै तिनीहरूले सच्‍चाईमा दिनरात परमेश्‍वरको सेवा गरिरहेका छन्। हे राजा अग्रिपा, यसै आशाका कारण आज यहूदीहरू ममाथि आरोपहरू लगाउँदैछन्।</verse>
				<verse number="8">मरेकाहरूलाई परमेश्‍वरले जीवित पार्नुहुन्छ भन्‍ने कुरामा किन तपाईंहरू कति पनि विश्‍वास गर्न सक्नुहुन्‍न?</verse>
				<verse number="9">“मेरो पनि दृढ धारणा थियो कि सम्भव भएसम्म नासरतका येशूको नाउँको विरोध गर्नुपर्छ,</verse>
				<verse number="10">र मैले ठीक यही नै यरूशलेममा गरें। मुख्य पूजाहारीहरूको अधिकार लिएर धेरै पवित्र जनहरूलाई मैले झ्यालखानामा हाले। जब तिनीहरूलाई मारियो, तिनीहरू विरुद्ध मैले पनि सहमति जनाएको थिएँ।</verse>
				<verse number="11">तिनीहरूलाई सजाय दिन म धेरै पटक एउटा सभाघरबाट अर्को सभाघर गएँ, र मैले परमेश्‍वरको निन्दा गर्न तिनीहरूलाई बाध्य गराएँ। तिनीहरूलाई सताउन मेरो क्रोध यस्तो थियो कि सीमा पारिका शहरहरूमा समेत गएर तिनीहरूका खेदो गरें।</verse>
				<verse number="12">“यस्तै किसिमको एक यात्रामा मुख्य पूजाहारीहरूको अधिकार र आज्ञा लिएर दमस्कस जाँदैथिएँ।</verse>
				<verse number="13">हे राजा, अपरान्हको समयमा, म बाटोमा जाँदै गर्दा स्वर्गबाट आएको एउटा तेज मैले देखें। त्यो तेज सूर्यभन्दा बढी चहकिलो थियो, अनि यो मेरो र मसँग यात्रा गर्ने सङ्गीहरूको चारैतिर चम्किरहेको थियो।</verse>
				<verse number="14">हामी सबै भुइँमा पछारियौं, अनि हिब्रू भाषामा एउटा आवाजले मलाई यसो भनेको सुनें, ‘शाऊल, शाऊल, तिमी मलाई किन सताउँछौ? सुइरोमा लात्तीले हान्दा तिमीलाई नै कठिन हुन्छ।’</verse>
				<verse number="15">“त्यसपछि मैले प्रश्न गरें, ‘हे प्रभु, तपाईं को हुनुहुन्छ?’ “ ‘प्रभुले जवाफ दिनुभयो, म येशू हुँ, जसलाई तिमी सताइरहेका छौ।</verse>
				<verse number="16">अब तिमी उठ र आफ्ना पाउहरूमा उभ। मेरा बारेमा तिमीले जे-जे देख्यौ, र म तिमीलाई जे-जे देखाउनेछु, ती सबैको साक्षी बन्‍ने र मेरो सेवकको रूपमा तिमीलाई नियुक्‍त गर्ने उद्देश्यले म तिम्रो सामु देखा परेको हुँ।</verse>
				<verse number="17">म तिमीलाई तिम्रा आफ्नै जाति र गैरयहूदीबाट छुटकारा दिलाउनेछु। म तिमीलाई तिनीहरूकहाँ पठाउँदैछु,</verse>
				<verse number="18">ताकि तिनीहरूका आँखा खोलिऊन् र तिनीहरू अँध्यारोबाट उज्यालोमा र शैतानको शक्‍तिबाट परमेश्‍वरमा फर्कून्, कि तिनीहरूले पापहरूबाट क्षमा पाऊन् र ममाथि विश्‍वास गरेका पवित्र जनहरूको बीचमा ठाउँ पाउन सकून्।’</verse>
				<verse number="19">“त्यसैले हे राजा अग्रिपा, त्यो स्वर्गीय दर्शनप्रति म अनाज्ञाकारी भइनँ।</verse>
				<verse number="20">सबैभन्दा पहिले दमस्कसमा हुनेहरूलाई, त्यसपछि यरूशलेम र यहूदियामा भएकाहरूलाई, र गैरयहूदीहरूलाई समेत तिनीहरूले पश्‍चात्ताप गर्नुपर्दछ, परमेश्‍वरमा फर्किनुपर्दछ र आफ्ना कामहरूद्वारा तिनीहरूका पश्‍चात्तापलाई प्रमाणित गर्नुपर्दछ भनेर मैले प्रचार गरें।</verse>
				<verse number="21">त्यसकारण केही यहूदीहरूले मलाई मन्दिरमा पक्राउ गरे, र मार्ने प्रयास गरे।</verse>
				<verse number="22">तर परमेश्‍वरले आजका दिनसम्म मलाई सहायता गर्नुभएको छ; त्यसकारण आज म यहाँ उभिएको छु; र साना र ठूला सबैको सामु साक्षी दिँदैछु। अगमवक्‍ताहरू र मोशाले हुन आउने कुराहरूका बारेमा जे भनेका थिए, त्योभन्दा बढ्ता मैले कुनै कुरा पनि भनेको छैनँ।</verse>
				<verse number="23">अर्थात् ख्रीष्‍टले ठूलो कष्‍ट सहनुपर्नेछ र मरेकाहरूबाट जीवित हुने उहाँ नै पहिलो हुनुहुनेछ, आफ्ना जनहरू र गैरयहूदीहरूलाई ज्योतिको सन्देश ल्याउनुहुनेछ।”</verse>
				<verse number="24">यति सुन्‍नासाथ पावलको भनाइलाई रोक्दै फेस्तसले ठूलो सोरमा भने, “ए पावल, तिमी बकबक गरिरहेका छौ। तिम्रो ठूलो विद्याले गर्दा तिमी बहुला भएका छौ।”</verse>
				<verse number="25">तर पावलले यसरी जवाफ दिए, “हे सम्माननीय फेस्तस, म बहुलाएको छैनँ, मेरा भनाइहरू सत्य र विवेकपूर्ण छन्।</verse>
				<verse number="26">राजालाई यी सबै कुरा राम्रोसँग थाहा छ, र उहाँका सामु म निर्धक्‍कसँग बोल्न सक्छु। उहाँबाट यी कुरा लुकेका छैनन् भनी विश्‍वस्त छु; किनकि यी कुरा गोप्यमा गरिएका होइनन्।</verse>
				<verse number="27">हे राजा अग्रिपा, के हजुर अगमवक्‍ताहरूमा विश्‍वास राख्नुहुन्छ? मलाई थाहा छ, तपाईं विश्‍वास राख्नुहुन्छ।”</verse>
				<verse number="28">त्यसपछि अग्रिपाले पावललाई भने, “यति छोटो समयभित्र तिमी मलाई एउटा ख्रीष्‍टियान हुन राजी गराउन सक्छु भनी सोच्दैछौ?”</verse>
				<verse number="29">पावलले जवाफ दिए, “छोटो समय होस् वा लामो, म परमेश्‍वरसँग प्रार्थना गर्दछु, कि तपाईं मात्र होइन, तर मलाई बाँधिएका यी साङ्लाहरूबाहेक, आज मेरो कुरा सुनिरहनुभएका सबैजना मजस्तो छु त्यस्तै हुनुहोस्।”</verse>
				<verse number="30">अनि राजा उठे, र उनीसँगै राज्यपाल, बेर्निके र त्यहाँ भएकाहरू सबैजना उठे।</verse>
				<verse number="31">जब तिनीहरू त्यस कोठादेखि बाहिर गएर एक-अर्कासँग कुरा गर्दै भन्‍न थाले, “मृत्युको सजाय र जन्मकैद सजाय पाउने खालको कुनै काम यो मानिसले गरिरहेको छैन।”</verse>
				<verse number="32">अनि अग्रिपाले फेस्तसलाई भने, “यस मानिसले सिजरलाई उजुर नगरेको भएदेखि यसलाई अहिल्यै मुक्‍त गर्न सकिन्थ्यो।”</verse>
			</chapter>
			<chapter number="27">
				<verse number="1">जब हामी समुद्री यात्रा हुँदै इटालीया जानुपर्छ भन्‍ने निर्णय भयो, पावल र अन्य केही कैदीहरूलाई एकजना राजकीय सैन्य दलका कप्‍तान युलियसको जिम्मा लगाइयो।</verse>
				<verse number="2">एड्रामिटेनोसबाट एशियाका विभिन्‍न बन्दरगाहहरू हुँदै जाने एउटा जहाज चढेर हामीले समुद्रको आफ्नो यात्रा सुरु गर्‍यौं। अरिस्तार्खस नाउँ भएका थेसलोनिकीका एकजना म्यासिडोनी पनि हामीसँगै थिए।</verse>
				<verse number="3">भोलिपल्ट हामी सीदोनमा उत्रियौं; युलियसले पावलमाथि दया गर्दै, आफ्ना मित्रहरूकहाँ जाने अनुमति दिए, ताकि तिनीहरूले उनलाई आवश्यक परेका कुरा दिन सकून्।</verse>
				<verse number="4">त्यहाँबाट हामीले फेरि आफ्नो सामुद्रिक यात्रा सुरु गर्‍यौं र जहाजको विपरीत निकै ठूलो बतास चलेको हुनाले साइप्रसको आड लागेर हामी अगाडि बढ्यौं।</verse>
				<verse number="5">अनि हामी किलिकिया र पामफिलियापारि खुल्‍ला समुद्रमा पुगेपछि लुकिया प्रदेशको माइरामा उत्रियौं।</verse>
				<verse number="6">त्यहाँ कप्‍तानले इटालीया जाँदै गरेको अलेक्जेन्ड्रियाको एउटा जहाज पाए, र तिनले हामीलाई त्यही जहाजमा चढाए।</verse>
				<verse number="7">धेरै दिनसम्म मन्द गतिमा हाम्रो यात्रा अघि बढ्यो र क्नीडससम्म आइपुग्न हामीलाई धेरै कठिन पर्‍यो। जब विपरीत दिशाबाट बगेको हावाले हामीलाई चाहेकोतिर अगाडि बढ्न दिएन, अनि क्रेटको आड लिँदै हामी सालमोनेको पल्‍लोपट्टि हुँदै गयौं।</verse>
				<verse number="8">बडो मुस्किलले हामी त्यसको किनारै-किनार भएर गयौं र लासिया शहरको नजिकै भएको सुन्दर बन्दरगाहमा आइपुग्यौं।</verse>
				<verse number="9">धेरै समय बितिसकेको थियो र हाम्रो यात्रा झन् खतरामय भइसकेको थियो, किनभने पाप क्षमाको दिनको उपवासको समय पनि बितिसकेको थियो। त्यसैले तिनीहरूलाई सचेत गराउँदै पावलले भने,</verse>
				<verse number="10">“हे मानिसहरूहो, हाम्रो यात्रा निकै सङ्कटमय हुने र जहाज अनि यसभित्रका माल सामानहरू र हाम्रै जीवनमा पनि ठूलो खतरा पुग्न सक्ने म देख्दैछु।”</verse>
				<verse number="11">तर कप्‍तानले पावलको यो चेतावनीमा ध्यान दिनुको साटो, चालक र जहाजका मालिकको सल्‍लाहमा काम गरे।</verse>
				<verse number="12">त्यो बन्दरगाहचाहिँ हिउँद काट्नलाई असुविधाजनक हुने भएकोले, फोनिक्स पुग्ने र त्यहीं हिउँद बिताउने आशा राख्दै निरन्तर जहाज चलाइरहने कुरा बहुमतले निर्णय गर्‍यौं। फोनिक्स क्रेटको बन्दरगाह थियो, जो दक्षिण-पश्‍चिम र उत्तर-पश्‍चिम दुवैतिर फर्केको थियो।</verse>
				<verse number="13">दक्षिणी बतास जब मन्द गतिले चल्न थाल्यो, अनि तिनीहरूले चाहेजस्तै भइरहेको छ भन्‍ने तिनीहरूले सोंचे; त्यसैले तिनीहरूले जहाजको लङ्गर उठाए, र क्रेटको किनारै-किनार हुँदै यात्रा गर्न थाले।</verse>
				<verse number="14">तर तिनीहरू केही पर पुग्नुभन्दा पहिल्यै टापूबाट उत्तर-पूर्वी नामक भीषण समुद्री आँधी चल्न थाल्यो।</verse>
				<verse number="15">त्यस आँधीको चपेटामा जहाज पर्‍यो, र तीब्र बेगमा चलेको हुरीबाट अगाडि बढ्न सकेन; त्यसैले हामीले त्यसलाई जतातिर जान्छ त्यतैतिर जाओस् भनेर छोडिदियौं।</verse>
				<verse number="16">हामीले कौडा भन्‍ने एउटा सानो टापूको आडबाट जाँदै गर्दा बडो मुस्किलले हामीले जहाजमा भएको सानो सुरक्षा-डुङ्गालाई बचाउन सक्यौं।</verse>
				<verse number="17">मानिसहरूले त्यसलाई माथि उठाएपछि जहाजलाई बचाउन मुनिबाट फन्को मारेर डोरीले बाँधे। किनकि सिरटिस भन्‍ने बलौटे धापमा भासिएला भन्‍ने डरले तिनीहरूले पाल झारिदिए, र जहाजलाई आफै चल्न दिए।</verse>
				<verse number="18">भोलिपल्ट त्यस भयङ्ककर आँधीले जहाजलाई यताउता धेरै हुत्त्‍याइएकोले गर्दा तिनीहरूले जहाजका सामानहरू फ्याँक्न लागे।</verse>
				<verse number="19">तेस्रो दिन तिनीहरूले आफ्नै हातले जहाजको भारी सरसामानहरूलाई जहाज बाहिर फ्याँकिदिए।</verse>
				<verse number="20">जब धेरै दिनसम्म सूर्य र ताराहरू देखिएनन् र आँधीबेहरीले लगातार चलिरह्‍यो, तब हामीले बाँचौंला भन्‍ने सबै आशा नै त्यागिदियौं।</verse>
				<verse number="21">मानिसहरूले धेरै दिनसम्म खानेकुरा नखाई बसेपछि पावल तिनीहरू सामु उभिएर यसो भने: “मित्रहरूहो, क्रेटबाट अगाडि नबढ्ने मेरो सल्‍लाहलाई तपाईंहरूले मान्‍नुभएको भए आज तपाईंहरू यो विपत्ति र नोक्सानबाट बच्न सक्नुहुन्थ्यो।</verse>
				<verse number="22">तैपनि तपाईंहरूलाई मेरो अनुरोध छ, आफ्नो धैर्यलाई नगुमाउनुहोस्, किनकि तपाईंहरूमध्ये एकजनालाई पनि केही हुनेछैन; तर जहाजचाहिँ नष्‍ट हुनेछ।</verse>
				<verse number="23">किनकि जुन परमेश्‍वरको म हुँ र जसको म सेवा गर्दछु, उहाँकै एक स्वर्गदूत गएको राती मेरा छेउमा आएर उभिए,</verse>
				<verse number="24">अनि भने, ‘पावल, नडराऊ, तिमीले सिजरको सामु साक्षी दिनैपर्दछ; र तिमीसित यात्रा गरिरहेका सबैको जीवन अनुग्रहका साथ परमेश्‍वरले तिम्रो हातमा सुम्पिदिनुभएको छ।’</verse>
				<verse number="25">त्यसैले मित्रहरूहो, धैर्य धारण गरेर बस्‍नुहोस्, किनकि परमेश्‍वरले मलाई जे भन्‍नुभएको छ त्यही कुरा हुनेछ भनी उहाँमाथि मेरो पूर्ण विश्‍वास छ।</verse>
				<verse number="26">तैपनि हामीचाहिँ कुनै नजिकैको टापूमा बजारिनै पर्छ।”</verse>
				<verse number="27">चौधौं राती पनि आँधीबेहरीले हाम्रो जहाजलाई एड्रिया समुद्रमा हुत्याइरहेकै थियो, तब मध्यराततिर नाविकहरूले आफूहरू कुनै जमिनको नजिकै पुगेको अनुमान लगाए।</verse>
				<verse number="28">त्यहाँनिर पानीको गहिराइ नाप्दा तिनीहरूले एक सय बीस फिट गहिरो भएको पत्ता लगाए। त्यसको केही समयपछि तिनीहरूले फेरि गहिराइ नापे, र त्यस ठाउँमा नब्बे फिटमात्रै गहिरो रहेको पाए।</verse>
				<verse number="29">हाम्रा जहाज कुनै पनि चट्टानसँगै बजारिन सक्ने डरले जहाजको पछिल्तिरबाट तिनीहरूले चारओटा लङ्गर खसाले, र चाँडै बिहान होस् भनी प्रार्थना गरे।</verse>
				<verse number="30">जहाजबाट भाग्न खोजेर नाविकहरूले केही लङ्गरहरू खसाल्ने बहाना गरी सुरक्षा-डुङ्गालाई समुद्रमा खसाले।</verse>
				<verse number="31">त्यो देखेर पावलले कप्‍तान र सिपाहीहरूलाई भने, “यी मानिसहरू जहाजमा बसेनन् भने तपाईंहरू बाँच्न सक्नुहुन्‍न।”</verse>
				<verse number="32">यो सुनेपछि सिपाहीहरूले सुरक्षा-डुङ्गालाई बाँधेको डोरीहरू काटिदिए र त्यसलाई बगेर जानदिए।</verse>
				<verse number="33">झिसमिसे बिहानी हुनुभन्दा अघि पावलले यसो भन्दै सबैलाई भोजन गर्नाका लागि आग्रह गरे, “बितेका चौध दिनदेखि तपाईंहरू निरन्तर व्याकुल हुनुहुन्छ। तपाईंहरूले केही खानुभएको पनि छैन।</verse>
				<verse number="34">अब म तपाईंहरूलाई केही भोजन लिनुहोस् भनी आग्रह गर्दछु। बाँच्नका निम्ति तपाईंहरूलाई यसको आवश्यकता छ। तपाईंहरूमध्ये कसैको शिरबाट एउटा कपाल पनि झर्नेछैन।”</verse>
				<verse number="35">यति भनिसकेपछि उनले केही रोटी लिए, र तिनीहरू सबैका सामु परमेश्‍वरलाई धन्यवाद दिए। त्यसपछि रोटी भाँचेर उनले खान थाले।</verse>
				<verse number="36">यो देखेर तिनीहरू सबै प्रोत्साहित भए, र तिनीहरूले पनि केही खानेकुरा खान थाले।</verse>
				<verse number="37">हामी सबै मिलाएर त्यस जहाजमा दुई सय छयहत्तरजना थियौं।</verse>
				<verse number="38">तिनीहरू सबैले यथेष्‍ट भोजन खाएपछि जहाजमा भएको गहुँ समुद्रमा फालेर त्यसलाई हलुको पारे।</verse>
				<verse number="39">जब उज्यालो भयो, तिनीहरूले त्यो ठाउँ चिन्‍न सकेनन्, तर बलौटे किनार भएको एउटा खाडी देखेर सम्भव भएमा त्यसै ठाउँमा जहाज किनारा लगाउने तिनीहरूले निर्णय गरे।</verse>
				<verse number="40">तिनीहरूले लङ्गरहरू काटेर तल खसाए, र त्यसलाई समुद्रमै छोडिदिए। त्यस बेला पतवारहरूलाई बाँधेर राखिएको डोरीहरू पनि खोलिदिए। त्यसपछि अगाडिको पाललाई बतासको दिशातिर फर्काइदिए र जहाजलाई किनारातिर जानदिए।</verse>
				<verse number="41">तर बालुवाको थुप्रोमा जहाज ठोक्‍किन पुग्यो र त्यसैमा भासियो। जहाजको अघिल्‍लो भाग त्यसैमा अड्कियो र चल्न सकेन; अनि जहाजको पछिल्‍लो भाग समुद्रका छालहरूका धक्‍काले टुक्रिन थाल्यो।</verse>
				<verse number="42">कैदीहरूमध्ये कुनै पनि कैदी पौडेर नभागोस् भनेर सिपाहीहरूले तिनीहरूलाई मार्ने योजना बनाए।</verse>
				<verse number="43">तर कप्‍तानले पावलको ज्यान बचाउन चाहन्थे र सिपाहीहरूलाई तिनीहरूका योजनाबाट तिनले रोके। तिनले पौडी खेल्न सक्नेहरूलाई जहाजबाट हाम फालून् र किनारमा उत्रून् भन्‍ने आदेश दिए।</verse>
				<verse number="44">अरूहरूलाई चाहिँ फल्याक अथवा जहाजका टुक्राहरूको सहाराबाट किनारमा जाऊन् भन्‍ने आदेश दिए। यसरी सबैजना सुरक्षित किनारमा पुगे।</verse>
			</chapter>
			<chapter number="28">
				<verse number="1">सुरक्षित साथ किनारमा पुगेपछि हामीले थाहा पायौं, त्यो टापूको नाउँ माल्टा रहेछ।</verse>
				<verse number="2">टापूका बासिन्दाहरूले हामीप्रति अद्भुत दया देखाए। पानी परिरहेको र जाडो भएकोले तिनीहरूले आगो बालेर हाम्रो स्वागत गरे।</verse>
				<verse number="3">जब पावलले एक बिटा दाउरा जम्मा गरेर त्यसलाई बलिरहेको आगोमा राखे, तब आगोको रापले एउटा विषालु सर्प निस्क्यो र तिनको हातमा बेह्रियो।</verse>
				<verse number="4">जब टापूका बासिन्दाहरूले तिनको हातमा सर्प बेह्रिएर झुण्डिएको देखे, तब तिनीहरू एक-अर्कासँग भन्‍न थाले, “पक्‍कै पनि यो मानिस हत्यारा हुनुपर्दछ; किनकि समुद्रको सङ्कटबाट यो बाँचे तापनि न्यायकी देवीबाट अब बाँच्नेछैन।”</verse>
				<verse number="5">तर पावलले आफ्ना हात झट्कारेर सर्पलाई आगोमा फालिदिए र उनलाई केही बिगार भएको अनुभव गरेनन्।</verse>
				<verse number="6">मानिसहरूले तिनको शरीर सुनिएर वा अकस्मात् भुइँमा लडेर मर्लान् भनी ठानेका थिए; तर धेरै बेरसम्म पर्खिंदा पनि उनलाई त्यस्तो कुनै बिगार नभएको देखेपछि, तिनीहरूका सोचाई फेरियो र उनलाई देवता भन्‍न थाले।</verse>
				<verse number="7">त्यस ठाउँ नजिकै पोब्लियसको जग्गाजमिन थियो, जो त्यस टापूका मुखिया थिए। तिनले आफ्नो घरमा हामीलाई निम्तो गरे र तीन दिनसम्म मित्रभावसहित पाहुनासत्कार गरे।</verse>
				<verse number="8">तिनका बुबा आउँमासी र ज्वरोले गर्दा बिछ्यौनामा परेका थिए। तिनलाई हेर्न पावल भित्र कोठामा गए, र त्यहाँ प्रार्थना गरेपछि तिनले आफ्नो हात बिरामीमाथि राखेर तिनलाई निको पारे।</verse>
				<verse number="9">यो घटना भएपछि त्यस टापूका अरू सबै बिरामीहरू उनीकहाँ आए, र तिनीहरू पनि निको पारिए।</verse>
				<verse number="10">तिनीहरूले धेरै तरिकाबाट हाम्रो सम्मान गरे; र जब हामी यात्राका निम्ति तयार भयौं, तिनीहरूले हामीलाई यात्रामा चाहिने जति सामानहरू पनि दिए।</verse>
				<verse number="11">तीन महिनापछि यसै टापूमा हिउँद काट्न आएको एउटा जहाजमा हामी चढ्यौं। त्यो जहाज अलेक्जेन्ड्रियाको थियो, जसको अघिल्‍लो भागमा कास्टर र पोल्‍लुक्स जुम्ल्याहा देवहरूको मूर्ति खोपिएको थियो।</verse>
				<verse number="12">सुराकुसाईमा पुगेपछि त्यहाँ हामी तीन दिन बस्यौं।</verse>
				<verse number="13">त्यहाँबाट आफ्नो यात्रा अगाडि बढाउँदै हामी रेगियन आइपुग्यौं। भोलिपल्ट दक्षिणी बतास बग्यो र अर्को दिन हामी पटिओली आइपुग्यौं।</verse>
				<verse number="14">त्यहाँ हामीले केही विश्‍वासीहरूलाई भेट्यौं, तिनीहरूले हामीलाई एक हप्‍ता बस्‍ने निम्तो दिए; र यसरी हामी रोम आइपुग्यौं।</verse>
				<verse number="15">त्यहाँका दाजुभाइ-दिदीबहिनीहरूले हाम्रो आगमनका बारेमा सुनेका थिए, त्यसैले हामीलाई भेट्न अप्पियसको बजार र तीन-पाटी भनिने ठाउँसम्म तिनीहरू आए। यी मानिसहरूलाई देखेर पावलले परमेश्‍वरलाई धन्यवाद चढाए, र प्रोत्साहित भए।</verse>
				<verse number="16">जब हामी रोम शहर प्रवेश गर्‍यौं, तब एउटा सिपाहीको रेखदेखमा पावललाई अलग्गै बस्‍ने अनुमति मिल्यो।</verse>
				<verse number="17">तीन दिनपछि पावलले त्यहाँका स्थानीय यहूदी अगुवाहरूलाई बोलाए। जब तिनीहरू सबैजना जम्मा भए, तब पावलले तिनीहरूलाई भने: “मेरा दाजुभाइ-दिदीबहिनीहरू, मैले हाम्रा मानिसहरूका विरुद्धमा वा हाम्रा पुर्खाहरूको रीतिथितिका विरुद्धमा केही पनि गरेको थिइनँ, तर पनि म यरूशलेममा समातिएँ र रोमीहरूलाई सुम्‍पिइएँ।</verse>
				<verse number="18">तिनीहरूले मेरो जाँच गरे, र छोडिदिने विचार गरे; किनभने मृत्युको सजाय पाउने खालको अपराध मैले गरेको थिइनँ।</verse>
				<verse number="19">तर यहूदीहरूले यसको विरोध गरेपछि सिजरकहाँ उजुर गर्न म बाध्य भएँ। मैले मेरा आफ्नै मानिसहरूका विरुद्धमा कुनै किसिमको आरोप लगाउन खोजेको थिइनँ।</verse>
				<verse number="20">यसैकारण तपाईंहरूसँग भेटेर कुराकानी गर्न मैले तपाईंहरूलाई बोलाएको हुँ; किनभने इस्राएलको आशाको कारण म यस साङ्लोले बाँधिएको छु।”</verse>
				<verse number="21">तिनीहरूले जवाफ दिए, “तपाईंको विषयमा लेखिएको कुनै पनि पत्र हामीले यहूदियाबाट पाएका छैनौं र त्यतातिरबाट आउने कुनै पनि हाम्रो मानिसले तपाईंका बारेमा बयान दिएको वा कुनै पनि खराब कुरा भनेको छैन।</verse>
				<verse number="22">तर पनि तपाईंका धारणाहरू हामी सुन्‍न चाहन्छौं; किनकि यस पन्थका विरुद्धमा मानिसहरू जताततै कुरा गरिरहेका छन्।”</verse>
				<verse number="23">तिनीहरूले पावलसँग भेट्ने दिन तोके, अनि त्यस दिन पहिलेकोभन्दा पनि ठूलो संख्यामा मानिसहरू पावल बसेको ठाउँमा आए। तिनीहरूलाई बिहानदेखि साँझसम्म उनले परमेश्‍वरको राज्यको वर्णन गरे; र मोशाको व्यवस्था र अगमवक्‍ताहरूका पुस्तकबाट तिनीहरूलाई येशूप्रति विश्‍वास दिलाउने प्रयत्‍न गरे।</verse>
				<verse number="24">उनले भनिएका ती कुराहरूमा कतिले विश्‍वास गरे, र कतिले विश्‍वास गरेनन्।</verse>
				<verse number="25">तिनीहरू आपसमै यस विषयमा असहमत भएर त्यहाँबाट हिँड्न थाले। त्यो देखेर पावलले यसरी आफ्नो अन्तिम वक्‍तव्य दिए: “पवित्र आत्माले तपाईंका पितापुर्खाहरूलाई सत्य भन्‍नुभएको थियो, जब उहाँले यशैया अगमवक्‍ताद्वारा बोल्नुभएको थियो:</verse>
				<verse number="26">“ ‘यी मानिसहरूकहाँ जाऊ र भन, “तिमीहरू सुनिरहनेछौ, तर कहिल्यै बुझ्नेछैनौ; तिमीहरू सदा देख्नेछौ, तर कहिल्यै चिन्‍नेछैनौ।”</verse>
				<verse number="27">किनकि यी मानिसहरूका हृदय कठोर भएका छन्; आफ्ना कानले तिनीहरू मुस्किलले सुन्छन्, र तिनीहरूले आफ्ना आँखा बन्द गरेका छन्; नत्र ता तिनीहरूले आफ्ना आँखाले देख्नेथिए, आफ्ना कानले तिनीहरू सुन्‍नेथिए, आफ्ना हृदयले बुझ्नेथिए र मतिर फर्कनेथिए, र म तिनीहरूलाई निको पार्नेथिएँ।’</verse>
				<verse number="28">“त्यसकारण तपाईंहरू यो कुरो जान्‍नुहोस् भन्‍ने म चाहन्छु र परमेश्‍वरको मुक्‍ति गैरयहूदीहरूका निम्ति पठाइएको छ, अनि तिनीहरूले यो स्वीकार्नेछन्।”</verse>
				<verse number="29">पावलको मुखबाट निस्केका यी अन्तिम वचनहरू सुनेपछि आपसमा ठूलो वाद-विवाद गर्दै ती यहूदीहरू त्यहाँबाट बिदा भए।</verse>
				<verse number="30">दुई वर्षसम्म आफूले भाडामा लिएको घरमा पावल त्यहीं बसे, र तिनलाई भेट्न आउने जति सबैजनालाई तिनले स्वागत गरे।</verse>
				<verse number="31">उनले निर्भयताका साथ र कुनै बाधाविना परमेश्‍वरको राज्यको प्रचार गरे, र प्रभु येशू ख्रीष्‍टको बारेमा शिक्षा दिए।</verse>
			</chapter>
		</book>
		<book number="45">
			<chapter number="1">
				<verse number="1">म पावल, ख्रीष्‍ट येशूको एक सेवक, प्रेरित हुनालाई बोलाइएको र परमेश्‍वरका सुसमाचारको निम्ति अलग गरिएको,</verse>
				<verse number="2">जुन सुसमाचार परमेश्‍वरले पहिले नै उहाँका अगमवक्‍ताहरूद्वारा पवित्र धर्मशास्त्रमा प्रतिज्ञा गर्नुभएको थियो।</verse>
				<verse number="3">यो सुसमाचार उहाँको पुत्रको बारेमा हो, जो शरीरअनुसार राजा दाविदको वंशबाट जन्मनुभएको थियो,</verse>
				<verse number="4">अनि उहाँ येशू ख्रीष्‍ट हाम्रा प्रभु हुनुहुन्छ, जो मरेकाहरूबाट पुनर्जीवित भएर पवित्र आत्माको शक्‍तिद्वारा परमेश्‍वरका पुत्रको रूपमा नियुक्‍त हुनुभयो।</verse>
				<verse number="5">उहाँका नाउँको महिमाको लागि विश्‍वासबाट आउने आज्ञाकारीताको निम्ति सबै मानव जातिहरूलाई सुसमाचार सुनाउन, उहाँद्वारा हामीले अनुग्रह र प्रेरितीय काम पाएका छौं।</verse>
				<verse number="6">अनि तिमीहरू पनि येशू ख्रीष्‍टका आफ्नै हुनालाई बोलाइएका मध्येका हौ।</verse>
				<verse number="7">रोममा भएका सबैलाई, जो परमेश्‍वरका प्रिय र पवित्र जन हुनालाई बोलाइएका छन्: हाम्रा पिता परमेश्‍वर र प्रभु येशू ख्रीष्‍टमा तिमीहरूलाई अनुग्रह र शान्ति!</verse>
				<verse number="8">सर्वप्रथम, म तिमीहरू सबैका निम्ति येशू ख्रीष्‍टद्वारा परमेश्‍वरलाई धन्यवाद चढाउँछु; किनकि तिमीहरूको विश्‍वास सारा संसारमा प्रसिद्ध भइरहेको छ।</verse>
				<verse number="9">परमेश्‍वर, जसको सेवा उहाँको पुत्रको सुसमाचार प्रचारमा म सम्पूर्ण हृदयले गर्दछु, उहाँ नै मेरो साक्षी हुनुहुन्छ, कि कसरी म निरन्तर तिमीहरूलाई प्रार्थनामा याद गर्दछु।</verse>
				<verse number="10">मेरा हर समयको प्रार्थनामा र अहिले पनि म प्रार्थना गर्दछु, कि अन्त्यमा परमेश्‍वरको इच्छाद्वारा तिमीहरूकहाँ आउनलाई मेरो निम्ति बाटो खोलिएको होस्।</verse>
				<verse number="11">म तिमीहरूलाई भेट्ने उत्कट इच्छा गर्दछु, ताकि तिमीहरूलाई आत्मिक रूपमा बलियो बनाउनलाई केही आत्मिक वरदान दिन सकूँ।</verse>
				<verse number="12">तिमीहरू र म एक-अर्काका विश्‍वासले प्रोत्साहित हुन सकौं।</verse>
				<verse number="13">दाजुभाइ-दिदीबहिनीहरूहो, म तिमीहरू अजान रहो भन्‍ने चाहन्‍नँ। अरू मानव जातिहरूका बीचमा मैले आत्मिकी फल बटुलेझैं तिमीहरूका बीचबाट पनि आत्मिकी फल पाउन सकूँ भनेर तिमीहरूकहाँ आउनलाई मैले धेरैपल्ट योजना बनाएँ, तर अहिलेसम्म यसो गर्नबाट रोकिएको छु।</verse>
				<verse number="14">म सभ्य तथा असभ्य, शिक्षित तथा अशिक्षित दुवैको ऋणी छु।</verse>
				<verse number="15">यसैकारण तिमीहरू रोममा भएकाहरूलाई पनि सुसमाचार प्रचार गर्नलाई म उत्सुक छु।</verse>
				<verse number="16">किनकि म सुसमाचारसँग लजाउँदिनँ; किनभने यो परमेश्‍वरको शक्‍ति हो, जसले विश्‍वास गर्नेहरू सबैमा मुक्‍ति ल्याउँदछ: यहूदीलाई पहिले, त्यसपछि गैरयहूदीलाई।</verse>
				<verse number="17">किनकि सुसमाचारमा परमेश्‍वरको धार्मिकता प्रकट भएको छ, जुन धार्मिकता सुरुदेखि अन्त्यसम्म विश्‍वासद्वारा आउँछ, धर्मशास्त्रमा यसरी लेखिएको छ: “धर्मी जनचाहिँ विश्‍वासद्वारा नै जिउनेछ।”</verse>
				<verse number="18">स्वर्गबाट परमेश्‍वरको क्रोध ती मानिसहरूका सारा भक्‍तिहीनता तथा दुष्‍टताको विरुद्ध प्रकट भइरहेको छ, जसले सत्यतालाई आफ्ना दुष्‍टताद्वारा दबाइराखेका छन्।</verse>
				<verse number="19">परमेश्‍वरको विषयमा जान्‍न सकिने कुरा उनीहरूको अघि प्रष्‍ट छ, किनभने परमेश्‍वरले नै यो कुरा उनीहरूलाई प्रष्‍ट पारिदिनुभएको छ।</verse>
				<verse number="20">किनकि परमेश्‍वरका अदृश्य गुणहरू, उहाँका अनन्त शक्‍ति र ईश्‍वरीय स्वभाव, संसारको सृष्‍टिदेखि नै बनाइएका थोकहरूमा छर्लङ्गै देखिएका छन्; र बनाइएका थोकहरूबाट बुझ्न सकिन्छ। यसैले मानिसहरूलाई परमेश्‍वरको विषयमा जान्‍न नसकिने कुनै पनि बहाना छैन।</verse>
				<verse number="21">तिनीहरूले परमेश्‍वरलाई चिनेर पनि उहाँलाई परमेश्‍वरको रूपमा न महिमा दिए, न ता धन्यवाद नै दिए; बरु तिनीहरूका सोच व्यर्थ हुनगयो, र तिनीहरूका मूर्ख हृदयहरू अँध्यारा भए।</verse>
				<verse number="22">तिनीहरू आफू बुद्धिमान् हुने दाबी गरे तापनि मूर्ख नै बने।</verse>
				<verse number="23">अनि अविनाशी परमेश्‍वरलाई महिमा दिनुको साटो जीवित मानिसजस्ता देखिने प्रतिमाहरू, चराचुरुङ्गीहरू, पशुहरू र घस्रने जनावरहरूका मूर्तिहरूलाई महिमा दिए।</verse>
				<verse number="24">यसकारण परमेश्‍वरले तिनीहरूका हृदयका खराब अभिलाषाहरूलाई यौन अशुद्धतामा छोडिदिनुभयो, ताकि तिनीहरूले एक-अर्कासँग आफ्ना शरीरमा अनादर गरून्।</verse>
				<verse number="25">तिनीहरूले परमेश्‍वरको सत्यतालाई त्यागेर झूटसँग स्वीकारे, र सृष्‍टिकर्ताको सट्टामा सृष्‍टि गरिएका थोकहरूको सेवा र आराधना गरे। सृष्‍टिकर्ता, जो सदा-सर्वदा प्रशंसाको योग्य हुनुहुन्छ, आमेन!</verse>
				<verse number="26">यसैकारण परमेश्‍वरले तिनीहरूलाई शर्मलाग्दो कामवासनाको निम्ति छोडिदिनुभयो। तिनीहरूका स्त्रीहरूले पनि स्वभाविक शारीरिक सम्बन्धलाई अस्वभाविक सम्बन्धमा परिणत गरे।</verse>
				<verse number="27">त्यसरी नै पुरुषहरूले पनि स्त्रीहरूसँगको स्वभाविक शारीरिक सम्बन्धलाई त्यागेर अरू पुरुषहरूसँग कामवासनाले जल्न लागे। पुरुषहरूले पुरुषहरूसँग निर्लज्ज शारीरिक सम्बन्ध राख्न लागे, र तिनीहरू आफ्नो गल्तीको दण्ड भोगे।</verse>
				<verse number="28">तिनीहरूले परमेश्‍वरलाई स्वीकार गर्न उचित नठानेकाले परमेश्‍वरले पनि तिनीहरूलाई भ्रष्‍ट मन दिनुभयो; ताकि तिनीहरूले जुन काम गर्न नहुने त्यही काम गरून्।</verse>
				<verse number="29">तिनीहरू सब प्रकारका दुष्‍टता, खराबी, लोभ, भ्रष्‍टताले भरिएका छन्। तिनीहरूका जीवन ईर्ष्या, हत्या, झगडा, छल र डाहले भरिएका छन्। तिनीहरू कुरा काट्ने,</verse>
				<verse number="30">निन्दा गर्ने, परमेश्‍वरलाई घृणा गर्ने, ढीट, अहङ्कारी, घमण्डी, तिनीहरू दुष्‍ट काम गर्न नयाँ तरिकाहरू बनाउँछन्; तिनीहरू आफ्ना आमाबुबाका आज्ञा पालन गर्दैनन्।</verse>
				<verse number="31">तिनीहरू निर्बुद्धि, विश्‍वासघाती, निर्दयी र क्रूर छन्।</verse>
				<verse number="32">यद्यपि तिनीहरू परमेश्‍वरका धार्मिक विधान जान्दछन्, कि यस्ता काम गर्नेहरू मृत्युका योग्य हुन्छन्। तिनीहरू यस्ता काम गरिरहने मात्र होइन, तर यस्ता काम गर्नेहरूलाई समर्थन पनि दिन्छन्।</verse>
			</chapter>
			<chapter number="2">
				<verse number="1">यसकारण ए मानिस तिमी, जो अरूलाई दोष लगाउँछौ, तिमीहरूलाई केही बहाना छैन; किनकि जसरी तिमी अरूको न्याय गर्दछौ, त्यसरी नै आफूलाई पनि दोषी तुल्याइरहेका छौ; किनकि जुन कुराको निम्ति अरूलाई दोषी तुल्याउँछौ, तिमीले पनि त्यही काम गरिरहेका हुन्छौ।</verse>
				<verse number="2">हामी जान्दछौं कि, यस्ता काम गर्नेहरूका विरुद्ध परमेश्‍वरले सत्यताअनुसार न्याय गर्नुहुन्छ।</verse>
				<verse number="3">यसकारण ए मानिस, तिमी अरूलाई न्याय गर्दछौ र आफूले चाहिँ त्यही काम गर्छौ भने, के तिमी परमेश्‍वरको न्यायदेखि उम्कन सक्छौ भनी सम्झन्छौ?</verse>
				<verse number="4">अथवा परमेश्‍वरको दयाले तिमीहरूलाई पश्‍चात्तापमा डोर्‍याउँछ भन्‍ने कुराको आभाष नगरी तिमी परमेश्‍वरको दयाको प्रचुरता, सहनशीलता र धैर्यतालाई तुच्छ ठान्छौ?</verse>
				<verse number="5">तर तिमीहरूका आफ्ना हठी स्वभाव र अपश्‍चात्तापी हृदयका कारण परमेश्‍वरको धार्मिक न्याय प्रकट हुने त्यस क्रोधका दिनको लागि आफ्नो निम्ति क्रोध थुपारिरहेछौ।</verse>
				<verse number="6">परमेश्‍वरले “प्रत्येकलाई तिनीहरूका कामअनुसार दण्ड दिनुहुनेछ।”</verse>
				<verse number="7">परमेश्‍वरले तिनीहरूलाई अनन्त जीवन दिनुहुन्छ जो महिमा, आदर र अमरताको खोजी गर्दै धैर्यसँग असल काममा लागिरहन्छन्।</verse>
				<verse number="8">तर जो स्वार्थी छन् र सत्यलाई इन्कार गरेर दुष्‍टताको पछि लाग्छन्, तिनीहरूमाथि रिस र क्रोध आइपर्नेछन्।</verse>
				<verse number="9">दुष्‍ट काम गर्ने सबै मानिसहरूमाथि दुःख र सङ्कष्‍ट आइपर्नेछन्: पहिले यहूदीहरूमाथि, त्यसपछि गैरयहूदीहरू माथि;</verse>
				<verse number="10">तर जसले काम असल गर्छन्, तिनीहरूलाई महिमा, आदर र शान्ति दिइनेछ: पहिले यहूदीहरूलाई, अनि गैरयहूदीहरूलाई।</verse>
				<verse number="11">किनकि परमेश्‍वरले पक्षपात गर्नुहुन्‍न।</verse>
				<verse number="12">यद्यपि गैरयहूदीहरूसँग परमेश्‍वरको लिखित व्यवस्था कहिल्यै थिएन, जब उनीहरू पाप गर्छन्, उनीहरू नष्‍ट हुनेछन्; र यहूदीहरू, जससँग परमेश्‍वरको व्यवस्था छ, जब उनीहरू यसको पालना गर्न असफल हुन्छन्, यही व्यवस्थाद्वारा उनीहरूको न्याय गरिनेछ।</verse>
				<verse number="13">किनकि व्यवस्था सुन्‍नेहरू परमेश्‍वरका सामुन्‍ने धर्मी ठहरिँदैनन्, तर व्यवस्थालाई पालन गर्नेहरूचाहिँ धर्मी ठहरिनेछन्।</verse>
				<verse number="14">वास्तवमा गैरयहूदीहरू व्यवस्थाविना पनि स्वभावैले व्यवस्थाअनुसार चल्दछन्, तब तिनीहरूमा व्यवस्था नभए पनि तिनीहरू आफै व्यवस्था हुन्छन्।</verse>
				<verse number="15">परमेश्‍वरको व्यवस्था तिनीहरूका हृदयमा लेखिएको तिनीहरू देखाउँछन्; किनकि तिनीहरूका आफ्नै विवेक र विचारले कि ता तिनीहरूलाई दोष्याउँछन्, कि ता तिनीहरूले गरेका काम सही छन् भनेर भन्छन्।</verse>
				<verse number="16">अनि यी कुराहरू त्यस दिन हुनेछ, जब मैले प्रचार गरेको सुसमाचारअनुसार येशू ख्रीष्‍टद्वारा परमेश्‍वरले मानिसहरूका गोप्य कुराहरूको न्याय गर्नुहुनेछ।</verse>
				<verse number="17">अहिले तिमी आफूलाई यहूदी हुँ भन्छौ भने व्यवस्थामाथि भर पर्दछौ, र परमेश्‍वरसँगको सम्बन्धमा गर्व गर्दछौ,</verse>
				<verse number="18">तिमीहरू उहाँको इच्छा जान्दछौ, उत्तम कुरा के हो तिमीहरूलाई थाहा छ; किनकि तिमीहरूलाई व्यवस्थाबाट सिकाइएको छ।</verse>
				<verse number="21">तिमीहरू, जो अरूलाई सिकाउँछौ, के आफैलाई चाहिँ सिकाउँदैनौ? तिमी अरूहरूलाई चोरी गर्नुहुन्‍न भनी प्रचार गर्छौ, तिमी आफूचाहिँ चोरी गर्छौ?</verse>
				<verse number="22">तिमी व्यभिचार नगर्नू भनी भन्छौ, आफैचाहिँ व्यभिचार गर्छौ त? मूर्तिपूजालाई घृणा गर्छौ, के तिमी मन्दिरहरू लुट्छौ त?</verse>
				<verse number="23">तिमी व्यवस्थामा घमण्ड गर्नेहरू, व्यवस्था उलङ्घन गरेर परमेश्‍वरको अनादर गर्छौ?</verse>
				<verse number="24">धर्मशास्त्रमा यसरी लेखिएको छ: “तिमीहरूका कारणले गैरयहूदीहरूबीच परमेश्‍वरको नाउँको निन्दा भएको छ।”</verse>
				<verse number="25">यदि व्यवस्थाको पालन गर्‍यौ भने खतनाको महत्त्व रहन्छ, तर व्यवस्थाको उलङ्घन गर्‍यौ भने तिमी खतना नगर्नेजस्तै हुन्छौ।</verse>
				<verse number="26">खतना नभएकाहरू व्यवस्थाअनुसार चल्दछन् भने के तिनीहरू खतना भएकाजस्तै ठहरिँदैनन् र?</verse>
				<verse number="27">तब शरीरमा खतना नभए तापनि व्यवस्था पालन गर्नेहरूले लिखित नियम भएका र खतना पनि भएका, तर व्यवस्था भङ्ग गर्ने तिमीहरूलाई दोषी ठहराउँछन्।</verse>
				<verse number="28">बाहिरी रूपमा यहूदी देखा पर्ने सबै साँचो यहूदी होइनन्, न ता बाहिरी रूप र शारीरिक खतना नै साँचो खतना हो।</verse>
				<verse number="29">बरु साँचो यहूदी ऊचाहिँ हो, जो भित्रबाटै यहूदी हो; अनि साँचो खतना पनि आत्माद्वारा हृदयको खतना हो, तर लिखित नियमद्वारा होइन। यस्तो मानिसको प्रशंसा मानिसहरूबाट होइन, तर परमेश्‍वरबाट हुन्छ।</verse>
			</chapter>
			<chapter number="3">
				<verse number="1">त्यसो भए यहूदी हुनुमा के फाइदा छ, अथवा खतनामा के महत्त्व छ?</verse>
				<verse number="2">वास्तवमा धेरै फाइदाहरू छन्। सर्वप्रथम ता परमेश्‍वरको प्रकाश यहूदीहरूलाई सुम्पिएको हो।</verse>
				<verse number="3">केही व्यक्‍तिहरू विश्‍वासयोग्य भएनन् ता के भयो? के तिनीहरूका अविश्‍वासयोग्यताले परमेश्‍वरको विश्‍वसनीयतालाई रद्द तुल्याउँछ र?</verse>
				<verse number="4">वास्तवमा होइन! परमेश्‍वर सत्य ठहरिनुभएको होस् र सबै मानिस झूटा साबित होऊन्। यस्तो लेखिएको छ: “तपाईं जब बोल्नुहुन्छ, आफ्ना कुरामा साँचो प्रमाणित हुनुभएको होस्, र न्याय गर्दा विजयी हुनुभएको होस्।”</verse>
				<verse number="5">तर यदि हाम्रो अधार्मिकताले परमेश्‍वरको धार्मिकतालाई अझ प्रष्‍ट गराउँछ भने ता हामीले के भन्‍ने? परमेश्‍वरको क्रोध हामीमा पर्दा के उहाँ अन्यायी हुनुहुन्छ र? म मानवीय तर्क प्रयोग गर्न चाहन्छु।</verse>
				<verse number="6">पक्‍कै पनि होइन! यदि त्यस्तो हो भने ता, धर्मी परमेश्‍वरले कसरी संसारको न्याय गर्नुहुन्छ?</verse>
				<verse number="7">कसैले तर्क गर्ला, “यदि मेरो झूटद्वारा परमेश्‍वरको सत्यताले उहाँको महिमालाई बढाउँछ भने म किन पापीझैं दोषी ठहरिन्छु त?”</verse>
				<verse number="8">त्यसो भए किन यसो नभन्‍ने त, “हामी खराब काम गरौं, ताकि यसबाट असल आउन सकोस्?” केही मानिसहरूले हामीले यस्तो भन्छौं भन्दै हाम्रो निन्दा गर्छन्। यस्ता कुरा गर्नेहरू दोषी ठहरिन योग्यका हुन्छन्।</verse>
				<verse number="9">त्यसो हो भने के हामी यहूदीहरू उनीहरूभन्दा असल छौं त? कदापि छैनौं! हामीले अघि नै यहूदी र गैरयहूदीहरू दुवै पापको शक्‍तिको अधीनतामा भएको कुरामा प्रमाणित गरिसकेका छौं।</verse>
				<verse number="10">यसरी लेखिएको छ: “धर्मी कोही छैन, एकजना पनि छैन;</verse>
				<verse number="11">बुझ्ने कोही छैन, परमेश्‍वरलाई खोज्ने पनि कोही छैन।</verse>
				<verse number="12">सबै परमेश्‍वरदेखि तर्किगएका छन्, ती सबै एकसाथ काम नलाग्ने भएका छन्; भलाइ गर्ने कोही छैन, एकजना पनि छैन।”</verse>
				<verse number="13">“तिनीहरूका घाँटी खुल्‍ला चिहानहरू हुन्; तिनीहरूका जिब्राले झूटा कुरा बोल्छन्।” “तिनीहरूका ओठमा विषालु सर्पका विष छ।”</verse>
				<verse number="14">“तिनीहरूका मुख श्राप र तीतोपनाले भरिएका छन्।”</verse>
				<verse number="15">“तिनीहरूका खुट्टा रगत बगाउन सदा तयार छन्;</verse>
				<verse number="16">तिनीहरूका मार्गहरू विनाश र दूर्दशाले भरिएका छन्,</verse>
				<verse number="17">तिनीहरूले शान्तिको मार्गलाई चिनेकै छैनन्।”</verse>
				<verse number="18">“तिनीहरूका आँखामा परमेश्‍वरको डरै छैन।”</verse>
				<verse number="19">अब हामी जान्दछौ कि, व्यवस्थाले जे भन्दछ, व्यवस्थाका अधीनतामा हुनेहरूलाई नै भन्दछ, ताकि सबैका मुख बन्द होस् र सारा संसारलाई परमेश्‍वरको अघि जवाफदेही बनाइयोस्।</verse>
				<verse number="20">यसैकारण व्यवस्था पालन गरेर कोही पनि परमेश्‍वरको दृष्‍टिमा धर्मी ठहरिँदैन। व्यवस्थाले हामीलाई हाम्रा पापको बारेमा सचेत चाहिँ गराउँदछ।</verse>
				<verse number="21">तर अब व्यवस्थाविना नै परमेश्‍वरबाट पापको क्षमादान प्रकट भएको छ, जसको गवाही व्यवस्था र अगमवक्‍ताहरूले दिन्छन्।</verse>
				<verse number="22">यो पापको क्षमादान चाहिँ येशू ख्रीष्‍टमा विश्‍वास गर्ने सबैले विश्‍वासद्वारा प्राप्‍त गर्दछन्। यसमा यहूदी र गैरयहूदी बीच कुनै भिन्‍नता छैन,</verse>
				<verse number="23">किनकि सबैले पाप गरेका छन् र परमेश्‍वरको महिमाबाट टाढा भएका छन्;</verse>
				<verse number="24">र परमेश्‍वरको अनुग्रहले ख्रीष्‍ट येशूबाट आउने उद्धारद्वारा सबैजना सित्तैंमा धर्मी ठहराइएका छन्।</verse>
				<verse number="25">परमेश्‍वरले ख्रीष्‍टलाई उहाँको रगत बगाइद्वारा पाप क्षमाको बलिदानको रूपमा प्रस्तुत गर्नुभयो; जुन विश्‍वासद्वारा ग्रहण गर्नुपर्दछ। यो उहाँले आफ्नो धार्मिकता प्रकट गर्नलाई यसो गर्नुभएको थियो; किनकि उहाँको सहनशीलतामा पहिले गरिएका पापहरू उहाँले दण्ड दिनुभएन।</verse>
				<verse number="26">परमेश्‍वरले वर्तमान समयमा आफ्नो धार्मिकता प्रकट गर्नलाई यसो गर्नुभयो, ताकि उहाँले आफैलाई र येशूमा विश्‍वास गर्नेहरूलाई धर्मी ठहराउन सक्नुभएको होस्।</verse>
				<verse number="27">अब के कुरामा घमण्ड गर्ने त? किनकि घमण्ड गर्ने ठाउँ नै छैन, कुन नियमको आधारमा घमण्ड गर्ने? कामको व्यवस्थाद्वारा हो? होइन, तर विश्‍वासको सिद्धान्तद्वारा हो।</verse>
				<verse number="28">यसकारण हामी यो मान्छौ कि, मानिस व्यवस्थाविना नै विश्‍वासद्वारा धर्मी ठहरिन्छ।</verse>
				<verse number="29">के परमेश्‍वर यहूदीहरूका मात्र परमेश्‍वर हुनुहुन्छ त? के उहाँ गैरयहूदीहरूका चाहिँ परमेश्‍वर हुनुहुन्‍न र? उहाँ गैरयहूदीहरूका पनि परमेश्‍वर हुनुहुन्छ।</verse>
				<verse number="30">किनभने परमेश्‍वर एउटै हुनुहुन्छ, उहाँले खतना भएकाहरूलाई पनि विश्‍वासद्वारा र खतना नभएकाहरूलाई पनि त्यही विश्‍वासद्वारा धर्मी ठहराउनुहुनेछ।</verse>
				<verse number="31">त्यसो भए के हामी विश्‍वासद्वारा व्यवस्थालाई व्यर्थ तुल्याउँछौ त? कदापि होइन! बरु हामीले ता व्यवस्थालाई समर्थन गर्छौं।</verse>
			</chapter>
			<chapter number="4">
				<verse number="1">अब शरीरअनुसार हाम्रा पुर्खा अब्राहामका बारेमा के भनौं त, उनले यस सम्बन्धमा के बुझे त?</verse>
				<verse number="2">यदि अब्राहाम आफ्ना कामले धर्मी ठहराइएका भए उनले यसको घमण्ड गर्न सक्थे, तर परमेश्‍वरको अघि त होइन।</verse>
				<verse number="3">धर्मशास्त्रले के भन्दछ? “अब्राहामले परमेश्‍वरलाई विश्‍वास गरे, र यो उनको निम्ति धार्मिकता गनियो।”</verse>
				<verse number="4">काम गर्नेले पाउने ज्याला उसलाई उपहारको रूपमा दिइँदैन, तर हकको रूपमा दिइन्छ।</verse>
				<verse number="5">तथापि जसले काम गर्दैनन्, तर अधर्मीलाई धर्मी ठहराउनुहुने परमेश्‍वरमाथि विश्‍वास गर्छन् भने, तिनीहरूका विश्‍वास धार्मिकता गनिन्छ।</verse>
				<verse number="6">कामविना नै परमेश्‍वरले धर्मी ठहराउनुहुने मानिसका बारेमा दाविदले पनि धन्यको भन्दछन्:</verse>
				<verse number="7">“धन्य हुन् तिनीहरू, जसका अपराधहरू क्षमा भएका छन्, जसका पापहरू ढाकिएका छन्।</verse>
				<verse number="8">धन्य हो त्यो मानिस, जसको पापको लेखा परमेश्‍वरले कहिल्यै गर्नुहुन्‍न।”</verse>
				<verse number="9">के यो आशिष केवल खतनावालहरूका निम्ति मात्र हो कि खतना नभएकाहरूका निम्ति पनि हो? हामीले भन्दै आएका छौं कि, अब्राहामले परमेश्‍वरमा विश्‍वास गरेका कारण यो उनको निम्ति धार्मिकता गनिएको थियो।</verse>
				<verse number="10">अब्राहामको विश्‍वास कुन आधारमा धार्मिकता ठहरियो? उनले खतना गरेपछि कि खतना हुन अघि धर्मी ठहरिए? तर उनको खतनापछि धर्मी ठहरिएको होइन, तर पहिले नै हो!</verse>
				<verse number="11">उनको खतना नहुँदै विश्‍वासद्वारा पाइने धार्मिकताको छाप खतनाको चिन्हको रूपमा पाएका थिए। त्यसैले उनी खतनाविना नै विश्‍वासद्वारा धर्मी ठहरिएका सबैका आत्मिकी पिता हुन्।</verse>
				<verse number="12">अनि उनी ती खतना भएकाहरूका पनि पिता हुन्, जसको खतना मात्र भएको होइन, तर जो त्यही विश्‍वासका पाइलामा हिँड्दछन्, जुन विश्‍वास खतना हुन अघि नै हाम्रा पिता अब्राहाममा थियो।</verse>
				<verse number="13">अब्राहाम र उनका सन्तानहरूले संसारको उत्तराधिकार हुने प्रतिज्ञा व्यवस्थाद्वारा पाएका थिएनन्, तर विश्‍वासबाट आउने धार्मिकताद्वारा प्राप्‍त गरेका थिए।</verse>
				<verse number="14">किनकि यदि व्यवस्थामा भर पर्नेहरू मात्र उत्तराधिकार हुने हो भने त विश्‍वास अनावश्यक र प्रतिज्ञा व्यर्थ हुन्छ।</verse>
				<verse number="15">किनकि व्यवस्था भङ्ग गर्नाले परमेश्‍वर क्रोध ल्याउँछ। अनि जहाँ व्यवस्था छैन, त्यहाँ अपराध पनि हुँदैन।</verse>
				<verse number="16">यसकारण प्रतिज्ञा विश्‍वासबाट आउँदछ; ताकि अनुग्रहद्वारा अब्राहामका सबै सन्तानका निम्ति प्रतिज्ञा निश्‍चित होस्, व्यवस्था मान्‍नेहरूलाई मात्र होइन, तर अब्राहामजस्तै विश्‍वास गर्नेहरूलाई पनि हो, किनकि उनी हामी सबैका पिता हुन्।</verse>
				<verse number="17">यस्तो लेखिएको छ: “मैले तँलाई धेरै जातिहरूका पिता तुल्याएको छु।” तिनी परमेश्‍वरका सामु हाम्रा पिता हुन्, तिनले उनै परमेश्‍वरमाथि विश्‍वास गरे, जसले मरेकाहरूलाई जीवन दिनुहुन्छ र अस्तित्वमा नभएका थोकहरूलाई पनि बोलाएर अस्तित्वमा ल्याउनुहुन्छ।</verse>
				<verse number="18">आशा नभएको अवस्थामा पनि अब्राहामले आशा राखेर विश्‍वास गरे, र उनलाई भनिएको जस्तै, “तेरो सन्तान पनि यस्तै असंख्य हुनेछन्,” उनी धेरै जातिहरूका पिता भए।</verse>
				<verse number="19">प्रायः सय वर्ष पुगिसकेका अब्राहाम मरेतुल्य भइसकेको आफ्नो शरीर तथा साराको कोख बाँझो भएको बुझेर पनि, विश्‍वासमा कमजोर भएनन्।</verse>
				<verse number="20">परमेश्‍वरको प्रतिज्ञामा अविश्‍वास गरी विचलित भएनन्, तर परमेश्‍वरलाई महिमा दिँदै तिनी आफ्ना विश्‍वासमा झन् बलिया भए।</verse>
				<verse number="21">अब्राहामलाई यो पूरा निश्‍चयता थियो कि, परमेश्‍वर आफ्नो प्रतिज्ञा पूरा गर्नलाई सक्षम् हुनुहुन्छ।</verse>
				<verse number="22">अब्राहामको यस्तै विश्‍वासले गर्दा, “यो उनको निम्ति धार्मिकता गनियो।”</verse>
				<verse number="23">“यो उनको निम्ति धार्मिकता गनियो” भन्‍ने वचन उनका निम्ति मात्र लेखिएको थिएन,</verse>
				<verse number="24">तर हाम्रा निम्ति पनि हो; जसले उहाँमाथि विश्‍वास गर्छौं, जसलाई हाम्रा प्रभु येशूलाई मृत्युबाट पुनर्जीवित पार्नुहुने परमेश्‍वरले धर्मी ठहराउनुहुन्छ।</verse>
				<verse number="25">उहाँ हाम्रा अपराधहरूका निम्ति मारिनुभयो र हामीलाई धर्मी तुल्याउनलाई मृत्युबाट जीवित पारिनुभयो।</verse>
			</chapter>
			<chapter number="5">
				<verse number="1">यसकारण हामी विश्‍वासद्वारा धर्मी ठहराइएको हुनाले प्रभु येशू ख्रीष्‍टद्वारा हामीले परमेश्‍वरसँग शान्ति पाएका छौं।</verse>
				<verse number="2">अनि ख्रीष्‍टद्वारा हामीले प्राप्‍त गरेको विश्‍वासको कारण यस अनुग्रहमा हाम्रो पहुँच छ, जसमा हामी अहिले खडा छौं। अनि परमेश्‍वरको महिमाको आशामा हामी रमाउँछौं।</verse>
				<verse number="3">यति मात्र होइन, तर हाम्रो दुःखकष्‍टमा पनि हामी रमाउँछौं, किनकि हामी जान्दछौ दुःखकष्‍टले सहनशीलता,</verse>
				<verse number="4">सहनशीलताले परिपक्वता र परिपक्वताले आशा उत्पन्‍न गराउँछ।</verse>
				<verse number="5">यो आशाले हामीलाई निराश तुल्याउँदैन; किनकि हामीलाई दिइएको पवित्र आत्माद्वारा परमेश्‍वरको प्रेम हाम्रो हृदयमा खन्याइएको छ।</verse>
				<verse number="6">हामीहरू असहाय छँदै, समयको पूर्णतामा ख्रीष्‍ट अधर्मीहरूका निम्ति मर्नुभयो।</verse>
				<verse number="7">धर्मी मानिसको निम्ति मर्न तयार हुने कोही पाइएला, असल मानिसको निम्ति सायद कसैले मर्ने आँट पनि गर्ला,</verse>
				<verse number="8">तर परमेश्‍वरले हामीप्रति आफ्नो प्रेम यसरी दर्शाउनुहुन्छ: हामी पापी छँदा-छँदै ख्रीष्‍ट हाम्रा निम्ति मर्नुभयो।</verse>
				<verse number="9">ख्रीष्‍टको रगतद्वारा हामी धर्मी ठहराइएका हुनाले परमेश्‍वरको क्रोधबाट उहाँद्वारा निश्‍चय नै बचाइनेछौं!</verse>
				<verse number="10">किनकि हामी परमेश्‍वरका शत्रु छँदै उहाँका पुत्रको मृत्युद्वारा उहाँसँग मिलापमा ल्याइयौं भने अब परमेश्‍वरसँग हाम्रो मिलाप भइसकेपछि उहाँको जीवन मार्फत् अझ बढी बचाइनेछौं।</verse>
				<verse number="11">यति मात्र होइन, तर परमेश्‍वरमा हाम्रा प्रभु येशू ख्रीष्‍टद्वारा हामी आनन्दित हुन्छौं, जसद्वारा हाम्रो मिलाप भएको छ।</verse>
				<verse number="12">यसकारण जसरी एकजना मानिस आदमद्वारा संसारमा पापले प्रवेश गर्‍यो, पापद्वारा मृत्यु आयो, र यसरी नै सब मानिसमा मृत्यु फैलियो; किनकि सबैले पाप गरेका छन्।</verse>
				<verse number="13">किनकि व्यवस्था दिइनुअघि नै संसारमा पाप थियो, तर जहाँ व्यवस्था हुँदैन, त्यहाँ पापको लेखा पनि हुँदैन।</verse>
				<verse number="14">तर आदमदेखि मोशासम्म नै मृत्युले शासन गर्‍यो, तिनीहरूलाई पनि जसले आदमले जस्तो आज्ञा तोडेर पाप गरेका थिएनन्। आदम, जो पछि आउनुहुनेका एक प्रतिरूप हुन्।</verse>
				<verse number="15">तर परमेश्‍वरको वरदान अपराधसँग समान हुँदैन; किनकि यदि एकजना मानिस आदमको अपराधले धेरैजना मरे भने त्योभन्दा कति धेरै परमेश्‍वरको अनुग्रह तथा एकजना मानिस येशू ख्रीष्‍टको अनुग्रहको वरदानले धेरैका लागि प्रशस्त भयो!</verse>
				<verse number="16">परमेश्‍वरको वरदान एकजना मानिस आदमको पापको परिणामसँग तुलना गर्न सकिँदैन: एउटै पापले न्याय र दण्ड ल्यायो; तर वरदानले धेरै अपराधहरू पछि पनि निर्दोषीकरण ल्यायो।</verse>
				<verse number="17">किनकि जब एउटा मानिस आदमको अपराधको कारण त्यही एउटै मानिसद्वारा मृत्युले शासन गर्‍यो भने एउटा मानिस येशू ख्रीष्‍टद्वारा परमेश्‍वरको अनुग्रहको प्रशस्तताले र धार्मिकताको वरदानले जीवनमा कति बढी राज्य गर्नेछ।</verse>
				<verse number="18">यसकारण जसरी एउटाको अपराधले सबै मानिसलाई दण्डको आज्ञा भयो, त्यसरी नै एउटै धार्मिकताको कार्यले पनि सबै मानिसमा निर्दोषीकरण र जीवन ल्यायो।</verse>
				<verse number="19">जसरी एउटा मानिसको अनाज्ञाकारीताले धेरैजना पापी ठहरिए, त्यसरी नै एकजनाको आज्ञाकारीताले धेरैजना धर्मी ठहराइनेछन्।</verse>
				<verse number="20">व्यवस्था आयो, ताकि पाप बढोस्; तर जहाँ पाप बढ्यो, त्यहाँ अनुग्रह पनि अझ धेरै बढ्यो,</verse>
				<verse number="21">ताकि जसरी पापले मृत्युमा राज्य गर्‍यो, त्यसरी नै येशू ख्रीष्‍ट हाम्रा प्रभुद्वारा अनन्त जीवन ल्याउनलाई अनुग्रहले धार्मिकतामाथि राज्य गरोस्।</verse>
			</chapter>
			<chapter number="6">
				<verse number="1">अब हामी के भनौं त? अनुग्रह बढोस् भनेर पाप गरिरहने त?</verse>
				<verse number="2">यस्तो कहिल्यै नहोस्! हामी जो पापको निम्ति मरिसक्यौं; फेरि कसरी हामी पापमा जिइरहने त?</verse>
				<verse number="3">के तिमीहरूलाई थाहा छैन कि हामी जतिजनाले ख्रीष्‍ट येशूमा बप्‍तिस्मा लियौं, उहाँसँग एक हुनका लागि उहाँको मृत्युमा बप्‍तिस्मा लिएका थियौं?</verse>
				<verse number="4">तसर्थ बप्‍तिस्माद्वारा उहाँसँगै एक हुनका लागि मृत्यु भएको कारण हामी उहाँसँगै गाडियौं, र जसरी ख्रीष्‍ट मृत्युबाट पिताको महिमाद्वारा पुनर्जीवित पारिनुभयो, त्यसरी नै हामी पनि नयाँ जीवन जिऔं।</verse>
				<verse number="5">यदि हामी उहाँसँगै उहाँको मृत्युको समानतामा एक भएका छौं भने, निश्‍चित रूपमा उहाँसँगै उहाँको पुनर्जीवनको समानतामा पनि उहाँसँगै एक हुनेछौं।</verse>
				<verse number="6">किनकि हामी जान्दछौं कि, हाम्रो पुरानो जीवन उहाँसँगै क्रूसमा टाँगियो, ताकि पापको स्वभाव नाश होस् र अब उसो हामी पापको सेवकहरू भएर बस्‍नु नपरोस्।</verse>
				<verse number="7">किनकि जो मरेको छ, ऊ पापबाट मुक्‍त भएको छ।</verse>
				<verse number="8">अहिले यदि हामी ख्रीष्‍टसँग मरेका छौं भने हामी विश्‍वास गर्छौं कि, उहाँसँगै जिउने पनि छौं।</verse>
				<verse number="9">किनकि हामी जान्दछौं कि, ख्रीष्‍ट मरेकाबाट पुनर्जीवित हुनुभएकोले फेरि मर्नुहुन्‍न; उहाँमाथि अब उसो मृत्युको अधिकार छैन।</verse>
				<verse number="10">जुन अद्वितीय मृत्यु उहाँ मर्नुभयो; त्यो मृत्यु सबैका पापको लागि एकपटक मर्नुभयो; तर जुन जीवन उहाँ अब जिउनुहुन्छ, त्यो जीवन परमेश्‍वरको निम्ति जिउनुहुन्छ।</verse>
				<verse number="11">यसरी नै तिमीहरूले पनि आफूलाई पापको निम्ति मरेको तर ख्रीष्‍ट येशूमा परमेश्‍वरको निम्ति जीवित भएको ठान्‍नुपर्छ।</verse>
				<verse number="12">यसकारण शरीरका खराब अभिलाषाहरूका अनुसार चल्नु नपरोस् भनेर तिमीहरूका मरणशील शरीरमा पापलाई शासन गर्न नदेओ।</verse>
				<verse number="13">आफ्ना शरीरका कुनै पनि अङ्गलाई दुष्‍टताको हतियारको रूपमा पापको निम्ति अर्पण नगर, तर मृत्युबाट जीवन पाएकाहरूझैं, आफूलाई परमेश्‍वरको निम्ति अर्पण गर र आफ्ना शरीरका सबै अङ्गहरूलाई धार्मिकताको हतियारको रूपमा अर्पण गर।</verse>
				<verse number="14">अब उसो पाप तिम्रो मालिक हुनेछैन, किनकि तिमी व्यवस्थाको होइन, तर अनुग्रहको अधीनतामा छौ।</verse>
				<verse number="15">अब के त? हामी व्यवस्थाको होइन, तर अनुग्रहको अधीनतामा छौं भनेर पाप गर्ने त? आवश्य पनि होइन!</verse>
				<verse number="16">के तिमीहरूलाई थाहा छैन, जब तिमीहरू कसैको आज्ञाकारी सेवकहरूका रूपमा आफूलाई समर्पण गरिदिन्छौ, तिमीहरू जसको आज्ञा मान्दछौ उसको सेवकहरू हुन्छौ, कि ता तिमीहरू पापको सेवकहरू बन्छौ, जसले तिमीहरूलाई मृत्युमा पुर्‍याउँछ, कि ता आज्ञाकारीताको सेवक बन्छौ, जसले तिमीहरूलाई धार्मिकता प्रदान गर्छ?</verse>
				<verse number="17">तर परमेश्‍वरलाई धन्यवाद होस्, यद्यपि तिमीहरू पापको सेवक थियौ, अब जुन शिक्षामा तिमीहरू समर्पित छौ, त्यो हृदयले पालन गर्ने भएका छौ।</verse>
				<verse number="18">तिमीहरू पापको दासत्वबाट स्वतन्त्र भएका छौ र धार्मिकताको सेवकहरू तुल्याइएका छौ।</verse>
				<verse number="19">म तिमीहरूलाई तिमीहरूका मानवीय कमजोरीका कारण मानवीय दृष्‍टिकोणबाट यो भन्दैछु। जसरी तिमीहरूले आफ्ना शरीरका अङ्गहरूलाई अशुद्धता र सधैं बढिरहने दुष्‍टताको निम्ति सेवक हुनालाई समर्पण गरेका थियौ, त्यसरी नै अहिले आफ्ना अङ्गहरूलाई पवित्रताको लागि धार्मिकताका सेवक हुनालाई समर्पण गरिदेओ।</verse>
				<verse number="20">जब तिमीहरू पापका सेवकहरू थियौ, धार्मिकताको नियन्त्रणबाट तिमीहरू स्वतन्त्र थियौ।</verse>
				<verse number="21">जे कुराको निम्ति अहिले तिमीहरू लज्जित छौ, ती कुराहरूबाट तिमीहरूलाई के फाइदा भएको थियो र? ती कुराहरूको परिणाम त मृत्यु हो।</verse>
				<verse number="22">तर अहिले तिमीहरू पापबाट स्वतन्त्र भएका छौ र परमेश्‍वरका सेवकहरू भएका छौ। परमेश्‍वरका सेवकहरू हुने फाइदाले तिमीहरूलाई पवित्रतातर्फ डोर्‍याउँछ र यसको परिणाम अनन्त जीवन हो।</verse>
				<verse number="23">किनकि पापको ज्याला मृत्यु हो, तर परमेश्‍वरको वरदान ख्रीष्‍ट येशू हाम्रा प्रभुमा अनन्त जीवन हो।</verse>
			</chapter>
			<chapter number="7">
				<verse number="1">दाजुभाइ-दिदीबहिनीहरूहो, के तिमीहरू जान्दैनौं, म व्यवस्था जान्‍नेहरूसँग बोल्दैछु, कि व्यवस्थाको अधिकार कुनै पनि व्‍यक्‍तिमाथि ऊ जीवित रहुन्जेल मात्र रहन्छ।</verse>
				<verse number="2">किनकि एउटी विवाहित स्त्री आफ्ना पति जीवित रहुन्जेल मात्र व्यवस्थाद्वारा पतिसँग बाँधिएकी हुन्छे; तर उनको पतिको मृत्युपछि उनी त्यो विवाहको बन्धनको व्यवस्थाबाट स्वतन्त्र हुन्छे।</verse>
				<verse number="3">यदि आफ्ना पति जीवित छँदै उनले अन्य पुरुषसँग यौन सम्बन्ध राख्छिन् भने उनी व्यभिचारिणी कहलाइन्छिन्। तर उनको पतिको मृत्यु भयो भने उनी विवाहको व्यवस्थाबाट स्वतन्त्र हुन्छे र अन्य पुरुषसँग विवाह गरिन् भने उनी व्यभिचारिणी हुँदिनन्।</verse>
				<verse number="4">यसकारण मेरा दाजुभाइ-दिदीबहिनीहरूहो, तिमीहरू पनि ख्रीष्‍टको शरीरद्वारा व्यवस्थाको लागि मरेका छौ, ताकि तिमीहरू मृत्युबाट पुनर्जीवित पारिनुभएका ख्रीष्‍टका हुन सक, ताकि परमेश्‍वरका निम्ति फल फलाउन सक।</verse>
				<verse number="5">किनकि जब हामी पापमय स्वभावको नियन्त्रणमा थियौं, व्यवस्थाले जगाएका पापमय अभिलाषाहरूले हाम्रा शरीरमा काम गर्दथ्यौं, यसैले हामीले मृत्युको लागि फल फलाउने गर्दथ्यौं।</verse>
				<verse number="6">तर अब हामी व्यवस्थाबाट स्वतन्त्र भइसकेका छौं, किनकि जे कुराले हामीलाई नियन्त्रण गरेको थियो, त्यसको लागि मरेका छौं, ताकि पुरानो लिखित व्यवस्थामा होइन, तर पवित्र आत्माको नयाँ जीवनमा सेवा गर्न सकौं।</verse>
				<verse number="7">अब हामी के भनौ त? व्यवस्था पाप हो त? पक्‍कै पनि होइन! वास्तवमा व्यवस्था नभएको भए, पाप के हो भन्‍ने कुरा मैले थाहा पाउने नै थिइनँ। व्यवस्थाले “लोभ नगर” नभनेको भए लोभ के हो भन्‍ने कुरा नै मैले जान्‍ने थिइनँ।</verse>
				<verse number="8">तर पापले व्यवस्थाको आज्ञाको फाइदा उठाएर मभित्र हर प्रकारका खराब अभिलाषाहरू उत्पन्‍न गरायो। व्यवस्थाविना पाप मरेतुल्य हो।</verse>
				<verse number="9">एकपटक व्यवस्थाविना म जीवित थिएँ; तर जब आज्ञा आयो पाप जीवित भयो र मचाहिँ मरें।</verse>
				<verse number="10">जुन आज्ञाले जीवन दिनुपर्थ्यो, त्यही आज्ञाले ममा मृत्यु ल्याएको कुरा मैले थाहा गरें।</verse>
				<verse number="11">आज्ञाले ल्याएको मौकाको फाइदा उठाएर पापले मलाई छक्यायो, र आज्ञाद्वारा मलाई मार्‍यो।</verse>
				<verse number="12">त्यसो भए तापनि व्यवस्था पवित्र छ, र आज्ञा पनि पवित्र, धार्मिक र असल छ।</verse>
				<verse number="13">जे असल छ, त्यही गरें, तर ती मेरो निम्ति मृत्यु भयो र? आवश्य पनि होइन! तैपनि पापचाहिँ पापको रूपमा चिनियोस् भनेर, जे असल छ, त्यसद्वारा ममा मृत्यु उत्पन्‍न गर्‍यो, ताकि आज्ञाद्वारा पाप अझ पूर्ण रूपले पाप बन्‍न सकोस्।</verse>
				<verse number="14">हामीलाई थाहा छ कि, व्यवस्था आत्मिक छ; तर म अनात्मिक छु, र पापको दासत्वमा बेचिएको छु।</verse>
				<verse number="15">म के गर्दछु, सो म बुझ्दिनँ। किनकि जे म गर्न चाहन्छु त्यो म गर्दिनँ, तर म जे घृणा गर्दछु, त्यही गर्दछु।</verse>
				<verse number="16">अनि यदि म जे गर्न चाहन्‍नँ, त्यही गर्दछु भने, व्यवस्था असल छ भनी म सहमत हुन्छु।</verse>
				<verse number="17">यसैले म जे गर्दछु, सो मैले होइनँ, तर मभित्र रहेको पापले गर्दछ।</verse>
				<verse number="18">किनकि म जान्दछु ममा केही असल कुराको वास छैन अर्थात् मेरो पापमय स्वभावमा केही असल कुराले वास गर्दैन। किनकि ममा असल काम गर्ने इच्छा छ, तर सो म गर्न सक्दिनँ।</verse>
				<verse number="19">किनकि जे असल छ, त्यो म गर्न चाहन्छु, म त्यो गर्दिनँ, तर खराब काम जो म गर्न चाहन्‍नँ, त्यही म गरिरहन्छु।</verse>
				<verse number="20">अब म जे गर्न चाहन्‍नँ, त्यही गर्दछु भने त्यो गर्ने म होइनँ, तर मभित्र वास गर्ने पाप हो, जसले त्यो गर्दछ।</verse>
				<verse number="21">यसकारण व्यवस्थाले काम गरिरहेको म पाउँछु: यद्यपि म असल काम गर्न चाहन्छु, तर दुष्‍टता मेरो छेउमा मसँगै हुन्छ।</verse>
				<verse number="22">किनकि मेरो भित्री हृदयमा परमेश्‍वरको व्यवस्थामा म खुशी हुन्छु।</verse>
				<verse number="23">तर ममा अर्को व्यवस्थाले पनि काम गरिरहेको म देख्दछु। मेरो मनको व्यवस्थाविरुद्ध युद्ध गरेर मलाई पापको व्यवस्थाको बन्दी बनाई मभित्र काम गरिरहेको हुन्छ।</verse>
				<verse number="24">हाय, म कस्तो दुःखी मानिस! मलाई यस मृत्युको शरीरबाट कसले स्वतन्त्र गराउने?</verse>
				<verse number="25">परमेश्‍वरलाई धन्यवाद होस्। हाम्रा प्रभु येशू ख्रीष्‍टले मलाई स्वतन्त्र गराउनुहुन्छ! यसकारण म स्वयम् मेरो मनमा परमेश्‍वरको व्यवस्थाको सेवक हुँ, तर मेरो पापमय स्वभावमा पापको व्यवस्थाको सेवक हुँ।</verse>
			</chapter>
			<chapter number="8">
				<verse number="1">यसकारण अब ख्रीष्‍ट येशूमा हुनेहरूका लागि दण्डको कुनै आज्ञा छैन,</verse>
				<verse number="2">किनकि जीवन दिनुहुने परमेश्‍वरको आत्माको व्यवस्थाले ख्रीष्‍ट येशूद्वारा तिमीलाई पाप र मृत्युको व्यवस्थाबाट स्वतन्त्र गरिदिएको छ।</verse>
				<verse number="3">किनकि पापमय स्वभावद्वारा कमजोर बनाइएको व्यवस्थाले जे गर्न सकेको थिएन, परमेश्‍वरले पापको क्षमादान ल्याउनुभयो; उहाँले आफ्नै पुत्रलाई पापमय शरीरको समानतामा हुन पठाउनुभयो। यसरी उहाँले आफ्नै पुत्रको शरीरमा पापलाई दोषी ठहराउनुभयो</verse>
				<verse number="4">कि, हामीमा जो पापमय स्वभावअनुसार होइन, तर परमेश्‍वरको आत्माअनुसार जिउने गर्दछौं। व्यवस्थाले मागेको धार्मिक आवश्यकता पूर्ण रूपमा पूरा होस्।</verse>
				<verse number="5">पापमय स्वभावअनुसार जिउनेहरूले उनीहरूका मन पापमय स्वभावले जे इच्छा गर्छ, त्यसैमा लगाउँछन्; तर पवित्र आत्माअनुसार जिउनेहरूले उनीहरूका मन परमेश्‍वरको आत्माले जे इच्छा गर्नुहुन्छ, त्यसैमा लगाउँछन्।</verse>
				<verse number="6">किनकि पापमय स्वभावद्वारा शासन गरिएको मन मृत्यु हो, तर परमेश्‍वरको आत्माद्वारा शासन गरिएको मन जीवन र शान्ति हो।</verse>
				<verse number="7">पापमय स्वभावद्वारा शासन गरिएको मन परमेश्‍वरको विरुद्धमा हुनु हो; त्यो परमेश्‍वरको व्यवस्थाको अधीनतामा हुँदैन, न ता हुन नै सक्छ।</verse>
				<verse number="8">पापमय स्वभावद्वारा नियन्त्रित भएकाहरूले परमेश्‍वरलाई प्रसन्‍न पार्न सक्दैनन्।</verse>
				<verse number="9">यदि वास्तवमा परमेश्‍वरका आत्मा तिमीहरूमा वास गर्नुहुन्छ भने तिमीहरू पापमय स्वभावद्वारा नियन्त्रित हुँदैनौ, तर आत्माद्वारा हुन्छौ। यदि कसैसँग ख्रीष्‍टको आत्मा छैन भने तिनीहरू ख्रीष्‍टका हुनै सक्दैनन्।</verse>
				<verse number="10">तर यदि तिमीहरूसँग ख्रीष्‍ट हुनुहुन्छ भने तिमीहरूको शरीर पापले गर्दा मरेको हुन्छ, तर धार्मिकताले गर्दा तिमीहरूको आत्मा जीवित हुन्छ।</verse>
				<verse number="11">अनि यदि येशूलाई मरेकाबाट पुनर्जीवित पार्नुहुने परमेश्‍वरका आत्मा तिमीहरूमा वास गर्नुहुन्छ भने ख्रीष्‍टलाई मरेकाबाट पुनर्जीवित पार्नुहुनेले नै तिमीहरूका नाशवान् शरीरलाई पनि उहाँकै आत्माद्वारा जीवन दिनुहुनेछ, जुन आत्मा तिमीहरूमा वास गर्नुहुन्छ।</verse>
				<verse number="12">यसकारण दाजुभाइ-दिदीबहिनीहरूहो, तिमीहरूका पापमय स्वभावले भनेका कुराहरू गर्न तिमीहरू बाध्य छैनौ।</verse>
				<verse number="13">किनकि यदि तिमी पापको स्वभावअनुसार जिउँछौ भने तिमी मर्नेछौ; तर यदि आत्माद्वारा तिमीले शरीरका दुष्‍ट कामलाई मृत तुल्यायौ भने तिमी बाँच्नेछौ।</verse>
				<verse number="14">किनकि तिनीहरू जो परमेश्‍वरका आत्माले डोर्‍याइएका छन्, तिनीहरू परमेश्‍वरका सन्तान हुन्।</verse>
				<verse number="15">किनभने तिमीहरूलाई फेरि डरमा डोर्‍याउने दासत्वको आत्मा तिमीहरूले पाएका छैनौ, तर तिमीहरूले धर्मपुत्र हुने आत्मा पाएका छौ, जसद्वारा हामी परमेश्‍वरलाई “ अब्बा, पिता” भनी पुकार्दछौं।</verse>
				<verse number="16">परमेश्‍वरका आत्मा आफैले हाम्रो आत्मासँग हामी परमेश्‍वरका सन्तान हौं भनी गवाही दिनुहुन्छ।</verse>
				<verse number="17">यदि हामी उहाँका सन्तान हौं भने उत्तराधिकारी पनि हौं, परमेश्‍वरका उत्तराधिकारी र ख्रीष्‍टसँग सह उत्तराधिकारी पनि हौं। यदि वास्तवमा हामी उहाँका दुःखमा सहभागी भयौं भने उहाँको महिमामा पनि सहभागी हुनेछौं।</verse>
				<verse number="18">म विचार गर्दछु, कि हाम्रा वर्तमान कष्‍टहरू हामीमा पछि प्रकट हुने महिमाको तुलनामा केही पनि होइन।</verse>
				<verse number="19">किनकि सृष्‍टि बडो उत्सुकतासाथ परमेश्‍वरका सन्तानहरू प्रकट होस् भनी प्रतीक्षा गरिरहेको छ।</verse>
				<verse number="20">किनकि सृष्‍टिलाई श्राप पर्‍यो, यसको आफ्नै इच्छाले होइन, तर उहाँको इच्छाले, जसले यसलाई अधीनतामा राख्नुभयो, यस आशामा</verse>
				<verse number="21">कि, सृष्‍टि स्वयम् पनि विनाशको दासत्वबाट मुक्‍त भएर परमेश्‍वरका सन्तानका महिमित स्वतन्त्रता प्राप्‍त गर्न सकोस्।</verse>
				<verse number="22">हामी जान्दछौं कि, सारा सृष्‍टि अहिलेसम्म बच्‍चा जन्माउने प्रसव पीडामाझैं छटपटिरहेको छ।</verse>
				<verse number="23">त्यति मात्र होइनन्, तर हामी पनि, जोसँग पवित्र आत्माको पहिलो फल छ, धर्मपुत्रका रूपमा ग्रहण गराइन हाम्रो शरीरको उद्धारको निम्ति प्रतीक्षा गर्दै उत्कट इच्छाका साथ भित्रीरूपमा छटपटिरहेका छौं।</verse>
				<verse number="24">यही आशामा हामीले मुक्‍ति पाएका छौं। तर देखिने आशा, आशा नै होइन। जुन कुरा आफूसँग अगाडि नै छ, त्यही कुराको आशा कसले गर्दछ र?</verse>
				<verse number="25">तर यदि हामीले जे प्राप्‍त गरेका छैनौं, त्यस कुराको हामी आशा गर्छौं भने ता, हामी धैर्यतासाथ त्यसको प्रतीक्षा गर्छौं।</verse>
				<verse number="26">यसरी नै पवित्र आत्माले हामीलाई हाम्रो दुर्बलतामा सहायता गर्नुहुन्छ। हामीले कसरी प्रार्थना गर्नुपर्ने हो, सो हामी जान्दैनौं, तर पवित्र आत्मा आफैले हाम्रा निम्ति शब्दले व्यक्‍त गर्न नसकिने सुस्केरामा अन्तर्विन्ती गरिदिनुहुन्छ।</verse>
				<verse number="27">परमेश्‍वर, जसले हाम्रो हृदयको खोजी गर्नुहुन्छ, उहाँले आत्माका विचार जान्‍नुहुन्छ, किनभने पवित्र आत्माले परमेश्‍वरका सन्तहरूका निम्ति परमेश्‍वरको इच्छाअनुसार विन्ती गरिदिनुहुन्छ।</verse>
				<verse number="28">हामी जान्दछौं कि, परमेश्‍वरलाई प्रेम गर्नेहरू र उहाँका उद्देश्यअनुसार बोलाइएकाहरूका निम्ति, उहाँले हरेक कुरामा भलाइ नै गर्नुहुन्छ।</verse>
				<verse number="29">किनकि परमेश्‍वरले जसलाई पहिल्यैबाट जान्‍नुभएको थियो, उहाँले तिनीहरूलाई आफ्नो पुत्रको स्वरूपमा हुन पूर्वनियुक्‍त गर्नुभयो, ताकि धेरै दाजुभाइ-दिदीबहिनीहरूमध्ये उहाँचाहिँ जेठो ठहरिनुभएको होस्।</verse>
				<verse number="30">अनि जसलाई उहाँले पूर्वनियुक्‍त गर्नुभयो, उनीहरूलाई बोलाउनु पनि भयो; जसलाई उहाँले बोलाउनुभयो, उनीहरूलाई धर्मी पनि ठहराउनुभयो; जसलाई उहाँले धर्मी ठहराउनुभयो, उनीहरूलाई महिमित पनि पार्नुभयो।</verse>
				<verse number="31">अब हामी यी कुराहरूको बारेमा के भन्‍ने त? यदि परमेश्‍वर हाम्रोतर्फ हुनुहुन्छ भने हाम्रो विरुद्ध को हुन सक्छ र?</verse>
				<verse number="32">जसले आफ्ना निज पुत्रलाई त बाँकी राख्नुभएन, तर हामी सबैका निम्ति मर्नका लागि दिइहाल्नुभयो, के उहाँले आफ्नो पुत्रसहित उदारतासाथ हामीलाई सबै थोकहरू दिनुहुन्‍न र?</verse>
				<verse number="33">परमेश्‍वरले जसलाई चुन्‍नुभएको छ, उनीहरूलाई कसले दोष लगाउन सक्छ र? परमेश्‍वरले नै उनीहरूलाई धर्मी ठहराउनुहुन्छ।</verse>
				<verse number="34">त्यसो हो भने दोष लाउने को हो त? कोही छैन, ख्रीष्‍ट येशू जो मर्नुभयो; त्यसभन्दा बढी, उहाँ मरेकाबाट पुनर्जीवित हुनुभयो। उहाँ जो परमेश्‍वरको दाहिने हातपट्टि विराजमान हुनुभएको छ, र हाम्रो निम्ति अन्तर्विन्ती गरिरहनुभएको छ।</verse>
				<verse number="35">हामीलाई ख्रीष्‍टको प्रेमबाट कसले अलग गर्न सक्छ? के दुःखकष्‍टले वा कठिनाइले वा सतावटले वा अनिकालले वा नग्नताले वा जोखिमले कि तरवारले?</verse>
				<verse number="36">यस्तो लेखिएको छ: “तपाईंको निम्ति हामीले दिनभरि मृत्युको सामना गर्दछौं; हामी मारिनलाई लागिएका भेडाझैं तुल्याइएका छौं।”</verse>
				<verse number="37">होइन यी सबै कुराहरूमा हामीलाई प्रेम गर्नुहुनेद्वारा, हामी विजयीहरूभन्दा पनि अझ बढी विजयी छौं।</verse>
				<verse number="38">किनकि म निश्‍चित छु, न मृत्युले, न जीवनले, न स्वर्गदूतहरूले, न दुष्‍ट आत्माहरूले, न वर्तमानले, न भविष्यले, न कुनै शक्‍तिहरूले,</verse>
				<verse number="39">न कुनै उचाइले, न गहिराइले, न सृष्‍टिमा कुनै चीजले ख्रीष्‍ट येशू हाम्रा प्रभुमा भएको परमेश्‍वरको प्रेमबाट हामीलाई अलग गर्न सक्छ।</verse>
			</chapter>
			<chapter number="9">
				<verse number="1">ख्रीष्‍टमा म सत्य बोल्दछु; पवित्र आत्माद्वारा मेरो विवेकले पनि यही साक्षी दिँदछ कि, मैले असत्य बोलेको छैनँ।</verse>
				<verse number="2">म अत्यन्त दुःखित छु, र मेरो हृदय निरन्तर वेदनामा छ।</verse>
				<verse number="3">किनकि म चाहन सक्थें कि, मेरा भाइहरू, जो शरीरमा मेरा जातिका हुन्, उनीहरूका निम्ति म श्रापित भई ख्रीष्‍टदेखि अलग होऊँ,</verse>
				<verse number="4">यी सबै इस्राएलका मानिसहरू हुन्। उनीहरूले नै धर्मपुत्र हुने हक; उनीहरूले नै ईश्‍वरीय महिमा, करारहरू, व्यवस्था, मन्दिरको आराधना र प्रतिज्ञाहरू प्राप्‍त गरेका हुन्।</verse>
				<verse number="5">पुर्खाहरू उनीहरूकै हुन्, र उनीहरूबाट नै ख्रीष्‍टको मानवीय वंश पनि आएको हो, उहाँ जो सबैमाथि परमेश्‍वर हुनुहुन्छ। उहाँलाई नै सदा-सर्वदा प्रशंसाको होस्! आमेन!</verse>
				<verse number="6">परमेश्‍वरको वचन विफल भएको होइन; किनभने इस्राएल राष्ट्रमा जन्मेका सबै सदस्यहरू साँचो रूपमा इस्राएल होइनन्।</verse>
				<verse number="7">न ता उनीहरू अब्राहामका वंशका भएका कारण अब्राहामका सन्तान हुन्। यसको विपरीत धर्मशास्त्रले भन्छ, “इसहाकद्वारा तेरा वंशहरू गनिनेछ।”</verse>
				<verse number="8">यसको अर्थ अब्राहामको शरीरबाट जन्मेकाहरू परमेश्‍वरका सन्तान होइनन्, तर प्रतिज्ञाबाट जन्मेका सन्तानचाहिँ अब्राहामका सन्तान मानिन्छ।</verse>
				<verse number="9">किनकि प्रतिज्ञा गर्दा यसरी भनिएको थियो: “ठीक समयमा म फर्किआउनेछु र साराले पुत्र जन्माउनेछे।”</verse>
				<verse number="10">यति मात्र होइन, त्यही समयमा रिबेकाले हाम्रा पुर्खा इसहाकद्वारा सन्तानहरू गर्भधारण गरेकी थिइन्।</verse>
				<verse number="11">जुम्ल्याहा छोराहरू जन्मनअघि तथा उनीहरूले कुनै असल वा खराब काम गर्न अघि नै चुनावमा परमेश्‍वरको उद्देश्य पूरा होस् भन्‍ने अभिप्रायले,</verse>
				<verse number="12">कामद्वारा होइन, तर बोलावट गर्नेको इच्छा पूरा होस् भनेर रिबेकालाई यो बताइयो, “जेठोले कान्छोको सेवा गर्नेछ।”</verse>
				<verse number="13">यस्तो लेखिएको छ: “याकोबलाई मैले प्रेम गरें, तर एसावलाई घृणा गरें।”</verse>
				<verse number="14">अब हामीले के भनौं त? के परमेश्‍वर अन्यायी हुनुहुन्छ? कदापि होइन!</verse>
				<verse number="15">किनकि उहाँले मोशालाई भन्‍नुहुन्छ; “जसलाई म कृपा गर्न चाहन्छु, म कृपा गर्नेछु, जसलाई म दया देखाउन चाहन्छु, म दया देखाउनेछु।”</verse>
				<verse number="16">यसकारण यो कुरा मान्छेको चाहना र प्रयासमा निर्भर छैन, तर परमेश्‍वरको कृपामा निर्भर छ।</verse>
				<verse number="17">किनकि धर्मशास्त्रले फारोलाई भन्दछ: “मैले तँलाई यही अभिप्रायले खडा गरें कि, मेरो शक्‍ति तँमा देखाऊँ, र मेरो नाउँ सारा पृथ्वीमा घोषणा गरूँ।”</verse>
				<verse number="18">यसकारण परमेश्‍वरले जसलाई कृपा देखाउन चाहनुहुन्छ, उसैलाई कृपा गर्नुहुन्छ, र जसलाई कठोर बनाउन चाहनुहुन्छ, उसलाई कठोर बनाउनुहुन्छ।</verse>
				<verse number="19">कसैले मलाई सोधौला: “किन परमेश्‍वरले हामीलाई अझ पनि दोष लगाउनुहुन्छ? किनकि कसले उहाँको इच्छाको विरोध गर्न सक्छ?”</verse>
				<verse number="20">तर हे मानिस, परमेश्‍वरसँग प्रश्न गर्ने तिमी को हौ? “बनाइएको थोकले बनाउनुहुनेलाई नै सोध्ने त, ‘तपाईंले मलाई किन यस्तो बनाउनुभयो?’ ”</verse>
				<verse number="21">के कुमालेलाई एउटै माटोको डल्‍लाबाट केही भाँडो विशेष उद्देश्यका निम्ति र अरू केही भाँडो साधारण थोक राख्नलाई बनाउने अधिकार हुँदैन र?</verse>
				<verse number="22">यदि परमेश्‍वरले आफ्नो क्रोध प्रकट गर्नलाई र आफ्नो सामर्थ्य प्रकट गर्नलाई विनाशको निम्ति तयार गरिएको क्रोधको भाँडो धैर्यतासँग सहिदिनुभयो भने के भयो त?</verse>
				<verse number="23">उहाँले आफ्नो महिमाको धन उहाँको कृपा पात्रहरूमाथि प्रकट गर्नलाई यसो गर्नुभयो, जसलाई उहाँको महिमाको निम्ति पहिल्यै तयार पार्नुभएको थियो।</verse>
				<verse number="24">हामीलाई पनि, जसलाई उहाँले यहूदीहरूबाट मात्र होइन, तर गैरयहूदीहरूबाट पनि बोलाउनुभयो।</verse>
				<verse number="25">होशेको पुस्तकमा परमेश्‍वर घोषणा गर्नुहुन्छ: “तिनीहरूलाई म ‘मेरो प्रजा’ भन्‍नेछु; जो मेरा प्रजा होइनन्, र उनलाई म ‘मेरो प्रिय’ भनेर डाक्नेछु, जो मेरो प्रिय थिएन।”</verse>
				<verse number="26">अनि, “जुन ठाउँमा उनीहरूलाई यस्तो भनियो, ‘तिमीहरू मेरा प्रजा होइनौ’ त्यही ठाउँमा तिनीहरूलाई ‘जीवित परमेश्‍वरका सन्तान’ भनिनेछ।”</verse>
				<verse number="27">इस्राएलको निम्ति यशैया रुन्छन्: “यद्यपि इस्राएलीहरूको संख्या समुद्रको किनारको बालुवासरी हुनेछ, तापनि थोरै मात्र बचाइनेछ।</verse>
				<verse number="28">किनकि प्रभुले पृथ्वीमा आफ्नो दण्डको आज्ञा चाँडै र पूर्ण रूपले गर्नुहुनेछ।”</verse>
				<verse number="29">जसरी यशैयाले पहिल्यै भविष्यवाणी गरेका थिए: “सर्वशक्‍तिमान प्रभुले हाम्रा लागि सन्तान नछोड्नुभएको भए हामी सदोमझैं हुनेथियौं, र गमोराझैं बन्‍नेथियौं।”</verse>
				<verse number="30">अब हामीले के भनौं त? ती गैरयहूदीहरू जसले धार्मिकताको खोजी गरेनन्, यसलाई प्राप्‍त गर्न सके, जुन धार्मिकता विश्‍वासले मात्र प्राप्‍त गर्न सकिन्छ;</verse>
				<verse number="31">तर इस्राएलका मानिसहरू जसले धार्मिकताको व्यवस्था पालन गरेर पनि यसलाई प्राप्‍त गर्न सकेनन्।</verse>
				<verse number="32">किन नसकेको त? किनकि तिनीहरूले यसलाई विश्‍वासद्वारा होइन, तर कर्मद्वारा प्राप्‍त गर्न खोजे। उनीहरू “ठक्‍कर खाने ढुङ्गा” मा ठेस खान पुगे।</verse>
				<verse number="33">यस्तो लेखिएको छ: “हेर, मैले सियोनमा एउटा ठेस लाग्ने ढुङ्गा राखेको छु, एउटा चट्टान जसले मानिसलाई लडाउँछ, तर जसले उहाँमाथि विश्‍वास गर्छ, त्यो कहिल्यै शर्ममा पर्नेछैन।”</verse>
			</chapter>
			<chapter number="10">
				<verse number="1">दाजुभाइ-दिदीबहिनीहरूहो, इस्राएलीहरूका लागि मेरो मनको इच्छा र परमेश्‍वरसँग प्रार्थना यही छ कि, उनीहरूले मुक्‍ति पाऊन्।</verse>
				<verse number="2">किनकि म तिनीहरूका बारेमा गवाही दिन सक्छु, तिनीहरू परमेश्‍वरप्रति जोशिला छन्, तर तिनीहरूका जोश सत्यताको ज्ञानमा आधारित छैन।</verse>
				<verse number="3">किनकि परमेश्‍वरको धार्मिकताको बारेमा नजानेर तिनीहरूले आफ्नै धार्मिकताको स्थापना गर्न खोजे, तिनीहरूले आफैलाई परमेश्‍वरको धार्मिकताको अधीनतामा समर्पित गरेनन्।</verse>
				<verse number="4">विश्‍वास गर्ने हरेक व्यक्‍ति धर्मी ठहरियोस् भनेर ख्रीष्‍ट नै व्यवस्थाको अन्त्य हुनुहुन्छ।</verse>
				<verse number="5">मोशाले व्यवस्थाद्वारा प्राप्‍त हुने धार्मिकताको बारेमा यसरी लेख्छन्: “जुन व्यक्‍तिले यी कामहरू गर्छ, ऊ ती कामहरूद्वारा जीवित रहन्छ।”</verse>
				<verse number="6">तर विश्‍वासद्वारा प्राप्‍त हुने धार्मिकताले भन्छ: “तिमीले आफ्नो मनमा नभन, ‘को स्वर्गमा उक्लने?’ ” (अर्थात् ख्रीष्‍टलाई ओराल्ने)</verse>
				<verse number="7">“अथवा ‘पातालमा को ओर्लने?’ ” (अर्थात् ख्रीष्‍टलाई मरेकाबाट जीवित पार्ने)</verse>
				<verse number="8">तर धर्मशास्त्रले के भन्छ? “वचन तिम्रो नजिक छ, तिम्रो मुखैमा छ र तिम्रो हृदयमा छ,” अर्थात् त्यही विश्‍वासको वचन जसलाई हामी घोषणा गर्दैछौं।</verse>
				<verse number="9">यदि तिमीले, “येशू नै प्रभु हुनुहुन्छ,” भनी मुखले स्वीकार गर्छौ भने, र परमेश्‍वरले उहाँलाई मरेकाबाट पुनर्जीवित पार्नुभयो भनी हृदयमा विश्‍वास गर्छौ भने तिम्रो मुक्‍ति हुनेछ।</verse>
				<verse number="10">किनकि तिम्रो हृदयबाट तिमीले विश्‍वास गर्छौ, र धर्मी ठहरिन्छौ, अनि तिम्रो मुखले विश्‍वास स्वीकार गर्छौ, र उद्धार पाउँछौ।</verse>
				<verse number="11">धर्मशास्त्रले यसरी भन्दछ, “प्रभु येशूमा विश्‍वास गर्ने कहिल्यै शर्ममा पर्नेछैन।”</verse>
				<verse number="12">किनकि यहूदी र गैरयहूदीमा केही भिन्‍नता छैन, उनै प्रभु सबैका प्रभु हुनुहुन्छ, र उहाँलाई पुकार्ने सबैलाई प्रशस्तसँग आशिष दिनुहुन्छ,</verse>
				<verse number="13">किनकि, “प्रभुको नाउँ पुकार्ने हरेक मानिसले उद्धार पाउनेछ।”</verse>
				<verse number="14">तिनीहरूले विश्‍वास नै नगरेकोलाई कसरी पुकारा गर्ने त? जसको बारेमा तिनीहरूले सुनेकै छैनन्, उहाँमाथि कसरी विश्‍वास गर्ने त? अनि कसैले तिनीहरूलाई प्रचार नै नगरी तिनीहरूले कसरी सुन्‍ने त?</verse>
				<verse number="15">र प्रचारकहरूलाई कसैले नपठाएसम्म कसरी प्रचार गर्छन् त? यस्तो लेखिएको छः “सुसमाचार ल्याउनेहरूका पाउ कति सुन्दर छन्!”</verse>
				<verse number="16">तर सबै इस्राएलीहरूले सुसमाचारलाई स्वीकार गरेनन्; किनकि यशैयाले यसरी भन्दछन्, “हे प्रभु, हाम्रो वचनलाई कसले विश्‍वास गरेको छ र?”</verse>
				<verse number="17">यसैले विश्‍वास वचनको सुनुवाइबाट आउँछ तथा सुनुवाइ ख्रीष्‍टको वचन प्रचारद्वारा आउँछ।</verse>
				<verse number="18">तर म सोध्छु: के इस्राएलीहरूले सन्देश सुनेका छैनन्? निश्‍चय नै तिनीहरूले सुनेका छन्: “तिनीहरूका आवाज सारा पृथ्वीमा पुगेको छ, तिनीहरूका प्रचार संसारको अन्त्यसम्म पुगेको छ।”</verse>
				<verse number="19">म फेरि सोध्न चाहन्छु: के इस्राएलीहरूले यो कुरा बुझेनन् त? सर्वप्रथम, मोशाले भन्दछन्; “जो एक जाति होइन, त्यसद्वारा म तिमीहरूलाई ईर्ष्यालु बनाउँछु; र एउटा अबुझ जातिद्वारा म तिमीहरूलाई क्रोधित तुल्याउनेछु।”</verse>
				<verse number="20">अनि यशैयाले ठूलो साहससहित भन्दछन्, “जसले मलाई खोजेका थिएनन्, तिनीहरूले मलाई भेट्टाएका छन्; जसले मेरो खोजी नै गरेका थिएनन्, तिनीहरूसँग मैले आफूलाई प्रकट गरेको छु।”</verse>
				<verse number="21">तर इस्राएलको बारेमा परमेश्‍वर भन्‍नुहुन्छ, “दिनभरि मैले मेरो हात अनाज्ञाकारी र हठी मानिसहरूतर्फ बढाएको छु।”</verse>
			</chapter>
			<chapter number="11">
				<verse number="1">म सोध्छु: के परमेश्‍वरले आफ्नो जनहरूलाई त्याग्नुभएको छ त? कदापि छैन! म आफै पनि एक इस्राएली हुँ, अब्राहामको वंश, बेन्यामीन कुलबाट हुँ।</verse>
				<verse number="2">परमेश्‍वरले आफ्ना मानिसलाई त्याग्नुभएको छैन, जसलाई उहाँले सुरुबाट नै जान्‍नुहुन्थ्यो। एलियाको बारेमा धर्मशास्त्रमा के लेखिएको छ भन्‍ने कुरा तिमीहरू जान्दैनौ? कसरी एलियाले इस्राएलको विरुद्धमा परमेश्‍वरसँग विन्ती गरेका थिए:</verse>
				<verse number="3">“प्रभु, तिनीहरूले तपाईंका अगमवक्‍ताहरूलाई मारेका छन्, तपाईंका वेदीहरू भत्काएका छन्; म मात्र एक्लो बाँचेको छु, र मलाई पनि तिनीहरूले मार्न खोज्दैछन्।”</verse>
				<verse number="4">अनि उनलाई परमेश्‍वरको जवाफ के थियो? “मैले आफ्नो निम्ति बाल देवतालाई दण्डवत् नगर्ने सात हजार मानिसहरूलाई जोगाएर राखेको छु।”</verse>
				<verse number="5">यसरी अहिले पनि अनुग्रहद्वारा चुनिएका जनहरूका एक बाँकी भाग छ।</verse>
				<verse number="6">यदि अनुग्रहद्वारा हो भने कामहरूमा आधारित हुँदैन; यदि काममा आधारित हुन्थ्यो भने, अनुग्रह अनुग्रह नै हुनेथिएन।</verse>
				<verse number="7">तब के त? इस्राएलीहरूले उत्सुकतासाथ खोजेको धार्मिकता प्राप्‍त गर्न सकेनन्। उनीहरूमध्ये चुनिएकाहरूले भने प्राप्‍त गर्न सके, तर अरू सबै कठोर पारिए।</verse>
				<verse number="8">यसरी लेखिएको छ: “परमेश्‍वरले तिनीहरूलाई मन्द आत्मा दिनुभयो, आँखाहरू जसले देख्न सकेनन् अनि कानहरू, जसले सुन्‍न सकेनन्, आजसम्मै तिनीहरू यस्तै छन्।”</verse>
				<verse number="9">अनि दाविदले भन्दछन्: “तिनीहरूका भोजन पासो र फन्दा बनोस्, अनि तिनीहरूका लागि ठक्‍कर र बदलाको कारण बनोस्।</verse>
				<verse number="10">तिनीहरूका आँखाहरू अन्धकार होस् र तिनीहरूले देख्न नसकून्, तिनीहरूका ढाड सदालाई कुप्रिएका होस्।”</verse>
				<verse number="11">म फेरि प्रश्न गर्छु: के उनीहरूले उठ्न नसक्ने गरी ठक्‍कर खाएका हुन् त? कदापि होइन! तर, इस्राएलमा पनि मुक्‍तिका लागि डाह पलाऊन् भनेर तिनीहरूका अपराधका कारण गैरयहूदीहरूमा मुक्‍ति आएको छ।</verse>
				<verse number="12">तर यदि तिनीहरूका अपराध संसारको निम्ति सम्पत्ति र तिनीहरूका पतन गैरयहूदीहरूको निम्ति सम्पत्ति ठहरिन्छ भने, तिनीहरूका पुनर्स्थापनाले कति धेरै वैभव ल्याउला!</verse>
				<verse number="13">म तिमी गैरयहूदीहरूसँग बोल्दैछु। म गैरयहूदीहरूका निम्ति प्रेरित हुँ। म यस सेवामा गर्व गर्छु;</verse>
				<verse number="14">यस आशामा कि, जसरी भए पनि म मेरा आफ्ना मानिसहरूमा डाहा उत्पन्‍न गराउन सकूँ, र तीमध्ये केहीलाई बचाउन सकूँ।</verse>
				<verse number="15">किनकि यदि तिनीहरूको अस्वीकृति संसारको निम्ति परमेश्‍वरसँग मिलापको कारण बन्छ भने के तिनीहरूको स्वीकृति मृत्युबाट पुनर्जीवित हुनुबाहेक अरू के हुन सक्ला र?</verse>
				<verse number="16">यदि मुछेको पीठोको केही भाग प्रथम् भेटीको रूपमा चढाउँदा पवित्र हुन्छ भने पीठोको जम्मै भाग पवित्र हुन्छ; यदि जरा पवित्र छ भने हाँगाहरू पनि पवित्र हुन्छन्।</verse>
				<verse number="17">यदि केही हाँगाहरू काटिएका छन् र तिमी, जो जङ्गली जैतून हौ, ती रूखमा कलमी गरिएका छौ र जैतुनको रूखको जराबाट प्राप्‍त पोषिलो रसमा अहिले भागीदार बनेका छौ भने</verse>
				<verse number="18">आफैलाई ती हाँगाहरू भन्दा श्रेष्‍ठ नठान। यदि यसो गर्छौ भने यो बुझ कि, जरालाई थाम्ने तिमी होइनौ, तर जराले पो तिमीलाई थामेको हुन्छ।</verse>
				<verse number="19">त्यसपछि तिमीले भन्‍नेछौ, “हाँगाहरू काटिएका कारणले नै म कलमी हुन पाएँ।”</verse>
				<verse number="20">ठीकै हो, तर ती हाँगाहरू त उनीहरूको अविश्‍वासको कारणले काटिएका हुन्, अनि तिमी विश्‍वासद्वारा अडिएका छौ। घमण्ड नगर, तर भय मान।</verse>
				<verse number="21">किनकि यदि परमेश्‍वरले स्वभाविक हाँगाहरूलाई त छोड्नुभएन भने, उहाँले तिमीहरूलाई पनि छोड्नुहुनेछैन।</verse>
				<verse number="22">यसकारण परमेश्‍वरको दया र कठोरतामा ध्यान देऊ: पतन भएकाहरूलाई कठोरता, तर तिमीलाई दया यदि तिमीहरू उहाँको दयामा स्थिर बस्यौ भने। नत्र भने तिमीहरू पनि काटिनेछौ।</verse>
				<verse number="23">अनि यदि उनीहरू पनि आफ्नो अविश्‍वासमा निरन्तर रहिरहेनन् भने, उनीहरू कलमी हुनेछन्; किनकि परमेश्‍वर उनीहरूलाई फेरि कलमी गर्न सक्नुहुन्छ।</verse>
				<verse number="24">यदि तिमी जैतुनको रूखबाट काटियौ, जुन स्वभाविक रूपमा जङ्गली हो, र प्रकृतिविरुद्ध हुँदाहुँदै पनि रोपिएको जैतूनको रूखमा कलमीद्वारा गाँसियौ भने, झन् यी स्वभाविक जैतुनका हाँगाहरू आफ्नै जैतूनका रूखमा कति सहजै गाँसिएलान्!</verse>
				<verse number="25">दाजुभाइ-दिदीबहिनीहरूहो, तिमीहरू यो रहस्यमय सत्य कुरामा अन्जान रहो भन्‍ने म चाहन्‍नँ, ताकि आफ्नै अभिमानमा तिमीहरू बुद्धिमान् नहोऔ: इस्राएलका केही मानिसहरूका हृदय कठोर छ, तर यो गैरयहूदीहरूको पूरा संख्या ख्रीष्‍टमा नआउन्जेलका लागि मात्र हुनेछ।</verse>
				<verse number="26">यसरी सब इस्राएलीहरूको उद्धार हुनेछ, जसरी लेखिएको छ: “उद्धारकर्ता सियोनबाट आउनुहुनेछ; उहाँले याकोबबाट अभक्‍ति दूर गर्नुहुनेछ,</verse>
				<verse number="27">अनि उनीहरूसँग यो मेरो करार हुनेछ जब म उनीहरूका पाप मेटाइदिनेछु।”</verse>
				<verse number="28">सुसमाचारको दृष्‍टिमा, तिनीहरू तिम्रा लागि परमेश्‍वरका दुश्मन हुन्; तर परमेश्‍वरको चुनावको दृष्‍टिबाट, तिनीहरू आफ्ना पुर्खाको कारण अति प्रिय छन्,</verse>
				<verse number="29">किनकि परमेश्‍वरको वरदान र बोलावट अटल छन्।</verse>
				<verse number="30">जसरी तिमीहरू एकपल्ट परमेश्‍वरप्रति अनाज्ञाकारी थियौ, तर अब तिनीहरूको अनाज्ञाकारीताको कारणले गर्दा तिमीहरूले कृपा पाएका छौ,</verse>
				<verse number="31">यसरी नै उनीहरू पनि अनाज्ञाकारी भएका छन्, ताकि तिमीहरूले पाएका परमेश्‍वरको कृपाको कारण उनीहरूले पनि कृपा पाउन सकून्।</verse>
				<verse number="32">किनकि परमेश्‍वरले हरेकलाई अनाज्ञाकारीतामा बन्दी बनाउनुभएको छ ताकि उहाँद्वारा तिनीहरू सबैलाई कृपा मिलोस्।</verse>
				<verse number="33">ओहो! परमेश्‍वरको बुद्धि र ज्ञानको कति अपार धन! उहाँको न्यायहरू कति अथाह, र उहाँका पथहरू कति अगम छन्!</verse>
				<verse number="34">“प्रभुको मनलाई कसले जानेको छ र? अथवा उहाँको सल्‍लाहकार को भएको छ र?”</verse>
				<verse number="35">“परमेश्‍वरलाई कसले केही दिएको छ, कि परमेश्‍वरले तिनीहरूलाई फिर्ता गर्नुपरोस्?”</verse>
				<verse number="36">किनकि उहाँमार्फत्, उहाँद्वारा र सबै कुरा उहाँकै निम्ति हुन्। उहाँलाई सदा-सर्वदा महिमा भइरहोस्! आमेन!</verse>
			</chapter>
			<chapter number="12">
				<verse number="1">यसकारण दाजुभाइ-दिदीबहिनीहरूहो, परमेश्‍वरको कृपाद्वारा म विन्ती गर्दछु, तिमीहरूले आफ्ना शरीरलाई पवित्र र परमेश्‍वरलाई मनपर्दो र जिउँदो बलिदानको रूपमा अर्पण गरिदेओ; यही तिम्रो साँचो र व्यवस्थित आराधना हो।</verse>
				<verse number="2">यस संसारको रीतिमा नचल, तर आफ्नो मनमा नयाँ हुवाइमा परिवर्तित हुँदैजाओ; तब मात्र तिमीहरूले परमेश्‍वरको असल, मनपर्दो र सिद्ध इच्छा के हो, सो जाँच गर्न र स्वीकार गर्न सक्नेछौ।</verse>
				<verse number="3">किनकि परमेश्‍वरले मलाई दिनुभएको अनुग्रहद्वारा म प्रत्येकलाई भन्दछु, आफूलाई चाहिँदो भन्दा बढी नठान, तर परमेश्‍वरले तिमीहरू प्रत्येकलाई दिनुभएको विश्‍वासअनुसार नै आफूलाई शान्त भएर जाँच।</verse>
				<verse number="4">किनकि जसरी हामी प्रत्येकको एउटै शरीर छ, तर अङ्गहरू धेरै छन्, र यी सबै अङ्गहरूका काम एउटै हुँदैन,</verse>
				<verse number="5">त्यसरी नै हामी अनेक भएर पनि ख्रीष्‍टमा एउटै शरीर हौं तथा सबै एक-अर्काका अङ्ग हौं।</verse>
				<verse number="6">हामीलाई दिइएको अनुग्रहअनुसार हामीसँग विभिन्‍न वरदानहरू छन्। यदि कसैको अगमवाणी गर्ने वरदान छ भने, त्यसले आफ्नो विश्‍वासअनुसार अगमवाणी गरोस्।</verse>
				<verse number="7">यदि सेवा गर्ने वरदान छ भने, त्यसले सेवा गरोस्; यदि शिक्षा दिने हो भने, त्यसले शिक्षा देओस्;</verse>
				<verse number="8">यदि उत्साह दिने हो भने, त्यसले उत्साह दिइरहोस्; यदि दान दिने वरदान हो भने, उदारतासाथ देओस्; यदि अगुवाइ वरदान हो भने, परिश्रमसाथ अगुवाइ गरोस्; यदि कृपा देखाउने हो भने, प्रसन्‍नतासाथ कृपा देखाओस्।</verse>
				<verse number="9">प्रेम निष्कपट हुनुपर्छ। दुष्‍टतालाई घृणा गर; जे असल छ, त्यसमा रहिरह।</verse>
				<verse number="10">एक-अर्कालाई विश्‍वासी दाजुभाइ-दिदीबहिनीहरूका रूपमा प्रेम गर; आफूलाई भन्दा ज्यादा अरूलाई आदर गर।</verse>
				<verse number="11">कहिल्यै अल्छे नहोओ; तर कडा मेहनत गर, र आत्मामा जोशिलो भएर प्रभुको सेवा गर।</verse>
				<verse number="12">आशामा आनन्दित होओ, सङ्कष्‍टमा धैर्य धारण गर, प्रार्थनामा विश्‍वासयोग्य होओ।</verse>
				<verse number="13">खाँचोमा परेका परमेश्‍वरका जनहरूसँग बाँडचुँड गर। पाहुनासत्कार कायम राखिरहो।</verse>
				<verse number="14">तिमीहरूलाई सताउनेहरूलाई आशिष देओ; तिनीहरूलाई आशिष देओ, श्राप होइन।</verse>
				<verse number="15">आनन्द गर्नेहरूसँग आनन्दित होऊ; शोक गर्नेहरूसँग शोक गर।</verse>
				<verse number="16">एक-अर्कासँग मिलेर बस। अहङ्कारी नहोओ, तर नम्र व्यक्‍तिहरूसँग सम्बन्ध राख्ने चाहना गर, र आफैलाई बुद्धिमानी नसम्झ।</verse>
				<verse number="17">कसैसँग दुष्‍टताको बदला दुष्‍टता नगर। सबैका दृष्‍टिमा जे असल छ, त्यही गर्न ध्यान देओ।</verse>
				<verse number="18">तिमीहरूलाई सम्भव भएसम्म सबैसँग शान्तिमा बस।</verse>
				<verse number="19">मेरा प्रिय मित्रहरू, बदला नलेओ; तर परमेश्‍वरको क्रोधका लागि छोडिदेओ; किनकि यसरी लेखिएको छ: “बदला लिने काम मेरो हो, म बदला लिनेछु,” परमप्रभु भन्‍नुहुन्छ।</verse>
				<verse number="20">तर यसको सट्टामा: “तिम्रो शत्रु भोकाएको छ भने, त्यसलाई खाना देओ; यदि ऊ तिर्खाएको छ भने पिउनलाई केही देऊ। यसो गर्‍यौ भने तिमीले त्यसको थाप्लोमा आगोको भुङग्रो राखे बराबर हुनेछ।”</verse>
				<verse number="21">खराबीद्वारा पराजित नहोओ, तर खराबीलाई भलाइले जित।</verse>
			</chapter>
			<chapter number="13">
				<verse number="1">प्रत्येक व्यक्‍ति राज्यका अधिकारीहरूप्रति आज्ञाकारी होओ, किनकि परमेश्‍वरले नियुक्‍त गर्नुभएको अधिकारबाहेक अरू कुनै अधिकार हुँदैन। वर्तमान अधिकारीहरू सबै परमेश्‍वरबाटै नियुक्‍त भएका हुन्छन्।</verse>
				<verse number="2">फलस्वरूप, जसले अधिकारीहरूको विरोध गर्दछ, तिनीहरूले परमेश्‍वरले स्थापना गर्नुभएको कुराको विरोध गरेको हुन्छ, र यसो गर्नेहरूले आफूमाथि न्याय ल्याउँछन्।</verse>
				<verse number="3">किनकि शासकहरू उचित काम गर्नेको निम्ति होइन, तर अनुचित काम गर्नेको निम्ति डरका कारण हुन्। अधिकारीको डरबाट स्वतन्त्र हुने तिम्रो इच्छा छ? त्यसो भए उचित काम गर, र तिम्रो अधिकारीहरूबाट प्रशंसा हुनेछ।</verse>
				<verse number="4">किनकि अधिकारी तिम्रो भलाइको निम्ति परमेश्‍वरका सेवक हुन्। तर खराब काम गर्छौ भने डर मान, किनकि शासकहरूले व्यर्थैमा तरवार भिरेका हुँदैनन्। तिनीहरू परमेश्‍वरका सेवकहरू हुन्, जसले अनुचित काम गर्नेहरूमाथि परमेश्‍वरको क्रोध ल्याउँछन्।</verse>
				<verse number="5">यसकारण अधिकारीहरूका अधीनतामा बस्‍नु आवश्यक छ, सजाय पाउने डरको कारणले मात्र होइन, तर विवेकको कारणले पनि अधिकारीहरूको अधीनतामा बस।</verse>
				<verse number="6">यही कारणले पनि तिमीहरू कर तिर्ने गर्छौ, किनकि अधिकारीहरू परमेश्‍वरका सेवकहरू हुन्, जसले शासनको निम्ति आफ्नो पूरा समय दिन्छन्।</verse>
				<verse number="7">तिमीले जसलाई दिनुपर्ने कुरा छ, चुक्‍ता गरिहाल: कर तिर्नुपर्दछ भने तिरीहाल, राजस्व दिनुपर्दछ भने देऊ; यदि डर मान्‍नुपर्ने हो डर मान; यदि इज्जत गर्नुपर्ने हो भने इज्जत गर।</verse>
				<verse number="8">पारस्परिक प्रेमबाहेक अरू कुनै कुराको निम्ति अरूको ऋणी नहोओ; किनकि जसले आफ्नो छिमेकीलाई प्रेम गर्दछ, त्यसले व्यवस्थालाई पूरा गरेको हुन्छ।</verse>
				<verse number="9">किनकि आज्ञाहरूले भन्छ: “व्यभिचार नगर,” “हत्या नगर,” “चोरी नगर,” “लोभ नगर,” र अरू जस्तोसुकै आज्ञाहरू भए तापनि सारांशचाहिँ यही एउटा आज्ञाले समेटिन्छ, “तिम्रो छिमेकीलाई आफैलाई झैं प्रेम गर।”</verse>
				<verse number="10">प्रेमले छिमेकीलाई हानि पुर्‍याउँदैन। यसकारण प्रेम व्यवस्थाको पूर्ति हो।</verse>
				<verse number="11">अनि वर्तमान समयलाई बुझ्दै यसो गर: तिम्रो लागि निद्राबाट जाग्ने समयअघि नै आइसकेको छ; किनकि हामीले पहिला विश्‍वास गरेको समयभन्दा हाम्रो मुक्‍ति अझ नजिक आइपुगेको छ।</verse>
				<verse number="12">रात बित्नै लागेको छ; मुक्‍तिको दिन एकदमै नजिक छ। यसकारण अब हामीले अन्धकारको कामलाई त्यागेर ज्योतिका हातहतियार धारण गरौं।</verse>
				<verse number="13">दिनको उज्यालोमा झैं, हामी असल चालचलनमा जिऔं, मोजमस्तीमा र मतवालापनमा होइन, यौन अनैतिकतामा र भ्रष्‍ट आचरणमा होइन, झगडामा र डाहमा होइन।</verse>
				<verse number="14">बरु प्रभु येशू ख्रीष्‍टलाई धारण गरेर जिऔं, र आफ्ना पापमय स्वभावका अभिलाषा पूरा गर्न मन नलगाओ।</verse>
			</chapter>
			<chapter number="14">
				<verse number="1">विश्‍वासमा कमजोर भएका अरू विश्‍वासीहरूलाई स्वीकार गर, र उनीहरूका विचारमा विवाद र झगडा नगर।</verse>
				<verse number="2">कसैले हरेक थोक खान हुन्छ भनी विश्‍वास गर्छन्, तर कमजोरहरूले सागसब्जी मात्र खान्छन्।</verse>
				<verse number="3">सबै चीज खाने व्यक्‍तिले नखानेलाई तुच्छ नठानोस्, र सबै नखाने व्यक्‍तिले पनि सबै खानेलाई दोष नलाओस्; किनकि तिनीहरूलाई परमेश्‍वरले ग्रहण गर्नुभएको छ।</verse>
				<verse number="4">अर्काको सेवकलाई न्याय गर्ने तिमी को हौ र? त्यस सेवकको स्थिरता वा पतन त्यसको मालिकको हातमा निर्भर हुन्छ। तिनीहरू स्थिर रहनेछन्, किनकि प्रभु तिनीहरूलाई स्थिर गराउन सक्षम् हुनुहुन्छ।</verse>
				<verse number="5">कुनै व्यक्‍तिले कुनै दिनलाई अर्को दिनभन्दा बढ्ता पवित्र ठान्छ भने अर्को व्यक्‍तिले चाहिँ प्रत्येक दिनलाई बराबर ठान्‍न सक्छ। प्रत्येक व्यक्‍ति यसबारे आफ्नो मनमा आफै पूरा निश्‍चिन्त हुनुपर्छ।</verse>
				<verse number="6">जसले एक दिनलाई अरू दिनभन्दा विशेष दिन ठान्छ, त्यसले त्यो प्रभुको निम्ति गर्दछ। जो मांसहारी छ, त्यसले त्यो प्रभुको निम्ति खान्छ, र प्रभुलाई धन्यवाद दिन्छ; र जो शाकहारी छ, त्यसले सो प्रभुको निम्ति खाँदैन र प्रभुलाई धन्यवाद दिन्छ।</verse>
				<verse number="7">किनकि हामी कोही पनि आफ्नो लागि मात्र जिउँदैनौं र हामी कोही पनि आफ्नो मात्र निम्ति मर्दैनौं।</verse>
				<verse number="8">यदि हामी जिउँछौं ता प्रभुको निम्ति जिउँछौं; यदि मर्छौं ता प्रभुको निम्ति मर्छौं। यसकारण हामी चाहे जिऔं वा मरौं, हामी प्रभुकै हौं।</verse>
				<verse number="9">किनकि यही विशेष कारणले ख्रीष्‍ट मर्नुभयो, र फेरि पुनर्जीवित हुनुभयो, ताकि उहाँ जीवित र मृतक दुवैका प्रभु होऊन्।</verse>
				<verse number="10">तब तिमी किन आफ्नो दाजुभाइ वा दिदीबहिनीको न्याय गर्दछौ? अथवा तिनीहरूलाई किन तुच्छ ठान्दछौ? किनकि हामी सबै परमेश्‍वरको न्याय आसनको अघि उभिनेछौं।</verse>
				<verse number="11">धर्मशास्त्रमा यसरी लेखिएको छ: “ ‘म जो जीवित छु, शपथ खान्छु,’ प्रभु भन्‍नुहुन्छ, ‘प्रत्येक घुँडा मेरो सामु टेकिनेछ; प्रत्येक जिब्रोले परमेश्‍वरलाई स्वीकार गर्नेछ।’ ”</verse>
				<verse number="12">यसकारण हामी प्रत्येकले आफ्नो हिसाब परमेश्‍वरलाई दिनुपर्नेछ।</verse>
				<verse number="13">यसकारण हामी एक-अर्काको न्याय गर्न छोडौं। बरु आफ्नो मनमा दाजुभाइ वा दिदीबहिनीका बाटोमा बाधा हुने वा ठेस लाग्ने कुनै चीज नराख्ने सोच गरौं।</verse>
				<verse number="14">म जान्दछु, र प्रभु येशूमा निश्‍चित छु, कुनै पनि भोजन आफैमा अशुद्ध हुँदैन। तर कसैले त्यो अशुद्ध देख्छ भने त्यसको निम्ति त्यो अशुद्ध हुनेछ।</verse>
				<verse number="15">यदि तिमीले खाएको कुराले तिम्रो दाजुभाइ वा दिदीबहिनीलाई उदास बनाउँछ भने तिमी प्रेममा जिएका छैनौ। तिमीहरूको भोजनको कारणले कसैलाई नाश नगर, जसको निम्ति ख्रीष्‍ट मर्नुभयो।</verse>
				<verse number="16">यसकारण तिमीलाई जे असल लाग्छ, त्यसलाई खराबीको रूपमा बोल्न नदेऊ।</verse>
				<verse number="17">किनकि परमेश्‍वरको राज्य खाने र पिउने कुराको बारेमा होइन, तर पवित्र आत्मामा धार्मिकता, शान्ति र आनन्द हो।</verse>
				<verse number="18">किनभने जसले ख्रीष्‍टलाई यस प्रकारले सेवा गर्दछ, त्यसले परमेश्‍वरलाई प्रसन्‍न तुल्याउँछ र मानिसहरूबाट स्वीकृत हुन्छ।</verse>
				<verse number="19">हामी हर प्रयास ती कुराहरूमा लागौं, जसले शान्तिमा डोर्‍याउँछ र पारस्परिक उन्‍नति गराउँछ।</verse>
				<verse number="20">परमेश्‍वरको कामलाई भोजनको कारणले नाश नगर। सबै भोजन शुद्ध छन्, तर अर्को व्यक्‍तिलाई ठक्‍करको कारण बन्छ भने, उसले यो खानु गलत हो।</verse>
				<verse number="21">मासु नखानू वा मद्य नपिउनू अथवा तिम्रो दाजुभाइ-दिदीबहिनीलाई पतन हुने कुनै पनि काम नगर्नु उचित हो।</verse>
				<verse number="22">यसकारण यसबारे तिमीहरू जे विश्‍वास गर्छौ, त्यो कुरा तिमी र परमेश्‍वरबीच राख। धन्य हो, त्यो मानिस जसले आफूले स्वीकृत गरेको कुराले आफूमाथि दोष ल्याउँदैन।</verse>
				<verse number="23">तर यदि कसैले शङ्का गरेर खायो भने त्यो दोषी ठहरिन्छ; किनकि तिनीहरूका खुवाई विश्‍वासद्वारा हुँदैन, जे कुरा विश्‍वासद्वारा आउँदैन, त्यो पाप हो।</verse>
			</chapter>
			<chapter number="15">
				<verse number="1">हामी विश्‍वासमा बलियो हुनेहरूले दुर्बलहरूको असफलतालाई सहिदिनुपर्छ र आफूलाई मात्र प्रसन्‍न तुल्याउने हुनुहुन्‍न।</verse>
				<verse number="2">हामी प्रत्येकले आफ्नो छिमेकीलाई उनीहरूको भलाइ र उन्‍नतिको निम्ति प्रसन्‍न राख्नुपर्छ।</verse>
				<verse number="3">किनकि ख्रीष्‍ट आफैले पनि आफूलाई प्रसन्‍न तुल्याउन जिउनुभएन, तर यसरी लेखिएको छ: “तिमीहरूलाई निन्दा गर्नेहरूको निन्दा ममाथि खनिएको छ।”</verse>
				<verse number="4">किनकि विगतमा जे लेखिएको थियो, त्यो हामीलाई शिक्षा दिनको निम्ति लेखिएको थियो, ताकि हामीले धर्मशास्त्रहरूमा सिकाइएको धैर्यता र प्रोत्साहनको कारणले आशा प्राप्‍त गर्न सकौं।</verse>
				<verse number="5">धैर्यता र प्रोत्साहन दिनुहुने परमेश्‍वरले तिमीहरूलाई ख्रीष्‍ट येशूमा भएको मन जस्तै एक-अर्काप्रति एकताको मन दिऊन्,</verse>
				<verse number="6">ताकि तिमीहरू एकै मन र एकै सोरमा हाम्रा प्रभु येशू ख्रीष्‍टका पिता परमेश्‍वरको महिमा गर्न सक।</verse>
				<verse number="7">जसरी ख्रीष्‍टले तिमीहरूलाई परमेश्‍वरको प्रशंसाको निम्ति ग्रहण गर्नुभयो, त्यसरी नै एक-अर्कालाई ग्रहण गर।</verse>
				<verse number="8">म तिमीहरूलाई भन्दछु, परमेश्‍वरको सत्यताका लागि ख्रीष्‍ट यहूदीहरूको सेवा गर्न आउनुभयो, ताकि हाम्रा पूर्वजहरूलाई दिइएको प्रतिज्ञा निश्‍चित हुन सकोस्,</verse>
				<verse number="9">र गैरयहूदीहरूले परमेश्‍वरको कृपाको लागि उहाँको महिमा गरून् भनेर, यसरी लेखिएको छ: “यसकारण म गैरयहूदीहरूबीच तपाईंको प्रशंसा गर्नेछु; म तपाईंको नाउँको प्रशंसा गाउनेछु।”</verse>
				<verse number="10">फेरि यसो भनिएको छ, “तिमी गैरयहूदीहरू, उहाँको प्रजासँग आनन्द गर।”</verse>
				<verse number="11">अनि फेरि, “प्रभुको स्तुति गर, हे सबै गैरयहूदीहरूहो, र पृथ्वीका सबै जातिहरूहो, उहाँको प्रशंसा गर।”</verse>
				<verse number="12">अनि फेरि, यशैयाले भन्दछन्, “यिशैको वंशज जरा प्रकट हुनुहुनेछ, जो सब राष्ट्रहरूमाथि शासन गर्न खडा हुनुहुनेछ; अनि उहाँमाथि गैरयहूदीहरूले आशा गर्नेछन्।”</verse>
				<verse number="13">उहाँमाथि विश्‍वास गरेको कारणले आशाका परमेश्‍वरले तिमीहरूलाई आनन्द र शान्तिले भरिदिनुभएको होस्, ताकि पवित्र आत्माको शक्‍तिद्वारा तिमीहरू आशामा प्रशस्त हुन सक।</verse>
				<verse number="14">मेरा दाजुभाइ-दिदीबहिनीहरूहो, म स्वयम् विश्‍वस्त छु, कि तिमीहरू भलाइमा पूर्ण, सबै ज्ञानले भरिएका, र एक-अर्कालाई शिक्षा दिन निपूर्ण छौ।</verse>
				<verse number="15">तरै पनि मैले तिमीहरूलाई केही विषयमा साहसपूर्वक फेरि स्मरण गराउन लेखेको छु, किनभने प्रभुले मलाई अनुग्रह दिनुभएको छ,</verse>
				<verse number="16">कि म गैरयहूदीहरूका लागि ख्रीष्‍ट येशूको सेवक हुन सकौं। उहाँले मलाई परमेश्‍वरको सुसमाचार घोषणा गर्ने पूजाहारीको काम दिनुभएको छ, ताकि गैरयहूदीहरू पवित्र आत्माद्वारा शुद्ध पारिएका ग्रहणयोग्य भेटी हुन सकून्।</verse>
				<verse number="17">यसकारण मेरा परमेश्‍वरप्रतिको सेवामा म ख्रीष्‍ट येशूमा गर्व गर्छु।</verse>
				<verse number="18">मैले भनेका वचन र गरेका कामद्वारा गैरयहूदीहरूलाई परमेश्‍वरतर्फ आज्ञाकारी बनाउनलाई ख्रीष्‍टले मद्वारा जे गर्नुभएको छ, सोभन्दा बढी म अरू केही कुरा भन्‍ने आँट गर्दिनँ।</verse>
				<verse number="19">चिन्हहरू र आश्‍चर्यपूर्ण कामहरूद्वारा, परमेश्‍वरका आत्माको शक्‍तिद्वारा यी काम भए। यसकारण यरूशलेमदेखि इल्‍लिरिकमसम्म मैले ख्रीष्‍टको सुसमाचार पूरा रूपमा प्रचार गरेको छु।</verse>
				<verse number="20">सधैं मेरो उत्कट इच्छा यही रहेको छ, कि ख्रीष्‍ट नचिनिएको ठाउँमा म सुसमाचार प्रचार गर्न सकूँ, ताकि कसैले बसालेको जगमा मैले काम गर्नु नपरोस्।</verse>
				<verse number="21">बरु यस्तो लेखिएको छ: “जसलाई उहाँको बारेमा बताइएन, उनीहरूले नै उहाँलाई देख्नेछन्, अनि जसले सुनेका छैनन्, तिनीहरूले नै बुझ्नेछन्।”</verse>
				<verse number="22">यही सेवाकाइको कारण तिमीहरूकहाँ आउनलाई म प्रायः रोकिएको छु।</verse>
				<verse number="23">तर अहिले मेरो लागि यी क्षेत्रहरूमा काम गर्ने अरू ठाउँ नरहेको र धेरै वर्षदेखि तिमीहरूकहाँ आउने उत्कट इच्छा भएको कारण,</verse>
				<verse number="24">म स्पेन जाँदा तिमीहरूकहाँ आउने योजना गर्दैछु। तिमीहरूलाई भेट्ने आशा राखेको छु, र तिमीहरूसँग केही समय सङ्गतिको आनन्द लिएपछि, मेरो यात्रामा तिमीहरूको सहयोगको चाहना गर्दछु।</verse>
				<verse number="25">तर अहिले म यरूशलेमतिर त्यहाँका प्रभुका जनहरूका सेवा गर्नलाई जाँदैछु।</verse>
				<verse number="26">किनकि म्यासिडोनिया र अखैयाका विश्‍वासीहरूले यरूशलेममा भएका प्रभुका जनहरूमध्ये आर्थिक रूपमा कमजोरहरूका निम्ति दान दिएका छन्।</verse>
				<verse number="27">तिनीहरूलाई यसो गर्न खुशी लाग्यो र तिनीहरू यसका निम्ति उनीहरूका ऋणी छन्; किनकि यदि यहूदीहरूका आत्मिक आशिषमा गैरयहूदीहरू पनि सहभागी भएका छन् भने, गैरयहूदीहरूका भौतिक आशिषमा यहूदीहरूलाई पनि सहभागी गराउनुपर्छ।</verse>
				<verse number="28">यो काम गरिसकेपछि र यो दान उनीहरूलाई सुम्पिसकेपछि, म स्पेन जानेछु र यात्रामै हुँदा तिमीहरूकहाँ आउनेछु।</verse>
				<verse number="29">म जान्दछु, कि जब म त्यहाँ आउँछु, ख्रीष्‍टको आशिषको पूर्ण नापसहित आउनेछु।</verse>
				<verse number="30">मेरा दाजुभाइ-दिदीबहिनीहरूहो, हाम्रा प्रभु येशू ख्रीष्‍टद्वारा र पवित्र आत्माको प्रेमद्वारा म तिमीहरूलाई विन्ती गर्दछु, कि मेरो लागि परमेश्‍वरसँग प्रार्थनाद्वारा मेरो संघर्षमा सहभागी बन।</verse>
				<verse number="31">यहूदियाका अविश्‍वासीहरूका बीचमा म सुरक्षित रहन सकूँ भनेर प्रार्थना गरिदेओ, र यरूशलेमको लागि मैले बोकेका योगदान त्यहाँका प्रभुका विश्‍वासीहरूको निम्ति स्वीकार्य होस्,</verse>
				<verse number="32">ताकि म परमेश्‍वरको इच्छा भएमा तिमीहरूकहाँ आनन्दसाथ आउन सकूँ र तिमीहरूको उपस्थितिद्वारा ताजा हुन सकूँ।</verse>
				<verse number="33">शान्तिका परमेश्‍वर तिमीहरू सबैसँग रहिरहून्। आमेन!</verse>
			</chapter>
			<chapter number="16">
				<verse number="1">किंक्रिया मण्डलीकी सेविका, हाम्री बहिनी फिबीलाई, म तिमीहरूका सामु प्रशंसा गर्दछु।</verse>
				<verse number="2">तिनलाई प्रभुमा उहाँका सन्तहरूलाई सुहाउने तरिकाले ग्रहण गर भनी म तिमीहरूलाई विन्ती गर्दछु, र उनलाई कुनै पनि कुरामा तिमीहरूको आवश्यकता पर्‍यो भने सहायता गर, किनकि उनी म लगायत धेरैका निम्ति सहायिका बनेकी छिन्।</verse>
				<verse number="3">ख्रीष्‍ट येशूमा मेरा सहकर्मी प्रिस्किला र अक्विलालाई अभिवादन।</verse>
				<verse number="4">तिनीहरूले मेरो निम्ति आफ्नो ज्यान जोखिममा पारेका थिए। म मात्र होइन, तर सारा गैरयहूदी मण्डलीहरू पनि तिनीहरूप्रति कृतज्ञ छन्।</verse>
				<verse number="5">तिनीहरूका घरमा भेला हुने मण्डलीलाई पनि अभिवादन छ। इपेनितस मेरो प्रिय मित्र, जो एशियामा प्रभु ख्रीष्‍टमा आउने पहिलो विश्‍वासी थिए, उनलाई पनि अभिवादन भनिदेओ।</verse>
				<verse number="6">मरियमलाई पनि अभिवादन भनिदेओ, जो तिमीहरूका निम्ति कडा परिश्रम गरेकी छिन्।</verse>
				<verse number="7">एन्ड्रोनिकस र युनियस, मेरा आफन्तहरू र सङ्गी कैदीहरूलाई पनि अभिवादन भनिदेओ। प्रेरितहरूका बीचमा तिनीहरू प्रख्यात छन्, र मभन्दा पहिले ख्रीष्‍टमा विश्‍वास गरेका थिए।</verse>
				<verse number="8">अम्प्लीआतस, प्रभुमा मेरा प्रिय मित्रलाई अभिवादन भनिदेओ।</verse>
				<verse number="9">ख्रीष्‍टमा मेरो सहकर्मी उर्बानस र मेरो प्रिय मित्र स्ताखुसलाई अभिवादन भनिदेओ।</verse>
				<verse number="10">ख्रीष्‍टमा दृढ र योग्य ठहरिएका अपेल्‍लेसलाई अभिवादन। अरिस्तोबुलसको घरानाका सबैलाई अभिवादन भनिदेओ।</verse>
				<verse number="11">मेरा आफन्त, हेरोदियनलाई अभिवादन भनिदेओ। प्रभुमा भएका नर्किससका घरानाका सबै जनहरूलाई अभिवादन भनिदेओ।</verse>
				<verse number="12">प्रभुमा कडा परिश्रम गर्ने नारी, त्रुफेना र त्रोफोसालाई पनि अभिवादन भनिदेओ। प्रभुमा ज्यादै परिश्रमी अर्की नारी मेरी प्रिय मित्र, परसीसलाई अभिवादन भनिदेओ।</verse>
				<verse number="13">प्रभुमा चुनिएका रूफसलाई र तिनकी आमा, जो मेरी पनि आमाझैं हुन्, उनीहरूलाई पनि अभिवादन भनिदेओ।</verse>
				<verse number="14">असिंक्रितस, फ्लेगन, हर्मेस, पाट्रोबास, हर्मास अनि उनीहरूसँग रहने दाजुभाइ-दिदीबहिनीहरूलाई मेरो अभिवादन भनिदेओ।</verse>
				<verse number="15">फिलोलोगस, युलिया, नेरियस र तिनकी बहिनी तथा ओलिम्पास र उनीहरूसँग हुने प्रभुका सन्तहरूलाई अभिवादन भनिदेओ।</verse>
				<verse number="16">ख्रीष्‍टिय प्रेमसाथ एक-अर्कालाई अभिवादन गर। ख्रीष्‍टका मण्डलीका सबैले तिमीहरूलाई अभिवादन पठाएका छन्।</verse>
				<verse number="17">दाजुभाइ-दिदीबहिनीहरूहो, म विन्ती गर्छु, तिमीहरूका बीचमा फाटो ल्याउने र तिमीहरूले सिकेका कुराको विरुद्ध बाधा पुर्‍याउनेहरूसँग होसियार बस। तिनीहरूसँग टाढा बस।</verse>
				<verse number="18">किनकि यस्ता मानिसहरूले हाम्रा प्रभु ख्रीष्‍टको सेवा होइन, तर आफ्नै स्वार्थ मात्र पूरा गर्दछन्। निर्दोष हृदय भएका मानिसहरूलाई तिनीहरूका चिप्लो र फुर्काउने कुराहरूले बहकाउँछन्।</verse>
				<verse number="19">तिमीहरूको आज्ञाकारीताबारे प्रत्येकले सुनेका छन्; तिमीहरूको कारण म आनन्दित छु; तर म तिमीहरू असल काममा बुद्धिमान् र दुष्‍ट काममा निर्दोष रहेको चाहन्छु।</verse>
				<verse number="20">शान्तिका परमेश्‍वरले चाँडै नै शैतानलाई तिमीहरूको पाउहरूमुनि कुल्चाउनुहुनेछ। हाम्रो प्रभु येशूको अनुग्रह तिमीहरूसँग रहोस्।</verse>
				<verse number="21">मेरा सहकर्मी तिमोथीले तिमीहरूलाई आफ्ना अभिवादन पठाउँदैछन्, अनि त्यसरी नै मेरा आफन्तहरू लुकियस, जेसन र सोसिपाटरले पनि।</verse>
				<verse number="22">म तर्तियस, पावलको लागि यो पत्रलाई लेख्ने व्यक्‍तिको पनि प्रभुमा सबैलाई अभिवादन पठाउँछु।</verse>
				<verse number="23">गायस, जसको पाहुना सत्कारले म र यहाँका पूरै मण्डली आनन्दित छौं, उनले तिमीहरूलाई अभिवादन पठाउँदैछन्। इरास्तस यस शहरका कोषाध्यक्ष र हाम्रा भाइ क्वार्टसले पनि तिमीहरूलाई अभिवादन पठाउँदैछन्।</verse>
				<verse number="24">हाम्रा प्रभु येशू ख्रीष्‍टको अनुग्रह तिमीहरू सबैसँग रहोस्। आमेन!</verse>
				<verse number="25">अब उहाँलाई, जसले मैले तिमीहरूमा प्रचार गरेको येशू ख्रीष्‍टका सुसमाचारअनुसार तिमीहरूलाई दृढ पार्न सक्नुहुन्छ, त्यस रहस्यको प्रकाशअनुसार जुन सनातनदेखि गुप्‍त थियो,</verse>
				<verse number="26">तर अब अनन्तका परमेश्‍वरको आज्ञाअनुसार प्रकट गरिएको र अगमवक्‍ताहरूको लेखाइद्वारा थाहा गराइएको छ, ताकि सबै गैरयहूदीहरू विश्‍वासद्वारा आज्ञाकारी बनून्।</verse>
				<verse number="27">उही अद्वितीय सर्वज्ञानी परमेश्‍वरलाई येशू ख्रीष्‍टद्वारा सदा-सर्वदा महिमा होस्। आमेन!</verse>
			</chapter>
		</book>
		<book number="46">
			<chapter number="1">
				<verse number="1">पावल, परमेश्‍वरको इच्छाद्वारा प्रभु ख्रीष्‍ट येशूको प्रेरित हुनलाई बोलाइएको र हाम्रो भाइ सोस्थेनसबाट:</verse>
				<verse number="2">कोरिन्थमा भएका परमेश्‍वरको मण्डलीलाई, जो ख्रीष्‍ट येशूमा पवित्र पारिएका छन्, उहाँका पवित्र प्रजा हुनलाई बोलाइएका छन् र अरू हरेक ठाउँमा भएका तिनीहरू सबैसँग जसले हाम्रा प्रभु येशू ख्रीष्‍टको नाउँ पुकार्दछन्, जो हाम्रा र तिनीहरूका प्रभु हुनुहुन्छ:</verse>
				<verse number="3">हाम्रा पिता परमेश्‍वर र प्रभु येशू ख्रीष्‍टबाट तिमीहरूलाई अनुग्रह र शान्ति!</verse>
				<verse number="4">परमेश्‍वरको अनुग्रह ख्रीष्‍ट येशूमा तिमीहरूलाई दिइएको कारण म तिमीहरूका लागि परमेश्‍वरलाई सधैं धन्यवाद चढाउँछु।</verse>
				<verse number="5">किनकि तिमीहरू उहाँमा हर प्रकारले धनी बनाइएका छौ—सब प्रकारका वचनमा र सारा ज्ञानमा तिमीहरू उहाँमा धनी बनाइएका छौ।</verse>
				<verse number="6">तिमीहरूका बीचमा ख्रीष्‍टबारे हाम्रो गवाही पक्‍का भएको छ।</verse>
				<verse number="7">यसकारण हाम्रा प्रभु येशू ख्रीष्‍ट प्रकट हुनलाई तिमीहरूले उत्सुकतासाथ प्रतीक्षा गरिरहँदा, तिमीहरूलाई कुनै आत्मिक वरदानको कमी छैन।</verse>
				<verse number="8">उहाँले तिमीहरूलाई अन्त्यसम्म बलवान् बनाई राख्नुहुनेछ, ताकि तिमीहरू हाम्रा प्रभु येशू ख्रीष्‍टको दिनमा निर्दोष ठहरिन सक।</verse>
				<verse number="9">परमेश्‍वर विश्‍वासयोग्य हुनुहुन्छ, जसले उहाँका पुत्र हाम्रा प्रभु येशू ख्रीष्‍टसँगको सङ्गतिमा तिमीहरूलाई बोलाउनुभएको छ।</verse>
				<verse number="10">दाजुभाइ-दिदीबहिनीहरूहो, म तिमीहरूलाई हाम्रा प्रभु येशू ख्रीष्‍टको नाउँमा आग्रहपूर्वक विन्ती गर्दछु, कि तिमीहरू एक-अर्काका कुरामा सहमत होओ, र तिमीहरूका बीचमा कुनै फाटो नहोस्; तर तिमीहरू एउटै मन र एउटै विचारमा पूर्ण रूपमा एक होओ।</verse>
				<verse number="11">मेरा दाजुभाइ-दिदीबहिनीहरूहो, क्लोएका घरानाबाट कसैले मलाई खबर दिएको छ, कि तिमीहरूका बीचमा झैझगडा छ।</verse>
				<verse number="12">मैले भन्‍न चाहेको कुरा यो हो, कि तिमीहरूमध्ये कसैले, “म पावलको हुँ” अर्कोले “म अपोल्‍लोसको हुँ” अनि अर्कोले, “म पत्रुसको हुँ” अझ अर्कोले चाहिँ, “म ख्रीष्‍टको हुँ” भन्छौ रे।</verse>
				<verse number="13">के ख्रीष्‍ट विभाजित हुनुभएको छ र? के पावल तिमीहरूका लागि क्रूसमा टाँगिएको थियो र? के तिमीहरूले पावलको नाउँमा बप्‍तिस्मा लिएका थियौ र?</verse>
				<verse number="14">म परमेश्‍वरलाई धन्यवाद दिन्छु, किनकि मैले तिमीहरूमध्ये क्रिस्पस र गायसलाई बाहेक अरू कसैलाई पनि बप्‍तिस्मा दिइनँ।</verse>
				<verse number="15">यसकारण तिमीहरू कसैले पनि मेरो नाउँमा बप्‍तिस्मा लिएको हो भनी भन्‍न सक्दैनौ।</verse>
				<verse number="16">हो, मैले स्तिफनसको परिवारलाई पनि बप्‍तिस्मा दिएको हुँ, त्यसबाहेक अरू कसैलाई पनि मैले बप्‍तिस्मा दिएको मलाई थाहा छैन।</verse>
				<verse number="17">किनकि ख्रीष्‍टले मलाई बप्‍तिस्मा दिनलाई होइन, तर सुसमाचार प्रचार गर्नलाई पठाउनुभएको हो, जुनचाहिँ मानवीय बुद्धिका शब्दहरूमा होइन, नत्र ता ख्रीष्‍टको क्रूसको शक्‍ति व्यर्थ हुनेछ।</verse>
				<verse number="18">किनकि क्रूसको सन्देश नाश हुन गइरहेकाहरूका निम्ति मूर्खता हो, तर हामी उद्धार पाइरहेकाहरूका निम्ति परमेश्‍वरको शक्‍ति हो।</verse>
				<verse number="19">किनकि धर्मशास्त्रमा यसरी लेखिएको छ: “म बुद्धिमान्‌हरूका बुद्धिलाई नष्‍ट गर्नेछु; चतुरहरूको चतुर्‍याइँलाई व्यर्थ तुल्याइदिनेछु।”</verse>
				<verse number="20">बुद्धिमान् मानिस कहाँ छ? व्यवस्थाको शिक्षक कहाँ छ? यस युगको दर्शनशास्त्री कहाँ छ? के परमेश्‍वरले यस संसारको बुद्धिलाई मूर्ख तुल्याउनुभएन र?</verse>
				<verse number="21">किनकि परमेश्‍वरको ज्ञानअनुसार संसारले आफ्नो बुद्धिद्वारा परमेश्‍वरलाई चिन्‍न नसकेकाले, प्रचार गरिएको सुसमाचारको मूर्खताद्वारा उहाँमाथि विश्‍वास गर्नेहरूलाई उद्धार गर्न परमेश्‍वरलाई असल लाग्यो।</verse>
				<verse number="22">यहूदीहरू अलौकिक चिन्हहरू खोजी गर्छन्, र ग्रीकहरू बुद्धिको खोजी गर्छन्।</verse>
				<verse number="23">तर हामी ता क्रूसमा टाँगिनुभएको ख्रीष्‍टको प्रचार गर्दछौं, जो यहूदीहरूका निम्ति ठक्‍करको ढुङ्गा र गैरयहूदीहरूका निम्ति मूर्खता हुनुहुन्छ।</verse>
				<verse number="24">तर परमेश्‍वरद्वारा बोलाइएकाहरू यहूदी र ग्रीक दुवैका निम्ति ख्रीष्‍ट परमेश्‍वरको शक्‍ति र परमेश्‍वरको बुद्धि हुनुहुन्छ।</verse>
				<verse number="25">किनकि परमेश्‍वरको मूर्खता मानिसहरूको बुद्धिभन्दा श्रेष्‍ठ र परमेश्‍वरको दुर्बलता मानिसहरूको बलभन्दा धेरै शक्‍तिशाली हुन्छ।</verse>
				<verse number="26">दाजुभाइ-दिदीबहिनीहरूहो, तिमीहरूको बोलावट हुँदा तिमीहरू कस्ता थियौ सो विचार गर; तिमीहरूमध्ये धेरैजना मानवीय नापअनुसार बुद्धिमान् थिएनौ; धेरैजना प्रभावशाली थिएनौ; धेरैजना जन्मदा खानदानी थिएनौ।</verse>
				<verse number="27">तर बुद्धिमानहरूलाई शर्ममा पार्नलाई परमेश्‍वरले संसारको दृष्‍टिमा मूर्ख ठहरिएकाहरूलाई चुन्‍नुभयो अनि शक्‍तिशालीहरूलाई शर्ममा पार्नलाई परमेश्‍वरले संसारका दृष्‍टिमा दुर्बल ठहरिएकाहरूलाई चुन्‍नुभयो।</verse>
				<verse number="28">परमेश्‍वरले संसारका नीच र तुच्छ गनिएका कुराहरू; कुनै पहिचान नै नभएका कुराहरूलाई चुन्‍नुभयो; किनकि संसारको दृष्‍टिमा महत्त्वपूर्ण ठानिएका कुराहरू व्यर्थ ठहरिउन्,</verse>
				<verse number="29">ताकि उहाँको सामु कसैले घमण्ड गर्न नपाओस्।</verse>
				<verse number="30">उहाँकै कारण तिमीहरू ख्रीष्‍ट येशूमा छौ, जो परमेश्‍वरबाट हाम्रा निम्ति बुद्धि, धार्मिकता, पवित्रता अनि छुटकारा हुनुभयो।</verse>
				<verse number="31">यसकारण धर्मशास्त्रमा यसरी लेखिएको छ, “घमण्ड गर्नेले प्रभुमा नै घमण्ड गरोस्।”</verse>
			</chapter>
			<chapter number="2">
				<verse number="1">दाजुभाइ-दिदीबहिनीहरूहो, जब म तिमीहरूकहाँ आएँ, म मानिसको बुद्धि र चलाखीपूर्ण वचनमा आइनँ, तर मैले तिमीहरूलाई परमेश्‍वरको रहस्यको बारेमा गवाही दिँदै आएँ।</verse>
				<verse number="2">किनकि म तिमीहरूका बीचमा हुँदा येशू ख्रीष्‍ट र उहाँ क्रूसमा टाँगिनुभएको कुराबाहेक अरू केही कुरा नजान्‍ने निर्णय गरें।</verse>
				<verse number="3">म तिमीहरूकहाँ दुर्बलतामा डर र कम्पसाथ आएँ।</verse>
				<verse number="4">मेरा शिक्षा बुद्धि र लोभ्याउने शब्दहरूमा थिएन, तर आत्मिक शक्‍तिको प्रदर्शनमा थियो,</verse>
				<verse number="5">ताकि तिमीहरूका विश्‍वास मानिसहरूका बुद्धिमा आधारित नहोस्, तर परमेश्‍वरको शक्‍तिमा आधारित होस्।</verse>
				<verse number="6">तापनि हामी परिपक्व भएकाहरूका बीचमा बुद्धिको सन्देश प्रचार गर्छौं, तर यस युगको बुद्धि अथवा यस युगका शासकहरूका बुद्धि होइन, जो नाश भएर जानेछन्।</verse>
				<verse number="7">तर हामी ता परमेश्‍वरको लुकाएर राखिएको रहस्यमय बुद्धिबारे घोषणा गर्छौं, जसलाई परमेश्‍वरले हाम्रो महिमाको लागि युगौं भन्दा अघि नै निर्धारण गर्नुभएको थियो।</verse>
				<verse number="8">यस युगका कुनै शासकहरूले यसलाई बुझेनन्; किनकि यदि तिनीहरूले बुझेका भए महिमाको प्रभुलाई क्रूसमा टाँग्ने नै थिएनन्।</verse>
				<verse number="9">तापनि यसरी लेखिएको छ: “आँखाले नदेखेका, कानले नसुनेका, कुनै मानवीय मनमा नसोचिएका, यी कुराहरू परमेश्‍वरले उहाँलाई प्रेम गर्नेहरूका निम्ति तयार पार्नुभएको छ।”</verse>
				<verse number="10">यी कुराहरू परमेश्‍वरले हामीलाई उहाँका आत्माद्वारा प्रकट गर्नुभएको छ। आत्माले सबै कुराहरू, परमेश्‍वरका गहिराइमा भएका कुराहरूलाई पनि खोजी गर्नुहुन्छ।</verse>
				<verse number="11">किनकि मानिसको आफूभित्रको आत्माले बाहेक अरू कसले तिनीहरूको विचारहरू जान्दछ र? त्यसरी नै परमेश्‍वरका विचारहरू परमेश्‍वरको आत्माले बाहेक कसैले जान्दैन।</verse>
				<verse number="12">हामीले पाएको आत्मा संसारको आत्मा होइन, तर परमेश्‍वरबाट पाएको आत्मा हो, ताकि परमेश्‍वरले हामीलाई सित्तैंमा दिनुभएका थोकहरू हामी बुझ्न सकौं।</verse>
				<verse number="13">हामी जुन कुरा बोल्दछौं, ती मानवीय बुद्धिद्वारा सिकाएका शब्दहरूमा होइन, तर आत्माद्वारा सिकाइएका शब्दहरूमा बोल्दछौं, हामी आत्माले सिकाउनुभएका शब्दहरूमा आत्मिक सत्यताहरू व्याख्या गर्दछौं।</verse>
				<verse number="14">जुन व्यक्‍तिसँग परमेश्‍वरको आत्मा हुँदैन, त्यसले परमेश्‍वरको आत्माबाट आएका कुराहरू स्वीकार गर्दैन, तर ती कुराहरू त्यसको निम्ति मूर्खता हुन्छन्; र त्यसले ती कुराहरू बुझ्नै सक्दैन, किनकि ती कुराहरूको मूल्याङ्कन आत्मिक रीतिले मात्र हुँदछ।</verse>
				<verse number="15">आत्मिक व्यक्‍तिले सबै कुराहरूको मूल्याङ्कन गर्दछ, तर ऊ आफैचाहिँ कोहीद्वारा पनि मूल्याङ्कन गरिँदैन।</verse>
				<verse number="16">किनकि, “प्रभुको मनलाई कसले जानेको छ, र उहाँलाई कसले सिकाउन सक्छ?” तर हामीसँग त ख्रीष्‍टको मन छ।</verse>
			</chapter>
			<chapter number="3">
				<verse number="1">दाजुभाइ-दिदीबहिनीहरूहो, मैले तिमीहरूसँग आत्मिक मानिसहरूसँगझैं बोल्न सकिनँ, तर सांसारिक मानिसहरूसँग अथवा ख्रीष्‍टमा दूधे बालकहरूसँगझैं बोल्नुपर्‍यो।</verse>
				<verse number="2">मैले तिमीहरूलाई खँदिलो भोजन होइन, तर दूध खुवाएँ; किनकि तिमीहरू खँदिलो भोजनको लागि तयार थिएनौ। वास्तवमा अहिले पनि तिमीहरू तयार छैनौ।</verse>
				<verse number="3">तिमीहरू अझै पनि सांसारिक छौ; किनकि तिमीहरूका बीचमा डाह र झैझगडाहरू छन्, त्यसो भए के तिमीहरू सांसारिक होइनौ र? तिमीहरू संसारका मानिसहरूजस्तै चल्दैनौ र?</verse>
				<verse number="4">किनकि जब एउटाले भन्छ “म पावलको हुँ,” अनि अर्कोले, “म अपोल्‍लोसको हुँ,” भने, के तिमीहरू केवल मानिसहरूजस्तै भएनौ र?</verse>
				<verse number="5">त्यसो हो भने, अपोल्‍लोस को हुन्? अनि पावल को हुन्? केवल सेवकहरू हुन्, जसद्वारा तिमीहरूले सुसमाचार विश्‍वास गर्‍यौ, प्रभुले हामीलाई काम दिएअनुसार पूरा गर्‍यौं।</verse>
				<verse number="6">मैले बीउ रोपें, अपोल्‍लोसले पानी लगाए, तर परमेश्‍वरले नै त्यसलाई बढाउनुभएको हो।</verse>
				<verse number="7">यसकारण न रोप्ने केही हो, न ता पानी हाल्ने केही हो, तर परमेश्‍वर मात्र महान् हुनुहुन्छ, जसले बढाउनुहुन्छ।</verse>
				<verse number="8">रोप्ने मानिस र पानी लगाउने मानिसको एउटै उद्देश्य हुन्छ, र प्रत्येकले आफ्नो परिश्रमअनुसारको इनाम पाउनेछ।</verse>
				<verse number="9">किनकि हामी परमेश्‍वरको सेवामा सहकर्मी हौं; तिमीहरू परमेश्‍वरको खेतबारी र उहाँको भवन हौ।</verse>
				<verse number="10">परमेश्‍वरले मलाई दिनुभएको अनुग्रहद्वारा मैले एकजना सिपालु मिस्त्रीलेझैं एउटा जग बसालेको छु, र अरू कसैले त्यसमाथि भवन बनाउँदै जान्छ। तर बनाउने प्रत्येकले होसियारीसाथ बनाउनुपर्छ।</verse>
				<verse number="11">तर बसालिएको जगबाहेक अर्को कुनै जग कसैले बसाल्न सक्दैन, स्वयम् येशू ख्रीष्‍ट बसालिएको जग त्यो जग हुनुहुन्छ।</verse>
				<verse number="12">यदि कसैले त्यस जगमाथि सुन, चाँदी, बहुमूल्य पत्थर, काठ, घाँस वा पराल प्रयोग गरेर केही बनाउँछ भने</verse>
				<verse number="13">तिनीहरूका काम कस्तो रहेछ भनी देखाइनेछ; किनकि त्यस दिनले तिनीहरूका कामलाई ज्योतिमा ल्याइनेछ। आगोद्वारा काम प्रकट हुनेछ, र हरेक मानिसको कामको गुण आगोद्वारा जाँच गरिनेछ।</verse>
				<verse number="14">यदि त्यसले बनाएको काम रह्‍यो भने त्यस कामदारले इनाम पाउनेछ।</verse>
				<verse number="15">यदि त्यो काम जलेर नष्‍ट भयो भने कामदारले नोक्सानी उठाउनुपर्नेछ; तापनि आगोको ज्वालाबाट बाँचेझैं आफूचाहिँ बच्नेछ।</verse>
				<verse number="16">के तिमीहरू आफै परमेश्‍वरको मन्दिर हौ, र परमेश्‍वरको आत्मा तिमीहरूमा वास गर्नुहुन्छ भन्‍ने कुरा जान्दैनौ?</verse>
				<verse number="17">यदि कसैले परमेश्‍वरको मन्दिरलाई नष्‍ट गर्दछ भने परमेश्‍वरले त्यसलाई नष्‍ट गर्नुहुनेछ; किनकि परमेश्‍वरको मन्दिर पवित्र हुन्छ र त्यो मन्दिर तिमीहरू नै हौ।</verse>
				<verse number="18">तिमीहरू आफैलाई धोका नदेओ। यदि तिमीहरूमध्ये कसैले आफूलाई यस युगको नापअनुसार बुद्धिमान् सम्झन्छ भने, तिमीहरू बुद्धिमान् हुनको लागि “मूर्ख” बन्‍नुपर्छ।</verse>
				<verse number="19">किनकि परमेश्‍वरको दृष्‍टिमा यस संसारको बुद्धि मूर्खता हो। यसरी लेखिएको छ: “प्रभुले बुद्धिमानहरूलाई तिनीहरूकै धूर्ततामा पक्रनुहुनेछ।”</verse>
				<verse number="20">अनि फेरि, “प्रभुले जान्‍नुहुन्छ कि बुद्धिमान्‌हरूका विचारहरू व्यर्थ हुन्।”</verse>
				<verse number="21">यसकारण कसैले मानवीय अगुवाहरूबारे घमण्ड नगर! सबै कुरा तिमीहरूकै हुन्,</verse>
				<verse number="22">चाहे पावल वा अपोल्‍लोस वा केफास वा जीवन वा संसार वा मृत्यु वा वर्तमान वा भविष्य—सबै तिमीहरूकै हुन्।</verse>
				<verse number="23">अनि तिमीहरूचाहिँ ख्रीष्‍टका हौ र ख्रीष्‍टचाहिँ परमेश्‍वरका हुनुहुन्छ।</verse>
			</chapter>
			<chapter number="4">
				<verse number="1">यसरी तिमीहरूले हामीलाई ख्रीष्‍टका सेवकहरू र परमेश्‍वरका रहस्यका भण्डारे ठान्‍नुपर्छ।</verse>
				<verse number="2">भण्डारेहरू विश्‍वासयोग्य हुन आवश्यक छ।</verse>
				<verse number="3">यदि तिमीहरूद्वारा अथवा अरू मानवीय अदालतद्वारा मेरो न्याय हुन्छ भने यो मेरो लागि सानो कुरो हो। वास्तवमा म स्वयम् आफ्नो न्याय गर्दिनँ।</verse>
				<verse number="4">मेरो विवेक शुद्ध छ, तर पनि यसले मलाई निर्दोष ठहराउँदैन। मलाई न्याय गर्ने प्रभु हुनुहुन्छ।</verse>
				<verse number="5">यसकारण तोकिएको समयभन्दा पहिले न्याय नगर; प्रभु नआउन्जेल पर्ख। उहाँले अन्धकारमा लुकाइएका कुराहरूलाई प्रकाशमा ल्याउनुहुनेछ र मानिसका हृदयका उद्देश्यहरू प्रकट गर्नुहुनेछ। त्यस समय हरेकले प्रभुबाट पाउनुपर्ने प्रशंसा पाउनेछन्।</verse>
				<verse number="6">अब दाजुभाइ-दिदीबहिनीहरूहो, मैले तिमीहरूका भलाइको लागि यी कुराहरू आफू र अपोल्‍लोसलाई उदाहरणको रूपमा प्रयोग गरेको छु, ताकि हामीबाट तिमीहरूले भनाइको अर्थ सिक्न सक, “लेखिएको कुराभन्दा टाढा नजाओ।” तब तिमीहरू एउटाको विरुद्धमा अर्कोको अनुयायी भनी घमण्डले नफुल।</verse>
				<verse number="7">कसले तिमीलाई अरूभन्दा श्रेष्‍ठ तुल्यायो? तिमीसँग परमेश्‍वरले नदिनुभएको के छ र? र यदि तिमीलाई सबै थोक परमेश्‍वरले दिनुभएको हो भने केही नपाएको जस्तो गरी किन घमण्ड गर्दछौ?</verse>
				<verse number="8">तिमीहरूले चाहेका कुराहरू अघि नै पाइसकेका छौ! तिमीहरू धनी भइसकेका छौ! हामीविना नै तिमीहरू राजा भएका छौ। म तिमीहरू साँच्‍चै राजा भएर काम गरेको चाहन्छु, ताकि हामी पनि तिमीहरूसँगै राज्य गर्न सकौं!</verse>
				<verse number="9">किनकि मलाई यस्तो लाग्छ कि परमेश्‍वरले हामी प्रेरितहरूलाई मैदानमा दोष लगाएर मारिनलाई लगिएको मानिसहरूका ताँतीमा जस्तै पछिल्तिर प्रदर्शनको लागि राख्नुभएको छ। हामी सारा संसारका, स्वर्गदूतहरूका र मानव जातिहरूका अगाडि तमाशा बनाइएका छौं।</verse>
				<verse number="10">हामी ख्रीष्‍टका निम्ति मूर्ख छौं, तर तिमीहरू ख्रीष्‍टमा बुद्धिमान् छौ। हामी दुर्बल छौं, तर तिमीहरू बलवान् छौ। तिमीहरूले सम्मान पाएका छौ, तर हामीले अपमान।</verse>
				<verse number="11">अहिले पनि हामी भोकाएका र तिर्खाएका छौं, हामी झुत्रे-झाम्रे छौं, हामीलाई क्रूरतासाथ व्यवहार गरिन्छ र हामी घरविहीन छौ।</verse>
				<verse number="12">हामी आफ्नै हातले कठोर परिश्रम गर्छौं। जब हामीलाई गिल्‍ला गरिन्छ, हामी आशिष दिन्छौं; जब हामीलाई सताइन्छ, हामी सहन्छौं।</verse>
				<verse number="13">जब हामी निन्दित हुन्छौं, नम्रतापूर्वक जवाफ दिन्छौं। अहिले पनि हामी संसारका कसिङ्गर र फोहोर भएका छौं।</verse>
				<verse number="14">मैले यी कुराहरू तिमीहरूलाई शर्ममा पार्नलाई होइनँ, तर मेरा प्यारा सन्तानहरूलाईझैं चेतावनी दिनलाई लेख्दैछु।</verse>
				<verse number="15">ख्रीष्‍टमा तिमीहरूका दश हजार अभिभावकहरू हुन सक्लान्, तिमीहरूका धेरै पिताहरू हुँदैनन्, किनकि ख्रीष्‍ट येशूमा सुसमाचारद्वारा म तिमीहरूका पिता भएको छु।</verse>
				<verse number="16">यसकारण म तिमीहरूलाई मेरो अनुकरण गर भनी विन्ती गर्दछु।</verse>
				<verse number="17">यसैकारण मैले मेरो छोरो तिमोथी, जसलाई म प्रेम गर्छु, जो प्रभुमा विश्‍वासयोग्य छ, उसलाई तिमीहरूकहाँ पठाएको छु। उसले तिमीहरूलाई ख्रीष्‍ट येशूमा मेरो जीवन जिउने तरिका सम्झना गराउनेछ, जुनचाहिँ सबै ठाउँहरूका सबै मण्डलीहरूमा मैले सिकाएबमोजिम छ।</verse>
				<verse number="18">म तिमीहरूकहाँ आउँदिनँ जस्तो ठानेर तिमीहरूमध्ये कतिजना घमण्डी भएका छौ।</verse>
				<verse number="19">तर यदि प्रभुको इच्छा भयो भने म चाँडै आउनेछु र यी घमण्डी मानिसहरूले के भनिरहेका छन् भन्‍ने मात्र होइन, तर तिनीहरूसँग कस्तो शक्‍ति छ त्यो पनि म पत्तो लगाउनेछु।</verse>
				<verse number="20">किनकि परमेश्‍वरको राज्य कुरा गराइमा होइन, तर शक्‍तिमा हुन्छ।</verse>
				<verse number="21">तिमीहरू के चाहन्छौ? के म तिमीहरूकहाँ अनुशासनको छडी लिएर आऊँ, वा प्रेममा र नम्रताको आत्मासाथ आऊँ?</verse>
			</chapter>
			<chapter number="5">
				<verse number="1">वास्तवमा तिमीहरूका बीचमा यौन अनैतिकता छ भन्‍ने खबर छ, यस्तो कुरा त गैरयहूदीहरूले पनि सहँदैनन्: एउटा पुरुषले आफ्नै बुबाको पत्नीसँग अवैध सम्बन्ध राख्छ।</verse>
				<verse number="2">अनि तिमीहरू घमण्ड गर्छौ! तिमीहरूले त यस्तो कुरामा दुःखित हुनुपर्ने र यस्तो गर्ने मानिसलाई तिमीहरूको सङ्गतिबाट निकाली दिनुपर्ने होइन र?</verse>
				<verse number="3">म शरीरमा तिमीहरूका बीचमा उपस्थित नभए तापनि आत्मामा म तिमीहरूसँगै छु। अनि म तिमीहरूसँग उपस्थित भएझैं, यस्तो घिनलाग्दो काम गरिरहेको मानिसलाई मैले प्रभु येशूको नाउँमा अघि नै न्याय गरिसकेको छु।</verse>
				<verse number="4">जब तिमीहरू हाम्रा प्रभु येशूको नाउँमा भेला हुन्छौ, म आत्मामा तिमीहरूसँग हुन्छु र हाम्रा प्रभु येशूको शक्‍तिको उपस्थिति त्यहाँ हुन्छ।</verse>
				<verse number="5">त्यस मानिसलाई शरीरको विनाशको निम्ति शैतानको हातमा सुम्पिदेओ, ताकि प्रभुको दिनमा उसको आत्माचाहिँ बाँचोस्।</verse>
				<verse number="6">तिमीहरूको घमण्ड राम्रो होइन। के तिमीहरूलाई थाहा छैन कि अलिकति खमीरले सबै पीठोको ढिकालाई खमीर बनाइदिन्छ?</verse>
				<verse number="7">पुरानो खमीरलाई फालिदेऊ, ताकि तिमीहरू खमीरविनाको नयाँ मुछेको ढिका बन्‍न सक, जुन वास्तवमा तिमीहरू हौ। किनकि हाम्रो निस्तार चाडको थुमा, ख्रीष्‍टको बलिदान भइसकेको छ।</verse>
				<verse number="8">यसकारण हामी कुकर्म र दुष्‍टतासहितको पुरानो खमीरको रोटीले होइन, तर निष्कपटता र सत्यताको अखमीरी रोटीले चाड मनाऔं।</verse>
				<verse number="9">मेरो पत्रमा तिमीहरूलाई यौन अनैतिक व्यक्‍तिहरूको सङ्गत नगर्नू भनी मैले लेखेको थिएँ,</verse>
				<verse number="10">तर त्यसको अर्थ यस संसारका अनैतिक व्यक्‍तिहरू, लोभीहरू र ठगहरू अथवा मूर्तिपूजकहरूसँग सङ्गत नगर्नू भनेकोचाहिँ होइन। त्यसो भए त तिमीहरूले यो संसारै छोडेर जानुपर्ने हुन्छ।</verse>
				<verse number="11">तर अहिले म तिमीहरूलाई यो लेखिरहेको छु कि तिमीहरूले यस्तो व्यक्‍तिसँग सङ्गत नगर, जो विश्‍वासी भनी दाबी त गर्छ, तर पनि यौन अनैतिक वा लोभी, मूर्तिपूजक वा गाली गर्ने, मतवाला वा ठगी छ। यस्तो व्यक्‍तिसँग खाँदै नखानू।</verse>
				<verse number="12">मण्डली बाहिर रहेकाहरूलाई न्याय गर्नु मलाई के खाँचो छ? तर के तिमीहरूले मण्डली भित्रकाहरूलाई न्याय गर्नुपर्दैन?</verse>
				<verse number="13">परमेश्‍वरले नै बाहिरकाहरूलाई न्याय गर्नुहुनेछ। “दुष्‍ट मानिसलाई तिमीहरूका बीचबाट निकालिदेओ।”</verse>
			</chapter>
			<chapter number="6">
				<verse number="1">यदि तिमीहरूमध्ये कसैको अर्को व्यक्‍तिसँग विवाद छ भने, के तिमीहरूले न्यायको निम्ति प्रभुका जनहरूकहाँ नगएर सांसारिक न्यायाधीशकहाँ जाने आँट गर्दछौ?</verse>
				<verse number="2">प्रभुका जनहरूले संसारको न्याय गर्नेछन् भन्‍ने के तिमीहरू जान्दैनौ? अनि यदि तिमीहरूद्वारा संसारको न्याय हुन्छ भने के तिमीहरूमा यस्तो ससाना मुद्दा-ममिलाहरूको न्याय गर्ने क्षमता छैन र?</verse>
				<verse number="3">के तिमीहरू यो कुरा जान्दैनौ, हामीहरूले स्वर्गदूतहरूको न्याय गर्नेछौं? त्यसो भए हाम्रो जीवनमा हुने यी कुराहरू कति नै ठूला हुन् र?</verse>
				<verse number="4">यसकारण यदि तिमीहरूमा यस्ता विवादका मुद्दाहरू छन् भने मण्डलीमा कुनै असल गवाही नभएकाहरूलाई न्यायको निम्ति विन्ती गर्छौ र?</verse>
				<verse number="5">मैले तिमीहरूलाई लाज लागोस् भनेर यो कुरा भनेको हुँ। के तिमीहरूका बीचमा विश्‍वासीहरू बीचको वाद-विवाद मिलाउन सक्ने बुद्धिमान् व्यक्‍ति कोही छैन?</verse>
				<verse number="6">तर यसको सट्टामा एउटा भाइ अर्को भाइको विरुद्धमा अदालतमा जान्छौ, र त्यो पनि अविश्‍वासीहरूको सामु!</verse>
				<verse number="7">तिमीहरूका बीचमा मुद्दा-मामिला हुनुको मतलब तिमीहरूको हार पूर्ण रूपमा पहिले नै भइसकेको छ। बरु तिमीहरूले अन्याय किन सहँदैनौ? बरु आफू ठगिएर नै किन बस्‍दैनौ?</verse>
				<verse number="8">तर यसको सट्टामा तिमीहरू स्वयम् अन्याय गर्दछौ, र ठग्दछौ अनि आफ्ना दाजुभाइ-दिदीबहिनीहरूलाई त्यही गर्दछौ।</verse>
				<verse number="9">के तिमीहरूलाई थाहा छैन दुष्‍ट काम गर्नेहरू परमेश्‍वरको राज्यको उत्तराधिकारी हुनेछैनन्? धोखामा नपर: यौन अनैतिक व्यक्‍तिहरू, न मूर्तिपूजकहरू, न व्यभिचारीहरू, न पुरूष स्त्री समलिङ्गीहरू,</verse>
				<verse number="10">न चोरहरू, न लोभीहरू, न मतवालाहरू, न निन्दा गर्नेहरू, न ता लुटाहाहरू परमेश्‍वरको राज्यको हकदार हुनेछन्।</verse>
				<verse number="11">अनि तिमीहरूमध्ये कतिजना यस्तै थियौ। तर तिमीहरू हाम्रा परमेश्‍वरको आत्माद्वारा र प्रभु येशू ख्रीष्‍टको नाउँमा धोइएका छौ; तिमीहरू पवित्र पारिएका छौ र निर्दोष ठहराइएका छौ।</verse>
				<verse number="12">“मेरो लागि सबै कुरा उचित छन्” तिमी भन्दछौ—तर सबै कुरा लाभदायक छैनन्। “मेरो लागि सबै कुरा उचित छन्”—तर म कुनै कुराको पनि सेवक हुनेछैनँ।</verse>
				<verse number="13">तिमी भन्दछौ, “पेटको निम्ति भोजन र भोजनको निम्ति पेट, तर परमेश्‍वरले यी दुवैलाई नष्‍ट गर्नुहुनेछ।” हाम्रो शरीर यौन अनैतिकताको निम्ति होइन, तर प्रभुको सेवाको निम्ति हो, र प्रभुले हाम्रो शरीरको वास्ता गर्नुहुन्छ।</verse>
				<verse number="14">परमेश्‍वरले आफ्नो शक्‍तिद्वारा प्रभु येशूलाई मृत्युबाट पुनर्जीवित पार्नुभयो, र उहाँले आफ्नो शक्‍तिद्वारा हामीलाई पनि जीवित पार्नुहुनेछ।</verse>
				<verse number="15">के तिमीहरूलाई थाहा छैन, कि तिमीहरूका शरीर ख्रीष्‍टका अङ्गहरू हुन्? त्यसो भए के म ख्रीष्‍टका अङ्गहरूलाई लिएर वेश्यासँग एक बनाउने त? कदापि हुँदैन!</verse>
				<verse number="16">के तिमीहरूलाई थाहा छैन, कि जसले आफूलाई वेश्यासँग जोड्छ, ऊ त्यो वेश्यासँग शरीरमा पनि एक हुन्छ? किनकि यसरी लेखिएको छ, “यी दुई अब एउटै शरीर हुनेछन्।”</verse>
				<verse number="17">तर जसले आफूलाई प्रभुसँग जोडिएको हुन्छ, त्यो आत्मामा उहाँसँग एक भएको हुन्छ।</verse>
				<verse number="18">तिमीहरू यौन अनैतिकताबाट अलग बस। अरू सबै पापहरू मानिसले आफ्नो शरीर बाहिर गर्छ, तर जसले यौन सम्बन्धमा पाप गर्छ, त्यसले आफ्नै शरीरको विरुद्धमा पाप गर्दछ।</verse>
				<verse number="19">के तिमीहरू जान्दैनौ, कि तिमीहरूका शरीर पवित्र आत्माको मन्दिर हो, उहाँ तिमीहरूभित्र वास गर्नुहुन्छ र उहाँलाई तिमीहरूले परमेश्‍वरबाट प्राप्‍त गरेका छौ? तिमीहरू आफ्नै होइनौ;</verse>
				<verse number="20">तिमीहरू त मोल तिरेर किनिएका हौ। यसकारण आफ्ना शरीरद्वारा परमेश्‍वरको आदर गर।</verse>
			</chapter>
			<chapter number="7">
				<verse number="1">अब यी कुराहरू तिमीहरूले लेखेका विषयमा छ: “पुरुषले स्त्रीलाई स्पर्श नगरेकै असल हो।”</verse>
				<verse number="2">तर पनि यौन अनैतिकता धेरै भइरहेको कारण हरेक पुरुषले आफ्नै पत्नीसँग यौन सम्बन्ध राखोस् र हरेक स्त्रीले पनि आफ्नै पतिसँग यौन सम्बन्ध राखोस्।</verse>
				<verse number="3">पतिले आफ्नो पत्नीसँगको वैवाहिक कर्तव्य पूरा गरोस्। यसरी नै पत्नीले पनि पतिसँगको वैवाहिक कर्तव्य पूरा गरोस्।</verse>
				<verse number="4">पत्नीको आफ्नै शरीरमाथि अधिकार हुँदैन, तर पतिको अधिकारमा हुन्छ। यसरी नै पतिको पनि आफ्नै शरीरमाथि अधिकार हुँदैन, तर पत्नीको अधिकारमा हुन्छ।</verse>
				<verse number="5">पति-पत्‍नीले आफ्नो यौन सम्बन्धमा एक-अर्कालाई इन्कार नगर। तर पारस्परिक सहमतिअनुसार र केही समय प्रार्थनाको लागि बाहेक अलग नहोओ, ताकि तिमीहरू प्रार्थनाको लागि समर्पित हुन सक। त्यसपछि फेरि तिमीहरू एक होओ, ताकि तिमीहरूका आत्मसंयमको अभावको कारण शैतानले तिमीहरूलाई परीक्षामा नपारोस्।</verse>
				<verse number="6">म यो तिमीहरूलाई आज्ञाको रूपमा होइन, तर अनुमतिको रूपमा भन्दैछु।</verse>
				<verse number="7">तिमीहरू सबैजना मजस्तै रहेको म चाहन्छु। तर परमेश्‍वरबाट तिमी हरेकले आफ्नै प्रकारको वरदान पाएका छौ; एउटासँग एक प्रकारको वरदान छ भने अर्कोसँग अर्कै प्रकारको वरदान छ।</verse>
				<verse number="8">अब अविवाहित र विधवाहरूलाई म यो भन्‍न चाहन्छु: तिनीहरूले मजस्तै विवाह नगरी बसेको असल हुन्छ।</verse>
				<verse number="9">तर यदि तिनीहरूले आफूलाई वशमा राख्न सक्दैनन् भने तिनीहरूले विवाह गरून्; किनकि कामवासनामा जल्नुभन्दा त विवाह गर्नु असल हुन्छ।</verse>
				<verse number="10">विवाहितहरूलाई म यो आज्ञा दिन्छु; मबाट होइन, तर प्रभुबाट: पत्नी आफ्ना पतिबाट अलग भएर नबसोस्।</verse>
				<verse number="11">तर यदि अलग बस्‍न चाहन्छिन् भने विवाह नगरी बसोस्; नत्र भने फेरि पतिसँग मिलाप गरी बसोस्। अनि पतिले पनि आफ्नी पत्नीसँग सम्बन्ध-विच्छेद नगरोस्।</verse>
				<verse number="12">अरू बाँकी रहेकाहरूलाई म यो भन्‍न चाहन्छु; प्रभुबाट होइन, तर म आफैबाट: यदि ख्रीष्‍टमा विश्‍वासी कुनै भाइको विश्‍वास नगर्ने पत्नी छ, र पतिसँग बस्‍न चाहन्छिन् भने उसले पत्नीसँग सम्बन्ध-विच्छेद नगरोस्।</verse>
				<verse number="13">अनि यदि ख्रीष्‍टमा विश्‍वासी कुनै स्त्रीको विश्‍वास नगर्ने पति छ, र पत्नीसँग बस्‍न चाहन्छ भने उसले पतिसँग सम्बन्ध-विच्छेद नगरोस्।</verse>
				<verse number="14">किनकि विश्‍वास नगर्ने पति पत्नीद्वारा पवित्र तुल्याइएको हुन्छ र विश्‍वास नगर्ने पत्नी उसको विश्‍वासी पतिद्वारा पवित्र तुल्याइएकी हुन्छे। नत्र ता तिनीहरूका सन्तान अशुद्ध हुनेथिए, तर अब तिनीहरू पवित्र छन्।</verse>
				<verse number="15">तर यदि अविश्‍वासी पति वा पत्नी अलग रहन चाहन्छन् भने अलग रहन सक्छन्। यस्तो परिस्थितिमा विश्‍वास गर्ने पुरुष वा स्त्री कुनै बन्धनमा रहँदैनन्; परमेश्‍वरले हामीलाई शान्तिमा रहन बोलाउनुभएको छ।</verse>
				<verse number="16">हे पत्नी, तिमीलाई के थाहा, शायद तिमीले आफ्ना पतिलाई बचाउन सक्छ्यौ कि? अथवा हे पति, तिमीलाई के थाहा, शायद तिमीले आफ्नी पत्नीलाई बचाउन सक्छौ कि?</verse>
				<verse number="17">प्रभुले हरेक व्यक्‍तिलाई जस्तो अवस्थामा राख्नुभएको छ, तथा जुन रूपमा बोलाउनुभएको छ, त्यही अवस्थामा विश्‍वासी भएर जिउनुपर्दछ। म यही नियम सबै मण्डलीहरूका लागि राख्दछु।</verse>
				<verse number="18">कुनै मानिसको बोलावट हुँदा उसको अघिबाटै खतना भइसकेको थियो भने उसले बेखतना हुनुपर्दैन। कुनै मानिसको बोलावट हुँदा खतना नभएको हो भने उसले खतना नगरोस्।</verse>
				<verse number="19">खतना र बेखतना महत्त्वपूर्ण कुरा होइन, तर परमेश्‍वरको आज्ञा पालन गर्नुचाहिँ महत्त्वपूर्ण कुरो हो।</verse>
				<verse number="20">हरेक व्यक्‍ति परमेश्‍वरले बोलाउनुहुँदा जस्तो अवस्थामा थियो, त्यस्तै अवस्थामा रहिरहोस्।</verse>
				<verse number="21">तिमीहरूको बोलावट हुँदा के तिमीहरू सेवक थियौ? यो कुराको चिन्ता नगर, तर तिमीले स्वतन्त्र हुने मौका पायौ भने त्यसको सदुपयोग गर।</verse>
				<verse number="22">किनकि जब प्रभुमा बोलावट पाउँदा कोही व्यक्‍ति सेवक थियो भने, अब ऊ प्रभुको स्वतन्त्र पारिएको मानिस हो; त्यसरी नै जब कोही व्यक्‍ति बोलावट हुँदा स्वतन्त्र मानिस थियो भने, अब ऊ ख्रीष्‍टको सेवक हो।</verse>
				<verse number="23">तिमीहरू मोल तिरेर किनिएका हौ; तिमीहरू मानिसहरूका सेवक नबन।</verse>
				<verse number="24">दाजुभाइ-दिदीबहिनीहरूहो, प्रत्येक व्यक्‍ति परमेश्‍वरप्रति जिम्मेवार भई, जसले जुन अवस्थामा परमेश्‍वरको बोलावट पाएको छ, त्यही अवस्थामा रहौ।</verse>
				<verse number="25">अब कन्याहरूको विषयमा: मैले प्रभुबाट केही आज्ञा त पाएको छैन, तर प्रभुको कृपा पाएर विश्‍वासयोग्य भएको कारणले म यो सल्‍लाह दिन्छु।</verse>
				<verse number="26">किनभने वर्तमान समयको सङ्कष्‍टको कारणले गर्दा मेरो विचारमा जो जस्तो अवस्थामा छ, ऊ त्यही अवस्थामै रहेको असल हुन्छ।</verse>
				<verse number="27">यदि तिमी विवाहित छौ भने आफ्नी पत्नीलाई नत्याग। यदि तिमी अविवाहित छौ भने विवाह गर्न नखोज।</verse>
				<verse number="28">तर यदि तिमीले विवाह गर्‍यौ भने पनि तिमीले पाप गरेका हुँदैनौ; अनि एउटी कन्याले विवाह गर्छे भने त्यसले पाप गरेकी हुन्‍न। तर जसले विवाह गर्छन्, तिनीहरूले यस जीवनमा धेरै दुःखको सामना गर्नुपर्नेछ र म तिमीहरूलाई यसबाट जोगाउन चाहन्छु।</verse>
				<verse number="29">दाजुभाइ-दिदीबहिनीहरूहो, मेरो भनाइको तात्पर्य यो हो कि समय थोरै छ। अबदेखि उसो पत्नी हुनेहरू पत्नी नभएकाहरूझैं जिऊन्;</verse>
				<verse number="30">शोक गर्नेहरू, शोक नगर्नेहरू जस्ता होऊन्; आनन्दित हुनेहरू, आनन्दित नहुनेहरू जस्ता होऊन्; केही थोक किन्‍नेहरू, आफूसित केही नभएझैं होऊन्;</verse>
				<verse number="31">संसारका कुराहरू प्रयोग गर्नेहरू, तिनमा रुचि नलिनेहरूजस्ता होऊन्। किनकि यो संसारको वर्तमान रूप बितिरहेको छ।</verse>
				<verse number="32">म यही चाहन्छु कि तिमीहरू निष्‍फिक्री होओ। अविवाहित मानिसले प्रभुलाई कसरी प्रसन्‍न पारूँ भनी प्रभुकै बारेमा रुचि राख्दछ।</verse>
				<verse number="33">तर विवाहित मानिसले आफ्नी पत्नीलाई कसरी प्रसन्‍न राखूँ भनी संसारकै बारेमा रुचि राख्दछ।</verse>
				<verse number="34">अनि उसका रुचिहरू विभाजित हुन्छन्। अविवाहित स्त्री अथवा कन्याले परमेश्‍वरको कामबारे रुचि राख्छिन्: उसको उद्देश्य शरीर र आत्मा दुवैबाट प्रभुमा पवित्र रहने हुन्छ। तर विवाहित स्त्रीले आफ्नो पतिलाई कसरी प्रसन्‍न राखूँ भनी संसारकै कुराहरूको रुचि राख्छे।</verse>
				<verse number="35">यो तिमीहरूकै भलाइको लागि भन्दैछु, तिमीहरूलाई प्रतिबन्ध लाउनलाई होइन, ताकि तिमीहरू प्रभुको पूर्ण भक्‍तिमा जीवन बिताउन सक।</verse>
				<verse number="36">यदि कसैले आफूले मगनी गरेको कन्यासँग अनुचित व्यवहार गरेझैं लाग्छ भने, र त्यस कन्याको उमेर पनि ढल्कँदै जाँदैछ भने, र उसलाई विवाह गर्नुपर्छझैं लाग्छ भने, उसले आफूले चाहेझैं विवाह गरोस्। यसमा उसले कुनै पाप गरेको हुँदैन। तिनीहरूले विवाह गर्नुपर्छ।</verse>
				<verse number="37">तर जुन मानिसले आफ्नो मनमा यो विषय समाधान गरिसकेको छ, जो कुनै करकापमा परेको छैन, तर आफ्नो इच्छालाई वशमा राख्न सक्छ, र जसले कन्यालाई विवाह नगर्ने निर्णय गरिसकेको छ भने, यस्तो मानिसले पनि ठीकै गर्दछ।</verse>
				<verse number="38">यसकारण जसले त्यस कन्यालाई विवाह गर्छ उसले सही गर्छ, तर जसले उसलाई विवाह गर्दैन उसले अझ असल गर्छ।</verse>
				<verse number="39">एउटी स्त्री आफ्नो पति बाचुन्जेल उसको अधीनतामा हुन्छे। तर यदि पति मर्‍यो भने उसले आफूले चाहेको व्यक्‍तिसँग विवाह गर्न सक्छे, तर त्यो मानिस प्रभुमा विश्‍वास गर्ने हुनुपर्छ।</verse>
				<verse number="40">मेरो विचारमा यदि ऊ जस्तो छे त्यस्तै अवस्थामा रही भने सुखी हुन्छे, अनि मलाई लाग्छ, तिमीहरूलाई यो सल्‍लाह दिँदा परमेश्‍वरको आत्माले मलाई अगुवाइ गर्दै हुनुहुन्छ।</verse>
			</chapter>
			<chapter number="8">
				<verse number="1">अब मूर्तिहरूलाई चढाएको खानेकुराको विषयमा: हामी जान्दछौ कि “हामी सबैसित ज्ञान छ।” ज्ञानले घमण्ड ल्याउँछ, तर प्रेमले उन्‍नति गराउँछ।</verse>
				<verse number="2">यदि कसैले केही जान्दछु भनी ठान्दछ भने, वास्तवमा उसले जान्‍नुपर्ने जति अझ जानेको हुँदैन।</verse>
				<verse number="3">तर जो व्यक्‍तिले परमेश्‍वरलाई प्रेम गर्छ, त्यो परमेश्‍वरद्वारा चिनिएको हुन्छ।</verse>
				<verse number="4">यसकारण मूर्तिहरूलाई चढाएको खानेकुराको विषयमा हेरौं: हामी जान्दछौ कि “यस संसारमा मूर्तिहरू केही पनि होइनन्” र “एकबाहेक अरू कोही परमेश्‍वर छैन।”</verse>
				<verse number="5">तर पनि आकाश वा पृथ्वीमा धेरै देवता भनिनेहरू छन्; साँच्‍चै धेरै “देवताहरू” र धेरै “प्रभुहरू” छन्,</verse>
				<verse number="6">तर हाम्रा निम्ति त परमेश्‍वर पिता एउटै हुनुहुन्छ, जसद्वारा सबै थोकहरू अस्तित्वमा आएका छन्, र जसको निम्ति हामी जिउँछौ; र एउटै प्रभु हुनुहुन्छ अर्थात् येशू ख्रीष्‍ट, जसद्वारा सबै कुराहरू सृष्‍टि भएका हुन्, र जसद्वारा हामी जिउँछौ।</verse>
				<verse number="7">तर सबैलाई यो ज्ञान छैन। केही मानिसहरूलाई त मूर्तिहरूमा यस्तो बानी बसेको हुन्छ, कि जब तिनीहरूले मूर्तिलाई बलि चढाएको भोजन खान्छन्, तिनीहरूले देवतालाई चढाएको चीज सोच्दछन्। तिनीहरूको विवेक दुर्बल भएको कारणले अशुद्ध हुन्छ।</verse>
				<verse number="8">तर भोजनले हामीलाई परमेश्‍वरको नजिक ल्याउँदैन। त्यो नखाँदैमा कुनै हानि छैन र खाँदैमा कुनै लाभ छैन।</verse>
				<verse number="9">तर होसियार रहो, कि तिमीहरूका स्वतन्त्रता कमजोर व्यक्‍तिलाई ठक्‍करको कारण नबनोस्।</verse>
				<verse number="10">किनकि यदि कमजोर विवेक भएको व्यक्‍तिले तिमीहरू ज्ञान भएकाहरूलाई मूर्तिहरूभएको मन्दिरमा खाँदैगरेको देख्यो भने, के त्यसले पनि मूर्तिलाई चढाएको कुरा खान साहस गर्दैन र?</verse>
				<verse number="11">यसकारण त्यो कमजोर दाजुभाइ-दिदीबहिनीहरू, जसका निम्ति ख्रीष्‍ट मर्नुभयो, तिमीहरूको ज्ञानको कारण नष्‍ट हुनेछ।</verse>
				<verse number="12">जब तिमीहरू उनीहरूका विरुद्धमा यसरी पाप गर्दछौ, उनीहरूका कमजोर विवेकलाई चोट पुर्‍याउँछौ, तिमीहरूले ख्रीष्‍टको विरुद्धमा पाप गर्दछौ।</verse>
				<verse number="13">यसकारण यदि म जे खान्छु, त्यसले मेरो दाजुभाइ वा दिदीबहिनीहरूलाई पाप गर्न लगाउँछ भने म फेरि कहिल्यै मासु खानेछैनँ, ताकि म तिनीहरूका पतन हुने कारण नबनूँ।</verse>
			</chapter>
			<chapter number="9">
				<verse number="1">के म स्वतन्त्र छैनँ? के म प्रेरित होइनँ? के मैले हाम्रा प्रभु येशूलाई देखेको छैनँ? के तिमीहरू प्रभुमा मेरो कामको फल होइनौ र?</verse>
				<verse number="2">म अरूको निम्ति प्रेरित नहूँला, निश्‍चय नै तिमीहरूको लागि त हुँ! किनकि प्रभुमा मेरो प्रेरितीयपनको छाप त तिमीहरू नै हौ।</verse>
				<verse number="3">जसले मेरो बारेमा आलोचना गर्दछन्, उनीहरूलाई प्रतिवादमा मेरो भन्‍नु यही छः</verse>
				<verse number="4">के हामीलाई खाने र पिउने अधिकार छैन र?</verse>
				<verse number="5">के अरू प्रेरितहरू, प्रभुका भाइहरू र केफासले जस्तै हामीलाई पनि आफूसँगै विश्‍वासी पत्नीलाई लिएर हिँड्ने अधिकार छैन र?</verse>
				<verse number="6">अथवा के म र बारनाबासले मात्र जिउनलाई काम गर्नुपर्ने?</verse>
				<verse number="7">कसले उसको आफ्नै खर्चमा सिपाही भएर काम गर्छ र? कसले दाखबारी लगाएर त्यसको फलबाट खाँदैन र? कसले भेडाको बथान पालेर त्यसको दूधबाट पिउँदैन र?</verse>
				<verse number="8">के मैले यो साधारण मानव दृष्‍टिकोणले मात्र भनेको हुँ र? के व्यवस्थाले पनि यही कुरा भन्दैन र?</verse>
				<verse number="9">किनकि मोशाको व्यवस्थामा यसरी लेखिएको छ: “दाइँ गर्ने गोरुको मुखमा मोहोलो नलगाउनू।” के गोरुहरूको बारेमा मात्र परमेश्‍वरले वास्ता राख्नुहुन्छ?</verse>
				<verse number="10">निश्‍चय नै उहाँले यो हाम्रो निम्ति भन्‍नुभएको होइन र? हो, यो हाम्रो निम्ति नै लेखिएको थियो; किनकि जोत्ने र दाइँ गर्नेले फसलको हिस्सा पाउने आशामा नै जोत्छन् र दाइँ गर्दछन्।</verse>
				<verse number="11">यदि हामीले तिमीहरूका बीचमा आत्मिक बीउ छरेका छौं भने, के तिमीहरूबाट भौतिक थोकको कटनीको आशा गर्नु अति हुन्छ र?</verse>
				<verse number="12">यदि तिमीहरूबाट अरूले भौतिक सहयोग पाउने अधिकार छ भने, के हामीलाई तिमीहरूबाट त्योभन्दा बढी भौतिक सहयोग पाउने अधिकार छैन र? तरै पनि हामीले यस अधिकारको प्रयोग गरेका छैनौं। बरु ख्रीष्‍टको सुसमाचार प्रचारमा बाधा नपुगोस् भनेर हामीले सबै कुरा सहेका छौं।</verse>
				<verse number="13">के तिमीहरूलाई थाहा छैन, मन्दिरमा काम गर्नेहरूले मन्दिरबाटै भोजन पाउँछन् र वेदीमा काम गर्नेहरूले वेदीमा चढाएका चीजहरूबाट हिस्सा लिन्छन्?</verse>
				<verse number="14">यसै प्रकारले, सुसमाचार प्रचार गर्नेले आफ्नो जीविका सुसमाचारबाटै चलाओस् भनी परमेश्‍वरले आज्ञा गर्नुभएको छ।</verse>
				<verse number="15">तर मैले यी कुनै अधिकारहरू प्रयोग गरेको छैनँ। अनि यी सबै कुराहरू तिमीहरूले मेरो लागि यसरी नै गर भन्‍ने आशाले मैले यो लेखेको पनि होइनँ। किनकि मेरो गर्व गर्ने कारण कसैलाई खोस्‍ने अनुमति दिनुभन्दा त म बरु मर्न रुचाउँछु।</verse>
				<verse number="16">किनकि जब म सुसमाचार सुनाउँछु, मैले घमण्ड गर्ने ठाउँ छैन, किनभने म प्रचार गर्न बाध्य छु। मलाई धिक्‍कार छ! यदि मैले सुसमाचार प्रचार गरिनँ भने!</verse>
				<verse number="17">यदि मैले स्वेच्छापूर्वक प्रचार गरें भने मेरो निम्ति इनाम छ; यदि मैले स्वेच्छापूर्वक प्रचार गरिनँ भने मैले ममाथि दिइएको जिम्मेवारी मात्र गरिरहेको हुन्छु।</verse>
				<verse number="18">त्यसो भए मेरो इनाम के हो त? यही हो, कि मैले सुसमाचार प्रचार गर्दा सुसमाचारलाई सित्तैंमा प्रचार गर्न सकूँ र सुसमाचार प्रचारकको रूपमा मैले पूर्ण अधिकार प्रयोग गर्नु नपरोस्।</verse>
				<verse number="19">म कुनै मानिसको अधीनमा नभई सबैबाट स्वतन्त्र भए तापनि जति सक्दो धेरैलाई जितूँ भनेर मैले आफूलाई हरेक व्यक्‍तिको सेवक तुल्याएको छु।</verse>
				<verse number="20">यहूदीहरूलाई जित्न म यहूदीझैं भइदिएँ, व्यवस्थाको अधीनमा रहेकाहरूलाई जित्नलाई म व्यवस्थाको अधीनमा रहेकाहरूझैं भइदिएँ।</verse>
				<verse number="21">व्यवस्थाका अधीनमा नभएकाहरूलाई जित्न सकूँ भनेर म व्यवस्थाको अधीनमा नरहेको झैं भइदिएँ। यद्यपि म परमेश्‍वरको व्यवस्थाबाट स्वतन्त्र छैनँ, तर ख्रीष्‍टको व्यवस्थाको अधीनमा छु, कि तिनीहरूलाई जित्न सकूँ, जो व्यवस्थाको अधीनमा छैनन्।</verse>
				<verse number="22">कमजोरहरूलाई जित्न सकूँ भनेर म कमजोरहरूका लागि कमजोर भइदिएँ। म सबैको निम्ति सबै भइदिएँ, ताकि हर प्रयासद्वारा कसै न कसैलाई बचाउन सकूँ।</verse>
				<verse number="23">सुसमाचारको खातिर मैले यी सबै कुरा गरें, ताकि म यस सुसमाचारको आशिषमा सहभागी बनूँ।</verse>
				<verse number="24">के तिमीहरू जान्दैनौ दौडमा भाग लिने सबै दौडन्छन्, तर पुरस्कारचाहिँ एउटैले मात्र पाउँछ? त्यसैले पुरस्कार पाउनसक्ने तरिकाले दौड।</verse>
				<verse number="25">हरेक जो खेलमा भाग लिन्छन्, कठोर तालिममा भएर जान्छन्। तिनीहरूले नाश भएर जाने मुकुट पाउनलाई यी सब गर्छन्। तर हामीले त सदा रहिरहने मुकुट पाउनलाई यसो गर्दछौं।</verse>
				<verse number="26">यसकारण म लक्ष्यविना दौडिन्‍नँ; म हावामा मुक्‍का हान्दिनँ।</verse>
				<verse number="27">तर म आफ्नो शरीरलाई अधीनमा राख्छु र यसलाई म आफ्नो सेवक बनाउँछु, ताकि अरूलाई प्रचार गरेपछि म आफैचाहिँ इनाम पाउन अयोग्य नठहरिऊँ।</verse>
			</chapter>
			<chapter number="10">
				<verse number="1">दाजुभाइ-दिदीबहिनीहरूहो, तिमीहरू यस वास्तविकताबाट अन्जान रहो भन्‍ने म चाहन्‍नँ, हाम्रा पुर्खाहरू बादलमुनि थिए र तिनीहरू समुद्रको बीचबाट भएर गए।</verse>
				<verse number="2">तिनीहरू सबैजनाको बादल र समुद्रमा बप्‍तिस्मा भएर मोशासँग जोडिए।</verse>
				<verse number="3">तिनीहरू सबैले एउटै आत्मिक भोजन खाए,</verse>
				<verse number="4">अनि एउटै आत्मिक पानी पिए; किनकि तिनीहरूले त्यस आत्मिक चट्टानबाट पिए, जो तिनीहरूसँगै हिँड्नुभयो र त्यो चट्टानचाहिँ ख्रीष्‍ट हुनुहुन्थ्यो।</verse>
				<verse number="5">तरै पनि परमेश्‍वर तिनीहरूमध्ये धेरैसँग प्रसन्‍न हुनुभएन। त्यसैले तिनीहरूका शरीर उजाडस्थानमै छरपस्‍ट भए।</verse>
				<verse number="6">हामीले आफ्ना हृदयहरू तिनीहरूले जस्तै दुष्‍ट कुराहरूमा नलगाऔं भनेर यी कुराहरू हाम्रा लागि उदाहरणको रूपमा नै घटेका थिए।</verse>
				<verse number="7">तिमीहरू मूर्तिपूजक नबन, जसरी तिनीहरूमध्ये कतिजना थिए; यसरी लेखिएको छ: “मानिसहरू खान र पिउनलाई बसे, र दाखमद्यले मातेर मोजमस्ती गर्नलाई उठे।”</verse>
				<verse number="8">हामी यौन अनैतिकतामा फस्‍नुहुँदैन, जसरी तिनीहरूमध्ये कतिजना फसे, र तिनीहरू एकै दिनमा तेईस हजार मरेका थिए।</verse>
				<verse number="9">हामीले ख्रीष्‍टलाई जाँच गर्नुहुँदैन, जसरी तिनीहरूमध्ये कतिले जाँच गरे, र तिनीहरू सर्पद्वारा डसिएर मरे।</verse>
				<verse number="10">तिमीहरू गनगन नगर, जसरी तिनीहरूमध्ये कतिले गरे, र तिनीहरू नाश गर्ने दूतद्वारा मारिए।</verse>
				<verse number="11">तिनीहरूसँग यी कुराहरू उदाहरणको रूपमा घटे, र यी घटनाहरू हामी, जो यस युगको अन्त्यतिर आइपुगेका छौं, हाम्रो नै चेतावनीको लागि लेखियो।</verse>
				<verse number="12">यसकारण यदि तिमीहरूलाई आफू स्थिरसाथ खडा छौं भनी लाग्छ भने होसियार रहो, ताकि तिमीहरू नलडोस्।</verse>
				<verse number="13">मानिसमाथि आइपर्ने किसिमको परीक्षाबाहेक अरू सहनै नसक्ने परीक्षामा तिमीहरू परेका छैनौ। परमेश्‍वर विश्‍वासयोग्य हुनुहुन्छ; उहाँले तिमीहरूलाई सहनै नसक्ने परीक्षामा पर्न दिनुहुनेछैन, तर जब तिमीहरू परीक्षामा पर्छौ, तब उहाँले तिमीहरूलाई त्यसबाट उम्कने बाटो पनि दिनुहुनेछ, ताकि तिमीहरूले सहन सक।</verse>
				<verse number="14">यसकारण मेरा प्रिय मित्रहरूहो, मूर्तिपूजाबाट अलग बस।</verse>
				<verse number="15">म समझदार मानिसहरूसँग बोल्दैछु; मैले भनेका कुरामा आफैलाई जाँचेर हेर।</verse>
				<verse number="16">त्यो धन्यवादको कचौरा, जसको लागि हामी धन्यवाद चढाउँछौ, के त्यो ख्रीष्‍टको रगतमा सहभागीता होइन र? अनि जुन रोटी हामी भाँच्छौ, के त्यो ख्रीष्‍टको शरीरको सहभागीता होइन र?</verse>
				<verse number="17">रोटी एउटै भएकोले, हामी धेरै भए तापनि एउटै शरीर हौं; किनकि हामी एउटै रोटीबाट खान्छौं।</verse>
				<verse number="18">इस्राएलका मानिसहरूलाई विचार गर, वेदीमा चढाइएको बलिदानका थोकहरू खानेहरू, के तिनीहरू एक भएनन् र?</verse>
				<verse number="19">त्यसो भए के मैले मूर्तिलाई चढाएको वस्तु केही महत्त्वको अथवा मूर्ति केही महत्त्वको हो भन्‍न खोजिएको हो?</verse>
				<verse number="20">होइन, तर गैरयहूदीहरूले चढाएका चीज परमेश्‍वरलाई होइन, भूत आत्माहरूलाई चढाएका हुन्छन्; र तिमीहरू ती भूत आत्माहरूसँग सहभागी भएको म चाहँदिनँ।</verse>
				<verse number="21">तिमीहरूले परमेश्‍वरको कचौराबाट र भूत आत्माहरूका कचौराबाट पनि पिउन सक्दैनौ; तिमीहरू परमेश्‍वरको टेबुल र भूत आत्माहरूको टेबुल दुवैमा सहभागी हुन सक्दैनौ।</verse>
				<verse number="22">के हामीले परमेश्‍वरको क्रोधलाई जगाउन खोजिरहेका छौं? के हामी उहाँभन्दा शक्‍तिशाली छौं?</verse>
				<verse number="23">सबै थोकहरू उचित छन्, तर सबै थोकहरू लाभदायक हुँदैनन्। सबै थोकहरू उचित छन्; तर सबै थोकहरूले आत्मिकी उन्‍नति गराउँदैनन्।</verse>
				<verse number="24">तिमीहरू कसैले पनि आफ्नै भलाइ नखोज, तर अरूको भलाइ खोज।</verse>
				<verse number="25">मासुको पसलमा जे बेचिन्छ, त्यो विवेकको खातिर नसोधीकन खाओ,</verse>
				<verse number="26">किनकि, “पृथ्वी र यसमा भएका सबै कुराहरू प्रभुकै हुन्।”</verse>
				<verse number="27">यदि कुनै अविश्‍वासीले तिमीहरूलाई भोजनको लागि निम्तो दियो भने, अनि तिमीहरूले जाने चाहना गर्‍यौ भने, तिमीहरूको अघि जे कुराहरू राखिदिन्छ, त्यो विवेकको खातिर केही नसोधीकन खाओ।</verse>
				<verse number="28">तर यदि कसैले तिमीहरूलाई “यो त बलिदानमा चढाएको चीज हो,” भनिदियो भने त्यो भन्‍ने मानिसको खातिर र दुवैको विवेक खातिर त्यो नखाओ।</verse>
				<verse number="29">मैले अर्को मानिसको विवेकको खातिर भन्‍न खोजेको हो, तिम्रो विवेकको खातिर होइनँ। किनकि मेरो स्वतन्त्रतालाई अरूको विवेकद्वारा किन न्याय गराउने?</verse>
				<verse number="30">यदि मैले धन्यवाद दिएर भोजनमा सामेल हुन्छु भने, जुन कुराका लागि मैले परमेश्‍वरलाई धन्यवाद चढाउँछु, तब त्यस कुराको लागि मेरो निन्दा किन गरिन्छ?</verse>
				<verse number="31">यसकारण चाहे तिमीहरू खाओ वा पिओ अथवा जेसुकै गर, सबै कुरा परमेश्‍वरको महिमाको निम्ति गर।</verse>
				<verse number="32">तिमीहरू कसैलाई पनि ठेस लाग्ने कारण नहोओ, चाहे यहूदीहरू होस् वा ग्रीकहरू होस् अथवा परमेश्‍वरको मण्डलीलाई होस्;</verse>
				<verse number="33">जसरी म पनि सबैलाई सबै तरिकाले खुशी पार्ने कोसिस गर्दछु; किनकि म आफ्नै भलाइ खोज्दिनँ, तर धेरैको भलाइ खोज्दछु, ताकि तिनीहरूले उद्धार पाऊन्।</verse>
			</chapter>
			<chapter number="11">
				<verse number="1">मेरो अनुकरण गर, जसरी म ख्रीष्‍टको अनुकरण गर्दछु।</verse>
				<verse number="2">म तिमीहरूको प्रशंसा गर्दछु; किनकि तिमीहरूले मलाई हरेक कुरामा सम्झन्छौ र मैले तिमीहरूलाई दिएका शिक्षाहरू पालन गर्दछौ।</verse>
				<verse number="3">तर म तिमीहरूले यो कुरा बुझ भनी चाहन्छु, कि हरेक पुरुषको शिर ख्रीष्‍ट हुनुहुन्छ, अनि हरेक स्त्रीको शिर पुरुष हो र ख्रीष्‍टको शिरचाहिँ परमेश्‍वर हुनुहुन्छ।</verse>
				<verse number="4">हरेक पुरुषले आफ्नो शिर ढाकेर प्रार्थना गर्दछ अथवा अगमवाणी गर्दछ भने उसले आफ्नो शिरको अनादर गर्दछ।</verse>
				<verse number="5">तर हरेक स्त्री जसले शिर नढाकीकन प्रार्थना गर्छे अथवा अगमवाणी गर्छे भने उसले आफ्नो शिरको अनादर गर्छे। योचाहिँ उसको केश खौरिएकै समान हुन्छ।</verse>
				<verse number="6">किनकि यदि स्त्रीले आफ्नो शिर ढाक्दिन भने उसले आफ्नो केश काटोस्; तर यदि उसको केश कटाइनु वा खौराइनु उसको लागि शर्मको कुरा हुन्छ भने उसले आफ्नो शिर ढाक्नुपर्छ।</verse>
				<verse number="7">पुरुषले चाहिँ शिर ढाक्नुहुँदैन, किनकि ऊ परमेश्‍वरको प्रतिरूप र गौरव हो; तर स्त्रीचाहिँ पुरुषको गौरव हो।</verse>
				<verse number="8">किनकि पुरुष स्त्रीबाट आएको होइन, तर स्त्रीचाहिँ पुरुषबाट आएकी हो।</verse>
				<verse number="9">न ता पुरुष स्त्रीको निम्ति सृजिएको हो, तर स्त्रीचाहिँ पुरुषको निम्ति सृजिएकी हो।</verse>
				<verse number="10">यसैकारण स्वर्गदूतहरूको खातिर पनि स्त्रीले अधिकारको चिन्हको रूपमा आफ्नो शिर ढाक्नुपर्छ।</verse>
				<verse number="11">तरै पनि प्रभुमा न ता स्त्री पुरुषबाट स्वतन्त्र हुन्छे, न पुरुष स्त्रीबाट स्वतन्त्र हुन्छ।</verse>
				<verse number="12">किनकि जसरी स्त्री पुरुषबाट आएकी हो, त्यसरी नै पुरुष पनि स्त्रीबाट जन्मिन्छ। तर हरेक कुराहरू परमेश्‍वरबाट आउँदछन्।</verse>
				<verse number="13">तिमीहरू आफै विचार गर: के स्त्रीलाई शिर नढाकीकन परमेश्‍वरसँग प्रार्थना गर्न सुहाउँछ र?</verse>
				<verse number="14">यदि मानिसको केश लामो छ भने यो उसको लागि शर्मको कुरा हो, के प्रकृति आफैले पनि तिमीहरूलाई सिकाउँदैन र?</verse>
				<verse number="15">तर यदि स्त्रीको केश लामो छ भने त्यो उसको गौरव हो। किनकि लामो केश उसलाई घुम्टोको रूपमा शिर ढाक्न दिइएको हो।</verse>
				<verse number="16">यदि कसैले यस विषयमा वाद-विवाद गर्न चाहन्छ भने, मेरो निष्कर्ष यही होः हामीसँग यस्तो अभ्यास छैन, न ता परमेश्‍वरको मण्डलीहरूसँग नै छ।</verse>
				<verse number="17">यी तलका आदेशहरू दिँदा म तिमीहरूको प्रशंसा गर्दिनँ, किनकि तिमीहरूका सङ्गतिहरूले असलभन्दा ज्यादा हानि हुन्छ।</verse>
				<verse number="18">पहिलो कुरो त, जब तिमीहरू मण्डलीको रूपमा एकसाथ भेला हुन आउँछौ, तिमीहरूका बीचमा विभाजन छ भनी मैले सुनेको छु, र म यसलाई केही हदसम्म विश्‍वास गर्छु।</verse>
				<verse number="19">वास्तवमा तिमीहरूका बीचमा मतभेद हुनैपर्छ, ताकि तिमीहरूमध्ये स्वीकृत मानिसहरू चिनिन सकियोस्।</verse>
				<verse number="20">यसकारण जब तिमीहरू भेला हुन्छौ, तिमीहरूले प्रभुभोज खाएका हुँदैनौ,</verse>
				<verse number="21">किनकि जब तिमीहरू खान्छौ, तिमीहरू कतिजना अरूलाई नपर्खी तिम्रो आफ्नो व्यक्‍तिगत खाना खान्छौ। परिणाम स्वरूप कोही खान नपाएर भोकै रहन्छ र कोहीचाहिँ धेरै खाएर मात्तिरहेको हुन्छ।</verse>
				<verse number="22">खान र पिउनलाई के तिमीहरूका आफ्नै घर छैनन् र? अर्थात् के तिमीहरूले केही नहुनेहरूको अपमान गरेर परमेश्‍वरको मण्डलीलाई तुच्छ तुल्याउँछौ? म तिमीहरूलाई के भनूँ? के यसको लागि म तिमीहरूको प्रशंसा गरूँ? निश्‍चय नै यो कुरामा गर्दिनँ!</verse>
				<verse number="23">किनकि मैले प्रभुबाट जे पाएँ, त्यो तिमीहरूलाई सुम्पि पनि दिएँ: जुन रात येशूलाई धोका दिइएको थियो, उहाँले रोटी लिनुभयो,</verse>
				<verse number="24">र जब उहाँले धन्यवाद दिनुभयो, उहाँले त्यो भाँच्नुभयो र भन्‍नुभयो, “यो मेरो शरीर हो, जुनचाहिँ तिमीहरूको निम्ति हो; मेरो सम्झनामा यो गर्ने गर।”</verse>
				<verse number="25">त्यसै गरी रोटी खाइसकेपछि उहाँले कचौरा लिएर भन्‍नुभयो, “यो कचौरा मेरो रगतमा भएको नयाँ करार हो; जहिले-जहिले तिमीहरू यो पिउँछौ, यो मेरो सम्झनामा गर्ने गर।”</verse>
				<verse number="26">किनकि जहिले-जहिले तिमीहरूले यो रोटी खान्छौ र यस कचौराबाट पिउँछौ, तब प्रभु नआउन्जेल तिमीहरूले उहाँको मृत्युको प्रचार गर्दछौ।</verse>
				<verse number="27">यसकारण जसले अयोग्य रीतिले प्रभुको रोटी खान्छ र प्रभुको कचौराबाट पिउँछ, त्यो प्रभुको शरीर र रगतको विरुद्ध पापको दोषी हुनेछ।</verse>
				<verse number="28">यसैले हरेकले रोटी खान अघि र कचौराबाट पिउन अघि आफूलाई जाँच गर्नुपर्छ।</verse>
				<verse number="29">किनकि जसले ख्रीष्‍टको शरीरलाई नचिनीकन रोटी खान्छ र कचौराबाट पिउँछ, त्यसले आफ्नो विरुद्ध दण्ड ल्याउँछ ।</verse>
				<verse number="30">यसैले तिमीहरूमध्ये धेरैजना कमजोर र रोगी छौ, र तिमीहरूमध्ये कति त सुतिगए।</verse>
				<verse number="31">तर यदि हामीले आफूलाई जाँचेका छौं भने ता हामी त्यस्तो दण्डमा पर्नेछैनौं।</verse>
				<verse number="32">तथापि जब हामी प्रभुद्वारा यसरी न्याय गरिनेछौं, उहाँले हामीलाई अनुशासित गर्नुहुन्छ, ताकि हामी संसारसँग दोषी नठहरिऔं।</verse>
				<verse number="33">यसकारण मेरा दाजुभाइ-दिदीबहिनीहरूहो, जब तिमीहरू खानलाई एकसाथ भेला हुन्छौ, एक-अर्कालाई पर्खेर सबैले एकैसाथ खाने गर।</verse>
				<verse number="34">यदि कोही भोको छ भने उसले घरबाटै केही खाएर आओस्, ताकि जब तिमीहरू एकसाथ भेला हुन्छौ तिमीहरूमाथि दण्ड नपरोस्। अनि जब म तिमीहरू कहाँ आउँछु, तब अरू निर्देशनहरू दिनेछु।</verse>
			</chapter>
			<chapter number="12">
				<verse number="1">अब दाजुभाइ-दिदीबहिनीहरूहो, आत्मिक वरदानहरूबारे तिमीहरू अन्जान बस भन्‍ने म चाहन्‍नँ।</verse>
				<verse number="2">तिमीहरू जान्दछौ, जब तिमीहरू ख्रीष्‍टका विश्‍वासी थिएनौ, तब तिमीहरू कुनै न कुनै प्रकारले नबोल्ने मूर्तिहरूतिर प्रभावित भई बहकिएर गएका थियौ।</verse>
				<verse number="3">यसकारण तिमीहरूले यो जानेको म चाहन्छु, कि परमेश्‍वरको आत्माद्वारा बोल्ने व्यक्‍तिले “येशू श्रापित होस्” भन्‍न सक्दैन र पवित्र आत्माद्वारा बाहेक अरू कसैले “येशू नै प्रभु हुनुहुन्छ” भनी भन्‍न सक्दैन।</verse>
				<verse number="4">वरदानहरू विभिन्‍न किसिमका छन्, तर ती वरदानहरू एउटै आत्माले दिनुहुन्छ।</verse>
				<verse number="5">सेवाहरू विभिन्‍न किसिमका छन्, तर प्रभु एउटै हुनुहुन्छ।</verse>
				<verse number="6">कामहरू पनि विभिन्‍न किसिमका छन्, तर उही परमेश्‍वरले नै तिनीहरू सबैमा र हरेकमा गर्नुहुन्छ।</verse>
				<verse number="7">सबैका भलाइको निम्ति आत्माका वरदानहरू हरेकलाई प्रकट गरिएको छ।</verse>
				<verse number="8">परमेश्‍वरका आत्माद्वारा एउटालाई बुद्धिको कुरा बोल्ने, अर्कोलाई उही आत्माद्वारा ज्ञानको कुरा बोल्ने,</verse>
				<verse number="9">अर्कोलाई उही आत्माद्वारा विश्‍वास, अर्कोलाई उही आत्माद्वारा निको पार्ने वरदानहरू,</verse>
				<verse number="10">अर्कोलाई आश्‍चर्यका कामहरू गर्ने शक्‍ति, अर्कोलाई अगमवाणी, अर्कोलाई आत्माहरू छुट्याउने, अर्कोलाई विभिन्‍न भाषाहरूमा बोल्ने र अझ अर्कोलाई चाहिँ भाषाहरूको अर्थ खोल्ने।</verse>
				<verse number="11">यी सबै एउटै र उही आत्माका कामहरू हुन्, अनि यो उहाँले आफ्नो इच्छाबमोजिम हरेकलाई दिनुहुन्छ।</verse>
				<verse number="12">जसरी शरीर एउटै भए तापनि अङ्गहरू धेरै छन्, तर सबै अङ्गहरू मिलेर एउटै शरीर बनिएको हुन्छ, ख्रीष्‍टको शरीरसँग पनि यस्तै हुन्छ।</verse>
				<verse number="13">यहूदी होस् वा ग्रीक, सेवक होस् वा फुक्‍का, जोसुकै भए तापनि एउटै शरीर हुनलाई एउटै आत्माद्वारा हाम्रो बप्‍तिस्मा भयो, र हामी सबैजनालाई एउटै आत्मा पिउन दिइयो।</verse>
				<verse number="14">किनकि शरीर एउटा अङ्गले बनेको होइन, तर धेरै अङ्गहरूले बनेको हुन्छ।</verse>
				<verse number="15">अब यदि खुट्टाले “म हात होइनँ, यसकारण म शरीरको होइनँ” भन्छ भने, के यो शरीरको अङ्ग हुँदैन र?</verse>
				<verse number="16">अनि यदि कानले “म आँखा होइनँ, यसकारण म शरीरको होइनँ,” भन्छ भने, के यो शरीरको अङ्ग हुँदैन र?</verse>
				<verse number="17">यदि पूरा शरीर आँखा हुँदो हो ता, कहाँबाट सुन्‍ने? यदि पूरा शरीर कान हुँदो हो ता, कहाँबाट सुँघ्ने?</verse>
				<verse number="18">तर वास्तवमा परमेश्‍वरले उहाँको इच्छाबमोजिम प्रत्येक अङ्गहरूलाई एक-एक गरेर मिलाएर शरीरमा राखिदिनुभएको छ।</verse>
				<verse number="19">यदि तिनीहरू एउटै अङ्ग हुँदाहुन् ता, शरीर कहाँ हुनेथियो?</verse>
				<verse number="20">यसकारण अङ्गहरू धेरै छन्, तर शरीर एउटै छ।</verse>
				<verse number="21">आँखाले हातलाई “मलाई तेरो आवश्यकता छैन” भन्‍न सक्दैन। र शिरले खुट्टालाई “मलाई तेरो आवश्यकता छैन” भन्‍न सक्दैन।</verse>
				<verse number="22">बरु शरीरका दुर्बल सोचेका अङ्गहरू नै झनै बढी आवश्यक हुन्छन्,</verse>
				<verse number="23">अनि हामीले अरूभन्दा कम महत्त्व ठानेका अङ्गहरूलाई नै बढी महत्त्व दिन्छौं; र गोप्य अङ्गहरूलाई विशेष रूपमा भद्रतासाथ वास्ता गर्छौं।</verse>
				<verse number="24">हाम्रा देखिने अङ्गहरूलाई विशेष वास्ता चाहिँदैन। तर परमेश्‍वरले शरीरका अङ्गहरूलाई यसरी सँगै मिलाएर राखिदिनुभएको छ, कि कम महत्त्व भएका अङ्गहरूले बढी वास्ता पाओस्,</verse>
				<verse number="25">ताकि विभाजन नभई, शरीरका अङ्गहरूले एक-अर्काको समान वास्ता राखून्।</verse>
				<verse number="26">एउटा अङ्गमा पीडा भयो भने, सबै अङ्गहरूले पनि त्यसको साथ पीडा भोग्छन्; यदि एउटा अङ्गको आदर भयो भने, सबै अङ्गहरू त्योसँग रमाउँछन्।</verse>
				<verse number="27">तिमीहरू ख्रीष्‍टका शरीर हौ, र हरेक जना त्यसका अङ्गहरू हौ।</verse>
				<verse number="28">मण्डलीमा परमेश्‍वरले सबैभन्दा पहिलो प्रेरितहरू, दोस्रो अगमवक्‍ताहरू, तेस्रो शिक्षकहरू, अनि आश्‍चर्यपूर्ण काम गर्नेहरू, अनि निको पार्ने वरदान भएकाहरू, अरूलाई सहायता गर्नेहरू, प्रशासन चलाउने वरदान पाएकाहरू र विभिन्‍न भाषामा बोल्नेहरू नियुक्‍त गर्नुभएको छ।</verse>
				<verse number="29">के सबैजना प्रेरितहरू हुन्? के सबैजना अगमवक्‍ताहरू हुन्? के सबैजना शिक्षकहरू हुन्? के सबैले आश्‍चर्यपूर्ण कामहरू गर्छन्?</verse>
				<verse number="30">के सबैसँग निको पार्ने वरदानहरू छन्? के सबैले अज्ञात भाषाहरू बोल्छन्? के सबैले अर्थ खोल्न सक्छन्?</verse>
				<verse number="31">तर उत्तम वरदानहरूको इच्छा गर। म तिमीहरूलाई सर्वोत्कृष्‍ट तरिका देखाउँनेछु।</verse>
			</chapter>
			<chapter number="13">
				<verse number="1">यदि मैले मानिसहरू र स्वर्गदूतहरूका भाषामा बोलें, तर मसँग प्रेम छैन भने म हल्‍ला गर्ने घण्टा अथवा झ्याइँ-झ्याइँ गर्ने झ्याम्टा मात्र हुँ।</verse>
				<verse number="2">यदि मसँग अगमवाणीको वरदान छ, र परमेश्‍वरका रहस्यहरू र ज्ञानहरूको गहिराइ बुझ्न सके तापनि, र मसँग पहाडहरू हटाउनेसम्मको विश्‍वास छ, तर मसँग प्रेम छैन भने म केही पनि होइनँ।</verse>
				<verse number="3">यदि मैले आफ्ना सबै सम्पत्ति गरिबहरूलाई दिएँ, र आफ्नो शरीरसमेत जलाउनलाई दिएँ भने म गर्व गर्न सक्छु, तर मसँग प्रेम छैन भने मेरो लागि केही पनि लाभ हुँदैन।</verse>
				<verse number="4">प्रेम धैर्य हुन्छ, प्रेम दयालु हुन्छ। प्रेमले डाह गर्दैन, प्रेमले शेखी गर्दैन, प्रेमले घमण्ड गर्दैन।</verse>
				<verse number="5">प्रेमले अरूलाई अनादर गर्दैन, प्रेम स्वार्थी हुँदैन, प्रेमले चाँडै रिस गर्दैन, प्रेमले खराबीको हिसाब राख्दैन।</verse>
				<verse number="6">प्रेम दुष्‍टतामा खुशी हुँदैन, तर सत्यतासँग रमाउँछ।</verse>
				<verse number="7">प्रेमले सधैं रक्षा गर्छ, सधैं भरोसा गर्छ, सधैं आशा राख्छ र सधैं स्थिर रहन्छ।</verse>
				<verse number="8">प्रेमको अन्त कहिल्यै हुँदैन। तर चाहे अगमवाणीहरू होऊन्, ती हटाइनेछन्; चाहे भाषाहरू होऊन्, ती अन्त्य हुनेछन्; चाहे ज्ञान होस्, त्यो हटाइनेछ</verse>
				<verse number="9">किनकि हाम्रो ज्ञान आंशिक र अधूरो छ, अनि हाम्रो अगमवाणी अधूरो हुन्छ।</verse>
				<verse number="10">तर जब पूर्णता आउँछ, आंशिक कुराहरू हटाइनेछन्।</verse>
				<verse number="11">जब म बालक थिएँ, म बालकले जस्तो बोल्थें, म बालकले जस्तो सोच्थें, र बालकले जस्तै तर्क गर्थें। तर जब म जवान भएँ, मैले बालकका जस्ता व्यवहार छोडिदिएँ।</verse>
				<verse number="12">अहिले त हामीले ऐनामा धमिलोसँग देख्छौं, तर त्यस बेला त आमनेसामने देख्नेछौं। अहिले म आंशिक रूपमा जान्दछु, तर त्यस बेला त पूर्ण रूपले जान्‍नेछु, जसरी अहिले मलाई परमेश्‍वरले पूर्ण रूपले जान्‍नुहुन्छ।</verse>
				<verse number="13">अनि अब यी तीन कुराहरू रहन्छन्: विश्‍वास, आशा र प्रेम; तर यी तीनमध्ये प्रेम नै सर्वोत्तम हो।</verse>
			</chapter>
			<chapter number="14">
				<verse number="1">तिमीहरूले प्रेमलाई लक्ष्य बनाओ र आत्मिक वरदानहरूको उत्कट इच्छा गर, विशेष गरेर अगमवाणी वरदानको लागि।</verse>
				<verse number="2">किनकि जसले अज्ञात भाषामा बोल्दछ, उसले मानिसहरूसँग होइन, तर परमेश्‍वरसँग बोल्दछ। वास्तवमा उसलाई कसैले बुझ्दैन; उसले आत्माद्वारा परमेश्‍वरका रहस्यका कुराहरू बोल्दछ।</verse>
				<verse number="3">तर जसले अगमवाणी गर्दछ, उसले मानिसहरूसँग बोल्दछ; उनीहरूको आत्मिक सुधार, उत्साह र सान्त्वनाको लागि बोल्दछ।</verse>
				<verse number="4">जसले अज्ञात भाषामा बोल्दछ उसले आफ्नो आत्मिक वृद्धि गर्छ, तर जसले अगमवाणी गर्छ उसले मण्डलीको आत्मिक वृद्धि गर्छ।</verse>
				<verse number="5">म तिमीहरू हरेकले अज्ञात भाषामाहरू बोलेको चाहन्छु, तर अज्ञात भाषाहरू भन्दा अझ बढी तिमीहरूले अगमवाणी गरेको चाहन्छु। मण्डलीको आत्मिक वृद्धिको निम्ति कसैले अर्थ खोलिदिएन भने अज्ञात भाषाहरूमा बोल्नुभन्दा अगमवाणी बोल्नु श्रेष्‍ठ हो।</verse>
				<verse number="6">अब दाजुभाइ-दिदीबहिनीहरूहो, यदि म तिमीहरूकहाँ आएर अज्ञात भाषाहरूमा बोलें, तर मैले तिमीहरूका बीचमा केही प्रकाश वा ज्ञान वा अगमवाणी वा शिक्षा ल्याइनँ भने तिमीहरूका लागि के फाइदा भयो र?</verse>
				<verse number="7">बाँसुरी वा वीणा जस्ता निर्जीव वस्तुहरूले पनि ध्वनी निकाल्छन्। तर यदि ती वस्तुहरूलाई बजाउँदा भिन्‍न-भिन्‍नै सोरहरू दिएन भने कसरी धुन छुट्टयाउने?</verse>
				<verse number="8">यदि तुरहीले पनि स्पष्‍ट ध्वनी दिएन भने युद्धको लागि को तयार हुने?</verse>
				<verse number="9">तिमीहरूसँग पनि यही कुरा लागू हुन्छ। यदि तिमीहरूले अज्ञात भाषामा बुझ्न नसकिने शब्दहरूमा बोल्यौ भने, तिमीहरूले के भनिरहेका छौ भनी अरूहरूले कसरी बुझ्ने? तिमीहरूले त हावामा मात्र बोलिरहेका हुनेछौ।</verse>
				<verse number="10">यो साँचो हो कि संसारमा धेरै किसिमका भाषाहरू छन्, तरै पनि तीमध्ये कुनै पनि भाषा अर्थहीन छैनन्।</verse>
				<verse number="11">यदि मैले कसैले के भनिरहेको छ, सो बुझ्न सकिनँ भने म वक्‍ताको निम्ति परदेशी हुनेछु र वक्‍ताचाहिँ मेरो निम्ति परदेशी हुनेछ।</verse>
				<verse number="12">तिमीहरूसँग पनि यही कुरा लागू हुन्छ। किनकि तिमीहरू आत्मिक वरदानहरूको तृष्णा गर्दछौ, ती वरदानहरूमा श्रेष्‍ठता हासिल गर्ने प्रयत्‍न गर जसले मण्डलीको निर्माण गर्छन्।</verse>
				<verse number="13">यही कारणले अज्ञात भाषामा बोल्ने व्यक्‍तिले आफूले बोलेका कुराहरू अनुवाद गर्न सकूँ भनी प्रार्थना गर्नुपर्छ।</verse>
				<verse number="14">किनकि यदि मैले अज्ञात भाषामा प्रार्थना गरें भने मेरो आत्माले प्रार्थना गर्छ, तर मेरो दिमाग निष्फल हुन्छ।</verse>
				<verse number="15">यसकारण म के गरूँ? म मेरो आत्माले प्रार्थना गर्नेछु, तर म आफ्नो दिमागले पनि प्रार्थना गर्नेछु, म मेरो आत्माले गीत गाउनेछु, तर म मेरो दिमागले पनि गीत गाउनेछु।</verse>
				<verse number="16">यदि तिमीहरूले आत्मामा मात्र परमेश्‍वरको प्रशंसा गरिरहेका हुन्छौ भने, तिमीहरूका बीचमा उपस्थित जिज्ञासुहरूले तिमीहरूले चढाएका धन्यवादको प्रार्थनामा कसरी “आमेन” भन्‍ने? जब कि तिमीहरूले के भनिरहेका छौ, सो तिनीहरूले बुझेकै हुँदैनन्।</verse>
				<verse number="17">तिमीहरूको धन्यवादको प्रार्थना एकदमै राम्रो होला, तर त्यसले अर्को कुनै पनि व्यक्‍तिको आत्मिक वृद्धि हुँदैन।</verse>
				<verse number="18">म परमेश्‍वरलाई धन्यवाद दिन्छु, कि तिमीहरू सबैभन्दा बढी म अज्ञात भाषाहरूमा बोल्दछु।</verse>
				<verse number="19">तापनि मण्डलीमा अज्ञात भाषामा दश हजार शब्दहरू बोल्नुभन्दा बरु म आफ्नो दिमागले पाँच शब्दहरू अरूलाई सिकाउनका लागि बोल्न रुचाउँछु।</verse>
				<verse number="20">दाजुभाइ-दिदीबहिनीहरूहो, बालकहरूले जस्तो सोच्न छोडिदेओ। तिमीहरू खराबीको लागि चाहिँ शिशुहरूजस्तै बन, तर सोचविचारमा चाहिँ परिपक्व बन।</verse>
				<verse number="21">व्यवस्थामा यसरी लेखिएको छ: “अन्य भाषाहरूमा र विदेशीहरूका मुखहरूद्वारा म यी मानिसहरूसँग बोल्नेछु, तरै पनि तिनीहरूले मेरा कुरा सुन्‍नेछैनन्,” प्रभु भन्‍नुहुन्छ।</verse>
				<verse number="22">यसकारण अज्ञात भाषाहरू विश्‍वासीहरूको निम्ति होइन, तर विश्‍वास नगर्नेहरूका निम्ति चिन्ह हो; तर अगमवाणीचाहिँ, अविश्‍वासीहरूका लागि होइन, तर विश्‍वासीहरूका लागि हो।</verse>
				<verse number="23">यसकारण यदि सारा मण्डली एकसाथ भेला हुँदा सबैले अज्ञात भाषामाहरू बोले भने, जिज्ञासुहरू अथवा विश्‍वास नगर्नेहरू कोही मण्डलीमा आए भने, के तिनीहरूले तिमीहरूलाई पागल भन्‍नेछैनन् र?</verse>
				<verse number="24">तर यदि मण्डलीमा हरेकले अगमवाणी बोल्दैगर्दा कोही विश्‍वास नगर्नेहरू अथवा जिज्ञासुहरू भित्र आए भने, उनीहरूलाई आफ्ना पापको अनुभूति हुनेछ र सुनेका सबैद्वारा उनीहरू जाँचिनेछन्।</verse>
				<verse number="25">अनि उनीहरूका हृदयका गुप्‍त कुराहरू प्रकट हुनेछन्। यसकारण उनीहरूले परमेश्‍वरलाई दण्डवत् गर्नेछन् र यसो भन्दै आराधना गर्नेछन्, “परमेश्‍वर तिमीहरूका बीचमा साँच्‍चै हुनुहुन्छ!”</verse>
				<verse number="26">तब दाजुभाइ-दिदीबहिनीहरूहो, हामी के भनौ त? जब तिमीहरू एकसाथ भेला हुन्छौ, कोहीसँग भजन अथवा कोहीसँग शिक्षा, कोहीसँग प्रकाश, कोहीसँग अज्ञात भाषा अथवा कोहीसँग यसको अर्थ खोलाई हुन्छ। यी सबै कुराहरू मण्डलीको आत्मिक वृद्धिको लागि गरिऊन्।</verse>
				<verse number="27">तर यदि कसैले अज्ञात भाषामा बोल्छ भने, दुई अथवा बढीमा तीनजनाले, क्रमानुसार बोलून्, तथा अर्थ खोल्ने व्यक्‍ति हुनैपर्छ।</verse>
				<verse number="28">तर यदि अर्थ खोल्ने व्यक्‍ति कोही भएन भने अज्ञात भाषा बोल्ने व्यक्‍ति मण्डलीमा चूप बसोस् र आफैसँग र परमेश्‍वरसँग बोलोस्।</verse>
				<verse number="29">अगमवक्‍ताहरू दुई वा तीन जना बोलून् र अरूहरूले चाहिँ तिनीहरूले भनेका कुरा होसियारसाथ जाँचून्।</verse>
				<verse number="30">यदि त्यही समय छेवैमा बस्‍नेहरूमध्ये कसैलाई केही प्रकाश आयो भने, बोलिरहेको पहिलो वक्‍ता चूप लागोस्।</verse>
				<verse number="31">तिमीहरू सबैले पालो-पालोसँग अगमवाणी बोल्न सक्छौ, ताकि हरेकलाई शिक्षा र उत्साह मिलोस्।</verse>
				<verse number="32">अगमवक्‍ताहरूका आत्माहरू अगमवक्‍ताहरूकै अधीनमा हुन्छन्।</verse>
				<verse number="33">परमेश्‍वर गोलमालका परमेश्‍वर हुनुहुन्‍न, तर शान्तिका परमेश्‍वर हुनुहुन्छ। प्रभुका पवित्र जनहरूका सबै मण्डलीमा भएजस्तै।</verse>
				<verse number="34">स्त्रीहरू मण्डलीहरूमा चूपचाप रहून्। तिनीहरूलाई बोल्ने अनुमति छैन। व्यवस्थाले भनेअनुसार तिनीहरू अधीनतामा बसून्।</verse>
				<verse number="35">यदि तिनीहरू केही कुरा सिक्न चाहन्छन् भने घरमा आफ्ना पतिहरूलाई सोधून्; किनकि स्त्रीहरूको लागि मण्डलीमा बोल्नु ठीक हुँदैन।</verse>
				<verse number="36">के परमेश्‍वरको वचन तिमीहरूबाट सुरु भएको हो? अथवा के तिमीहरूकहाँ मात्र यो वचन आएको हो?</verse>
				<verse number="37">यदि कसैले आफूलाई अगमवक्‍ता अथवा आत्मिक वरदान पाएको व्यक्‍ति सम्झन्छ भने, मैले तिमीहरूलाई जे लेखिरहेछु त्यो प्रभुकै आज्ञा हो भनी स्वीकार गरोस्।</verse>
				<verse number="38">तर कसैले यो आज्ञाको वास्ता गर्दैन भने तिनीहरूको पनि वास्ता गरिनेछैन।</verse>
				<verse number="39">यसकारण मेरा दाजुभाइ-दिदीबहिनीहरूहो, अगमवाणी बोल्ने उत्कट इच्छा राख र अज्ञात भाषाहरूमा बोल्ने विश्‍वासीहरूलाई नरोक।</verse>
				<verse number="40">तर सबै कुरा सुहाउँदो र सुव्यवस्थित ढङ्गमा गरिएको हुनुपर्दछ।</verse>
			</chapter>
			<chapter number="15">
				<verse number="1">अब दाजुभाइ-दिदीबहिनीहरूहो, म तिमीहरूलाई मैले प्रचार गरेको सुसमाचारको सम्झना दिलाउन चाहन्छु, जो तिमीहरूले ग्रहण गर्‍यौ र त्यसमा तिमीहरू स्थिर रहेका छौ।</verse>
				<verse number="2">यदि तिमीहरू मैले प्रचार गरेको वचनमा स्थिर रह्‍यौ भने, यही सुसमाचारद्वारा तिमीहरूको उद्धार हुन्छ; नत्र ता तिमीहरूले व्यर्थैमा विश्‍वास गरेका छौ।</verse>
				<verse number="3">किनकि मैले जे वचन पाएँ त्यसलाई सबैभन्दा महत्त्वपूर्ण ठानी तिमीहरूलाई सुम्पिदिएँ: धर्मशास्त्रअनुसार ख्रीष्‍ट हाम्रा पापको निम्ति मर्नुभयो,</verse>
				<verse number="4">अनि उहाँ गाडिनुभयो र धर्मशास्त्रअनुसार तेस्रो दिनमा पुनर्जीवित हुनुभयो,</verse>
				<verse number="5">अनि उहाँ केफासकहाँ र त्यसपछि बाह्रजना चेलाहरूकहाँ देखा पर्नुभयो।</verse>
				<verse number="6">त्यसपछि उहाँ पाँच सयभन्दा बढी दाजुभाइ-दिदीबहिनीहरूकहाँ एकै समयमा देखा पर्नुभयो, जसमध्ये धेरैजना अझै पनि जीवित छन् र कत्तिचाहिँ मरेर गए।</verse>
				<verse number="7">तब उहाँ याकोबकहाँ देखा पर्नुभयो, त्यसपछि सबै प्रेरितहरूकहाँ देखा पर्नुभयो।</verse>
				<verse number="8">अनि सबैभन्दा अन्तिममा मजस्तो अस्वभाविक रूपमा जन्मिएको व्यक्‍तिकहाँ पनि देखा पर्नुभयो।</verse>
				<verse number="9">किनकि म ता सबै प्रेरितहरू भन्दा तुच्छ हुँ, र मलाई प्रेरित भन्‍न पनि सुहाउँदैन, किनभने मैले परमेश्‍वरको मण्डलीलाई सताएको थिएँ।</verse>
				<verse number="10">तर म आज जे छु, परमेश्‍वरको अनुग्रहको कारण नै छु; अनि उहाँको अनुग्रह ममा व्यर्थै भएको छैन। मैले अरू प्रेरितहरू भन्दा बढी कडा परिश्रम गरेको छु। तैपनि मैले होइनँ, तर ममा भएको परमेश्‍वरको अनुग्रहको कारणले हो।</verse>
				<verse number="11">यसैकारण मैले होस् अथवा अरू प्रेरितहरूले, जसले भए तापनि हामीले प्रचार गरेका सन्देश यही हो, र तिमीहरूले विश्‍वास गरेको पनि यही नै हो।</verse>
				<verse number="12">तर यदि मरेकाहरूबाट ख्रीष्‍ट पुनर्जीवित हुनुभयो भन्‍ने प्रचार भएको छ भने, तिमीहरू कतिले कसरी मरेकाहरू पुनर्जीवित हुँदैनन् भन्छौ?</verse>
				<verse number="13">यदि मरेकाहरू पुनर्जीवित हुँदैनन् भने ख्रीष्‍ट पनि पुनर्जीवित हुनुभएको होइन।</verse>
				<verse number="14">अनि यदि ख्रीष्‍ट पुनर्जीवित हुनुभएको होइन भने ता, हाम्रो प्रचार र तिमीहरूको विश्‍वास पनि व्यर्थ हो।</verse>
				<verse number="15">त्योभन्दा बढी हामी परमेश्‍वरका झूटा साक्षीहरू ठहरिनेछौं, किनकि हामीले परमेश्‍वरले ख्रीष्‍टलाई मरेकाहरूबाट पुनर्जीवित पार्नुभएको छ भन्‍ने गवाही दिएका छौं। तर यदि उहाँले ख्रीष्‍टलाई पुनर्जीवित पार्नुभएको होइन भने वास्तवमा मरेकाहरू पुनर्जीवित हुँदैनन्।</verse>
				<verse number="16">किनकि यदि मरेकाहरू पुनर्जीवित हुँदैनन् भने ता ख्रीष्‍ट पनि पुनर्जीवित हुनुभएको छैन।</verse>
				<verse number="17">अनि यदि ख्रीष्‍ट पुनर्जीवित हुनुभएको छैन भने तिमीहरूको विश्‍वास व्यर्थ भयो; अनि तिमीहरू अझै पनि आफ्ना पापहरूमै छौ।</verse>
				<verse number="18">त्यसो भए ख्रीष्‍टमा विश्‍वास गरेपछि मरेकाहरू पनि नष्‍ट भए।</verse>
				<verse number="19">यदि ख्रीष्‍टमा भएको आशा यस जीवनको लागि मात्र हो भने हामी सबै मानिसहरूभन्दा बढी दयनीय छौं।</verse>
				<verse number="20">तर वास्तवमै ख्रीष्‍ट मरेकाहरूमध्ये पहिलो फलको रूपमा पुनर्जीवित हुनुभएको हो।</verse>
				<verse number="21">किनकि मृत्यु एकजना मानिसद्वारा आयो, त्यसरी नै मरेकाहरूको पुनर्जीवन पनि एकैजना मानिसद्वारा आउँछ।</verse>
				<verse number="22">जसरी आदमद्वारा सबै मरे, त्यसरी नै ख्रीष्‍टद्वारा सबैलाई जीवित पारिनेछ।</verse>
				<verse number="23">तर हरेक आफ्नो क्रमानुसार: ख्रीष्‍ट पहिलो फल, त्यसपछि उहाँको पुनरागमनमा उहाँका आफ्नैहरू जति सबै जीवित पारिनेछन्।</verse>
				<verse number="24">त्यसपछि अन्त्य आउनेछ; जब उहाँले दुष्‍टका सबै शासन, अधिकार र शक्‍तिलाई नाश गरेर आफ्ना पिता परमेश्‍वरलाई राज्य सुम्पनुहुनेछ।</verse>
				<verse number="25">किनकि ख्रीष्‍टले आफ्ना सबै शत्रुहरूलाई आफ्नो पाउमुनि नराखुन्जेल उहाँले राज्य गर्नैपर्छ।</verse>
				<verse number="26">अन्तिममा नाश गरिने शत्रुचाहिँ मृत्यु हो।</verse>
				<verse number="27">किनकि परमेश्‍वरले “सबै कुरा उहाँको पाउमुनि राख्नुभएको छ।” यो स्पष्‍ट छ कि, “सबै कुरा” भन्‍नाले सबै कुरा ख्रीष्‍टको अधीनमा गराउनुहुने परमेश्‍वर आफैचाहिँ त्यस अधीनतामा हुनुहुन्‍न।</verse>
				<verse number="28">जब परमेश्‍वरले सबै कुरा ख्रीष्‍टको अधीनमा गराउनुहुन्छ, तब पुत्र आफै पनि पिताको अधीनमा हुनुहुनेछ, जसले सबै कुरा ख्रीष्‍टको अधीनतामा राखिदिनुभएको छ, ताकि परमेश्‍वर सबै कुरामा सर्वेसर्वा होऊन्।</verse>
				<verse number="29">यदि पुनर्जीवित नहुने भए, मरेकाहरूका निम्ति बप्‍तिस्मा लिनुको के आवश्यकता हुनेछ? यदि मरेकाहरू पुनर्जीवित हुँदै-हुँदैनन् भए, किन मानिसहरूले तिनीहरूका लागि बप्‍तिस्मा लिन्छन्?</verse>
				<verse number="30">अनि हाम्रो विषयमा, हामीले आफूलाई हर घडी किन जोखिममा पार्छौं?</verse>
				<verse number="31">म दिनहुँ मृत्युको सामना गर्छु—हो, मेरो भन्‍नुको मतलब, हाम्रा प्रभु ख्रीष्‍ट येशूमा म तिमीहरूको कारण गर्व गर्दछु।</verse>
				<verse number="32">यदि मानवीय दृष्‍टिकोणले मात्र मैले एफिससमा जङ्गली जनावरहरूसँग जस्तै मानिसहरूसँग लडाइँ गरेको हुन्थें भने मलाई लाभ हुन्थ्यो र? यदि मरेकाहरू पुनर्जीवित नहुने भए त, “हामी खाऔं र पिऔं, किनकि भोलि ता हामी मरिहाल्छौं।”</verse>
				<verse number="33">भ्रममा नपर: “खराब सङ्गतले असल चरित्रलाई नष्‍ट पार्छ।”</verse>
				<verse number="34">होशमा आओ, पाप गर्न छोड। म यो तिमीहरूलाई शर्ममा पार्नलाई भन्दैछु, किनकि तिमीहरूमध्ये कतिले परमेश्‍वरलाई चिनेकै छैनौ।</verse>
				<verse number="35">तर कतिले सोध्लान्, “मरेकाहरू कसरी पुनर्जीवित हुन्छन्? तिनीहरू कस्तो किसिमको शरीरमा आउनेछन्?”</verse>
				<verse number="36">हे मूर्ख! तिमीले जे छर्दछौ, त्यो नमरेसम्म सजीव हुँदैन।</verse>
				<verse number="37">जब तिमी छर्दछौ, तब तिमीले पछि आउने शरीर ता रोप्दैनौ, तर एउटा बीउ मात्र छर्दछौ, चाहे त्यो गहुँको होस् वा अरू केहीको होस्।</verse>
				<verse number="38">तर परमेश्‍वरले त्यसलाई आफ्नो इच्छाअनुसारको एउटा शरीर दिनुहुन्छ, र हरेक किसिमको बीउलाई त्यसको आफ्नै शरीर दिनुहुन्छ।</verse>
				<verse number="39">सबैको शरीर एकै प्रकारको हुँदैन: मानिसको एक प्रकारको शरीर हुन्छ, जनावरहरूको अर्कै प्रकारको, चराहरूको अर्कै प्रकारको र माछाहरूको अर्कै प्रकारको शरीर हुन्छ।</verse>
				<verse number="40">स्वर्गीय शरीरहरू पनि हुन्छन् र सांसारिक शरीरहरू पनि हुन्छन्; तर स्वर्गीय शरीरहरूको तेज एक किसिमको हुन्छ, अनि सांसारिक शरीरहरूको तेज अर्कै किसिमको हुन्छ।</verse>
				<verse number="41">सूर्यको तेज एक किसिमको हुन्छ, चन्द्रमाको अर्कै किसिमको, ताराहरूको अर्कै किसिमको, एउटा ताराको तेज अर्को ताराको तेजभन्दा भिन्दै प्रकारको हुन्छ।</verse>
				<verse number="42">मरेकाहरूको पुनर्जीवित हुने पनि यस्तै किसिमको हुनेछ। जुन शरीर विनाशमा गाडिन्छ, त्यो अविनाशी रूपमा पुनर्जीवित पारिनेछ।</verse>
				<verse number="43">त्यो अनादरमा गाडिन्छ, तर महिमामा पुनर्जीवित पारिनेछ; त्यो दुर्बलतामा गाडिन्छ, तर सामर्थ्यमा पुनर्जीवित पारिनेछ।</verse>
				<verse number="44">त्यो प्राकृतिक शरीरमा रोपिन्छ, तर आत्मिक शरीरमा पुनर्जीवित पारिनेछ। यदि प्राकृतिक शरीर छ भने, आत्मिक शरीर पनि हुन्छ।</verse>
				<verse number="45">यसकारण यसरी लेखिएको छ: “पहिलो मानिस आदम जीवित प्राणी भयो”; अन्तिम आदमचाहिँ जीवन दिने आत्मा हुनुभयो।</verse>
				<verse number="46">पहिला आत्मिक शरीर आएन, तर पहिला प्राकृतिक शरीर आयो, त्यसपछि आत्मिक शरीर आयो।</verse>
				<verse number="47">पहिलो मानिस पृथ्वीको धूलोबाट बनेको थियो; दोस्रो मानिसचाहिँ स्वर्गबाट हुनुहुन्छ।</verse>
				<verse number="48">माटोबाट बनेको मानिसजस्तो थियो, पृथ्वीका मानिसहरू त्यस्तै छन्; स्वर्गीय मानिसजस्ता छन्, स्वर्गका अरूहरू पनि त्यस्तै हुन्छन्।</verse>
				<verse number="49">जसरी हामीले माटोले बनेको मानिसको स्वरूप धारण गरेका छौं, त्यसरी नै हामीले स्वर्गीय मानिसको स्वरूप पनि धारण गर्नेछौं।</verse>
				<verse number="50">दाजुभाइ-दिदीबहिनीहरूहो, म तिमीहरूलाई घोषणा गर्दछु, कि शरीर र रगत परमेश्‍वरको राज्यको हकदार हुन सक्दैन, न ता विनाशी शरीर अविनाशी कुराको हकदार हुन सक्दछ।</verse>
				<verse number="51">सुन, म तिमीहरूलाई एउटा रहस्य भन्छु: हामी सबैजना सुतिजानेछैनौं, तर हामी सबै परिवर्तन हुनेछौं;</verse>
				<verse number="52">एकै क्षणमा, आँखाको एक निमिषमा, तुरहीको आखिरी आवाजमा। जब तुरही बज्नेछ, मरेकाहरू अविनाशी रूपमा पुनर्जीवित हुनेछन् र हामीचाहिँ परिवर्तन हुनेछौं।</verse>
				<verse number="53">किनकि विनाशीले अविनाशी रूप धारणा गर्नुपर्छ र मरणशीलले अमरता धारण गर्नुपर्छ।</verse>
				<verse number="54">जब विनाशीले अविनाशी रूप र मरणशीलले अमरताको रूप धारण गर्नेछ, तब लेखिएको त्यो वचन पूरा हुनेछ: “मृत्यु विजयमा निलिएको छ।”</verse>
				<verse number="55">“ए मृत्यु, तेरो विजय कहाँ छ? ए मृत्यु, तेरो खील कहाँ छ?”</verse>
				<verse number="56">मृत्युको खील पाप हो, र पापको शक्‍तिचाहिँ व्यवस्था हो।</verse>
				<verse number="57">तर परमेश्‍वरलाई धन्यवाद होस्, जसले हामीलाई हाम्रा प्रभु येशू ख्रीष्‍टद्वारा विजय दिनुहुन्छ।</verse>
				<verse number="58">यसकारण मेरा प्यारा दाजुभाइ-दिदीबहिनीहरूहो, स्थिर रहो। तिमीहरूलाई कुनै पनि कुराले विचलित नपारोस्। प्रभुको काममा सधैं जोशिलो भएर लागिरहो; किनभने तिमीहरू जान्दछौ, कि प्रभुमा तिमीहरूको परिश्रम व्यर्थ हुँदैन।</verse>
			</chapter>
			<chapter number="16">
				<verse number="1">अब प्रभुका जनहरूका निम्ति भेटी सङ्कलनको विषयमा बोल्न चाहन्छु: मैले गलातियाका मण्डलीहरूलाई जे गर्नु भनेको छु, त्यस्तै तिमीहरूले गर।</verse>
				<verse number="2">हरेक हप्‍ताको पहिलो दिन तिमीहरू सबैले आ-आफ्नो कमाइअनुसार केही रकम छुट्याएर जम्मा गरी राखोस्, ताकि जब म आउँदाखेरि भेटी सङ्कलन गर्ने कार्य नहोऊन्।</verse>
				<verse number="3">जब म आउँछु, तब तिमीहरूले चुनेका मानिसहरूलाई म परिचय-पत्र दिनेछु र तिनीहरूलाई तिमीहरूले सङ्कलन गरेको भेटीसँग यरूशलेम पठाउनेछु।</verse>
				<verse number="4">यदि म जानु उचित देखिन्छ भने, तिनीहरू मसँगै जानेछन्।</verse>
				<verse number="5">म्यासिडोनिया भएर गएपछि म तिमीहरूकहाँ आउनेछु—किनकि म त्यो बाटो भएर जानेछु।</verse>
				<verse number="6">शायद म तिमीहरूसँग केही समय बिताउनेछु वा पूरै हिउँद पनि बिताउँन सक्छु, ताकि तिमीहरूले मलाई मेरो बाँकी यात्रामा सहयोग गर्न सक्नेछौ।</verse>
				<verse number="7">म अहिले तिमीहरूलाई छोटो समयका लागि मात्र भेटेर गइहाल्नका लागि होइन, तर यदि प्रभुले अनुमति दिनुभयो भने म तिमीहरूसँग केही समयसम्म रहने आशा राख्छु।</verse>
				<verse number="8">तर म एफिससमा पेन्टिकोसको पर्वसम्म बस्‍नेछु,</verse>
				<verse number="9">किनभने प्रभावकारी कामको लागि मेरो निम्ति ठूलो ढोका खोलिएको छ, तर मेरो विरोध गर्ने पनि त्यहाँ धेरै छन्।</verse>
				<verse number="10">जब तिमोथी तिमीहरूकहाँ आउनेछन्, तिनी तिमीहरूसँग रहँदा निडरसाथ रहन सकून्, किनकि मैले जस्तै तिनले पनि प्रभुको काम गरिरहेका छन्।</verse>
				<verse number="11">अनि कसैले पनि तिनलाई अवहेलना नगरून्। तिनलाई शान्तिसँग आफ्नो यात्रामा पठाइदेओ, ताकि तिनी मकहाँ फर्केर आऊन्। तिनी अरू भाइहरूसँग आउँछन् भन्‍ने मैले आशा गरिरहेको छु।</verse>
				<verse number="12">अब हाम्रा भाइ अपोल्‍लोसको विषयमा: मैले तिनलाई अरू भाइहरूसँग तिमीहरूकहाँ जाऊन् भनी धेरै आग्रह गरें। अहिले तिनको आउने चाहना बिलकुलै छैन, तर जब तिनले मौका पाउँछन्, तब तिनी आउनेछन्।</verse>
				<verse number="13">तिमीहरू सतर्क रहो; विश्‍वासमा स्थिर रहो; निडर होओ र बलियो होओ।</verse>
				<verse number="14">सबै कुरा प्रेमसाथ गर।</verse>
				<verse number="15">तिमीहरू जान्दछौ कि अखैयामा स्तिफनसको घराना नै पहिलो विश्‍वासी घरानाहो। तिनीहरूले प्रभुका जनहरूको सेवामा आफूलाई अर्पण गरेका छन्। दाजुभाइ-दिदीबहिनीहरू, म तिमीहरूलाई विनम्र आग्रह गर्दछु,</verse>
				<verse number="16">कि यस्ता मानिसहरू र यस्तै काममा उनीहरूलाई सघाउन परिश्रम गर्ने हरेक मानिसहरूको अधीनतामा बस।</verse>
				<verse number="17">जब स्तिफनस, फोर्टुनाटस र अखाइकस मकहाँ आए, म खुशी भएको थिएँ, किनभने तिनीहरूले तिमीहरूबाट भएको कमीलाई पूरा गरिदिएका छन्।</verse>
				<verse number="18">तिनीहरूका कारण मेरो र तिमीहरूका आत्मा ताजा भएको छ। यस्ता मानिसहरू मान्यता पाउने योग्यका हुन्।</verse>
				<verse number="19">एशियाको प्रान्तमा भएका मण्डलीहरूले तिमीहरूलाई अभिवादन पठाएका छन्। अक्विला, प्रिस्किला र तिनीहरूका घरमा भेला हुने मण्डलीले पनि तिमीहरूलाई प्रभुमा न्यानो अभिवादन पठाएका छन्।</verse>
				<verse number="20">यहाँ भएका सबै दाजुभाइ-दिदीबहिनीहरूले पनि तिमीहरूलाई अभिवादन पठाएका छन्। एक-अर्कालाई पवित्र चुम्बनले अभिवादन गर।</verse>
				<verse number="21">म पावल आफ्नै हातले यो अभिवादन लेख्दैछु।</verse>
				<verse number="22">यदि कसैले प्रभुलाई प्रेम गर्दैन भने, त्यो श्रापित होस्! हे हाम्रा प्रभु, आउनुहोस्!</verse>
				<verse number="23">प्रभु येशूको अनुग्रह तिमीहरूसँग होस्।</verse>
				<verse number="24">ख्रीष्‍ट येशूमा मेरो प्रेम तिमीहरू सबैलाई छ। आमेन!</verse>
			</chapter>
		</book>
		<book number="47">
			<chapter number="1">
				<verse number="1">परमेश्‍वरको इच्छाद्वारा ख्रीष्‍ट येशूको प्रेरित पावल, अनि हाम्रा भाइ तिमोथीबाट, कोरिन्थमा भएका परमेश्‍वरको मण्डली साथै अखैयामा भएका सबै पवित्र सन्तहरूलाई:</verse>
				<verse number="2">हाम्रा पिता परमेश्‍वर र प्रभु येशू ख्रीष्‍टबाट तिमीहरूलाई अनुग्रह र शान्ति होस्।</verse>
				<verse number="3">हाम्रा प्रभु येशू ख्रीष्‍टका परमेश्‍वर अनि पितालाई प्रशंसा होस्, जो करुणाका पिता, अनि सबै सान्त्वनाका परमेश्‍वर हुनुहुन्छ,</verse>
				<verse number="4">जसले हाम्रा सबै सङ्कष्‍टहरूमा हामीलाई सान्त्वना दिनुहुन्छ, ताकि कुनै पनि सङ्कष्‍टहरूमा परेकाहरूलाई हामीले परमेश्‍वरबाट पाएका सान्त्वनाबाट सान्त्वना दिन सकौं।</verse>
				<verse number="5">किनकि जसरी हामी ख्रीष्‍टका कष्‍टहरूमा सहभागी हुन्छौं, त्यसरी नै ख्रीष्‍टद्वारा हाम्रो सान्त्वनामा पनि वृद्धि हुन्छ।</verse>
				<verse number="6">यदि हामी यातनामा पर्छौं भने योचाहिँ तिमीहरूकै सान्त्वना र मुक्‍तिको निम्ति हो, यदि हामीले सान्त्वना पाउँछौं भने यो तिमीहरूकै सान्त्वनाको निम्ति हो, जसले हामीले भोगेका तिनै कष्‍टहरू भोग्न तिमीहरूमा धैर्यशील सहनशीलता उत्पन्‍न गराउँछ।</verse>
				<verse number="7">अनि तिमीहरूका लागि हाम्रो आशा दृढ छ, किनकि जसरी तिमीहरू हाम्रा कष्‍टहरूमा सहभागी भयौ, त्यसरी नै हाम्रा सान्त्वनामा पनि सहभागी हुनेछौ भनी हामी जान्दछौं।</verse>
				<verse number="8">हे दाजुभाइ-दिदीबहिनीहरूहो, हामीले एशियाको प्रान्तमा भोगेका कष्‍टहरूबारे तिमीहरू अन्जान रहो भनी हामी चाहन्‍नौं। हामीले सहन नसक्ने किसिमको कष्‍टको भार हामीमाथि परेको थियो, जसले गर्दा हामी बाँच्ने हौं कि होइनौ भनी निश्‍चित थिएनौं।</verse>
				<verse number="9">निश्‍चय नै हामीले मृत्युदण्डको अनुभव गरिरहेका थियौं। तर यस्तो हुनुको कारणचाहिँ हामीले आफूमाथि भरोसा नगरेर मरेकाहरूलाई पुनर्जीवित पार्नुहुने परमेश्‍वरमाथि भरोसा राखौं भनेर नै हो।</verse>
				<verse number="10">उहाँले हामीलाई यति डरलाग्दो जोखिमबाट छुटाउनुभयो, र परमेश्‍वरले हामीलाई फेरि छुटाउनुहुनेछ भनेर हामीले आफ्ना आशा उहाँमाथि नै राखेका छौं।</verse>
				<verse number="11">तिमीहरूले प्रार्थनाद्वारा हामीलाई सहायता गर। तब धेरैका प्रार्थनाको उत्तरस्वरूप हामीले अनुग्रहको निगाह पाएको कारण धेरैले हाम्रो पक्षमा परमेश्‍वरलाई धन्यवाद दिनेछन्।</verse>
				<verse number="12">अब हाम्रो गर्व यही हो: हाम्रा विवेकले यो साक्षी दिन्छ, कि विशेष गरी तिमीहरूप्रति हाम्रो सम्बन्धमा परमेश्‍वरबाट आउने निष्कपटतामा हामीले यस संसारमा पवित्रता र ईश्‍वरीय सत्यतामा व्यवहार गरेका छौं। हामीले सांसारिक बुद्धिअनुसार होइन, तर परमेश्‍वरको अनुग्रहद्वारा यसो गरेका छौं।</verse>
				<verse number="13">किनकि हामी तिमीहरूले पढ्न र बुझ्न नसक्ने केही लेख्दैनौं। अनि म आशा गर्दछु, कि</verse>
				<verse number="14">जसरी तिमीहरूले हामीलाई केही मात्रामा बुझेका छौ, तिमीहरूले पूर्ण रूपले बुझ्नेछौ, जसमा तिमीहरूले हामीबारे गर्व गर्नेछौ, जसरी हामीले पनि प्रभु येशूको दिनमा तिमीहरूबारे गर्व गर्नेछौं।</verse>
				<verse number="15">अनि मलाई यस विषयमा निश्‍चय भएकोले मैले पहिला तिमीहरूकहाँ आउने योजना बनाएँ, जसमा तिमीहरूलाई दोहोरो फाइदा होस्।</verse>
				<verse number="16">म्यासिडोनिया जाँदा तिमीहरूकहाँ जाने, अनि म्यासिडोनियाबाट तिमीहरूकहाँ फर्किआउने र त्यहाँबाट यहूदियामा तिमीहरूद्वारा पठाइने योजना मैले बनाएँ।</verse>
				<verse number="17">के यो योजना मैले शङ्कालु मनले बनाएँ? अथवा के म आफ्नो योजना मानवीय ढङ्गले एउटै मुखले “हो-हो” वा “होइन-होइन” भन्दै बनाउँछु र?</verse>
				<verse number="18">तर निश्‍चय नै परमेश्‍वर विश्‍वासयोग्य हुनुभएकोले, एकै समयमा तिमीहरूका लागि हाम्रो सन्देशचाहिँ “हो” र “होइन” किसिमको होइन।</verse>
				<verse number="19">किनकि परमेश्‍वरको पुत्र येशू ख्रीष्‍ट, जो म, सिलास र तिमोथीद्वारा तिमीहरूमा प्रचारिनुभयो, उहाँमा कहिले “हो” र कहिले “होइन” भन्‍ने हुँदैन, तर उहाँमा सदा “हो” नै थियो।</verse>
				<verse number="20">किनकि परमेश्‍वरले जति प्रतिज्ञाहरू दिनुभएको छ, ती सबै ख्रीष्‍टमा “पूरा” भएका छन्। अनि यसैकारण परमेश्‍वरको महिमाको निम्ति उहाँद्वारै हामीबाट “आमेन” भनिएको छ।</verse>
				<verse number="21">अब परमेश्‍वरले नै हामी अनि तिमीहरूलाई ख्रीष्‍टमा दृढतासाथ खडा राख्नुहुन्छ। उहाँले हामीलाई अभिषेक गर्नुभएको छ,</verse>
				<verse number="22">र उहाँले हामीलाई आफ्नो स्वामित्वको छाप हामीमा लगाउनुभएको छ; अनि अब के हुन आउनेछ भन्‍ने पक्‍का गरेर, पहिलो किस्ता स्वरूप हाम्रा हृदयमा उहाँको आत्मा दिनुभएको छ।</verse>
				<verse number="23">तिमीहरूलाई दुःख नहोस् भनी म कोरिन्थमा आइनँ, अनि जसको लागि म परमेश्‍वरलाई मेरो साक्षीको रूपमा पुकार्छु।</verse>
				<verse number="24">हामी तिमीहरूको विश्‍वासमाथि अधिकार जमाउँदैनौं, तर हामी तिमीहरूसँग तिमीहरूको आनन्दको निम्ति काम गर्छौं, किनभने विश्‍वासद्वारा नै तिमीहरू दृढतापूर्वक खडा रहन्छौ।</verse>
			</chapter>
			<chapter number="2">
				<verse number="1">यसकारण मैले तिमीहरूलाई कष्‍ट पुर्‍याउने किसिमले दोस्रोपल्ट तिमीहरूकहाँ नआउने नै निश्‍चय गरें।</verse>
				<verse number="2">किनकि यदि मैले तिमीहरूलाई दुःखी बनाएँ भने, तिमीहरूबाहेक कसले मलाई खुशी बनाउने, तिमीहरू नै होइनौ जसलाई मैले दुःखित बनाएँ?</verse>
				<verse number="3">अनि जसरी मैले अघिल्‍लो पत्रमा लेखेको थिएँ, कि म आउँदाखेरि जसबाट मैले आनन्द पाउनुपर्ने हो, तिनीहरूबाटै दुःखित हुन नपरोस्। तिमीहरू सबैमाथि मेरो भरोसा छ, कि तिमीहरू सबै रमाउनुमा नै मेरो आनन्द छ।</verse>
				<verse number="4">तिमीहरूलाई शोकित तुल्याउनलाई होइन, तर तिमीहरूप्रति मेरो प्रेमको गहिराइ तिमीहरूले बुझ भनेर नै मैले मेरो अधिक पीडा, हृदयको वेदनामा र आँसुसहित तिमीहरूलाई त्यो लेखेको थिएँ।</verse>
				<verse number="5">म कडिकडाउसँग त भन्दिनँ, तर यदि कसैले दुःखित तुल्याएको छ भने, त्यसले मलाई दुःखित तुल्याएको छैन, तर एक प्रकारले तिमीहरू सबैलाई दुःखित तुल्याएको छ।</verse>
				<verse number="6">यस्तो व्यक्‍तिलाई बहुमतद्वारा दिइएको सजाय यथेष्‍ट छ।</verse>
				<verse number="7">अनि अब यस्तो व्यक्‍ति झन् बढी शोकमा नडुबोस् भनेर तिमीहरूले उसलाई क्षमा दिएर सान्त्वना दिनुपर्छ।</verse>
				<verse number="8">यसकारण तिमीहरूले ऊप्रति तिमीहरूको प्रेम फेरि पक्‍का गर भनी म आग्रह गर्दछु।</verse>
				<verse number="9">मैले तिमीहरूलाई लेखेको कारणचाहिँ तिमीहरू जाँचमा स्थिर रहेर प्रत्येक कुरामा आज्ञाकारी बन्छौ कि भनेर जान्‍नलाई हो।</verse>
				<verse number="10">तिमीहरूले कसैलाई क्षमा दियौ भने, म पनि त्यसलाई क्षमा दिनेछु; अनि यदि त्यस्तो केही छ, र मैले क्षमा दिएको छु भने, त्यो मैले ख्रीष्‍टको उपस्थितिमा तिमीहरूकै निम्ति क्षमा दिएको छु;</verse>
				<verse number="11">जसमा शैतानले हामीलाई धोका नदेओस्। किनकि हामी त्यसका युक्‍तिहरूदेखि अन्जान छैनौं।</verse>
				<verse number="12">जब म ख्रीष्‍टको सुसमाचार प्रचार गर्न त्रोआस गएँ, त्यहाँ मेरो लागि प्रभुले एउटा ढोका खोलिदिनुभएको भेट्टाएँ।</verse>
				<verse number="13">मैले मेरा भाइ तीतसलाई त्यहाँ नपाउँदा मेरो मनमा शान्ति थिएन। यसकारण म तिनीहरूबाट बिदा भएर म्यासिडोनियातर्फ गएँ।</verse>
				<verse number="14">तर परमेश्‍वरलाई धन्यवाद होस्, जसले हामीलाई ख्रीष्‍टको विजयको यात्रामा डोर्‍याउनुहुन्छ, अनि हामीद्वारा नै उहाँको ज्ञानको सुवास्‍ना चारैतिर फिँजाउनुहुन्छ।</verse>
				<verse number="15">किनकि उद्धार पाइरहेकाहरू अनि नष्‍ट भइरहेकाहरूका बीचमा हामी परमेश्‍वरको निम्ति ख्रीष्‍टको सुवास्‍ना हौं।</verse>
				<verse number="16">नष्‍ट भइरहेकाहरूका निम्ति मृत्युको गन्ध ल्याउन अनि उद्धार पाइरहेकाहरूका निम्ति जीवनको सुगन्ध ल्याउन यस्ता कामहरूका लागि को योग्यको छ र?</verse>
				<verse number="17">अरू कतिझैं हामी परमेश्‍वरको वचनलाई लाभको निम्ति व्यापार गर्ने होइनौं। यसको विपरीत परमेश्‍वरबाट पठाइएका मानिसहरूझैं हामी परमेश्‍वरको सामु ख्रीष्‍टमा छलरहित कुरा बोल्दछौं।</verse>
			</chapter>
			<chapter number="3">
				<verse number="1">के हामी फेरि आफ्नै प्रशंसा गर्न थालेका छौं? अथवा कोही मानिसहरूलाई झैं हामीलाई पनि तिमीहरूलाई वा तिमीहरूबाट सिफारिस पत्रहरूको आवश्यकता पर्छ?</verse>
				<verse number="2">हाम्रा सिफारिस पत्र तिमीहरू आफै नै हौ; जुन हाम्रा हृदयमा लेखिएका छन्, र प्रत्येकले जानेका छन् र पढेका छन्।</verse>
				<verse number="3">तिमीहरूले यो देखाउछौ, कि तिमीहरू ख्रीष्‍टका पत्रहरू हौ, हाम्रा सेवाका प्रतिफलहरू हौ। तिमीहरू मसीले होइन, तर जीवित परमेश्‍वरका आत्माले लेखिएका, जो ढुङ्गाका पाटीमा होइन, तर मानवीय हृदयका पाटीहरूमा लेखिएका छन्।</verse>
				<verse number="4">परमेश्‍वरको अघि ख्रीष्‍टद्वारा हाम्रो यस्तो भरोसा छ।</verse>
				<verse number="5">हामीले आफैमा दाबी गर्ने किसिमको कुनै योग्यता हामीमा छैन, तर हाम्रो योग्यताचाहिँ परमेश्‍वरबाट नै आउँछ।</verse>
				<verse number="6">उहाँले नै हामीलाई नयाँ करारका सेवकहरूको रूपमा योग्य बनाउनुभयो। लिखित नियमको रूपमा होइन, तर आत्माद्वारा, किनकि लिखित नियमले मार्छ, तर आत्माले जीवन दिनुहुन्छ।</verse>
				<verse number="7">अब यदि ढुङ्गामा खोपिएका अक्षरहरूको सेवाले मृत्यु ल्यायो, अनि त्यो महिमासाथ आयो, त्यही महिमाको कारण इस्राएलीहरूले मोशाको चम्किलो अनुहार सीधै हेर्न सकेनन्; यद्यपि त्यो हराएर जाने महिमाको चमक थियो भने,</verse>
				<verse number="8">के आत्माको जीवन दिने सेवा अझ महिमामय हुनेछैन र?</verse>
				<verse number="9">मानिसहरूलाई दोषी ठहराउने त्यो नियमको सेवा महिमामय थियो भने धार्मिकता ल्याउने सेवा झन् कति बढी महिमामय छ!</verse>
				<verse number="10">तर एकपटक जे महिमामय थियो, त्यसको तुलना वर्तमान महिमासित गर्दा अब त्यसको केही महिमा छैन।</verse>
				<verse number="11">अनि यदि बितेर जाने महिमासाथ आए भने, सधैं रहिरहनेचाहिँको महिमा कति महान् होला!</verse>
				<verse number="12">यसकारण हामीसित यस्तो आशा भएकोले अत्यन्त साहसी भएका छौं।</verse>
				<verse number="13">हामी मोशाजस्ता होइनौं, जसले धमिलिँदै गएको महिमा इस्राएलीहरूले नदेखून् भनी आफ्नो अनुहारमा घुम्टो हाल्थे।</verse>
				<verse number="14">तर इस्राएलीहरूको मन मन्द बनाइएको थियो; किनकि आजको दिनसम्मै पुरानो करार पढ्दा त्यही घुम्टोले ढाकिरहेकै छ; यो हटाइएकै छैन, किनकि ख्रीष्‍टमा मात्र यो हटाइन्छ।</verse>
				<verse number="15">आज पनि यदि मोशाका पुस्तकहरू पढिन्छ भने तिनीहरूको हृदयलाई एउटा घुम्टोले ढाकेको हुन्छ।</verse>
				<verse number="16">तर जब कोही प्रभुतिर फर्कन्छ, तब त्यो घुम्टो हटाइन्छ।</verse>
				<verse number="17">अब प्रभु आत्मा हुनुहुन्छ, अनि जहाँ प्रभुको आत्मा हुनुहुन्छ, त्यहाँ स्वतन्त्रता हुन्छ।</verse>
				<verse number="18">अनि हामी, जसले घुम्टो नलगाइएको मुहारले प्रभुको महिमा प्रतिविम्बित गर्छौं, प्रभुबाट आएको बढिरहने महिमासित उहाँको स्वरूपमा परिवर्तन भइरहेका छौं, जुन प्रभुबाट आउँछ, जो आत्मा हुनुहुन्छ।</verse>
			</chapter>
			<chapter number="4">
				<verse number="1">यसकारण परमेश्‍वरको कृपाले हामीले यो सेवा पाएको हुनाले हामी हताश हुँदैनौं।</verse>
				<verse number="2">बरु हामीले गुप्‍त अनि शर्म लाग्दा मार्गहरू त्यागेका छौं। हामी छल गर्दैनौं, न ता परमेश्‍वरको वचनलाई हेरफेर गरेर व्याख्या गर्छौं। यसको विपरीत हामी परमेश्‍वरको दृष्‍टिमा सत्यलाई प्रकट गरेर प्रत्येकको विवेकमा आफूलाई ग्रहणयोग्य बनाउँछौं।</verse>
				<verse number="3">अनि यदि हामीले प्रचार गरेको सुसमाचारमा घुम्टो लागेको छ भने त्यो घुम्टोचाहिँ नष्‍ट हुनेहरूको लागि मात्र लागेको हो।</verse>
				<verse number="4">परमेश्‍वरको प्रतिरूप, ख्रीष्‍टको महिमाको सुसमाचारको ज्योति तिनीहरूले नदेखून् भनी यस युगको देवले अविश्‍वासीहरूको मनलाई दृष्‍टिविहीन तुल्याइदिएको छ।</verse>
				<verse number="5">किनकि हामीले आफूलाई होइन, तर येशू ख्रीष्‍ट नै प्रभु हुनुहुन्छ भनेर प्रचार गर्दछौं, अनि हामीहरूचाहिँ येशूको निम्ति तिमीहरूका सेवकहरू हौं।</verse>
				<verse number="6">तर “अन्धकारमा ज्योति चम्कोस्,” आज्ञा गर्नुहुने परमेश्‍वरले, ख्रीष्‍टको अनुहारमा देखिएको परमेश्‍वरको महिमाको ज्ञानको ज्योति हामीमा प्रदर्शित होस् भनेर हाम्रो हृदयमा उहाँको ज्योति चम्काउनुभयो।</verse>
				<verse number="7">तर यो सबैभन्दा ठूलो शक्‍ति हामीबाट होइन, तर परमेश्‍वरबाट हो भनी देखाउनलाई हामीसित यो धन माटाको भाँडामा छ।</verse>
				<verse number="8">हामी चारैतिरबाट थिचिएका छौं, र पनि पिसिएका छैनौं; अन्योलमा परेका छौं, र पनि हताश भएका छैनौं;</verse>
				<verse number="9">सताइएका छौं, तर त्यागिएका छैनौं; प्रहारद्वारा ढलेका छौं, तर नष्‍ट भएका छैनौं।</verse>
				<verse number="10">हाम्रो शरीरमा येशूको जीवन देखियोस् भनेर हामी सधैं आफ्ना शरीरमा उहाँको मृत्यु बोकेर हिँड्छौं।</verse>
				<verse number="11">किनकि उहाँको जीवन हाम्रा पार्थिव शरीरमा देखियोस् भनी हामी जिउँदाहरू ख्रीष्‍टको निम्ति सधैं मृत्युको लागि सुम्पिएका छौं।</verse>
				<verse number="12">यसरी हामी सधैं मृत्युको सामना गर्छौं, ताकि तिमीहरूले अनन्त जीवन प्राप्‍त गर्न सक।</verse>
				<verse number="13">धर्मशास्त्रमा यसरी लेखिएको छ: “मैले विश्‍वास गरें, र म बोलें।” त्यही विश्‍वासको आत्माद्वारा हामी पनि विश्‍वास गर्छौं, अनि बोल्छौं।</verse>
				<verse number="14">किनकि हामी जान्दछौं, कि जसले प्रभु येशूलाई मृत्युबाट पुनर्जीवित पार्नुभयो, उहाँले येशूसँगै हामीलाई पनि पुनर्जीवित पार्नुहुनेछ, अनि उहाँको उपस्थितिमा हामीलाई तिमीहरूसितै उपस्थित गराउनुहुनेछ।</verse>
				<verse number="15">यी सबै तिमीहरूकै फाइदाको लागि हुन्, जसमा धेरै मानिसहरूमा पुगिरहेको अनुग्रहले परमेश्‍वरको महिमाको लागि धन्यवाद पोखिनदेओस्।</verse>
				<verse number="16">यसकारण हामी हरेस खाँदैनौं। किनकि हाम्रो र बाहिरी मनुष्यत्व नष्‍ट भए तापनि हामी भित्री मनुष्यत्वमा दिनानुदिन नयाँ हुँदै जाँदैछौं।</verse>
				<verse number="17">किनकि हाम्रो हल्का र क्षणभरको कष्‍टले हामीलाई अनन्तको महिमा प्राप्‍त हुनेछ, जुन यी सबै कष्‍टहरूको तुलनामा केही पनि होइन।</verse>
				<verse number="18">यसकारण हामी आफ्ना आँखा देखिने थोकहरूमा होइन, तर नदेखिने थोकहरूमा केन्द्रित गर्दछौं। किनकि देखिने थोक क्षणिक हुन्छ, तर नदेखिनेचाहिँ अनन्तको हुन्छ।</verse>
			</chapter>
			<chapter number="5">
				<verse number="1">अब हामी जान्दछौं, कि हामी बस्‍ने पृथ्वीको डेरा भत्किगएपछि हाम्रो लागि स्वर्गमा अनन्तसम्म रहिरहने घर छ, जुन मानिसहरूका हातले बनाइएको होइन, तर परमेश्‍वरबाटको हो।</verse>
				<verse number="2">अहिले हामी वर्तमान शरीरमा, स्वर्गीय वासस्थान धारण गरौं भनेर सुस्केरा हाल्छौं,</verse>
				<verse number="3">किनकि त्यसलाई धारण गर्‍यौं भने हामी नाङ्गो देखिनेछैनौं।</verse>
				<verse number="4">अनि यस डेरामा हुँदा भारले थिचिएर हामी सुस्केरा हाल्छौं, किनकि हामी वस्त्र फुकालिएका होइन, तर हाम्रा स्वर्गीय वासस्थानले ढाकिएका हुन चाहन्छौं, ताकि जे मरणशील छ, त्यसलाई जीवनले निलोस् ।</verse>
				<verse number="5">अब परमेश्‍वरले नै हामीलाई यो विशेष उद्देश्यको लागि बनाउनुभएको हो, अनि के हुन आउनेछ, त्यसको पहिलो किस्ता स्वरूप परमेश्‍वरको आत्मा दिनुभएको छ।</verse>
				<verse number="6">यसकारण हामी निश्‍चित छौं र जान्दछौं, कि जबसम्म हामी शरीरको वासस्थानमा छौं, तबसम्म हामी प्रभुदेखि टाढा हुन्छौं।</verse>
				<verse number="7">हामी देखिने कुराहरूमा भरोसा राखेर होइन, तर नदेखिएका कुराहरूमा विश्‍वास राखेर जिउँछौं।</verse>
				<verse number="8">हामी निश्‍चित छौं, र म भन्दछु, कि हामी यस शरीरदेखि टाढा रहेर प्रभुसित नै रहन चाहन्छौं।</verse>
				<verse number="9">यसकारण हामी शारीरिक डेरामै रहौं, अथवा यसदेखि टाढा रहौं, हामीले प्रभुलाई नै प्रसन्‍न पार्ने लक्ष्य राखेका छौं।</verse>
				<verse number="10">किनकि हामीले यस शरीरमा हुँदा, असल कि खराब जे गरेका छौं, त्यसको फल पाउनलाई हामी सबै ख्रीष्‍टको न्याय आसनको सामु उपस्थित हुनुपर्नेछ।</verse>
				<verse number="11">तब परमेश्‍वरको डर मान्‍नु के हो भनी हामीले जानेका हुनाले, हामी अरूहरूलाई सम्‍झाउँन चाहन्छौं। हामी जे छौं, त्यो परमेश्‍वरलाई थाहा छ, अनि म आशा गर्छु, कि तिमीहरूको विवेकलाई पनि थाहै होला।</verse>
				<verse number="12">हामीले फेरि तिमीहरूको सामु आफ्नै तारीफ गर्ने चेष्‍टा गरिरहेका छैनौं, तर जो जसले हृदयमा भएका कुराहरूमा होइन, तर देखिने कुराहरूमा घमण्ड गर्नेहरूलाई तिमीहरूले जवाफ दिन सक भनेर तिमीहरूलाई हामीमा गर्व गर्ने मौका दिइरहेका छौं।</verse>
				<verse number="13">कसैले भनेजस्तै, यदि हाम्रो होश ठेगानमा छैन भने यो परमेश्‍वरको इच्छा पूरा गर्नको लागि हो; अनि यदि हामी होशमै छौं भने त्यो तिमीहरूको फाइदाको लागि हो।</verse>
				<verse number="14">ख्रीष्‍टको प्रेमले हामीलाई विवश पार्दछ, किनकि हामीलाई यो पक्‍का छ, कि एकजना सबैको निम्ति मर्नुभएकोले नै सबै मरेका छन्।</verse>
				<verse number="15">अनि उहाँ सबैको निम्ति मर्नुभयो, ताकि बाँच्नेहरू आफ्नै लागि होइन, तर तिनीहरूको लागि मर्नुहुने र फेरि पुनर्जीवित हुनुहुनेको लागि बाँचून्।</verse>
				<verse number="16">यसकारण अब उप्रान्त हामी कसैलाई पनि सांसारिक दृष्‍टिकोणले हेर्दैनौं। एकपल्ट हामीले ख्रीष्‍टलाई पनि यसरी नै हेरेका थियौं, तर अब त्यसो गर्नेछैनौं।</verse>
				<verse number="17">यसकारण यदि कोही ख्रीष्‍टमा छ भने ऊ नयाँ सृष्‍टि हो, पुराना कुराहरू बितिगएका छन्; अब नयाँ आएका छन्।</verse>
				<verse number="18">यी सबै परमेश्‍वरबाट नै हुन्, जसले ख्रीष्‍टद्वारा हामीलाई मिलापमा ल्याउनुभयो, अनि हामीलाई मिलापको सेवा दिनुभएको छ,</verse>
				<verse number="19">कि मानिसहरूको पापको लेखा तिनीहरूको विरुद्ध नराखी परमेश्‍वर आफैले ख्रीष्‍टमा संसारलाई मिलापमा ल्याउँदै हुनुहुन्थ्यो, अनि उहाँले हामीलाई मिलापको सन्देश सुम्पिनुभयो।</verse>
				<verse number="20">परमेश्‍वरले हामीद्वारा अनुरोध गरिरहनुभएझैं हामी ख्रीष्‍टको निम्ति राजदूतहरू हौं। हामी ख्रीष्‍टको पक्षमा तिमीहरूलाई अनुरोध गर्दछौं: परमेश्‍वरसित मिलाप गर।</verse>
				<verse number="21">हामी ख्रीष्‍टमा परमेश्‍वरका धार्मिकता बनौं भनी परमेश्‍वरले पाप नै नगर्नुहुनेलाई हाम्रा निम्ति पाप शुद्धीकरणको बलिदान तुल्याउनुभयो।</verse>
			</chapter>
			<chapter number="6">
				<verse number="1">परमेश्‍वरका सहकर्मीको नाताले हामी तिमीहरूलाई परमेश्‍वरको अनुग्रहलाई व्यर्थैमा नलेओ भनी आग्रह गर्छौं।</verse>
				<verse number="2">किनकि उहाँ भन्‍नुहुन्छ, “मेरो निगाहको समयमा मैले तिम्रो पुकारा सुनें, अनि मुक्‍तिको दिनमा मैले तिमीलाई मदत गरें।” म तिमीलाई भन्दछु, परमेश्‍वरको निगाहको समय यही हो, मुक्‍तिको दिन अहिले नै हो।</verse>
				<verse number="3">हाम्रो सेवामाथि दोष नलागोस् भनी हामी कसैको बाटोमा ठेस लाग्ने कुरा राखिदिँदैनौं।</verse>
				<verse number="4">बरु परमेश्‍वरका सेवकहरूको रूपमा हामी आफूलाई प्रत्येक कुरामा समर्पण गर्दछौं: धेरै सहनशीलतामा, दुःखहरूमा, कठिन अवस्थाहरूमा अनि सङ्कष्‍टहरूमा,</verse>
				<verse number="5">पिटाइहरूमा, कैद र हूलदङ्गाहरूमा; कठोर परिश्रममा, निद्राविहीन रातहरूमा अनि भोकमा</verse>
				<verse number="6">शुद्धतामा, समझमा, धीरज र दयामा, पवित्र आत्मामा अनि निष्कपट प्रेममा,</verse>
				<verse number="7">सत्य वचनमा, अनि परमेश्‍वरको शक्‍तिमा; धार्मिकताका हतियार दाहिने अनि देब्रे हातमा लिएर</verse>
				<verse number="8">आदरमा र अनादरमा, बदनाममा र सुनाममा, छली ठानिएका जस्ता, तैपनि सत्य;</verse>
				<verse number="9">नचिनिएका जस्ता, तर पनि चिनिएका; मर्दै गरेका जस्ता, र पनि बाँचेका; पिटिएका जस्ता, र पनि नमारिएका,</verse>
				<verse number="10">दुःखले पूर्ण भएका जस्ता, र पनि सधैं आनन्दित हुने, गरिबजस्ता, र पनि धेरैलाई धनी बनाउने, केही नभएका जस्ता, र पनि सबै थोक भएका जस्ता छौं।</verse>
				<verse number="11">हे कोरिन्थवासीहो, हामीले तिमीहरूलाई प्रष्‍टै भनिदिएका छौं, अनि तिमीहरूलाई हाम्रो हृदय पूर्ण रूपले खोलिदिएका छौं।</verse>
				<verse number="12">हामीले आफ्नो स्‍नेह तिमीहरूदेखि रोकिराखेका छैनौं, तर तिमीहरूले चाहिँ आफ्नो स्‍नेह हामीबाट रोकिराखेका छौ।</verse>
				<verse number="13">म तिमीहरूलाई आफ्नै बालकहरूलाई जस्तै गरी भन्छु, तिमीहरू पनि हामीले तिमीहरूलाई हृदय खोलेझैं हाम्रो निम्ति आफ्ना हृदय पूर्ण रूपमा खोलिदेओ।</verse>
				<verse number="14">अविश्‍वासीहरूसित एउटै जुवामा ननारिओ। किनकि धार्मिकता र दुष्‍टताको के समानता छ र? अथवा ज्योतिको अन्धकारसित के सङ्गति हुन्छ र?</verse>
				<verse number="15">ख्रीष्‍ट र शैतानको के मेल हुन्छ र? एकजना विश्‍वासी अनि अविश्‍वासीमा के समानता हुन्छ र?</verse>
				<verse number="16">परमेश्‍वरको मन्दिर र मूर्तिको के मेल हुन्छ र? किनकि हामी जीवित परमेश्‍वरका मन्दिर हौं। जसरी परमेश्‍वरले भन्‍नुभएको छ: “म तिनीहरूसँग बस्‍नेछु, अनि तिनीहरूसित हिँड्‍डुल गर्नेछु, अनि म तिनीहरूका परमेश्‍वर हुनेछु, र तिनीहरू मेरा प्रजा हुनेछन्।”</verse>
				<verse number="17">यसकारण “तिनीहरूका बीचबाट निस्किआओ, अनि अलग होओ, प्रभु भन्‍नुहुन्छ। अशुद्ध थोक नछोओ, अनि म तिमीहरूलाई ग्रहण गर्नेछु।”</verse>
				<verse number="18">र “सर्वशक्‍तिमान प्रभु भन्‍नुहुन्छ, म तिमीहरूका बुबा हुनेछु, अनि तिमीहरू मेरा छोराछोरीहरू हुनेछौ।”</verse>
			</chapter>
			<chapter number="7">
				<verse number="1">यसकारण प्रिय मित्रहरूहो, हामीहरूसित यी प्रतिज्ञाहरू भएकाले परमेश्‍वरप्रति श्रद्धा राखेर पवित्रतालाई सिद्ध तुल्याउँदै शरीर र आत्मालाई अशुद्ध पार्ने प्रत्येक थोकदेखि आफूलाई शुद्ध राखौं।</verse>
				<verse number="2">तिमीहरूका हृदयमा हाम्रो लागि ठाउँ राख। हामीले एउटैको पनि खराबी गरेका छैनौं, एउटैलाई पनि भ्रष्‍ट पारेका छैनौं, अनि एउटैलाई पनि शोषण गरेका छैनौं।</verse>
				<verse number="3">म यो तिमीहरूलाई दोष लगाउनलाई भन्दिनँ; मैले पहिल्यै भनेको छु, हाम्रा हृदयमा तिमीहरूको यस्तो स्थान छ, कि हामी तिमीहरूसितै बाँच्न अथवा मर्न तयार पनि छौं।</verse>
				<verse number="4">तिमीहरूमाथि मेरो ठूलो विश्‍वास छ, मलाई तिमीहरूमाथि गर्व छ। म धेरै उत्साहित भएको छु, अनि हाम्रा सबै सङ्कष्‍टहरूमा मेरो आनन्दको सीमा छैन।</verse>
				<verse number="5">किनकि जब हामी म्यासिडोनियामा आएका थियौं, तब हाम्रो शरीरलाई विश्राम थिएन, तर बाहिर संघर्ष अनि भित्र डर भएकाले चारैतिरबाट पीडित भएका थियौं।</verse>
				<verse number="6">तर हताश भएकाहरूलाई सान्त्वना दिनुहुने परमेश्‍वरले तीतसको आगमनद्वारा हामीलाई सान्त्वना दिनुभयो,</verse>
				<verse number="7">अनि तिनी आएकाले मात्र होइन, तर तिमीहरूले तिनलाई दिएका सान्त्वनाले पनि हामीलाई सान्त्वना मिल्यो। तिनले मप्रति तिमीहरूको चाहना र गहिरो दुःख र वास्ताबारे बताए, र मेरो आनन्द अझै बढी भयो।</verse>
				<verse number="8">मैले मेरो पत्रद्वारा तिमीहरूलाई दुःख पुर्‍याए तापनि मलाई यसको पछुतो छैन। मैले पछुतो गरे पनि मेरो पत्रले तिमीहरूलाई केही क्षण मात्र चोट पुर्‍याएको देख्छु,</verse>
				<verse number="9">तर तिमीहरू दुःखी भएकोमा होइन, तर तिमीहरूको दुःखले तिमीहरूलाई पश्‍चात्तापमा डोर्‍याएकोमा अब म खुशी छु। किनकि तिमीहरू परमेश्‍वरले चाहनुभएकाले नै दुःखी भयौ; त्यसैले तिमीहरूलाई हामीद्वारा केही कुरामा हानि भएन।</verse>
				<verse number="10">ईश्‍वरीय दुःखले पश्‍चात्ताप ल्याउँछ, जसले मुक्‍तितिर डोर्‍याउँछ र पछुतो हुँदैन, तर सांसारिक दुःखले त मृत्यु ल्याउँछ।</verse>
				<verse number="11">हेर, यो ईश्‍वरीय दुःखले तिमीहरूमा के उत्पन्‍न गरायो! कस्तो तत्परता, आफूलाई स्वच्छ राख्ने कस्तो उत्सुकता, कस्तो आक्रोश, कस्तो सावधानी, कस्तो तृष्णा, कस्तो वास्ता, न्याय गरिएको हेर्ने कस्तो तत्परता! तिमीहरूले प्रत्येक विषयमा आफूलाई निर्दोष साबित गरायौ।</verse>
				<verse number="12">यसकारण मैले तिमीहरूलाई त्यो पत्र लेखे तापनि तिमीहरूले खराबी वा अत्याचार गर्‍यौ भनेर लेखा लिने जस्तो गरी त होइन, न त दोष लगाइएकोलाई झैं, बरु हामीप्रति तिमीहरूको उत्साह कस्तो छ भनी परमेश्‍वरको सामु आफूले देख्न सक भनेर हो।</verse>
				<verse number="13">त्यसैले यी सबैबाट हामी उत्साहित बनेका छौं। हाम्रा आफ्नै उत्साहबाहेक, विशेष गरी तीतस कति आनन्दित थिए, त्यो हेर्न पाउँदा हामी खुशी भयौं, किनकि तिनका आत्मा तिमीहरू सबैद्वारा ताजा भएको थियो।</verse>
				<verse number="14">मैले तिनीसित तिमीहरूको विषयमा गर्व गरेको थिएँ, अनि तिमीहरूले मलाई लाजमा पारेनौ, तर हामीले तिमीहरूलाई भनेका सबै कुरा साँचो हुनाले, हामीले तीतससित तिमीहरूबारे गर्व गरेको पनि साँचो साबित भएको छ।</verse>
				<verse number="15">तिमीहरू सबै आज्ञाकारी थियौ अनि तिमीहरूले तिनलाई डर र कम्पसाथ ग्रहण गर्‍यौ भनी जब तिनले सम्झन्छन्, तब तिमीहरूप्रति तिनको स्‍नेह अझ बढेर जान्छ।</verse>
				<verse number="16">तिमीहरूमाथि सम्पूर्ण रूपले भरोसा राख्न सक्छु भनेर म खुशी छु।</verse>
			</chapter>
			<chapter number="8">
				<verse number="1">अब हे दाजुभाइ-दिदीबहिनीहरूहो, परमेश्‍वरले म्यासिडोनियाका मण्डलीहरूलाई दिनुभएको अनुग्रहबारे तिमीहरूले जान भनी हामी चाहन्छौं।</verse>
				<verse number="2">तिनीहरू अति डरलाग्दा परीक्षाहरूमा परे तापनि तिनीहरू आनन्दले भरिपूर्ण थिए, र अत्यन्त दरिद्र भए तापनि तिनीहरूले उदार चित्तले दान दिए।</verse>
				<verse number="3">किनकि म यो साक्षी दिन्छु, कि तिनीहरूले दिनसक्ने जति दिए, यहाँसम्म कि तिनीहरूको सामर्थ्यभन्दा बढी नै स्वेच्छापूर्वक दिए।</verse>
				<verse number="4">प्रभुका जनहरूको सेवाको लागि रकम दिने सौभाग्य पाओं भनी हामीसित तिनीहरूले खुरन्धार विन्ती गरे।</verse>
				<verse number="5">अनि तिनीहरूले हामीले आशा गरेभन्दा ज्यादा गरे: तिनीहरूले आफूहरूलाई पहिले प्रभुकहाँ समर्पण गरे, र त्यसपछि परमेश्‍वरको इच्छाअनुसार हामीकहाँ पनि आफूलाई समर्पण गरे।</verse>
				<verse number="6">यसकारण तीतसले पहिलेबाटै दान उठाउने काम थालेका हुनाले हामीले तिनलाई तिमीहरूको रकम सङ्कलनको काम पूरा गरून् भनी आग्रह गर्‍यौं।</verse>
				<verse number="7">अनि तिमीहरूले प्रत्येक कुरामा, विश्‍वासमा, वचनमा, ज्ञानमा, सम्पूर्ण तत्परतामा अनि हामीप्रति तिमीहरूको प्रेममा सर्वश्रेष्‍ठता देखाएझैं तिमीहरूले दिने काममा पनि सर्वश्रेष्‍ठता देखाओ।</verse>
				<verse number="8">म तिमीहरूलाई आज्ञा त दिन्‍नँ, तर अरूको तत्परतासित तिमीहरूको प्रेमको निष्कपटता जाँच्न चाहन्छु।</verse>
				<verse number="9">किनकि तिमीहरूले हाम्रा प्रभु येशू ख्रीष्‍टको अनुग्रह जान्दछौ, कि उहाँ धनी भएर पनि तिमीहरूको निम्ति गरिब हुनुभयो; ताकि उहाँको दरिद्रताबाट तिमीहरू धनी बन।</verse>
				<verse number="10">अनि तिमीहरूको लागि के चाहिँ उत्तम होला भनेर यस विषयमा एउटा सुझाव यस्तो छ: बितेको वर्षमा तिमीहरू दिनलाई मात्र होइन, तर यसो गर्ने इच्छाको लागि पनि प्रथम् थियौ।</verse>
				<verse number="11">अब यस कामलाई पूरा गर, ताकि तिमीहरूको यसो गर्ने इच्छा तिमीहरूको साधनअनुसार दिएर पूरा गरेको कारणले सुहाउँदो होस्।</verse>
				<verse number="12">किनकि इच्छा छ भने, ऊसित नभएअनुसार होइन, तर ऊसित भएअनुसारको दान ग्रहणयोग्य हुन्छ।</verse>
				<verse number="13">हाम्रो इच्छा यो होइन कि तिमीहरूमाथि बढी बोझ थपेर अरूलाईचाहिँ हल्का होस्, तर समानता होस् भन्‍ने हो।</verse>
				<verse number="14">वर्तमान समयमा तिमीहरूको प्रशस्तताबाट तिनीहरूको खाँचो टरोस्, ताकि बदलामा तिमीहरूको खाँचो पनि तिनीहरूको प्रशस्तताबाट टरोस्। यसरी लक्ष्यमा समानता हुन्छ,</verse>
				<verse number="15">जसरी धर्मशास्त्रमा लेखिएको छ, “धेरै बटुल्नेसित अति ज्यादा भएन, अनि कम बटुल्नेसित अति थोरै पनि भएन।”</verse>
				<verse number="16">परमेश्‍वरलाई धन्यवाद होस्, कि तिमीहरूप्रति मेरो जुन वास्ता थियो, त्यो उहाँले तीतसको हृदयमा हालिदिनुभयो।</verse>
				<verse number="17">किनकि तीतसले हाम्रो विन्ती सुन्‍ने मात्र होइन, तर तिनी आफ्नै पहलमा खूबै उत्साहसाथ तिमीहरूकहाँ आइरहेका छन्।</verse>
				<verse number="18">अनि हामी तिनीसित त्यस भाइलाई पठाउँदैछौं, जसलाई सबै मण्डलीहरूले उनको सुसमाचारप्रतिको सेवाको प्रशंसा गर्दछन्।</verse>
				<verse number="19">अनि अझ बढी, हामीले भेटी लिएर जाँदा उनी हामीसित जाऊन् भनी मण्डलीहरूले उनलाई चुनेका छन्। जुन हामीले स्वयम् प्रभुको सम्मान गर्न र हाम्रो सहायता दिने उत्सुकतालाई प्रकट गरेका छौं।</verse>
				<verse number="20">यस उदारपूर्ण भेटीलाई हामी कसरी चलाउँछौं, यसबारे हामी कुनै आलोचना सुन्‍न चाहँदैनौं।</verse>
				<verse number="21">किनकि परमेश्‍वरको नजरमा मात्र होइन, तर मानिसहरूको नजरमा पनि आदरणीय काम गर्ने कष्‍ट हामीले उठाइरहेका छौं।</verse>
				<verse number="22">यसबाहेक हामी तिनीहरूसित हाम्रा एक भाइलाई पठाउँदैछौं, जसले उनी जोशिला छन् भन्‍ने धेरै किसिमले हामीलाई प्रमाणित गरिसकेका छन्; अनि अझ बढी तिमीहरूप्रति उनको ठूलो भरोसा छ।</verse>
				<verse number="23">तीतसको विषयमा, तिमीहरूबीच तिनी मेरा साझेदार र सहकर्मी हुन्, हाम्रा भाइहरूको विषयमा, तिनीहरू मण्डलीहरूका प्रतिनिधिहरू अनि ख्रीष्‍टको निम्ति सम्मान हुन्।</verse>
				<verse number="24">यसकारण यी मानिसहरूलाई तिमीहरूको प्रेमको प्रमाण र तिमीहरूलाई हामीले गर्व गर्ने कारण देखाइदेओ, ताकि मण्डलीहरूले यो देख्न सकून्।</verse>
			</chapter>
			<chapter number="9">
				<verse number="1">प्रभुका जनहरूका लागि यो आर्थिक सङ्कलनबारे मैले तिमीहरूलाई लेख्न खाँचो छैन।</verse>
				<verse number="2">मलाई तिमीहरूको सह विश्‍वासीहरूलाई मदत गर्ने उत्सुकता थाहा छ, अनि बितेको वर्षदेखि तिमी अखैयामा हुनेहरूले दिन तयार थियौ, र तिमीहरूको उत्साहले गर्दा तिनीहरूमध्ये धेरै नै काम गर्न तम्सेका छन् भनी मैले म्यासिडोनियाका मानिसहरूसित यसबारे गर्व गर्दैआएको छु।</verse>
				<verse number="3">तर तिमीहरूबारे यस विषयमा हाम्रो गर्व खोक्रो नहोस्, तर तिमीहरू तयार रहनेछौ भनी मैले भनेझैं तिमीहरू तयार रहो भनी यी भाइहरूलाई पठाइरहेको छु।</verse>
				<verse number="4">किनकि यदि म्यासिडोनियाका मानिसहरू मसित आउँदा तिमीहरू तयार नरहेको भेट्टाए भने ता तिमीहरूको शर्मकोबारेमा केही भन्‍न नसकेर तिमीहरूमाथि यति धेरै भरोसा राखेकोमा हामी शर्ममा पर्नेछौं।</verse>
				<verse number="5">यसकारण यी भाइहरूलाई तिमीहरूकहाँ अघिबाट नै पठाउने आग्रह गरेर तिमीहरूले प्रतिज्ञा गरेका उदारपूर्ण भेटीको प्रबन्ध गरिहाल भन्‍न मलाई आवश्यक लाग्यो। तब यो चित्त दुखाउँदै दिएको भेटीको रूपमा नभई उदारपूर्ण भेटीको रूपमा तयार होस्।</verse>
				<verse number="6">यो याद राख: थोरै छर्नेले थोरै कटनी गर्नेछ, अनि प्रशस्ततासाथ छर्नेले प्रशस्तताको साथ कटनी गर्नेछ।</verse>
				<verse number="7">प्रत्येक मानिसले आफ्नो हृदयमा प्रतिज्ञा गरेअनुसार देओस्, मन नगरी-नगरी अथवा करले होइन, किनकि खुशीसाथ दिनेलाई परमेश्‍वरले प्रेम गर्नुहुन्छ।</verse>
				<verse number="8">अनि परमेश्‍वरले तिमीहरूलाई प्रशस्त मात्रामा आशिष दिनुहुन्छ, ताकि सबै कुरामा, सबै समय, तिमीहरूलाई चाहिएका सबै थोक पाएर तिमीहरू प्रत्येक असल काममा प्रशस्त होओ।</verse>
				<verse number="9">जसरी धर्मशास्त्रमा लेखिएको छ: “उनले गरिबहरूका बीचमा आफ्ना भेटीहरू छरेका छन्, उनको धार्मिकता सदा-सर्वदा रहिरहन्छ।”</verse>
				<verse number="10">अब जसले बीउ छर्नेलाई बीउ र खानलाई रोटी दिनुहुन्छ, उहाँले नै तिमीहरूलाई बीउको भण्डार दिएर त्यसको वृद्धि गरिदिनुहुन्छ, अनि तिमीहरूका धार्मिकताको फसल बढाइदिनुहुनेछ।</verse>
				<verse number="11">हर समय उदार हुन सक भनेर तिमीहरू प्रत्येक कुरामा धनी हुनेछौ, अनि हामीद्वारा तिमीहरूको उदारताले परमेश्‍वरलाई धन्यवाद हुनेछ।</verse>
				<verse number="12">तिमीहरूले गरेको यो सेवा प्रभुका जनहरूको खाँचो टार्ने मात्र होइन, तर परमेश्‍वरलाई धन्यवादका प्रशस्त अभिव्यक्‍ति चढाउने कुरा हो।</verse>
				<verse number="13">तिमीहरूले आफ्ना सेवाद्वारा आफूलाई प्रमाणित गरेको कारण मानिसहरूले परमेश्‍वरको प्रशंसा गर्नेछन्, किनभने तिमीहरू ख्रीष्‍टको सुसमाचारप्रति आज्ञाकारी भयौ र तिमीहरूले तिनीहरू र सबै अरूहरूप्रति तिमीहरूको उदारता देखायौ।</verse>
				<verse number="14">अनि परमेश्‍वरले तिमीहरूलाई दिनुभएको अत्याधिक अनुग्रहको कारण तिनीहरूले गहिरो स्‍नेहको साथ तिमीहरूको लागि प्रार्थना गर्नेछन्।</verse>
				<verse number="15">परमेश्‍वरलाई उहाँको वर्णन नै गर्न नसकिने दानको निम्ति धन्यवाद होस्!</verse>
			</chapter>
			<chapter number="10">
				<verse number="1">म पावल ख्रीष्‍टको नम्रता र भद्रताद्वारा तिमीहरूलाई यो विन्ती गर्दछु, कि तिमीहरूका सामुन्‍ने हुँदा म “भद्र” हुन्छु, तर टाढा हुँदाचाहिँ तिमीहरूप्रति “साहसिलो” हुन्छु।</verse>
				<verse number="2">म तिमीहरूलाई विन्ती गर्छु, कि म त्यहाँ आउँदा हामी यस संसारको नापले जिउँछौं भन्‍ने कति मानिसहरूप्रति म जति साहसिलो छु, त्यस्तै हुन नपरोस्।</verse>
				<verse number="3">किनकि हामी यस शरीरमा रहे तापनि हामी सांसारिक मानिसले गरेजस्तो युद्ध गर्दैनौं।</verse>
				<verse number="4">हामीले चलाउने हतियार यस संसारका हतियार होइनन्। यसको विपरीत गढहरू भत्काउनलाई हाम्रा हतियारहरू चाहिँ ईश्‍वरीय शक्‍तिमा हुन्छन्।</verse>
				<verse number="5">हामी परमेश्‍वरको ज्ञानको विरुद्धमा उठ्ने तर्कहरू र प्रत्येक आडम्बरहरू भत्काउँछौं, अनि ख्रीष्‍टप्रति आज्ञाकारी बनाउन प्रत्येक विचारलाई कैदी बनाउँछौं।</verse>
				<verse number="6">अनि तिमीहरूको आज्ञाकारीता पूर्ण हुन्छ, हामी अनाज्ञाकारीताको प्रत्येक कामलाई दण्ड दिनेछौं।</verse>
				<verse number="7">तिमीहरूले बाहिरी कुराहरूलाई मात्र हेरिरहेका छौ। यदि कसैलाई “म ख्रीष्‍टको हुँ” भन्‍ने आत्मविश्‍वास छ भने, त्यसले यो पनि ठानोस् कि, हामी पनि ऊ जत्तिकै ख्रीष्‍टका हौं।</verse>
				<verse number="8">प्रभुले हामीलाई दिनुभएको अधिकारबारे मैले धेरै नै घमण्ड गरे तापनि म यसको लागि शर्म मान्‍नेछैनँ, किनकि यो तिमीहरूलाई नाश गर्न होइन, तर आत्मिक बनाउनलाई दिनुभएको हो।</verse>
				<verse number="9">म तिमीहरूलाई मेरा पत्रहरूद्वारा डर देखाउन खोजेको जस्तो देखिन चाहन्‍नँ।</verse>
				<verse number="10">किनकि कतिले भन्छन्, “उसका पत्रहरू त गहकिला र प्रभावशाली हुन्छन्, तर व्यक्‍तिगत रूपमा ऊ प्रभावहीन र बोली पनि व्यर्थको छ।”</verse>
				<verse number="11">यस्ता मानिसहरूले यो थाहा गरून्, कि हामी अनुपस्थित हुँदा हाम्रा पत्रहरूमा जस्ता छौं, हामी उपस्थित हुँदा पनि हाम्रा कामहरूमा त्यस्तै हुनेछौं।</verse>
				<verse number="12">आफ्नै तारीफ गर्ने कति जनासित हामी आफूलाई एकै दर्जामा राखेर तुलना गर्ने आँट गर्दैनौं। यदि तिनीहरूले आफैले आफूसित नाप्छन् र आफ्नो तुलना आफैसित गर्छन्, भने तिनीहरू बुद्धिमान् होइनन्।</verse>
				<verse number="13">हामी सीमा नाघेर घमण्ड गर्दैनौं, तर परमेश्‍वरले तोकिदिनुभएको क्षेत्रभित्र आफ्नो घमण्डलाई सीमित राख्दछौं, अर्थात् त्यो क्षेत्र, जहाँ तिमीहरू पनि समावेश छौ।</verse>
				<verse number="14">यदि हामी तिमीहरूका बीचमा नआएको भए हाम्रो घमण्ड ज्यादा हुनेथियो, तर हामी तिमीहरूको बीचमा ख्रीष्‍टको सुसमाचार लिएर आयौं।</verse>
				<verse number="15">न ता हामी अरूले गरेका कामहरूको लागि घमण्ड गरेर सीमा नाघ्न चाहन्छौं। हाम्रो आशाचाहिँ यही हो, कि जब तिमीहरूको विश्‍वास बढ्दै जान्छ, त्यस्तै तिमीहरूका बीचमा हाम्रो कर्मक्षेत्र पनि ज्यादा बढ्नेछ,</verse>
				<verse number="16">जसमा हामी तिमीहरूभन्दा टाढासम्म सुसमाचार प्रचार गर्न सकौं। किनकि अरू मानिसको क्षेत्रमा भइसकेको कामको लागि हामी घमण्ड गर्न चाहँदैनौं।</verse>
				<verse number="17">तर, “घमण्ड गर्नेले प्रभुमा नै घमण्ड गरोस्।”</verse>
				<verse number="18">किनकि आफूलाई प्रशंसा गर्ने मानिस स्वीकार गरिँदैन, तर त्यही मात्र, जसको प्रशंसा प्रभुले गर्नुहुन्छ।</verse>
			</chapter>
			<chapter number="11">
				<verse number="1">यदि तिमीहरूलाई मेरा शब्दहरू मूर्खताजस्तो लाग्छ भने पनि सहिदिनेछौ भनेर म आशा गर्नेछु, त्यसो ता तिमीहरूले अहिले पनि मलाई सहिरहेका नै छौ।</verse>
				<verse number="2">म तिमीहरूप्रति परमेश्‍वरको जोशले जोशिलो बनेको छु; त्यसैले म प्रतिज्ञा गर्दछु कि, मैले तिमीहरूलाई ख्रीष्‍टको सामु एकजना पतिलाई पवित्र दुलहीका रूपमा प्रस्तुत गर्न सकूँ भनेर वचन दिएको थिएँ।</verse>
				<verse number="3">तर हव्वालाई सर्पको धूर्तताले बहकाएझैं, कुनै प्रकारले तिमीहरूको मन पनि ख्रीष्‍टप्रतिको तिमीहरूको निष्कपट र शुद्ध भक्‍तिबाट बहकिएला कि भन्‍ने मलाई डर लाग्छ।</verse>
				<verse number="4">किनकि यदि कोही आएर तिमीहरूलाई हामीले प्रचार गरेको येशूबाहेक अर्को येशूको प्रचार गर्छ, अथवा तिमीहरूले पाएका परमेश्‍वरको आत्माबाहेक अर्को आत्मा तिमीहरूले पायौ, अथवा तिमीहरूले ग्रहण गरेका सुसमाचारबाहेक अर्को सुसमाचार पायौ भने, जसले जे भने तिमीहरू सोच्दै नसोची स्वीकार गर्दारहेछौ।</verse>
				<verse number="5">तर ती “महा प्रेरितहरू” भन्दा म कमको छु भनेर सम्झदिनँ।</verse>
				<verse number="6">म एकजना तालिमप्राप्‍त वक्‍ताजस्तो ता नहूँला, तर मसित ज्ञान छ। यो हामीले तिमीहरूलाई हर प्रकारले स्पष्‍ट गरिसकेका छौं।</verse>
				<verse number="7">तिमीहरूलाई उच्‍च पारूँ भनेर परमेश्‍वरको सुसमाचार विनामूल्यमा प्रचार गर्न आफूलाई होच्याएकोमा मैले के गल्ती गरें र?</verse>
				<verse number="8">तिमीहरूको सेवा गरूँ भनेर मैले अरू मण्डलीबाट आर्थिक सहायता लिएर एक प्रकारले मैले तिनीहरूलाई लुटें।</verse>
				<verse number="9">अनि जब म तिमीहरूसित हुँदा मलाई खाँचो परेको थियो, त्यस बेला म कसैको बोझ बनिनँ; किनकि म्यासिडोनियाबाट आएका भाइहरूले मेरो खाँचो पूरा गरिदिए। म कुनै प्रकारले तिमीहरूको बोझ नहोस् भनी आफैलाई अलग राखें, अनि पछि पनि राख्नेछु।</verse>
				<verse number="10">ममा ख्रीष्‍टको सत्यता भएझैं अखैयाको प्रान्तमा भएको कसैले पनि मेरो गर्वलाई रोक्न सक्दैन।</verse>
				<verse number="11">किन? के म तिमीहरूलाई प्रेम गर्दिनँ? म प्रेम गर्छु भनी परमेश्‍वर जान्‍नुहुन्छ!</verse>
				<verse number="12">अनि तिनीहरूले गर्व गरेका कुराहरूमा हामीसित बराबर हुने मौका खोज्नेहरूका दाबीलाई रद्द गर्नलाई मैले जे गरिरहेको छु, त्यो म गरिरहनेछु।</verse>
				<verse number="13">किनकि यी मानिसहरूचाहिँ ख्रीष्‍टका प्रेरितको भेषमा आउने झूटा प्रेरितहरू, छलका काम गर्नेहरू हुन्।</verse>
				<verse number="14">तर यो केही अचम्म होइन, किनकि शैतानले पनि ज्योतिको स्वर्गदूतको भेष लिएर आउँछ।</verse>
				<verse number="15">त्यसका सेवकहरूले पनि धार्मिकताका सेवकहरूको भेष लिएर आए भने यो कुनै अचम्मको कुरो होइन। तिनीहरूको अन्त्य तिनीहरूका कामअनुसार हुनेछ।</verse>
				<verse number="16">म फेरि भन्दछु: कसैले मलाई मूर्ख नसम्झोस्। तर यदि सम्झन्छौ भने, मलाई मूर्खलाई ग्रहण गरेझैं ग्रहण गर, ताकि म थोरै भए पनि गर्व गर्न सकूँ।</verse>
				<verse number="17">यस्तो प्रकारको गर्व प्रभुको इच्छाअनुसार हुँदैन, तर एउटा मूर्खको बोली हो।</verse>
				<verse number="18">किनकि धेरैले संसारले जस्तै गर्व गरिरहेका हुनाले, म पनि त्यसरी नै गर्व गर्नेछु।</verse>
				<verse number="19">तिमीहरू धेरै बुद्धिमानी भएकाले खुशीसाथ मूर्खहरूलाई सहन्छौ!</verse>
				<verse number="20">वास्तवमा तिमीहरूलाई सेवकहरू तुल्याउनेहरूलाई, अथवा तिमीहरूलाई शोषण गर्नेहरूलाई, अथवा तिमीहरूबाट फाइदा उठाउनेहरूलाई, अथवा तिमीहरूलाई घचेट्ने वा अनुहारमा थप्पड लाउनेहरूलाई पनि सहन्छौ।</verse>
				<verse number="21">म शर्मको साथ यो स्वीकार गर्छु, कि यस्ता कामको लागि हामी अति नै कमजोर थियौं। म मूर्खले झैं बोलिरहेछु, कसैले जे कुरामा गर्व गर्छ, म पनि त्यही कुरामा गर्व गर्छु।</verse>
				<verse number="22">के तिनीहरू हिब्रूहरू हुन्? म पनि हुँ! के तिनीहरू इस्राएलीहरू हुन्? म पनि हुँ! के तिनीहरू अब्राहामका वंश हुन्? म पनि हुँ!</verse>
				<verse number="23">के तिनीहरू ख्रीष्‍टका सेवकहरू हुन्? म ता झन् बढी हुँ (म पागलझैं बोलिरहेको छु)। मैले अझ कठोर परिश्रम गरेको छु, म झन् घरी-घरी कैदमा परेको छु, झन् बढी कोर्राले पिटिएको छु, अनि बारम्बार मृत्युको मुखमा परेको छु।</verse>
				<verse number="24">पाँचपल्ट मैले यहूदीहरूबाट एक कम चालीस कोर्रा खाएको छु।</verse>
				<verse number="25">तीनपल्ट म लौरोले पिटिएको छु; एकपल्ट ढुङ्गाले हानिएको छु, तीनपल्ट जहाज डुब्ने दुर्घटनामा परेको छु; मैले एक रात एक दिन खुला समुद्रमा बिताएको छु।</verse>
				<verse number="26">म लगातार यात्रामा अघि बढिरहेको छु। म नदीहरूको जोखिममा परें, डाँकूहरूको जोखिममा, आफ्नै देशवासीहरूको जोखिममा, गैरयहूदीहरूको जोखिममा, शहरको जोखिममा, बिरानो भूमिको जोखिममा, समुद्रको जोखिममा अनि झूटा भाइहरूको जोखिममा परेको छु।</verse>
				<verse number="27">मैले कठोर परिश्रम गरेको छु; म नसुती बसेको छु; मैले भोक र तिर्खा जानेको छु, अनि धेरैपल्ट नखाई बसेको छु; मैले जाडो भोगेको छु र प्रशस्त कपडाविना बसेको छु।</verse>
				<verse number="28">यीबाहेक दिनहुँ सबै मण्डलीहरूको चिन्ताले थिचिएको हुन्छु।</verse>
				<verse number="29">को कमजोर छैन, र म कमजोर महसुस नगरूँ? को पापमा पर्दा म व्याकुल हुँदिनँ र?</verse>
				<verse number="30">यदि मैले गर्व गर्नु नै परेछ भने म मेरा कमजोरी देखाउने कुराहरूमा गर्व गर्नेछु।</verse>
				<verse number="31">सदा-सर्वदा प्रशंसा पाइरहनुपर्ने प्रभु येशूका परमेश्‍वर पिताले जान्‍नुहुन्छ, कि मैले झूट बोलिरहेको छैनँ।</verse>
				<verse number="32">दमस्कसमा राजा अरितसका अधीनका हाकिमले मलाई पक्रनु भनेर दमस्कस शहरमा पहरा राखेका थिए।</verse>
				<verse number="33">तर तिनैले मलाई एउटा टोकरीमा राखेर पर्खालको झ्यालबाट तल झारिदिए र तिनको हातबाट उम्किएँ।</verse>
			</chapter>
			<chapter number="12">
				<verse number="1">मलाई गर्व गरिरहन खाँचो छ। यसबाट केही फाइदा नभए तापनि मैले प्रभुबाट पाएका दर्शन र प्रकाशहरूका कुरा गरिरहनेछु।</verse>
				<verse number="2">म ख्रीष्‍टमा भएको यस्तो एकजना मानिसलाई चिन्छु, जो चौध वर्षअघि तेस्रो स्वर्गमा उचालेर लगियो। शरीरमा हो कि शरीरविना नै, त्यो ता म जान्दिनँ; तर परमेश्‍वर नै जान्‍नुहुन्छ।</verse>
				<verse number="3">अनि म त्यस मानिसलाई चिन्छु। शरीरमा कि शरीरबाहेक नै, त्यो म जान्दिनँ; तर परमेश्‍वर जान्‍नुहुन्छ।</verse>
				<verse number="4">ऊ स्वर्गलोकमा उचालिएर लगियो। उसले वर्णन गर्न नसकिने कुराहरू सुन्यो, यस्ता कुराहरू, जुन कुरा भन्‍नु अनुमति कसैलाई पनि छैन।</verse>
				<verse number="5">म त्यस्ता मानिसबारे गर्व गर्नेछु, तर म आफ्नो कमजोरीबाहेक अरू कुरामा गर्व गर्दिनँ।</verse>
				<verse number="6">यदि मैले गर्व गर्न खोजें भने पनि, म मूर्ख हुँदिनँ; किनकि म सत्य बोलिरहेको हुन्छु। तर मानिसले ममा देखेको र मबाट सुनेको भन्दा बढी मलाई नठानोस् भनी म गर्व गर्नदेखि रोकिन्छु।</verse>
				<verse number="7">यी सर्वोत्तम प्रकाशहरूको कारण मलाई घमण्डीपनदेखि अलग राख्न, मलाई दुःख दिनलाई मेरो शरीरमा एउटा काँडा अर्थात् शैतानको एउटा दूत दिइएको थियो।</verse>
				<verse number="8">यो मबाट हटोस् भनी मैले प्रभुसित तीनपल्ट विन्ती गरें।</verse>
				<verse number="9">तर उहाँले मलाई भन्‍नुभयो, “मेरो अनुग्रह तिम्रो लागि प्रशस्त छ, किनकि मेरो शक्‍ति दुर्बलताहरूमा सिद्ध हुन्छ।” यसकारण ख्रीष्‍टको शक्‍ति ममाथि बास गरोस् भनेर म अझ खुशीसाथ मेरा दुर्बलताहरूमा गर्व गर्नेछु।</verse>
				<verse number="10">यसकारण ख्रीष्‍टको निम्ति, म दुर्बलताहरूमा, अपमानहरूमा, कठिनाइहरूमा, सतावटहरूमा, कष्‍टहरूमा पनि आनन्दित हुनेछु; किनकि जब म कमजोर हुन्छु, तब म बलियो हुन्छु।</verse>
				<verse number="11">मैले आफूलाई मूर्ख बनाएँ; तर तिमीहरूले नै मलाई यस्तो हुन बाध्य गरायौ। मैले तिमीहरूबाट प्रशंसा पाउनुपर्नेथियो, किनकि म केही नभए तापनि म अरू “सर्वोच्‍च प्रेरितहरू” भन्दा कम छैनँ।</verse>
				<verse number="12">मैले अथक प्रयत्‍नसाथ तिमीहरूका बीचमा चिन्हहरू, शक्‍तिशाली कार्यहरू अनि आश्‍चर्यपूर्ण कार्यहरूद्वारा साँचो प्रेरित भएको प्रमाण प्रकट गरेको छु।</verse>
				<verse number="13">तर म तिमीहरूका निम्ति बोझ भइनँ भन्‍ने कुराबाहेक तिमीहरू अरू मण्डलीहरूभन्दा कसरी कम थियौ? यस भूलका लागि मलाई क्षमा देओ!</verse>
				<verse number="14">अब म तिमीहरूकहाँ तेस्रोपल्ट आउन तयार छु, अनि म तिमीहरूको निम्ति बोझ बन्‍नेछैनँ, किनकि म तिमीहरूका सम्पत्ति होइन, तर तिमीहरूलाई चाहन्छु। बालबच्‍चाहरूले आमाबुबाको निम्ति सञ्चित गर्नुपर्ने होइन, तर आमाबुबाले पो बालबच्‍चाहरूका निम्ति सञ्चित गर्नुपर्छ।</verse>
				<verse number="15">यसकारण मसित जे छन्, ती म तिमीहरूको निम्ति खुशीसित खर्च गर्नेछु, अनि म आफै पनि तिमीहरूको निम्ति पनि खर्चिनेछु। यदि मैले तिमीहरूलाई धेरै प्रेम गरे भने, के तिमीहरूले चाहिँ मलाई थोरै प्रेम गर्नेछौ?</verse>
				<verse number="16">जे भए तापनि म तिमीहरूको बोझ भइनँ; तर पनि म कति चलाख थिएँ, कि मैले तिमीहरूलाई धूर्ततापूर्वक फसाएँ!</verse>
				<verse number="17">के मैले पठाएका कुनै मानिसद्वारा मैले तिमीहरूलाई शोषण गरें?</verse>
				<verse number="18">मैले तीतसलाई तिमीहरूकहाँ जानलाई आग्रह गरें, अनि मैले हाम्रा भाइलाई तिनीसित पठाएँ। तीतसले तिमीहरूलाई शोषण गरेनन्, के त्यसो गरे र? के हामीले त्यही आत्मामा काम गरेर त्यही बाटो पहिल्याएनौं र?</verse>
				<verse number="19">हामीले तिमीहरूप्रति आफ्नै बारेमा सफाइ दिइरहेका छौं भनी के सधैं तिमीहरूले सम्झिरहेका छौ? ख्रीष्‍टमा भएकाहरूझैं, हामीले परमेश्‍वरकै दृष्‍टिमा बोल्दै आएका छौं, अनि हे प्रिय मित्रहरूहो, हामी जे गर्छौं, त्यो तिमीहरूलाई बलियो तुल्याउनका लागि नै हो।</verse>
				<verse number="20">किनकि म आउँदा मैले तिमीहरूलाई जस्तो भएको चाहन्छु, त्यस्तो नभेट्टाउँला अनि तिमीहरूले पनि मलाई जस्तो भएको चाहन्छौ, त्यस्तो नभेट्टाऔला भन्‍ने मलाई डर लागेको छ। शायद मतभिन्‍नता, ईर्ष्या, क्रोध, स्वार्थी महत्त्वाकांक्षा, निन्दा, कुरा काट्ने, अहङ्कार अनि अस्तव्यस्त पनि होला भन्‍ने मलाई डर लागेको छ।</verse>
				<verse number="21">म फेरि आउँदा मेरा परमेश्‍वरले मलाई तिमीहरूको सामु होच्याउनुहुनेछ भन्‍ने मलाई डर लागेको छ, अनि म ती धेरैजनासित दुःखी हुनेछु, जसले पहिल्यै पाप गरेर पनि तिनीहरू संलग्न रहेका अशुद्धताबाट, यौनसम्बन्धी पापबाट, अनि भ्रष्‍ट आचरणबाट पश्‍चात्ताप गरेका छैनन्।</verse>
			</chapter>
			<chapter number="13">
				<verse number="1">तिमीहरूसित यो मेरो तेस्रो भेटघाट हुनेछ। “प्रत्येक कुराको पुष्‍टि दुई वा तीन साक्षीहरूको प्रमाणद्वारा हुनुपर्छ।”</verse>
				<verse number="2">म तिमीहरूसित दोस्रोपल्ट हुँदा नै मैले पाप गर्नेहरूलाई चेतावनी दिइसकेको छु। अब म अनुपस्थित हुँदा यो दोहोर्‍याउँछु: म फर्केर आएपछि पहिले पाप गर्नेहरू अथवा अरू कसैलाई पनि म बाँकी राख्नेछैनँ।</verse>
				<verse number="3">ख्रीष्‍ट मद्वारा बोलिरहनुभएको छ भन्‍ने कुरामा तिमीहरूले प्रमाणको माग गरेका हुनाले, उहाँ तिमीहरूसित व्यवहार गर्न कमजोर हुनुहुन्‍न, तर तिमीहरूका बीचमा शक्‍तिशाली हुनुहुन्छ।</verse>
				<verse number="4">निश्‍चित होओ कि, उहाँ कमजोरीमा क्रूसमा चढाइनुभयो, र पनि उहाँ परमेश्‍वरको सामर्थ्यमा जिउनुहुन्छ। यसैगरी हामी उहाँमा कमजोर छौं, र पनि तिमीहरूको सेवा गर्नलाई हामी परमेश्‍वरको शक्‍तिमा उहाँसित जिउँछौं।</verse>
				<verse number="5">विश्‍वासमा छौं कि छैनौं भनी आफूले आफूलाई जाँच गर; आफूले आफूलाई जाँच। ख्रीष्‍ट येशू तिमीहरूमा हुनुहुन्छ भनी के तिमीहरू महसुस गर्दैनौ? होइन भने ता तिमीहरू साँचो विश्‍वासको जाँचमा असफल भयौ।</verse>
				<verse number="6">अनि म विश्‍वास गर्छु, हामी जाँचमा असफल भएनौं भनेर तिमीहरूले जानेछौ।</verse>
				<verse number="7">अब हामी परमेश्‍वरसँग प्रार्थना गर्दछौं, कि तिमीहरूले भूल गर्नेछैनौ। मानिसहरूले हामी जाँचमा खडा रह्‍यौं भनी देखून् भनेर होइन, तर हामी असफल भएको देखा परे तापनि तिमीहरूले चाहिँ जे ठीक छ त्यो गर भनेर हो।</verse>
				<verse number="8">तर हामी सत्यको विरुद्धमा केही गर्न सक्दैनौं, तर सत्यको पक्षमा मात्र गर्न सक्छौं।</verse>
				<verse number="9">जब-जब हामी कमजोर हुन्छौ, तिमीहरूचाहिँ बलवान् भएको देखेर हामी खुशी हुन्छौं, अनि हाम्रो प्रार्थनाचाहिँ तिमीहरू आत्मिक परिपक्व होओ भन्‍ने हो।</verse>
				<verse number="10">त्यसैले म टाढै छँदा नै तिमीहरूलाई यो लेखिरहेको छु, जसले गर्दा म आउँदा मेरो अधिकार कठोरतापूर्वक प्रयोग गर्न नपरोस्, जुन अधिकार प्रभुले मलाई तिमीहरूलाई बिगार्नलाई होइन, तर बनाउनलाई दिनुभएको हो।</verse>
				<verse number="11">अन्त्यमा, हे दाजुभाइ-दिदीबहिनीहरूहो, आनन्दित हुनुहोस्! पूर्ण पुनर्स्थापनाको लागि प्रयास गर्नुहोस्, एक-अर्कालाई उत्साह देओ, एकै मनका होओ, शान्तिमा जीवन बिताओ। प्रेम र शान्तिका परमेश्‍वर तिमीहरूसित हुनुहुनेछ।</verse>
				<verse number="12">एक-अर्कालाई पवित्र चुम्बनले अभिवादन गर!</verse>
				<verse number="13">यहाँ भएका सबै परमेश्‍वरका जनहरूले तिमीहरूलाई अभिवादन पठाएका छन्।</verse>
				<verse number="14">प्रभु येशू ख्रीष्‍टको अनुग्रह, परमेश्‍वरको प्रेम, र पवित्र आत्माको सङ्गति तिमीहरू सबैसित रहून्।</verse>
			</chapter>
		</book>
		<book number="48">
			<chapter number="1">
				<verse number="3">हाम्रा परमेश्‍वर पिता र प्रभु येशू ख्रीष्‍टबाट तिमीहरूलाई अनुग्रह र शान्ति।</verse>
				<verse number="4">जसले हाम्रा पिता परमेश्‍वरको इच्छाअनुसार हाम्रा पापहरूका निम्ति आफूलाई अर्पण गर्नुभयो; ताकि हामीले यस वर्तमान दुष्‍ट युगबाट छुटकारा पाउन सकौं।</verse>
				<verse number="5">परमेश्‍वर पितालाई सदा-सर्वदा महिमा भइरहोस्। आमेन!</verse>
				<verse number="6">म छक्‍क परिरहेको छु, किनकि तिमीहरू ख्रीष्‍टको अनुग्रहअनुसार जिउनलाई बोलाउनुहुनेलाई यति चाँडै त्यागेर अर्कै सुसमाचारतिर लागिरहेका छौ।</verse>
				<verse number="7">वास्तवमा त्यो साँचो सुसमाचार नै होइन। स्पष्‍टसँग भन्‍नुपर्दा केही मानिसहरूले तिमीहरूलाई अन्योलमा पारेर ख्रीष्‍टको सुसमाचारलाई भ्रष्‍ट पार्न खोज्दैछन्।</verse>
				<verse number="8">तर हामीले तिमीहरूलाई प्रचार गरिसकेको सुसमाचार भन्दा फरक अर्को कुनै सुसमाचार हामीले अथवा कुनै स्वर्गका स्वर्गदूतले नै प्रचार गर्छ भने पनि तिनीहरू श्रापित होऊन्!</verse>
				<verse number="9">हामीले अघि नै भनिसकेका छौं, फेरि पनि म भन्दछु; यदि कसैले तिमीहरूले ग्रहण गरिसकेको सुसमाचार भन्दा अर्को सुसमाचार तिमीहरूलाई सुनाउँछ भने त्यो श्रापित होस्!</verse>
				<verse number="10">के म अहिले मानिसहरूको वा परमेश्‍वरको निगाह खोजिरहेछु? अथवा के मैले मानिसहरूलाई खुशी पार्ने प्रयास गरिरहेछु? यदि अझसम्म मैले मानिसहरूलाई नै खुशी पार्ने प्रयास गरिरहेको भए म ख्रीष्‍टको सेवक हुने नै थिइनँ।</verse>
				<verse number="11">मेरा प्रिय दाजुभाइ-दिदीबहिनीहरूहो, म तिमीहरूले यो जानेको चाहन्छु, कि मैले प्रचार गरेको सुसमाचार मानव निर्मित होइन।</verse>
				<verse number="12">मैले कुनै मानिसबाट पाएको होइन, न ता कसैले मलाई सिकाएको हो, तर मैले सीधै येशू ख्रीष्‍टको प्रकाशबाट पाएको हुँ।</verse>
				<verse number="13">किनकि यहूदी धर्ममा हुँदाको मेरो विगतको जीवन तिमीहरूले सुनेका छौ। मैले कति भयानकरूपमा परमेश्‍वरको मण्डलीलाई सताएँ र नष्‍ट पार्न खोजेको थिएँ।</verse>
				<verse number="14">मेरा समकालीन दौंतरीहरू धेरैलाई उछिनेर यहूदी धर्ममा म बढिरहेको थिएँ र मेरा पितापुर्खाका परम्पराहरूको निम्ति ज्यादै जोशिलो थिएँ।</verse>
				<verse number="15">तर जब मलाई मेरी आमाको गर्भदेखि नै अलग गर्नुहुने परमेश्‍वरले उहाँको अनुग्रहद्वारा मलाई बोलाउनुभयो,</verse>
				<verse number="16">उहाँले आफ्नो पुत्र ममा प्रकट गराउन खुशी मान्‍नुभयो, ताकि मैले गैरयहूदीहरूको बीचमा उहाँलाई प्रचार गर्न सकूँ। तब मैले कुनै मानिससँग केही सल्‍लाह लिइनँ,</verse>
				<verse number="17">न ता मभन्दा अघिका प्रेरितहरूसँग सल्‍लाह लिन यरूशलेम गएँ, तर म अरब देशमा गएँ, र त्यसपछि म दमस्कस फर्केर आएँ।</verse>
				<verse number="18">अनि तीन वर्षपछि म पत्रुससँग चिनजान गर्नलाई यरूशलेम गएँ र उनीसँग पन्ध्र दिनसम्म बसें।</verse>
				<verse number="19">मैले प्रभुको भाइ याकोबलाई बाहेक अरू कुनै पनि प्रेरितहरूलाई देखिनँ।</verse>
				<verse number="20">परमेश्‍वरको अघि म तिमीहरूलाई विश्‍वास दिलाउन चाहन्छु, कि मैले जे लेखिरहेको छु, यो कुनै झूट होइन।</verse>
				<verse number="21">त्यसपछि म सिरिया र किलिकियाका प्रान्तहरूमा गएँ।</verse>
				<verse number="22">ख्रीष्‍टमा भएका यहूदियाका मण्डलीहरूले मलाई त्यति बेलासम्म व्यक्‍तिगत रूपमा चिनेका थिएनन्।</verse>
				<verse number="23">उनीहरूले केवल यस्तो प्रतिवेदन मात्र सुनेका थिए: “हामीलाई पहिले खेदो गर्ने मानिसले अहिले एक समयमा उसैले नष्‍ट गर्न खोजेको विश्‍वासलाई प्रचार गरिरहेको छ।”</verse>
				<verse number="24">अनि तिनीहरूले मेरो कारण परमेश्‍वरलाई प्रशंसा दिए।</verse>
			</chapter>
			<chapter number="2">
				<verse number="1">चौध वर्षपछि बारनाबाससँग म फेरि यरूशलेम गएँ, र यसपल्ट मैले तीतसलाई पनि सँगै लगें।</verse>
				<verse number="2">परमेश्‍वरको प्रकाश पाएअनुसार म त्यहाँ गएँ, र मैले एकान्तमा मण्डलीका प्रतिष्‍ठित अगुवाहरूलाई भेट गरी गैरयहूदीहरूलाई सुनाएको सुसमाचार तिनीहरूका अघि प्रस्तुत गरें। मैले जो दौड दौडेको थिएँ र दौडिरहेको छु, त्यो व्यर्थमा नहोस् भनेर म निश्‍चित हुन चाहन्थें।</verse>
				<verse number="3">तर तीतस जो मसँग थिए, ग्रीक भए तापनि कसैले उनलाई खतनाको लागि कर गरेनन्।</verse>
				<verse number="4">खतनाको बारेमा कुरो उठेको थियो, किनकि कति झूटा विश्‍वासी भाइहरू हाम्रो समूहभित्र पसेर, ख्रीष्‍ट येशूमा भएको हाम्रो स्वतन्त्रतालाई जासुसी गरी हामीलाई यहूदी परम्पराको सेवकहरू बनाउन चाहन्थे।</verse>
				<verse number="5">तिनीहरूका अघि हामी एकैक्षण पनि झुकेनौं, ताकि तिमीहरूका लागि सुसमाचारको सत्यता सुरक्षित रहोस्।</verse>
				<verse number="6">तर ती मण्डलीका प्रतिष्‍ठित अगुवाहरूले मेरो सन्देशमा केही कुरा थपेनन्। तिनीहरू जो भए तापनि मलाई केही फरक पर्दैन; किनकि परमेश्‍वरले पक्षपात गर्नुहुन्‍न।</verse>
				<verse number="7">तर यसको विपरीत, तिनीहरूले बुझे कि, जसरी यहूदीहरूलाई सुसमाचार सुनाउने अभिभारा पत्रुसलाई दिइएको थियो, त्यसरी नै गैरयहूदीहरूलाई सुसमाचार सुनाउने अभिभारा मलाई दिइएको छ।</verse>
				<verse number="8">किनकि परमेश्‍वरले यहूदीहरूका निम्ति प्रेरितको रूपमा पत्रुससँग जसरी काम गरिरहनुभएको थियो, त्यसरी नै गैरयहूदीहरूको प्रेरितको रूपमा ममा पनि काम गर्नुभयो।</verse>
				<verse number="9">मण्डलीका खम्बाहरू कहलिएका याकोब, पत्रुस र यूहन्‍नाले मलाई दिइएको अनुग्रहबारे थाहा पाएपछि बारनाबासलाई र मलाई सङ्गतिको दाहिने हात दिए। उनीहरूले हामीलाई गैरयहूदीहरूकहाँ जानदिए, र उनीहरूचाहिँ यहूदीहरूकहाँ जाने निश्‍चय गरे।</verse>
				<verse number="10">तिनीहरूले मलाई यति भनेका थिए कि, हामीले गरिबहरूलाई हेर्नुपर्दछ, जुन कुरो गर्न म पहिलेदेखि नै अति उत्सुक थिएँ।</verse>
				<verse number="11">जब पत्रुस एन्टिओखियामा आए, तब मैले खुल्‍लमखुल्‍ला उनको विरोध गरें, किनकि उनी एकदमै दोषी थिए।</verse>
				<verse number="12">याकोबले पठाएका मानिसहरू आइपुग्नुअघि उनी गैरयहूदी विश्‍वासीहरूसँगै खाने गर्दथे। तर जब उनीहरू आइपुगे, तब उनी गैरयहूदी विश्‍वासीहरूबाट अलग भए, किनकि तिनी खतना भएकाहरूसँग डराएका थिए।</verse>
				<verse number="13">उनको यस पाखण्डीपनासँग अरू यहूदीहरू पनि सहमत भए, यहाँसम्म कि तिनीहरूका पाखण्डीपनाले गर्दा बारनाबास पनि भड्केर गए।</verse>
				<verse number="14">जब मैले तिनीहरूलाई सुसमाचारको सत्यताअनुसार व्यवहार नगरेको देखें, मैले पत्रुसलाई सबैको सामु खुल्‍लमखुल्‍ला भनें, “तपाईं यहूदी हुनुहुन्छ, तापनि तपाईं यहूदी रीतिअनुसार नचलेर गैरयहूदी रीतिअनुसार जिउनुहुन्छ। तब कसरी तपाईंले गैरयहूदीहरूलाई यहूदी परम्परालाई पछ्याउन कर लगाउनुहुन्छ?”</verse>
				<verse number="15">“हामी जन्मैले यहूदी हौं, र गैरयहूदीझैं पापीहरू होइनौं।”</verse>
				<verse number="16">हामी यो जान्दछौं कि, मानिस व्यवस्थाको कामलाई पालन गरेर मात्र धर्मी ठहरिँदैन, तर येशू ख्रीष्‍टमा विश्‍वास गरेर मात्र धर्मी ठहरिन्छ। यसकारण हामीले पनि ख्रीष्‍ट येशूमा विश्‍वास राखेका छौं। जसद्वारा हामी व्यवस्थाको पालन गरेर होइन, तर येशू ख्रीष्‍टमा विश्‍वास गरेर धर्मी ठहरिएकाछौं, किनकि व्यवस्थाका कामहरू पालन गरेर कोही पनि धर्मी ठहरिन सक्दैन।</verse>
				<verse number="17">“तर यदि हामी यहूदीहरू ख्रीष्‍टद्वारा धर्मी ठहरिन खोज्दछौं भने हामीहरू पनि पापीहरू नै हौं भन्‍ने बुझिन्छ”, के यसको मतलब येशू ख्रीष्‍टले पापलाई प्रोत्साहन दिनुहुन्छ त? कदापि होइन!</verse>
				<verse number="18">यदि मैले जे भत्काएको छु, मैले त्यो फेरि बनाएँ भने म आफै व्यवस्था भङ्ग गर्ने पापी हुन्छु।</verse>
				<verse number="19">“किनकि व्यवस्थाद्वारा म व्यवस्थाको निम्ति मर्दछु, जसद्वारा म परमेश्‍वरको निम्ति जिउन सकूँ।</verse>
				<verse number="20">म ख्रीष्‍टसँगै क्रूसमा टाँगिएको छु, र अब उप्रान्त जिउने म होइन, तर ख्रीष्‍ट ममा जिउनुहुन्छ। अहिले म शरीरमा जुन जीवन जिउँछु, त्यो म परमेश्‍वरको पुत्रमा राखेको विश्‍वासद्वारा जिउँछु, जसले मलाई प्रेम गर्नुभयो, अनि आफूलाई मेरो निम्ति अर्पण गर्नुभयो।</verse>
				<verse number="21">म परमेश्‍वरको अनुग्रहलाई व्यर्थ तुल्याउन चाहन्‍नँ, किनकि यदि व्यवस्थाद्वारा धार्मिकता हासिल गर्न सक्ने भए, ख्रीष्‍ट मर्नुभएको व्यर्थ हुन्छ।”</verse>
			</chapter>
			<chapter number="3">
				<verse number="1">हे मूर्ख गलातीहरूहो! कसले तिमीहरूलाई जादूटुनाले वशमा पार्‍यो? तिमीहरूको आँखाअघि नै येशू ख्रीष्‍ट स्पष्‍ट रूपमा क्रूसमा टाँगिनुहुने कुरा बताइएको थियो।</verse>
				<verse number="2">तिमीहरूबाट म एउटै कुरा मात्र जान्‍न चाहन्छु: के तिमीहरूले व्यवस्थाका काम पालन गरेर वा सुनेका सुसमाचारमा विश्‍वास गरेर परमेश्‍वरको आत्मा पायौ त?</verse>
				<verse number="3">के तिमीहरू त्यति धेरै मूर्ख छौ? मतलब परमेश्‍वरको आत्मामा सुरु भएर के तिमीहरू मानवीय कार्यमा नै टुँगिन चाहन्छौ त?</verse>
				<verse number="4">यदि साँच्‍चै यो व्यर्थको थियो भने के तिमीहरूले व्यर्थमा यतिका दुःख भोग्यौ?</verse>
				<verse number="5">म फेरि पनि सोध्न चाहन्छु, परमेश्‍वरले तिमीहरूलाई उहाँको आत्मा दिनुभएर तिमीहरूका माझमा शक्‍तिशाली कामहरू गर्नुभएको छ, यो व्यवस्थाको कर्मद्वारा हो, अथवा तिमीहरूले सुनेका सन्देशको विश्‍वासद्वारा गर्नुभएको हो?</verse>
				<verse number="6">यसरी नै, “अब्राहामले परमेश्‍वरमा विश्‍वास गरे, अनि यो उनको निम्ति धार्मिकता गनियो।”</verse>
				<verse number="7">अब बुझ कि, विश्‍वास गर्ने जति अब्राहामका छोराछोरीहरू हुन्।</verse>
				<verse number="8">धर्मशास्त्रले पहिल्यैबाट देखाईसकेको थियो कि, परमेश्‍वरले गैरयहूदीहरूलाई विश्‍वासद्वारा धर्मी ठहराउनुहुनेछ, र यो सुसमाचार धेरै अघि नै अब्राहामलाई भनिसक्नुभएको थियो: “तिमीद्वारा सबै राष्ट्रहरूले आशिष पाउनेछन्।”</verse>
				<verse number="9">त्यसकारण परमेश्‍वरमा विश्‍वास गर्नेहरू जति सबैले, विश्‍वासी अब्राहामलेजस्तै आशिष पाउनेछन्।</verse>
				<verse number="10">जो जति व्यवस्थाको काममा भर पर्दछन्, तिनीहरू सबै श्रापित हुन्, किनकि यस्तो लेखिएको छ: “व्यवस्थाको पुस्तकमा लेखिएको सबै कुरो पालन नगर्ने सबैजना श्रापित हुन्।”</verse>
				<verse number="11">यो कुरा प्रष्‍ट छ कि, परमेश्‍वरको अघि व्यवस्थाद्वारा कोही पनि धर्मी ठहरिन सक्दैन, किनकि “धर्मी जनचाहिँ विश्‍वासद्वारा नै जिउनेछ।”</verse>
				<verse number="12">व्यवस्थाचाहिँ विश्‍वासमा आधारित हुँदैन, यसको विपरीत “जुन व्यक्‍तिले यी कामहरू गर्छ, ऊ ती कामहरूद्वारा जीवित रहन्छ।”</verse>
				<verse number="13">हाम्रा निम्ति श्रापित बनेर व्यवस्थाको श्रापबाट ख्रीष्‍टले हामीलाई उद्धार गर्नुभयो, किनकि धर्मशास्त्रमा यस्तो लेखिएको छ: “क्रूसमा झुण्डिने सबै श्रापित हुनेछन्।”</verse>
				<verse number="14">उहाँले हामीलाई उद्धार गर्नुभयो, ताकि अब्राहामलाई दिइएको आशिष ख्रीष्‍ट येशूद्वारा गैरयहूदीहरूकहाँ पुगोस्, अनि विश्‍वासद्वारै हामी परमेश्‍वरको आत्माको प्रतिज्ञा पाउन सकौं।</verse>
				<verse number="15">दाजुभाइ-दिदीबहिनीहरूहो, म एउटा प्रचलित उदाहरण दिनेछु। जब मानिसको सहमतिमा करारपत्र पक्‍का भएको छ भने कसैले त्यसलाई रद्द गर्न सक्दैन, न ता त्यसमा केही थप्न सक्छ, त्यसरी नै व्यवस्था र प्रतिज्ञामा हुन्छ।</verse>
				<verse number="16">अब्राहाम र उनका सन्तानहरूलाई प्रतिज्ञाहरू गरिएको थियो। धर्मशास्त्रले भन्दैन कि, “अनि उनका सन्तानहरूलाई,” मतलब धेरै मानिसहरूलाई भनेको छैन, तर “तिम्रो सन्तानलाई” भनिएको छ, जसको अर्थ एउटा व्यक्‍ति, जो ख्रीष्‍ट हुनुहुन्छ।</verse>
				<verse number="17">मेरो मतलब यो हो: चार सय तीस वर्षपछि ल्याइएको व्यवस्थाले परमेश्‍वरले पहिल्यै स्थापित गर्नुभएको करारलाई भङ्ग गर्दैन र प्रतिज्ञालाई रद्द तुल्याउन सक्दैन।</verse>
				<verse number="18">यदि उत्तराधिकार व्यवस्थामा आधारित भए त यो प्रतिज्ञामा आधारित हुँदैन; तर परमेश्‍वरले उहाँको अनुग्रहमा एक प्रतिज्ञाद्वारा अब्राहामलाई उत्तराधिकार दिनुभयो।</verse>
				<verse number="19">त्यसो हो भने व्यवस्था दिइनुको उद्देश्य के थियो त? यो व्यवस्था अपराधको कारण दिइएको हो, यो प्रतिज्ञा जसलाई गरिएको थियो, त्यो सन्तान नआउन्जेलको लागि यो व्यवस्था स्वर्गदूतहरूद्वारा एकजना मध्यस्थकर्तालाई सुम्पिइएको थियो।</verse>
				<verse number="20">एकभन्दा धेरै दल छ भने मध्यस्थकर्ता चाहिन्छ; तर परमेश्‍वर त एउटै हुनुहुन्छ।</verse>
				<verse number="21">तब के व्यवस्था परमेश्‍वरको प्रतिज्ञाहरूको विरोधमा छ त? कदापि होइन! यदि व्यवस्था जीवन दिनको लागि दिइएको हो भने निश्‍चय नै धार्मिकता पनि व्यवस्थाबाट नै आएको हो।</verse>
				<verse number="22">तर धर्मशास्त्रले घोषणा गर्दछ, कि सारा संसार पापको कैदमा छ। यसकारण जे प्रतिज्ञा गरिएको थियो, येशू ख्रीष्‍टमा विश्‍वासद्वारा पाइन्छ, र जस-जसले विश्‍वास गर्दछन्, उनीहरूलाई दिइनेछ।</verse>
				<verse number="23">तर विश्‍वास आउनु अघि हामी व्यवस्थाको अधीनतामा कैदी भएका थियौं, र विश्‍वास प्रकट नहोउन्जेल हामी व्यवस्थामै बाँधिएका थियौं।</verse>
				<verse number="24">यसकारण ख्रीष्‍ट नआउन्जेल व्यवस्था नै हाम्रो अभिभावक थियो, ताकि हामी विश्‍वासद्वारा धर्मी ठहरिन सकौं।</verse>
				<verse number="25">अहिले त्यो विश्‍वास आएको छ। अब हामी अभिभावकको अधीनतामा छैनौ।</verse>
				<verse number="26">यसकारण ख्रीष्‍ट येशूमा विश्‍वासद्वारा तिमीहरू सबै परमेश्‍वरका सन्तानहरू हौ।</verse>
				<verse number="27">किनकि तिमीहरू सबै जतिजनाले ख्रीष्‍टमा बप्‍तिस्मा लिएका छौ, तिमीहरूले ख्रीष्‍टलाई धारण गरेका छौ।</verse>
				<verse number="28">अब तिमीहरू न ता यहूदी न गैरयहूदी, न ता सेवक, न फुक्‍का, न ता पुरुष न स्त्री; किनकि ख्रीष्‍ट येशूमा तिमीहरू सबैजना एक हौ।</verse>
				<verse number="29">यदि तिमीहरू ख्रीष्‍टका हौ भने ता तिमीहरू अब्राहामका वंश हौ र प्रतिज्ञाअनुसार उत्तराधिकारीहरू हौ।</verse>
			</chapter>
			<chapter number="4">
				<verse number="1">म तिमीहरूलाई के भनिरहेको छु भने, जबसम्म उत्तराधिकारी नाबालक रहन्छ, ऊ सबै थोकको मालिक भए तापनि ऊ कुनै सेवकभन्दा फरक हुँदैन।</verse>
				<verse number="2">तर उसको बुबाले तोकेको समयसम्म ऊ अभिभावक र संरक्षकको अधीनतामा रहन्छ।</verse>
				<verse number="3">त्यसै गरी हामीहरू पनि जब नाबालकै थियौं, हामी संसारका आधारभूत सिद्धान्तहरूको दासत्वमा थियौं।</verse>
				<verse number="4">तर जब तोकिएको पूर्ण समय आयो, परमेश्‍वरले आफ्ना पुत्रलाई पठाउनुभयो, जो स्त्रीबाट जन्मनुभयो र व्यवस्थाको अधीनतामा जन्मनुभयो।</verse>
				<verse number="5">व्यवस्थाका अधीनतामा हुनेहरूलाई मोल तिरेर छुटाउन, अनि हामीलाई पुत्रको रूपमा ग्रहण गर्नलाई उहाँ पठाइनुभयो।</verse>
				<verse number="6">किनकि तिमीहरू उहाँका पुत्रहरू हौ, परमेश्‍वरले आफ्नो पुत्रको आत्मा हाम्रो हृदयमा पठाउनुभयो। त्यही आत्माले उहाँलाई, “ अब्बा, पिता” भनी बोलाउनुहुन्छ।</verse>
				<verse number="7">यसकारण अब उप्रान्त तिमी सेवक होइनौ, तर परमेश्‍वरका पुत्र हौ; अनि तिमी उहाँको पुत्र हौ भने ता परमेश्‍वरले तिमीलाई उत्तराधिकारी पनि बनाउनुभएको हो।</verse>
				<verse number="8">जब अघि तिमीहरूले परमेश्‍वरलाई चिन्दैनथ्यौ, तिमीहरू ती कुराहरूका सेवक थियौ, जो वास्तवमा देवताहरू नै होइनन्।</verse>
				<verse number="9">तर अहिले तिमीहरूले परमेश्‍वरलाई चिन्दछौ, अथवा परमेश्‍वरले तिमीहरूलाई चिन्‍नुहुन्छ, तब किन तिमीहरू फेरि फर्केर ती व्यर्थ र आधारभूत सिद्धान्तहरूतर्फ लाग्दछौ? के तिमीहरू फेरि पनि ती सबै कुराहरूको सेवक हुन चाहन्छौ?</verse>
				<verse number="10">तिमीहरूले विशेष दिनहरू, महिनाहरू, ऋतुहरू र वर्षहरू मान्दछौ!</verse>
				<verse number="11">मैले तिमीहरूको निम्ति गरेको परिश्रम व्यर्थ भयो कि भनी डर लागिरहेको छ।</verse>
				<verse number="12">दाजुभाइ-दिदीबहिनीहरूहो, म तिमीहरूसँग विन्ती गर्दछु, कि तिमीहरू मजस्तै होओ, जसरी म तिमीहरूजस्तै भएँ। तिमीहरूले मलाई केही हानि गरेका छैनौ।</verse>
				<verse number="13">तिमीहरू जान्दछौ कि, पहिला बिरामी अवस्थामा मैले तिमीहरूलाई सुसमाचार सुनाएको थिएँ।</verse>
				<verse number="14">यद्यपि मेरो बिरामी अवस्था तिमीहरूको निम्ति एउटा परीक्षा थियो, तापनि तिमीहरूले मलाई न बेवास्ता, न ता तिरस्कार नै गर्‍यौ; तर तिमीहरूले मलाई परमेश्‍वरको दूतलाई झैं अथवा ख्रीष्‍ट येशूलाई झैं स्वागत गर्‍यौं।</verse>
				<verse number="15">मसँगको तिमीहरूको त्यो आनन्द अहिले कता गयो? म गवाही दिन सक्छु, कि यदि सम्भव भएको भए, तिमीहरूका आँखासमेत झिकेर मलाई दिनेथियौ।</verse>
				<verse number="16">मैले तिमीहरूसँग सत्य बोलेर के म अब तिमीहरूको शत्रु भएँ?</verse>
				<verse number="17">ती यहूदी अगुवाहरू डाहको कारण तिमीहरूको मन जित्न खोजिरहेका छन्, तर असल विचारले त होइन। तिनीहरूले तिमीहरूलाई हामीबाट अलग पार्न मात्र चाहन्छन्, ताकि तिमीहरू उनीहरूको निम्ति जोशिलो हुन सक।</verse>
				<verse number="18">असल उद्देश्यसहित र सधैं जोशिलो हुनु राम्रो हो; तर म तिमीहरूसँग हुँदा मात्र होइन, तर सधैंभरि त्यस्तै होस्।</verse>
				<verse number="19">हे मेरा प्रिय बालबालिकाहरूहो, जबसम्म तिमीहरू ख्रीष्‍ट जस्तै बनिदैनौ, म फेरि प्रसव वेदनामा परेकी स्त्रीझैं हुन्छु।</verse>
				<verse number="20">अहिले म तिमीहरूसँग कसरी रहूँ, र मेरो बोल्ने तरिका कसरी बदलौं, किनकि म तिमीहरूका विषयमा व्याकुल छु।</verse>
				<verse number="21">मलाई भन, तिमीहरूको व्यवस्थाको अधीनतामा रहन चाहन्छौ, के तिमीहरूलाई थाहा छैन व्यवस्थाले के भन्छ?</verse>
				<verse number="22">धर्मशास्त्रमा यसरी लेखिएको छ कि, अब्राहामका दुई छोराहरू थिए, एउटा सेविका स्त्रीबाट जन्मेको, अनि अर्को स्वतन्त्र स्त्रीबाट जन्मेको।</verse>
				<verse number="23">सेविकाबाट जन्मेको उसको छोरो मानवीय इच्छाअनुसार जन्मेको थियो, तर स्वतन्त्र स्त्रीबाट जन्मेको चाहिँ ईश्‍वरीय प्रतिज्ञाको प्रतिफल थियो।</verse>
				<verse number="24">यो कुराहरूलाई काल्पनिक रूपमा लिइएको छ: दुई स्त्रीहरूले दुईओटा करारलाई प्रतिनिधित्व गर्दछन्। एउटा करारचाहिँ सीनै पर्वतबाट हो, र यसले दासत्वको निम्ति जन्मिएका सन्तानलाई प्रतिनिधित्व गर्दछ, यो हागार हो।</verse>
				<verse number="25">अहिले हागारचाहिँ अरब देशमा भएको सीनै पर्वत हो, र वर्तमान यरूशलेमसँग त्यसको तुलना गर्न सकिन्छ, किनकि त्यो आफ्ना सन्तानका साथ दासत्वमा छे।</verse>
				<verse number="26">तर सारा स्वर्गीय यरूशलेमकी प्रतीक हुन्, जो स्वतन्त्र छिन्, उनी हाम्री आमा हुन्।</verse>
				<verse number="27">किनकि धर्मशास्त्रमा लेखिएको छ: “हे बाँझी स्त्री, आनन्द गर, तिमी जसले कहिल्यै बच्‍चा जन्माएकी छैनौ; आनन्दसाथ र चर्को सोरमा कराऊ; हे प्रसव वेदना कहिल्यै थाहा नपाउने तिमी; किनकि पति हुने स्त्रीको भन्दा त्यागिएकी स्त्रीकै सन्तानहरू धेरै छन्।”</verse>
				<verse number="28">अब हे दाजुभाइ-दिदीबहिनीहरूहो, हामी पनि इसहाकजस्तै प्रतिज्ञाका सन्तानहरू हौ।</verse>
				<verse number="29">त्यस समय मानवीय इच्छाअनुसार जन्मेको पुत्रले प्रतिज्ञाको प्रतिफलद्वारा जन्मेको पुत्रलाई जसरी खेदो गर्दथ्यो, अहिले पनि त्यस्तै छ।</verse>
				<verse number="30">तर धर्मशास्त्रले के भन्छ? “त्यस सेविका स्त्री र त्यसको छोरालाई हटाओ, किनकि सेविकाको छोरा कहिल्यै पनि स्वतन्त्र स्त्रीको छोरासँग उत्तराधिकारी हुन सक्दैन।”</verse>
				<verse number="31">यसकारण प्रिय दाजुभाइ-दिदीबहिनीहरूहो, हामी सेविका स्त्रीका सन्तानहरू होइनौ, तर स्वतन्त्र स्त्रीका सन्तानहरू हौं।</verse>
			</chapter>
			<chapter number="5">
				<verse number="1">स्वतन्त्रताको निम्ति ख्रीष्‍टले हामीलाई स्वतन्त्र तुल्याउनुभयो। यसकारण स्थिर भएर खडा होओ, र दासत्वको जुवाद्वारा आफूलाई फेरि बोझमा नपार।</verse>
				<verse number="2">मेरो कुरामा ध्यान देओ। म पावल, तिमीहरूलाई भन्दछु, यदि तिमीहरूले खतना गर्‍यौ भने ख्रीष्‍ट तिमीहरू सबैको निम्ति मूल्यहीन ठहरिनुहुनेछ।</verse>
				<verse number="3">म फेरि पनि खतना गर्ने सबै मानिसलाई भन्दछु, जसले आफूलाई खतना गराउँछ, ऊ सबै व्यवस्था पालन गर्न बाध्य हुनेछ।</verse>
				<verse number="4">तिमीहरू जसले व्यवस्थाद्वारा धर्मी ठहरिन खोज्दैछौ, तिमीहरू ख्रीष्‍टबाट अलग भएका छौ; तिमीहरू अनुग्रहबाट पतित भएका छौ।</verse>
				<verse number="5">तर परमेश्‍वरका आत्माबाट हामी उत्कट इच्छासहित विश्‍वासद्वारा धार्मिकताको आशाको प्रतीक्षा गर्दछौं।</verse>
				<verse number="6">किनकि ख्रीष्‍ट येशूमा विश्‍वास गर्नेहरूलाई खतना होस् वा बेखतनाको होस्, कुनै मूल्य छैन, तर प्रेमद्वारा व्यक्‍त गरिने त्यो एउटा विश्‍वासको मात्र मूल्य छ।</verse>
				<verse number="7">तिमीहरूले राम्रो दौड दौडिरहेका थियौ; तर कसले तिमीहरूलाई सत्य पालना गर्नदेखि अलग गराई बाधा पुर्‍यायो?</verse>
				<verse number="8">परमेश्‍वरबाट यो उक्साउने काम भएको होइन, जसले तिमीहरूलाई बोलाउनुहुन्छ।</verse>
				<verse number="9">“थोरै खमीरले जम्मै पीठोको ढिकालाई खमीरी बनाइदिन्छ।”</verse>
				<verse number="10">म प्रभुमा विश्‍वस्त छु, कि तिमीहरूले योबाहेक अर्को विचार अपनाउने छैनौ। तिमीहरूलाई अन्योलमा पार्ने जोसुकै होस्, त्यसले मूल्य चुकाउनुपर्नेछ।</verse>
				<verse number="11">दाजुभाइ-दिदीबहिनीहरूहो, यदि मैले अझै पनि खतनाकै बारेमा प्रचार गरिरहेको छु भने किन म अझै सताइएको छु त? यसो हो भने क्रूसको बाधा हटाइएको छ।</verse>
				<verse number="12">तिमीहरूलाई विचलित पार्नेहरू, बरु तिनीहरूका त्यो अङ्ग नै काटिए पनि हुनेथियो।</verse>
				<verse number="13">मेरा दाजुभाइ-दिदीबहिनीहरू, तिमीहरू स्वतन्त्र हुनालाई बोलाइएका हौ; तर तिमीहरूको स्वतन्त्रतालाई पापमय स्वभावको निम्ति प्रयोग नगर, बरु प्रेममा एउटाले अर्कोको नम्रतासाथ सेवा गर।</verse>
				<verse number="14">किनकि सम्पूर्ण व्यवस्था यही एउटै आज्ञामा पूरा भएको छ: “तिमीले आफ्नो छिमेकीहरूलाई आफूलाई झैं प्रेम गर।”</verse>
				<verse number="15">तर यदि तिमीहरू एउटाले अर्कालाई टोक्ने र निल्ने गर्छौ भने ता होसियार होओ, नत्र ता तिमीहरू एक-अर्काबाटै नष्‍ट हुनेछौं।</verse>
				<verse number="16">यसकारण म भन्दछु, आत्माको नियन्त्रणमा बाँच, र तिमीहरू शरीरको पाप-स्वभावको लालसामा नपर,</verse>
				<verse number="17">किनकि पापमय स्वभावले परमेश्‍वरको आत्माको विरुद्ध चाहना गर्दछ; र परमेश्‍वरको आत्माले पापमय स्वभावको विरुद्धमा। तिनीहरू एक-अर्काको विरुद्धमा हुन्छन्, यसैकारण तिमीहरूले जे गर्न चाहन्छौ, त्यो तिमीहरूले नगर।</verse>
				<verse number="18">तर यदि तिमी परमेश्‍वरको आत्माद्वारा डोर्‍याइएका हौ भने ता तिमीहरू व्यवस्थाको अधीनतामा हुँदैनौ।</verse>
				<verse number="19">पापमय स्वभावका कामहरू प्रत्यक्ष छन्: यौन अनैतिकता, अपवित्रता र भ्रष्‍ट आचरण</verse>
				<verse number="20">मूर्तिपूजा र जादूटुना, घृणा, कलह, ईर्ष्या, क्रोध, स्वार्थी महत्त्वाकांक्षा, मतभिन्‍नता, गुटबन्दी,</verse>
				<verse number="21">अनि डाह; मतवालापन, मोजमज्जा र यस्तै अरू कुराहरू। मैले पहिला गरेजस्तै, अहिले पनि चेतावनी दिँदछु, कि जो व्यक्‍ति यस प्रकारले जिउँदछ, ऊ परमेश्‍वरको राज्यको उत्तराधिकारी हुँदैन।</verse>
				<verse number="22">तर पवित्र आत्माको फलचाहिँ प्रेम, आनन्द, शान्ति, धीरज, दया, भलाइ, विश्‍वासयोग्यता,</verse>
				<verse number="23">नम्रता र आत्मसंयम हुन्। यस्ता कुराहरूको विरुद्धमा कुनै व्यवस्था छैन।</verse>
				<verse number="24">जो ख्रीष्‍ट येशूका हुन्, उनीहरूले शरीरको पाप-स्वभावलाई यसका अभिलाषा र लालचसहित क्रूसमा टाँगिदिएका छन्।</verse>
				<verse number="25">किनकि हामी आत्माअनुसार जिउँछौं भने आत्माको नियन्त्रणअनुसार नै चलौं।</verse>
				<verse number="26">हामी अहङ्कारी नहोऔं, एउटाले अर्कालाई रिस नउठाऔं, र एउटाले अर्कोको ईर्ष्या नगरौं।</verse>
			</chapter>
			<chapter number="6">
				<verse number="1">हे दाजुभाइ-दिदीबहिनीहरूहो, यदि कुनै मानिस पापमा पक्राउ पर्‍यो भने, तिमीहरू जो आत्मिक छौ, तिमीहरूले नै उसलाई नम्रतासाथ सुधार गर, तर तिमी आफै पनि होसियारी बस; नत्र ता तिमी पनि परीक्षामा परौला।</verse>
				<verse number="2">एक-अर्काको बोझ उठाओ, र यसरी नै ख्रीष्‍टको व्यवस्था पूरा गर।</verse>
				<verse number="3">यदि जसकसैले आफू केही नभए तापनि केही हौं भनी सोच्दछ भने तिनीहरूले आफूलाई धोका दिन्छन्।</verse>
				<verse number="4">तिनीहरू सबैले आफ्नो कामको जाँच गर्नुपर्छ। तब तिनीहरूले आफूलाई अरू कसैसँग तुलना नगरीकन आफैमा गर्व गर्न सक्छन्।</verse>
				<verse number="5">किनकि हरेक आफ्नो कार्यको आफै जिम्मेवार हुन्छ।</verse>
				<verse number="6">तापनि जसले वचनको शिक्षा पाउँछ, आफ्ना सबै असल थोकहरू वचन सिकाउनेसँग बाँडचुँड गर्नुपर्दछ।</verse>
				<verse number="7">धोखामा नपर: परमेश्‍वरसँग ठट्टा हुँदैन। किनकि मानिसले जे रोप्दछ, त्यसैको कटनी पनि गर्नेछ।</verse>
				<verse number="8">जसले आफ्नो शरीरको पाप-स्वभावलाई खुशी पार्न रोप्दछ, त्यसले पापमय स्वभावबाट नै सर्वनाशको कटनी गर्नेछ, तर जसले परमेश्‍वरको आत्माको लागि रोप्दछ, त्यसले परमेश्‍वरको आत्माबाट नै अनन्त जीवनको कटनी गर्नेछ।</verse>
				<verse number="9">हामी भलाइ गर्न नथाकौं; किनकि यदि हिम्मत हारेनौं भने हामीले ठीक समयमा फसल कटनी गर्नेछौं।</verse>
				<verse number="10">यसकारण अवसर पाएअनुसार सबै मानिसहरूको भलाइ गर्दै जाऔं, विशेष गरी विश्‍वासीहरूको परिवारलाई भलाइ गरौं।</verse>
				<verse number="11">हेर, मैले तिमीहरूलाई आफ्नै हातले कति ठूला-ठूला अक्षरमा पत्र लेखेको छु।</verse>
				<verse number="12">जो पापमय स्वभावद्वारा मानिसहरूलाई प्रभाव पार्न चाहन्छ, तिनीहरूले तिमीहरूलाई खतना गर्न बाध्य गराउँछन्। उनीहरूले यसो गराउनुको कारणचाहिँ ख्रीष्‍टको क्रूसको सन्देशबाट हुने सतावटबाट जोगिनलाई मात्र हो।</verse>
				<verse number="13">खतना गर्नेहरूले पनि व्यवस्था पालन गर्दैनन्, तापनि तिमीहरूको खतना भएको तिनीहरू चाहन्छन्, ताकि तिमीहरूको शरीरको खतनामा उनीहरूले घमण्ड गर्न सकून्।</verse>
				<verse number="14">मैले हाम्रा प्रभु येशू ख्रीष्‍टको क्रूसमा बाहेक अरू कुनै कुरामा घमण्ड गर्न नपरोस्, जसद्वारा मचाहिँ संसारको निम्ति र संसार मेरो निम्ति क्रूसमा टाँगिएको छ।</verse>
				<verse number="15">खतना होस् वा बेखतनाको होस् कुनै अर्थ छैन, तर ख्रीष्‍टमा भएको नयाँ सृष्‍टिचाहिँ अर्थपूर्ण छ।</verse>
				<verse number="16">यो नियम पालन गर्ने सबैलाई र परमेश्‍वरको इस्राएललाई शान्ति र कृपा।</verse>
				<verse number="17">अन्त्यमा, अबदेखि उसो कसैले मलाई कष्‍टमा नपारोस्, किनकि मैले मेरो शरीरमा येशूका डामहरू धारण गरेको छु।</verse>
				<verse number="18">दाजुभाइ-दिदीबहिनीहरूहो, हाम्रा प्रभु येशू ख्रीष्‍टको अनुग्रह तिमीहरूको आत्मासँग रहोस्। आमेन!</verse>
			</chapter>
		</book>
		<book number="49">
			<chapter number="1">
				<verse number="1">परमेश्‍वरको इच्छाअनुसार ख्रीष्‍ट येशूको प्रेरित पावलबाट, एफिससमा भएका ख्रीष्‍ट येशूमा विश्‍वासयोग्य पवित्र जनहरूलाई:</verse>
				<verse number="2">हाम्रा पिता परमेश्‍वर र प्रभु येशू ख्रीष्‍टबाट तिमीहरूलाई अनुग्रह र शान्ति।</verse>
				<verse number="3">हाम्रा प्रभु येशू ख्रीष्‍टका परमेश्‍वर र पिताको प्रशंसा होस्, जसले हामीलाई ख्रीष्‍टमा हरेक आत्मिक आशिषले स्वर्गीय स्थानहरूमा आशिष दिनुभएको छ।</verse>
				<verse number="4">किनकि उहाँको दृष्‍टिमा हामी पवित्र र निष्खोट हुन सकौं भनेर उहाँले प्रेममा हामीलाई संसारको सृष्‍टिपूर्व नै ख्रीष्‍टमा चुन्‍नुभयो।</verse>
				<verse number="5">उहाँले हामीलाई उहाँको आफ्नो आनन्द र इच्छाअनुसार येशू ख्रीष्‍टद्वारा आफ्नो परिवारमा समावेश गराउनलाई पूर्वनिर्धारण गर्नुभयो,</verse>
				<verse number="6">ताकि हामीलाई आफ्ना प्रिय पुत्रद्वारा सित्तैंमा दिनुभएको उहाँको महिमित अनुग्रहको प्रशंसा होस्।</verse>
				<verse number="7">परमेश्‍वरको अनुग्रहको प्रशस्तताअनुसार ख्रीष्‍टको रगतद्वारा हामीले उहाँमा उद्धार र पापहरूको क्षमा पाएका छौं।</verse>
				<verse number="8">परमेश्‍वरले आफ्ना सम्पूर्ण बुद्धि र समझशक्‍तिमा हामीलाई प्रशस्त गरी अनुग्रह दिनुभयो।</verse>
				<verse number="9">उहाँले आफ्नो इच्छाको रहस्य, जुन ख्रीष्‍टमा राख्नुभएको थियो, आफ्नो असल खुशीअनुसार, हामीलाई प्रकट गर्नुभएको छ,</verse>
				<verse number="10">ताकि जब समयहरूको पूर्णता हुन्छ, स्वर्गमा र पृथ्वीमा भएका सबै थोकहरू ख्रीष्‍टको अधीनताको एकतामा ल्याइनेछन्।</verse>
				<verse number="11">उहाँकै योजनाअनुसार पूर्वनिर्धारण गरेर हामीलाई पनि उहाँमा नै चुन्‍नुभएको छ, जसले आफ्नो इच्छाअनुसारको उद्देश्य पूरा गर्न सबै काम गर्नुहुन्छ</verse>
				<verse number="12">कि, हामी जसले ख्रीष्‍टमा पहिल्यै आशा राखेका हौं, उहाँको महिमाको प्रशंसाको कारण बन्‍नसकौं।</verse>
				<verse number="13">जब तिमीहरूले सत्यको वचन आफ्नो मुक्‍तिको सुसमाचार सुन्यौ, तिमीहरू पनि ख्रीष्‍टमा समावेश भयौ। जब तिमीहरूले विश्‍वास गर्‍यौ, तब प्रतिज्ञा गरिएको पवित्र आत्माद्वारा उहाँमा नै तिमीहरूलाई छाप लगाइएको थियो।</verse>
				<verse number="14">परमेश्‍वरको महिमाको प्रशंसाको निम्ति तिनीहरू, जो उहाँका सम्पत्ति हुन्, पवित्र आत्मा तिनीहरूका उद्धारको उत्तराधिकारको पहिलो किस्ता हुनुहुन्छ।</verse>
				<verse number="15">त्यसैले जबदेखि मैले प्रभु येशूमा तिमीहरूको विश्‍वास र सबै सन्तप्रति तिमीहरूको प्रेमको बारेमा सुनें,</verse>
				<verse number="16">म तिमीहरूलाई प्रार्थनामा सम्झिदै तिमीहरूको निम्ति धन्यवाद दिन थामिएको छैनँ।</verse>
				<verse number="17">मैले यही विन्ती गरिरहेको छु, कि हाम्रा प्रभु येशू ख्रीष्‍टका परमेश्‍वर, महिमाका पिताले तिमीहरूलाई बुद्धि र प्रकाशको आत्मा दिनुभएको होस्, ताकि तिमीहरूले उहाँलाई अझ राम्रोसँग जान्‍न सक।</verse>
				<verse number="18">म यो प्रार्थना गर्दछु, कि तिमीहरूका हृदयका आँखा खोलिऊन्, जुन आशाको निम्ति उहाँले तिमीहरूलाई बोलाउनुभयो, जुनचाहिँ उहाँका सन्तहरूका महिमित उत्तराधिकारको सम्पत्ति हो, सो तिमीहरूले जान्‍न सक।</verse>
				<verse number="19">म यो पनि प्रार्थना गर्दछु, परमेश्‍वरको शक्‍तिको अतुलनीय महान्‌ता, जो उहाँमा विश्‍वास गर्ने हामीहरूका निम्ति हो, तिमीहरूले बुझ्न सक। यो त्यही शक्‍ति महान् सामर्थ्य हो</verse>
				<verse number="20">जसलाई प्रयोग गरेर उहाँले ख्रीष्‍टलाई मृतकबाट पुनर्जीवित पार्नुभयो र स्वर्गीय स्थानहरूमा आफ्नै दाहिने हाततिर बसाल्नुभयो।</verse>
				<verse number="21">अनि सबै प्रधानता र अधिकार, शक्‍ति र राज्य र यस युगमा मात्र होइन, तर आउँदो युगमा पनि सबै नाउँभन्दा माथि उहाँलाई राख्नुभयो।</verse>
				<verse number="22">यसर्थ परमेश्‍वरले सबै कुरा उहाँको पाउमुनि राखिदिनुभयो र मण्डलीको निम्ति उहाँलाई नै सबै कुरामाथि शिर तुल्याइदिनुभयो,</verse>
				<verse number="23">जुन मण्डली उहाँको शरीर हो, उहाँको पूर्णता हो, जसलाई उहाँले नै सबै कुराले सबै तरिकाले भरिपूर्ण पारिदिनुहुन्छ।</verse>
			</chapter>
			<chapter number="2">
				<verse number="1">तिमीहरू त आफ्ना अपराधहरू र पापहरूमा मरेका थियौ,</verse>
				<verse number="2">जसमा तिमीहरू जिउने गर्दथ्यौ, जब तिमीहरू यस संसारको मार्गअनुसार र आकाशको राज्यको शासकअनुसार पछ्याउँथ्यौ, अहिले त्यो आत्माले अनाज्ञाकारीहरूका जीवनमा काम गरिरहेको छ।</verse>
				<verse number="3">हामीहरू सबै पनि एक समयमा तिनीहरूजस्तै हाम्रा शारीरिक लालसाहरू पूरा गर्दै र यसका अभिलाषाहरू र विचारहरूलाई पछ्याउँदै तिनीहरूका बीचमा जिउने गर्दथ्यौं; र बाँकी मानिसहरूजस्तै हामीहरू पनि स्वभावैले क्रोधका सन्तान थियौं।</verse>
				<verse number="4">तर कृपाका धनी परमेश्‍वरले उहाँको हामीप्रतिको महान् प्रेमका कारण</verse>
				<verse number="5">हामीहरू अपराधमा मरेका अवस्थाबाट हामीहरूलाई ख्रीष्‍टसँग जीवित पार्नुभयो—परमेश्‍वरको अनुग्रहबाट नै तिमीहरूले मुक्‍ति पाएका छौ।</verse>
				<verse number="6">अनि परमेश्‍वरले हामीलाई ख्रीष्‍टसँगै जीवित पार्नुभयो र ख्रीष्‍ट येशूसँगै स्वर्गीय स्थानहरूमा बसाल्नुभयो,</verse>
				<verse number="7">ताकि आउँदा युगहरूमा उहाँको अनुग्रहको अतुलनीय सम्पत्ति ख्रीष्‍ट येशूमा हामीलाई गर्नुभएको दयामा देखाउन सक्नुभएको होस्।</verse>
				<verse number="8">किनकि तिमीहरूले अनुग्रहबाट मुक्‍ति पाएका छौ; र यो विश्‍वासद्वारा हो। यो मुक्‍ति तिमीहरू आफैबाट आएको होइन, तर यो त परमेश्‍वरको वरदान हो।</verse>
				<verse number="9">यो असल कर्महरूद्वारा होइन कि, कसैले घमण्ड गरोस्।</verse>
				<verse number="10">किनकि हामी परमेश्‍वरद्वारा अघिबाटै असल काम गर्नका लागि ख्रीष्‍ट येशूमा सृजना गरिएका हौं, जुन परमेश्‍वरले अघिबाटै हामीद्वारा गर्नका लागि तयार गर्नुभएको थियो।</verse>
				<verse number="11">यसकारण याद राख, अघिबाटै तिमीहरू, जो जन्मँदै गैरयहूदीहरू हौ, जसलाई आफ्नो “खतना” (जुन शरीरमा मानिसका हातहरूद्वारा गरिन्छन्) भएकाहरूले “बेखतनाका” भन्छन्</verse>
				<verse number="12">याद राख, त्यस बेला तिमीहरू ख्रीष्‍टदेखि अलग, इस्राएलको नागरिक हकबाट वञ्चित थियौ, र प्रतिज्ञाका करारहरूबाट बिरानो, आशा नभएका र यस संसारमा परमेश्‍वरविनाका थियौ।</verse>
				<verse number="13">तर तिमीहरू, जो ख्रीष्‍ट येशूमा अघि एक समय टाढा थियौ, अहिले ख्रीष्‍टको रगतद्वारा नजिक ल्याइएका छौ।</verse>
				<verse number="14">किनकि उहाँ स्वयम् नै हाम्रो शान्ति हुनुहुन्छ, जसले यहूदी र गैरयहूदी बीचको विभाजन ल्याउने शत्रुताको पर्खाललाई भत्काइदिनुभएको छ, र दुवैलाई एउटै बनाउनुभएको छ।</verse>
				<verse number="15">उहाँले आफ्नै शरीरमा व्यवस्थाका आज्ञाहरू र विधिहरू खारेज गर्नुभयो। उहाँ आफैमा यी दुई समूहबाट एउटा नयाँ मानिस सृष्‍टि गर्ने र यसरी नै शान्ति स्थापित गर्ने उहाँको उद्देश्य थियो।</verse>
				<verse number="16">अनि यही एउटा शरीरमा क्रूसद्वारा दुवै समूहलाई परमेश्‍वरमा मिलाप गराएर उहाँले तिनीहरूका शत्रुतालाई अन्त्य गर्नुभयो।</verse>
				<verse number="17">उहाँ आउनुभयो, र तिमी टाढा भएकाहरू र नजिक भएकाहरू दुवैलाई शान्तिको सन्देश प्रचार गर्नुभयो।</verse>
				<verse number="18">किनकि ख्रीष्‍टद्वारा हामी दुवैले एउटै आत्मामा पिताकहाँ पुग्न पाएका छौं।</verse>
				<verse number="19">फलस्वरूप तिमीहरू अब विदेशी र अपरिचित होइनौ, तर परमेश्‍वरका जनहरूसँग सङ्गी नागरिक र उहाँको घरानाका सदस्यहरू भएका छौ;</verse>
				<verse number="20">जुन घराना प्रेरितहरू र अगमवक्‍ताहरूका जगमाथि बसालिएको छ, र जसको मुख्य ढुङ्गो ख्रीष्‍ट येशू आफै हुनुहुन्छ।</verse>
				<verse number="21">उहाँमा नै पूरै भवन एकसाथ जोडिएको हुन्छ र प्रभुमा एक पवित्र मन्दिर हुनालाई बढ्दै जान्छ।</verse>
				<verse number="22">अनि उहाँमा तिमीहरू पनि वासस्थान हुनालाई एकसाथ निर्माण भइरहेका छौ, जसमा परमेश्‍वर आफ्नो आत्माद्वारा वास गर्नुहुन्छ।</verse>
			</chapter>
			<chapter number="3">
				<verse number="1">यसैकारण म पावल, ख्रीष्‍ट येशूको कैदी, तिमी गैरयहूदीहरूका निम्ति,</verse>
				<verse number="2">तिमीहरूकै निम्ति मलाई परमेश्‍वरको अनुग्रहको व्यवस्थापन दिइएको बारेमा निश्‍चय नै सुनेका छौ होला</verse>
				<verse number="3">कि, मलाई प्रकाशद्वारा त्यो रहस्य प्रकट गरिएको थियो; जसको बारेमा मैले छोटकरीमा लेखिसकेको छु।</verse>
				<verse number="4">तिमीहरूले जब यो पढ्नेछौ, ख्रीष्‍टको रहस्यबारे मेरो अन्तर्दृष्‍टि बुझ्नेछौ।</verse>
				<verse number="5">जुन कुरो अगाडिको पुस्ताका मानिसहरूलाई प्रकट गरिएको थिएन, तर अहिले परमेश्‍वरका पवित्र प्रेरितहरू र अगमवक्‍ताहरूलाई आत्माद्वारा प्रकट भएको छ।</verse>
				<verse number="6">यो रहस्य के हो भने, सुसमाचारमा विश्‍वासद्वारा गैरयहूदीहरू पनि इस्राएलसँगै उत्तराधिकारी, एउटै शरीरका सदस्य, र ख्रीष्‍ट येशूमा भएको प्रतिज्ञामा साझेदार हुन्।</verse>
				<verse number="7">परमेश्‍वरको शक्‍तिको कामअनुसार मलाई दिइएको उहाँको अनुग्रहको वरदानद्वारा म यस सुसमाचारको सेवक बनिएँ।</verse>
				<verse number="8">यद्यपि प्रभुका सबै सन्तहरूभन्दा म सानो व्यक्‍ति भए तापनि ख्रीष्‍टमा पाइने अगम्य सम्पत्तिको सुसमाचारबारे गैरयहूदीहरूलाई प्रचार गर्नलाई यो अनुग्रह मलाई दिइयो।</verse>
				<verse number="9">अनि सबै थोक सृष्‍टि गर्नुहुने परमेश्‍वरले युगौंयुगसम्म लुकाएर राखिएको यो रहस्यको प्रबन्धबारे सबैलाई सरल ढङ्गमा बुझाउने अनुग्रह मलाई दिनुभयो।</verse>
				<verse number="10">स्वर्गीय स्थानहरूमा भएका शासकहरू तथा अधिकारीहरूलाई परमेश्‍वरबारे धेरै ज्ञानहरू अब मण्डलीद्वारा प्रकट होस् भन्‍ने उहाँको अभिप्राय थियो।</verse>
				<verse number="11">जुनचाहिँ उहाँले हाम्रा प्रभु ख्रीष्‍ट येशूमा पूरा गर्नुभएको अनन्त योजनाअनुसार थियो।</verse>
				<verse number="12">उहाँमा, अनि उहाँमा राखिएको हाम्रो विश्‍वासद्वारा साहस र निश्‍चयतासाथ हामी परमेश्‍वरको उपस्थितिमा पुग्नसक्छौं।</verse>
				<verse number="13">यसकारण म यो निवेदन गर्दछु, मैले तिमीहरूको निम्ति भोगिरहेको कष्‍टको कारण निरुत्साहित नहोओ, ती त तिमीहरूका गौरव हुन्।</verse>
				<verse number="14">यसैकारण म पिताको सामुन्‍ने घुँडा टेक्दछु,</verse>
				<verse number="15">जसद्वारा स्वर्गमा र पृथ्वीमा भएका हरेक परिवारको नाउँ राखिएको छ।</verse>
				<verse number="16">म यो प्रार्थना गर्दछु, कि उहाँको महिमित सम्पत्तिअनुसार उहाँले तिमीहरूको भित्री मनुष्यत्वमा उहाँको आत्माको शक्‍तिद्वारा बलवान् बनाऊन्;</verse>
				<verse number="17">ताकि ख्रीष्‍ट तिमीहरूको हृदयमा विश्‍वासद्वारा वास गरून्। अनि म यो पनि प्रार्थना गर्दछु, कि तिमीहरू प्रेममा जरा गाडेका र स्थापित भएका होओ</verse>
				<verse number="18">कि, प्रभुका सबै सन्तहरू सँगसँगै ख्रीष्‍टको प्रेमको चौडाइ, लम्बाइ, उचाइ र गहिराइ कति छ भनी तिमीहरूले बुझ्ने शक्‍ति पाउन सक,</verse>
				<verse number="19">अनि सबै समझभन्दा बाहिरको ख्रीष्‍टको प्रेम जान्‍न सक, ताकि परमेश्‍वरको सारा पूर्णताको नापसम्म तिमीहरू भरिपूर्ण हुन सक।</verse>
				<verse number="20">अब उहाँलाई, जसले हामीभित्र काम गर्ने आफ्नो शक्‍तिअनुसार हामीले मागेको वा सोचेकोभन्दा ज्यादै प्रशस्त गरी गर्न सक्नुहुन्छ,</verse>
				<verse number="21">उहाँलाई नै मण्डली र ख्रीष्‍ट येशूमा पुस्तौं-पुस्तौसम्म, सदा-सर्वदाको लागि महिमा होस्! आमेन!</verse>
			</chapter>
			<chapter number="4">
				<verse number="1">यसकारण म, प्रभुको निम्ति एक कैदी, तिमीहरू जुन बोलावटमा बोलाइएका छौ, त्यही योग्यको जीवन यापन गर भनी विन्ती गर्दछु।</verse>
				<verse number="2">पूर्ण रूपले नम्र र विनयी बन र एक-अर्कालाई प्रेममा सहँदै धैर्य धारण गर।</verse>
				<verse number="3">शान्तिको बन्धनद्वारा आत्माको एकता राख्नलाई हर प्रयत्‍न गर।</verse>
				<verse number="4">एउटै शरीर छ, र एउटै आत्मा, जसरी तिमीहरूको बोलावट हुँदा एउटै आशामा बोलाइएका थियौ।</verse>
				<verse number="5">एउटै प्रभु, एउटै विश्‍वास र एउटै बप्‍तिस्मा,</verse>
				<verse number="6">एउटै परमेश्‍वर र सबैका पिता, जो सबैमाथि, सबैको माध्यम र सबैमा हुनुहुन्छ।</verse>
				<verse number="7">तर हामीहरू प्रत्येकलाई ख्रीष्‍टको नापअनुसार अनुग्रह दिएको छ।</verse>
				<verse number="8">यसैकारण धर्मशास्त्रमा यस्तो लेखिएको छ: “जब उहाँ उच्‍चमा चढिजानुभयो, उहाँले धेरैलाई बन्दी बनाउनुभयो अनि उहाँका मानिसहरूलाई वरदानहरू दिनुभयो।”</verse>
				<verse number="9">(“उहाँ उच्‍चमा चढिजानुभयो,” यसको अर्थ के हो? अर्थचाहिँ यही हो कि, उहाँ पृथ्वीको तल्‍लो भागसम्म पनि ओर्लनुभयो।</verse>
				<verse number="10">उहाँ जो ओर्लनुभयो, सबै स्वर्गहरूभन्दा माथि उक्लनु पनि भयो, ताकि सारा जगतमा उहाँको उपस्थिति रहोस्।)</verse>
				<verse number="11">यसरी ख्रीष्‍टले कसैलाई प्रेरितहरू, कसैलाई अगमवक्‍ताहरू, कसैलाई प्रचारकहरू, कसैलाई गोठालाहरू र शिक्षकहरू नियुक्‍त गर्नुभयो</verse>
				<verse number="12">सेवाको कामको लागि परमेश्‍वरका जनहरूलाई सुसज्जित पार्न, ताकि ख्रीष्‍टको शरीरको निर्माण हुन सकोस्,</verse>
				<verse number="13">जबसम्म हामी सबै परमेश्‍वरका पुत्रको ज्ञानमा र विश्‍वासमा एकता प्राप्‍त गर्दैनौं र ख्रीष्‍टको पूर्णताको पूरा नापसम्म परिपक्व बन्दैनौं।</verse>
				<verse number="14">तब हामी छालहरूले अघि र पछि हुत्याइएका, विभिन्‍न सिद्धान्तहरूको हर बतास र छालहरूले यताउति पार्दै, धूर्त मानिसहरूका जालझेल, धूर्तता र तिनीहरूका छलपूर्ण योजनाद्वारा ठगिने साना बालकहरूजस्ता हुनेछैनौं।</verse>
				<verse number="15">बरु प्रेममा सत्य बोल्दै, उहाँमा अर्थात् ख्रीष्‍टमा, जो शिर हुनुहुन्छ, हामी हर प्रकारले परिपक्व हुनालाई बढ्दै जानेछौं।</verse>
				<verse number="16">उहाँबाट नै सारा शरीर जोडिएको र हरेक जोर्नीहरू गाँसिएको हुन्छ र शरीरका हरेक अङ्गले आफ्नो काम गरेअनुसार प्रेममा आफै वृद्धि हुँदै र निर्माण हुँदैजान्छ।</verse>
				<verse number="17">यसकारण म तिमीहरूलाई यो भन्दछु, र प्रभुको नाममा यो जोड दिँदछु, कि तिमीहरू अब गैरयहूदीहरूझैं तिनीहरूका विचारको व्यर्थतामा नजिओ।</verse>
				<verse number="18">तिनीहरूका समझ अन्धकारले भरिएका, र तिनीहरूका हृदयका कठोरताले ल्याएको अज्ञानताको कारणले तिनीहरू परमेश्‍वरमा पाइने जीवनदेखि अलग भएका छन्।</verse>
				<verse number="19">पूरै लाज पचाएर तिनीहरू आफैलाई सबै किसिमको कामुकतामा समावेश गराएर, अझ धेरै सबै प्रकारको अशुद्धता र लोभले परेका छन्।</verse>
				<verse number="20">तथापि तिमीहरूले त ख्रीष्‍टको विषयमा यस्तो शिक्षा सिकेका थिएनौ,</verse>
				<verse number="21">जब तिमीले ख्रीष्‍टको बारेमा सुन्यो र येशूमा भएको सत्यताअनुसार नै तिमीहरूले उहाँमा सिक्यौ।</verse>
				<verse number="22">तिमीहरूले आफ्नो पुरानो जीवन, जो छली चाहनाद्वारा दूषित भइरहेको छ, त्यो पुरानो स्वभावको जीवन जिउने तरिकालाई त्याग्नुपर्छ भनी सिकेका छौ;</verse>
				<verse number="23">र आफ्ना मनको स्वभावमा नयाँ बन्‍न सक;</verse>
				<verse number="24">अनि नयाँ स्वभावलाई धारण गर, जो साँचो धार्मिकता र पवित्रतामा परमेश्‍वरजस्तै हुनालाई सृष्‍टि गरिएको छ।</verse>
				<verse number="25">यसकारण तिमीहरू प्रत्येकले झूटलाई त्यागेर आफ्ना छिमेकीसँग सत्य बोल्नुपर्छ; किनकि हामी सबै एउटै शरीरका अङ्गहरू हौं।</verse>
				<verse number="26">“क्रोध गर, तर पाप नगर”: घाम अस्ताउनु अघि नै तिमीहरूको रिस मरोस्,</verse>
				<verse number="27">र शैतानलाई कुनै मौका नदेओ।</verse>
				<verse number="28">चोरी गर्नेले अब उसो चोरी नगरोस्, तर काम गरोस् कि, आफ्नै हातले केही फाइदाजनक काम गरी खाँचोमा परेकाहरूसँग बाँडचुँड गर्नलाई तिनीहरूसँग केही कुरा होस्।</verse>
				<verse number="29">तिमीहरूको मुखबाट कुनै नराम्रो बोली ननिस्कोस्, तर अरूहरूको आवश्यकता अनुसार निर्माण गर्न सहायता पुग्ने र सुन्‍नेहरूलाई फाइदा हुने बोली मात्र बोल।</verse>
				<verse number="30">अनि परमेश्‍वरको पवित्र आत्मालाई दुःखी नबनाओ जसद्वारा तिमी मुक्‍तिको दिनका लागि छाप लगाइएका छौ।</verse>
				<verse number="31">सबै तीतोपना, क्रोध र रिस, झैझगडा र निन्दा, सबै किसिमका घृणासमेत त्यागिदेओ।</verse>
				<verse number="32">एक-अर्काप्रति दयालु र कोमल मनका होओ, ख्रीष्‍टमा परमेश्‍वरले तिमीहरूलाई क्षमा गर्नुभएझैं, एक-अर्कालाई क्षमा गर।</verse>
			</chapter>
			<chapter number="5">
				<verse number="1">यसकारण प्रिय बालबालिकाहरूझैं परमेश्‍वरको अनुकरण गर्नेहरू होओ,</verse>
				<verse number="2">अनि प्रेमको मार्गमा जिओ, जसरी ख्रीष्‍टले हामीहरूलाई प्रेम गर्नुभयो, र परमेश्‍वरको निम्ति सुगन्धित भेटी र बलिदान भएर हाम्रो निम्ति आफ्नो प्राण दिनुभयो।</verse>
				<verse number="3">तर तिमीहरूमा कुनै प्रकारको यौन अनैतिकता वा अशुद्धता वा लोभको नाउँसम्म आउनुहुँदैन, किनकि परमेश्‍वरका पवित्र जनहरूका निम्ति यी कुराहरू उचित छैनन्।</verse>
				<verse number="4">अनि कुनै प्रकारका अश्लील, मूर्ख बातचित अथवा बेफाइदाका ठट्यौली नगर, यो ठीक छैन, बरु परमेश्‍वरलाई धन्यवाद दिनेगर।</verse>
				<verse number="5">किनकि तिमीहरू यो निश्‍चित जान, कुनै व्यभिचारी वा अशुद्ध व्यक्‍ति वा लोभी, यस्तो व्यक्‍ति मूर्तिपूजक हो र ख्रीष्‍ट र परमेश्‍वरको राज्यको हकदार हुन सक्दैन।</verse>
				<verse number="6">कसैले तिमीहरूलाई खोक्रो कुराले धोका नदेओस्, किनकि यिनै कुराहरूका कारण परमेश्‍वरको क्रोध अनाज्ञाकारीहरूमाथि आउँदछ।</verse>
				<verse number="7">यसकारण यी मानिसहरूले गर्ने काममा सहभागी नहोओ।</verse>
				<verse number="8">किनकि तिमीहरू एक समय अन्धकारमा थियौ, तर अहिले प्रभुमा ज्योति भएका छौ। त्यसैले ज्योतिका सन्तानझैं जिओ।</verse>
				<verse number="9">किनकि ज्योतिका फल सबै भलाइ, धार्मिकता र सत्यतामा हुन्छ,</verse>
				<verse number="10">अनि प्रभुलाई मनपर्ने कुरा के हो, त्यो खोज।</verse>
				<verse number="11">अन्धकारका निष्फल कार्यहरूसँग सहभागी नबन, बरु तिनीहरूलाई प्रकट गरिदेओ।</verse>
				<verse number="12">अनाज्ञाकारीहरूले गुप्‍तमा जे गर्छन्, त्यो भन्‍नु पनि लज्जास्पद कुरो हो।</verse>
				<verse number="13">तर ज्योतिद्वारा प्रकट भएका सबै कुरा प्रष्‍टै देखिन्छ; अनि उज्यालोमा ल्याइएका सबै कुरा ज्योति बन्दछ।</verse>
				<verse number="14">त्यसकारण यस्तो भनिएको छ: “हे सुतेकाहरू, जाग र मरेकाहरूबाट उठ, अनि ख्रीष्‍ट तिमीहरूमा चम्कनुहुनेछ।”</verse>
				<verse number="15">यसकारण तिमीहरू कसरी जिउनुपर्ने हो, त्यसमा होसियार होऊ। निर्बुद्धि मानिसजस्तो होइन, तर बुद्धिमान् जस्तो होऊ।</verse>
				<verse number="16">सबै अवसरको पूरा सदुपयोग गर, किनकि दिनहरू खराब छन्।</verse>
				<verse number="17">यसकारण मूर्ख नबन, तर प्रभुको इच्छा के हो सो बुझ।</verse>
				<verse number="18">दाखमद्यले नमात्तिओ, किनभने यसले तिम्रो जीवन बर्बाद गर्छ। बरु पवित्र आत्माले भरिपूर्ण होओ।</verse>
				<verse number="19">भजन, स्तुतिगान र आत्मिकी गीतहरूमा एक-अर्कासँग बोल। प्रभुको निम्ति तिमीहरूको हृदयबाट गीत र सङ्गीत निकाल।</verse>
				<verse number="20">हाम्रा प्रभु येशू ख्रीष्‍टको नाउँमा, सधैं सबै कुराको निम्ति परमेश्‍वर पितालाई धन्यवाद चढाओ।</verse>
				<verse number="21">ख्रीष्‍टको श्रद्धाको लागि एक-अर्काको अधीनतामा बस।</verse>
				<verse number="22">हे पत्नीहरूहो, प्रभुको अधीनतामा रहेजस्तै, आ-आफ्ना पतिहरूका अधीनतामा बस।</verse>
				<verse number="23">किनकि पति नै पत्नीको शिर हुन्, जसरी ख्रीष्‍ट पनि उहाँको शरीर अर्थात् मण्डलीको शिर हुनुहुन्छ, जसको निम्ति उहाँ उद्धारकर्ता हुनुहुन्छ।</verse>
				<verse number="24">जसरी मण्डली ख्रीष्‍टको अधीनतामा छ, त्यसरी नै पत्नीहरू पनि सबै कुरामा तिनीहरूका पतिहरूको अधीनतामा रहून्।</verse>
				<verse number="25">हे पतिहरूहो, आ-आफ्नी पत्नीहरूलाई प्रेम गर, जसरी ख्रीष्‍टले मण्डलीलाई प्रेम गर्नुभयो र मण्डलीको निम्ति आफ्नो जीवन दिनुभयो,</verse>
				<verse number="26">र त्यसलाई वचनद्वारा पानीले धोएर पवित्र पार्न सकियोस्।</verse>
				<verse number="27">अनि त्यसलाई आफ्नै निम्ति यस्तो प्रतापी मण्डलीको रूपमा प्रस्तुत गर्न सक्नुभएको होस्, जसमा कुनै दाग नभएको अथवा चाउरी नपरेको वा अरू कुनै खोट नभएको, तर पवित्र र निष्खोट होस्।</verse>
				<verse number="28">यसरी नै पतिहरूले आ-आफ्नी पत्नीहरूलाई आफ्नै शरीरलाईझैं प्रेम गर्नुपर्छ। जसले आफ्नी पत्नीलाई प्रेम गर्दछ, त्यसले आफैलाई प्रेम गर्दछ।</verse>
				<verse number="29">कसैले आफ्नो शरीरलाई घृणा गर्दैन, तर उसले यसको वास्ता गर्छ र पालनपोषण गर्दछ, जसरी ख्रीष्‍टले मण्डलीलाई गर्नुहुन्छ।</verse>
				<verse number="30">किनकि हामी उहाँका शरीरका अङ्गहरू हौं।</verse>
				<verse number="31">“यसैकारण मानिसले आफ्ना बुबा र आमालाई छोड्छ र आफ्ना पत्नीसँग जोडिरहनेछ, अनि ती दुई एउटै शरीर हुन्छन्।”</verse>
				<verse number="32">यो एक अति गहन रहस्य हो, तर मैले ता ख्रीष्‍ट र मण्डलीबारे कुरा गरिरहेको छु।</verse>
				<verse number="33">जसरी तिमी आफैलाई प्रेम गर्छौ, त्यसरी नै हरेकले आफ्नी पत्नीलाई प्रेम गर्नुपर्छ, र पत्नीले आफ्ना पतिको आदर गर्नुपर्छ।</verse>
			</chapter>
			<chapter number="6">
				<verse number="1">हे छोराछोरीहरूहो, प्रभुमा आफ्ना आमाबुबाको आज्ञा पालन गर, किनकि यो उचित छ।</verse>
				<verse number="2">“आफ्ना बुबा र आमाको आदर गर”—यो प्रतिज्ञासहितको पहिलो आज्ञा हो,</verse>
				<verse number="3">“ताकि तिमीहरूको भलो होस् र पृथ्वीमा तिमीहरू दीर्घायु भएर बाँच्न सक।”</verse>
				<verse number="4">हे बुबाहरूहो, आफ्ना छोराछोरीहरूलाई रिस नउठाओ, बरु तिनीहरूलाई प्रभुको अनुशासन र शिक्षामा हुर्काओ।</verse>
				<verse number="5">हे सेवकहरूहो, ख्रीष्‍टको आज्ञा पालन गरेझैं तिमीहरू आफ्ना सांसारिक मालिकहरूका आदर, भय, र हृदयको इमानदारीतासाथ आज्ञा पालन गर।</verse>
				<verse number="6">केवल उनीहरूलाई खुशी पार्ने हेतुले उनीहरूका आँखा अगाडि मात्र होइन, तर ख्रीष्‍टका सेवकहरूझैं तिमीहरूका हृदयदेखि नै परमेश्‍वरको इच्छा पूरा गर्दै उनीहरूको आज्ञा पालन गर।</verse>
				<verse number="7">तिमीहरूले मानिसको सेवा गरेझैं होइन, तर प्रभुको सेवा गरेझैं, सम्पूर्ण हृदयले सेवा गर।</verse>
				<verse number="8">किनकि तिमीहरू जान्दछौ कि, हरेक मानिसले जे असल कार्य गर्दछ, त्यही अनुसारको इनाम प्रभुले त्यसलाई दिनुहुन्छ, चाहे तिनीहरू सेवक हुन् या फुक्‍का हुन्।</verse>
				<verse number="9">हे मालिकहरूहो, तिमीहरूले पनि आफ्ना सेवकहरूसँग त्यस्तै व्यवहार गर। तिनीहरूलाई धम्की नदेओ, किनकि तिमी जान्दछौ कि, तिमीहरू दुवैका मालिक स्वर्गमा हुनुहुन्छ, र उहाँमा कुनै पक्षपात हुँदैन।</verse>
				<verse number="10">अन्त्यमा प्रभुमा र उहाँको शक्‍तिशाली सामर्थ्यमा बलिया होओ।</verse>
				<verse number="11">परमेश्‍वरका सारा हातहतियार धारण गर, ताकि तिमीहरू शैतानका युक्‍तिहरूको विरुद्धमा खडा हुन सक।</verse>
				<verse number="12">किनकि हाम्रो लडाइँ मानिसहरूका विरुद्धमा होइन, तर शासकहरूका विरुद्ध, अधिकारीहरूका विरुद्ध, संसारका अन्धकारका शक्‍तिहरूका विरुद्ध र स्वर्गीय स्थानहरूमा दुष्‍टताका आत्मिकी सेनाहरूका विरुद्ध हो।</verse>
				<verse number="13">यसकारण परमेश्‍वरका सारा हातहतियार धारण गर; ताकि खराब समयमा आफ्ना शत्रुलाई प्रतिकार गर्न सक। तब युद्धपछि पनि तिमी स्थिर भई खडा हुन सक्नेछौ।</verse>
				<verse number="14">यसकारण कम्मरमा सत्यताको पेटीले बाँधेर, धार्मिकताको छाती-पाता लगाएर खडा होऊ;</verse>
				<verse number="15">अनि खुट्टामा शान्तिको सुसमाचारको तयारीको जुत्ता लगाओ।</verse>
				<verse number="16">यी सबै कुराबाहेक विश्‍वासको ढाल हातमा उठाओ, जसद्वारा तिमीले शैतानका सबै अग्निवाणहरू निभाउन सक्नेछौ।</verse>
				<verse number="17">शिरमा मुक्‍तिको टोप लगाओ र हातमा आत्माको तरवार लेओ, जोचाहिँ परमेश्‍वरको वचन हो।</verse>
				<verse number="18">अनि सब अवस्थाहरूमा, सबै प्रकारका निवेदन र अन्तर्विन्तीसहित आत्मामा प्रार्थना गर। यी कुरालाई सम्झदै मनमा सचेत भएर प्रभुका सबै सन्तहरूका निम्ति सधैं प्रार्थना गर।</verse>
				<verse number="19">मेरो निम्ति पनि प्रार्थना गर, जब म बोल्छु, सुसमाचारको रहस्य निर्धक्‍कसँग भन्‍नलाई मलाई शब्दहरू दिइयोस्,</verse>
				<verse number="20">जसको लागि म साङ्लाहरूमा बाँधिएको एक राजदूत हुँ। मैले जसरी बोल्नुपर्ने हो, त्यसरी नै म विनाडर घोषणा गर्न सकूँ, भनी प्रार्थना गर।</verse>
				<verse number="21">मेरो प्यारो भाइ र प्रभुमा विश्‍वासयोग्य सेवक, तुखिकसले तिमीहरूलाई सबै कुरा भन्‍नेछन्; र तिमीहरूले मेरा सबै अवस्थाबारे जान्‍नेछौ।</verse>
				<verse number="22">मैले तिनलाई यही विशेष उद्देश्यले तिमीहरूकहाँ पठाउँदैछु, कि हाम्रो हालचाल कस्तो छ भनी तिमीहरूले जान्‍न सक र उनले तिमीहरूलाई उत्साहित गराऊन्।</verse>
				<verse number="23">दाजुभाइ-दिदीबहिनीहरूलाई परमेश्‍वर पिता र प्रभु येशू ख्रीष्‍टबाट विश्‍वाससहितको प्रेम र शान्ति।</verse>
				<verse number="24">हाम्रा प्रभु येशू ख्रीष्‍टलाई अमर प्रेमले प्रेम गर्नेहरू सबैमा अनुग्रह रहोस्।</verse>
			</chapter>
		</book>
		<book number="50">
			<chapter number="1">
				<verse number="1">ख्रीष्‍ट येशूका सेवकहरू, पावल र तिमोथीबाट, ख्रीष्‍ट येशूमा भएका फिलिप्पीका पवित्र जनहरू साथै मण्डलीका अध्यक्षहरू र मण्डली सेवकहरू सबैलाई:</verse>
				<verse number="2">हाम्रा परमेश्‍वर पिता र प्रभु येशू ख्रीष्‍टबाट तिमीहरूलाई अनुग्रह र शान्ति।</verse>
				<verse number="3">तिमीहरूलाई म जब-जब याद गर्छु, म मेरा परमेश्‍वरलाई सधैं धन्यवाद चढाउँछु।</verse>
				<verse number="4">मेरो हरेक प्रार्थनामा तिमीहरू सबैका निम्ति म सधैं आनन्दसाथ प्रार्थना गर्दछु।</verse>
				<verse number="5">किनकि सुसमाचारको काममा सुरुदेखि नै अहिलेसम्म तिमीहरूको सहभागीता रहेको छ।</verse>
				<verse number="6">यो कुरामा दृढ भरोसा छ कि, परमेश्‍वर जसले तिमीहरूमा एउटा असल काम सुरु गर्नुभएको छ, उहाँले नै ख्रीष्‍ट येशूको पुनरागमनसम्म त्यो काम पूरा गर्नुहुनेछ।</verse>
				<verse number="7">तिमीहरू सबैका निम्ति यस्तो महसुस गर्नु मेरो लागि उचित छ; किनकि मैले मेरो हृदयमा तिमीहरूलाई राखेको छु, त्यसैले चाहे म कैदमा रहँदा अथवा सुसमाचारको समर्थन र प्रतिरक्षा गर्दा, यसमा मसँगै तिमीहरू सबै परमेश्‍वरको अनुग्रहमा सहभागी भएका छौ।</verse>
				<verse number="8">परमेश्‍वर साक्षी हुनुहुन्छ कि, ख्रीष्‍ट येशूको प्रेमले तिमीहरू सबैको कति धेरै म तृष्णा गर्दछु।</verse>
				<verse number="9">अनि मेरो प्रार्थना यही छ, ज्ञान र अन्तर्दृष्‍टिको गहिराइमा तिमीहरूको प्रेम झन्-झन् प्रशस्त हुँदै जाओस्।</verse>
				<verse number="10">यस उद्देश्यले कि, तिमीहरूले जे उत्तम छ, त्यो छुट्याउन सक; ताकि ख्रीष्‍टको पुनरागमनमा तिमीहरू शुद्ध र दोषरहित रहन सक।</verse>
				<verse number="11">अनि परमेश्‍वरको महिमा र प्रशंसाको निम्ति येशू ख्रीष्‍टद्वारा आउने धार्मिकताका फलले तिमीहरू भरिपूर्ण हुन सक।</verse>
				<verse number="12">दाजुभाइ-दिदीबहिनीहरूहो, अहिले ममाथि आइलागेका कुराहरूले वास्तवमा सुसमाचारलाई विस्तार गर्ने काम गरेको छ भनी तिमीहरूले जान भन्‍ने म चाहन्छु।</verse>
				<verse number="13">परिणाम स्वरूप सारा दरबारका पहरादारहरू र बाँकी सबै मानिसहरूकहाँ म ख्रीष्‍टको निम्ति कैदमा रहेको हुँ भनी छर्लङ्ग भएको छ।</verse>
				<verse number="14">अनि मेरो कैदको कारणले गर्दा प्रभुमा धेरै विश्‍वासीहरू साहसी भएका छन्, र निडरतासाथ सुसमाचार प्रचार गर्न धेरै उत्साहित भएका छन्।</verse>
				<verse number="15">यो सत्य हो, कतिले डाह र प्रतिस्पर्धाका कारण ख्रीष्‍टलाई प्रचार गर्दछन्, तर अरूहरूले चाहिँ स्वच्छ मनसायले गर्दछन्।</verse>
				<verse number="16">म सुसमाचारको सुरक्षाका निम्ति कैदमा परेको छु भनी जानेर स्वच्छ मनसायले प्रचार गर्नेहरूले यो काम प्रेमका लागि गर्दछन्।</verse>
				<verse number="17">डाह र प्रतिस्पर्धाले प्रचार गर्नेहरूले स्वार्थी उद्देश्यले बेइमानीका साथ ख्रीष्‍टको प्रचार गरे; ताकि म कैदमा रहेको बेला तिनीहरूले मलाई अझ धेरै समस्या खडा गर्न सकून्।</verse>
				<verse number="18">तर के भयो त? महत्त्वपूर्ण कुरा यही नै हो कि, चाहे खराब मनसायले होस् या सत्यतामा, जुनसुकै तरिकाले भए पनि ख्रीष्‍ट नै प्रचारिनुहुन्छ। यसैकारणले म आनन्दित हुन्छु। हो म निरन्तर आनन्दित हुनेछु।</verse>
				<verse number="19">किनकि तिमीहरूका प्रार्थना र येशू ख्रीष्‍टको आत्माले दिनुहुने सहायताद्वारा ममाथि आइलागेका कुराहरू मेरै छुटकाराको निम्ति हुनेछ भनी म जान्दछु।</verse>
				<verse number="20">म उत्कट इच्छा र आशा गर्दछु, कि म कदापि शर्ममा पर्नेछैनँ, तर मसँग प्रशस्त साहस हुनेछ, ताकि चाहे जीवनद्वारा होस् वा मृत्युद्वारा, सदाझैं मेरो शरीरमा ख्रीष्‍ट उच्‍च पारिनुहुनेछ।</verse>
				<verse number="21">किनकि मेरो निम्ति जिउनु ख्रीष्‍ट हो, अनि मर्नुचाहिँ लाभ हो।</verse>
				<verse number="22">यदि म शरीरमा नै जिइरहनुपर्ने हो भने यसको अर्थ मेरो निम्ति फलदायी परिश्रम हुनेछ। तापनि मैले के रोज्ने त? सो म जान्दिनँ!</verse>
				<verse number="23">म दुवैबाट दबाबमा परेको छु: बिदा भएर ख्रीष्‍टको साथमा हुने इच्छा गर्दछु; किनकि यो धेरै नै असल छ।</verse>
				<verse number="24">तर म शरीरमा नै रहिरहनु तिमीहरूका निम्ति अझ बढी आवश्यक छ।</verse>
				<verse number="25">म निश्‍चित भएँ कि, विश्‍वासमा तिमीहरू सबैको उन्‍नति र आनन्दको निम्ति म सबैसँग जीवित रहिरहनेछु भनी म जान्दछु,</verse>
				<verse number="26">यसकारण म फेरि तिमीहरूकहाँ आउँदा मेरो कारण तिमीहरूलाई ख्रीष्‍ट येशूमा गर्व गर्ने प्रशस्त कारण होस्।</verse>
				<verse number="27">तिमीहरूलाई जेसुकै आइपरे तापनि ख्रीष्‍टको सुसमाचारको योग्य चालचलनमा चल। तब चाहे म आएर तिमीहरूलाई देखूँ, अथवा अनुपस्थित रहेर तिमीहरूका बारेमा सुनूँ, म यही कुरा थाहा पाउन चाहन्छु, कि तिमीहरू एउटै आत्मामा दृढ भई खडा छौ, र सुसमाचारको विश्‍वासको निम्ति एउटै मनका भई मिलेर परिश्रम गर्दछौ।</verse>
				<verse number="28">तिमीहरू विरोधीहरूसँग कुनै किसिमले डराउनु हुँदैन। यो तिनीहरूका निम्ति एउटा चिन्ह हो कि, तिनीहरू नाश हुनेछन्, तर तिमीहरूचाहिँ बचाइनेछौ—यो परमेश्‍वरबाटको चिन्ह हो।</verse>
				<verse number="29">किनकि ख्रीष्‍टको निम्ति तिमीहरूलाई यो दिइएको छ कि, उहाँमाथि विश्‍वास गर्ने मात्र होइन, तर उहाँको निम्ति कष्‍ट पनि भोग्नुपर्छ।</verse>
				<verse number="30">किनकि तिमीहरू पनि त्यही संघर्षमा नै छौ, जुन संघर्ष तिमीहरूले ममा देख्यौ र त्यो अझै पनि ममा छँदैछ भनी अहिले सुनेका छौ।</verse>
			</chapter>
			<chapter number="2">
				<verse number="1">यसकारण यदि ख्रीष्‍टसँगको एकतामा तिमीसँग केही प्रोत्साहन, उहाँको प्रेमबाट केही सान्त्वना, पवित्र आत्मामा केही साझा भाग, केही स्‍नेह र सहानुभूति छ भने,</verse>
				<verse number="2">तब एउटै मनका भएर, एउटै प्रेममा रहेर, एउटै आत्मा र लक्ष्य लिएर मेरो आनन्द पूरा गर।</verse>
				<verse number="3">स्वार्थी आकांक्षा वा व्यर्थको अहङ्कारमा केही नगर, तर नम्रतामा एक-अर्कालाई आफूभन्दा श्रेष्‍ठ ठान।</verse>
				<verse number="4">तिमीहरू हरेकले केवल आफ्नो मात्र भलाइ नखोज, तर तिमीहरू हरेकले अरूको भलाइ पनि हेर।</verse>
				<verse number="5">तिमीहरूको एक-अर्कासँगको सम्बन्धमा ख्रीष्‍ट येशूको जस्तै मानसिकता होस्:</verse>
				<verse number="6">उहाँ स्वभावमा परमेश्‍वर भएर पनि, परमेश्‍वरको बराबरी हुने कुरालाई पक्रिराख्‍ने वस्तुजस्तो ठान्‍नुभएन,</verse>
				<verse number="7">तर आफैलाई रित्त्याईकन, एउटा सेवकको रूप लिई, मानिसको प्रतिरूपमा बनिनुभयो।</verse>
				<verse number="8">अनि स्वरूपमा मानिसजस्तै भएर, उहाँले आफैलाई नम्र तुल्याउनुभयो र मृत्युसम्मै अर्थात् क्रूसको मृत्युसम्म नै आज्ञाकारी हुनुभयो।</verse>
				<verse number="9">त्यसैकारण परमेश्‍वरले उहाँलाई सर्वोच्‍च स्थानसम्म उच्‍च पार्नुभयो र उहाँलाई एउटा नाउँ दिनुभयो, जो हरेक नाउँभन्दा उच्‍च छ,</verse>
				<verse number="10">कि स्वर्गमा, पृथ्वीमा र पृथ्वीमुनि भएका, हरेक प्राणीले येशूको नाउँमा घुँडा टेक्नुपर्छ,</verse>
				<verse number="11">अनि परमेश्‍वर पिताको महिमाको निम्ति, हरेक जिब्रोले येशू ख्रीष्‍ट नै प्रभु हुनुहुन्छ भनी स्वीकार गर्नुपर्छ।</verse>
				<verse number="12">यसैले मेरा प्रिय मित्रहरूहो, म तिमीहरूसँग हुँदा तिमीहरूले मेरा शिक्षाहरू सधैं पालन गरेका थियौ। अहिले म तिमीहरूदेखि टाढा छु, यसैले यो अझ महत्त्वपूर्ण छ। परमेश्‍वरमा आज्ञाकारी भई गहिरो भक्‍ति र भयका साथ आफ्नो मुक्‍तिका परिणामहरू देखाउन कडा परिश्रम गर।</verse>
				<verse number="13">किनकि तिमीहरूमा काम गर्ने परमेश्‍वर नै हुनुहुन्छ, जसले उहाँको आफ्नो असल उद्देश्य पूरा गर्न तिमीहरूलाई इच्छा गर्ने र काम गर्ने तुल्याउनुहुन्छ।</verse>
				<verse number="14">सबै काम गनगन अथवा वाद-विवाद नगरी गर,</verse>
				<verse number="15">ताकि तिमीहरू निर्दोष र शुद्ध भएर, “टेढो र भ्रष्‍ट पुस्ताको बीचमा परमेश्‍वरका निष्खोट सन्तान बन्‍न सक।” तब तिमीहरू तिनीहरूका माझ आकाशका ताराहरूझैं चम्कनेछौ।</verse>
				<verse number="16">यसैले तिमीहरूले जीवनको वचनलाई दह्रो गरी पक्रिराख, ताकि म व्यर्थमा दौडिन अथवा व्यर्थमा परिश्रम गरिनँ भनी ख्रीष्‍टको पुनरागमनमा म गर्व गर्न सकूँ।</verse>
				<verse number="17">तर यदि तिमीहरूको विश्‍वासबाट आएको सेवा र बलिदानमा म अर्घबलिको रूपमा बलि हुनुपरे तापनि म सबैसँग खुशी र आनन्दित हुन्छु।</verse>
				<verse number="18">त्यसै गरी तिमीहरू पनि मसँगसँगै खुशी र आनन्दित हुनुपर्छ।</verse>
				<verse number="19">म प्रभु येशूमा आशा गर्दछु, कि तिमोथीलाई चाँडै नै तिमीहरूकहाँ पठाउन सकूँ, ताकि म तिमीहरूको बारेमा खबर पाएर प्रसन्‍न हुन सकूँ।</verse>
				<verse number="20">तिनी जस्तो अर्को मानिस मसित छैन, जसले तिमीहरूको भलाइको निम्ति साँच्‍चै वास्ता गर्छ।</verse>
				<verse number="21">किनकि सबैले आफ्नै स्वार्थ मात्र खोज्दछन्, तर येशू ख्रीष्‍टको इच्छा खोज्दैनन्।</verse>
				<verse number="22">तर तिमोथीले आफूलाई साबित गरेको कुरा तिमीहरूलाई थाहै छ, किनकि एउटा छोराले बुबासँगै काम गरेझैं, तिनले मसँगै सुसमाचारको काममा सेवा गरे।</verse>
				<verse number="23">यसकारण मेरो परिस्थिति कस्तो हुन्छ भन्‍ने बुझेर, म तिनलाई चाँडोभन्दा चाँडो पठाउने आशा गर्दछु।</verse>
				<verse number="24">अनि म प्रभुमा निश्‍चित छु, कि म आफै पनि चाँडै आउनेछु।</verse>
				<verse number="25">तर मेरा भाइ, सहकर्मी र सङ्गी-सिपाही इपाफ्रोडिटस, जसलाई तिमीहरूले मेरा खाँचाहरूमा वास्ता गर्नलाई पठाएका तिमीहरूका दूत पनि हुन्, फेरि तिमीहरूकहाँ फर्काएर पठाउन मैले आवश्यक ठानेको छु।</verse>
				<verse number="26">किनकि तिनले तिमीहरू सबैको तृष्णा गर्दछन् र तिनी बिरामी छन् भनी तिमीहरूले सुनेका हुनाले तिनी दुःखित भएका छन्।</verse>
				<verse number="27">वास्तवमा तिनी बिरामी थिए, र झण्डै मरेका थिए। तर परमेश्‍वरले तिनीमाथि दया गर्नुभयो, तिनीमाथि मात्रै होइन, तर ममाथि पनि दया गर्नुभयो; ताकि ममाथि शोकमाथि अझै शोक नथपियोस्।</verse>
				<verse number="28">यसैकारण पनि तिनलाई पठाउन म अझ बढी उत्सुक छु, ताकि तिनलाई फेरि देखेर तिमीहरू खुशी हुन सक र मेरो पनि चिन्ता कम होस्।</verse>
				<verse number="29">यसैले तिनलाई ठूलो आनन्दसाथ प्रभुमा स्वागत गर, र तिनीजस्ता मानिसहरूलाई आदर गर,</verse>
				<verse number="30">किनकि तिनी ख्रीष्‍टको कामको निम्ति झण्डै मृत्युमा पुगे। तिनले तिमीहरू आफैले मेरो निम्ति दिन नसकेको सेवा पूरा गर्नलाई आफ्नो जीवन जोखिममा हाले।</verse>
			</chapter>
			<chapter number="3">
				<verse number="1">चाहे जेसुकै होस्, मेरा दाजुभाइ-दिदीबहिनीहरूहो, प्रभुमा आनन्द गर। तिमीहरूलाई फेरि पनि त्यही कुराहरू नै लेख्न मलाई झर्को लाग्दैन, अनि यो ता तिमीहरूका सुरक्षाको निम्ति हो।</verse>
				<verse number="2">कुकुरहरूजस्तै व्यवहार गर्नेहरू, खराब काम गर्नेहरू, खतना गर्नैपर्छ भन्‍नेहरूदेखि होसियार बस।</verse>
				<verse number="3">किनकि हामी खतना भएकाहरू हौं, जसले परमेश्‍वरका आत्माद्वारा उहाँको सेवा गर्दछौं; हामी ख्रीष्‍ट येशूमा गर्व गर्दछौं र जसले मानवीय परिश्रमहरूमा कुनै भरोसा राख्दैनौं।</verse>
				<verse number="4">यद्यपि म आफूसँग पनि मानवीय उपलब्धीहरूमा भरोसा राख्ने कारणहरू छन्। यदि कसैले आफूलाई यी कुराहरूमा भरोसा राख्ने कारणहरू छन् भनी ठान्दछ भने मसँग झन् धेरै कारणहरू छन्:</verse>
				<verse number="5">आठौं दिनमा खतना भएको, इस्राएल जातिको मानिस, बेन्यामीनको कुलको, हिब्रूहरूको हिब्रू; यहूदीहरूको व्यवस्थाको अभ्यासको विषयमा हो भने एक फरिसी हुँ;</verse>
				<verse number="6">जोशको विषयमा हो भने मण्डलीलाई सताउने; व्यवस्थाबमोजिम धार्मिक ठहरिने कुरामा हो भने दोषरहित थिएँ।</verse>
				<verse number="7">तर जे कुराहरू मेरा निम्ति मूल्यवान् थिए, अब ती कुराहरूलाई ख्रीष्‍टको निम्ति म व्यर्थको ठान्दछु।</verse>
				<verse number="8">हो, मेरा प्रभु ख्रीष्‍ट येशूको असीम मूल्यको ज्ञानको तुलनामा म अरू सबै कुराहरूलाई नै व्यर्थको ठान्दछु। उहाँको निम्ति मैले अरू सबै कुराहरू त्यागेको छु, त्यसलाई कसिङ्गरतुल्य ठानेको छु, ताकि म ख्रीष्‍टलाई प्राप्‍त गर्न सकूँ।</verse>
				<verse number="9">उहाँमा पाइन सकूँ, व्यवस्था पालनबाट आउने मेरो आफ्नै धार्मिकतामा होइन, तर ख्रीष्‍टमाथिको विश्‍वासद्वारा आउने त्यो धार्मिकता, जुन धार्मिकता विश्‍वासको आधारमा परमेश्‍वरबाट आउँछ।</verse>
				<verse number="10">म ख्रीष्‍टलाई जान्‍न चाहन्छु, अनि उहाँको पुनर्जीवनको शक्‍तिलाई, उहाँको कष्‍ट भोगाइमा सहभागी हुन र उहाँको मृत्युमा उहाँजस्तै हुन चाहन्छु,</verse>
				<verse number="11">अनि जसरी भए पनि मरेकाहरूबाट पुनर्जीवित हुन सकूँ।</verse>
				<verse number="12">मैले यी सबै कुरा प्राप्‍त गरिसकेको छैनँ, अथवा म लक्ष्यमा पुगेको पनि छैनँ, तर ख्रीष्‍ट येशूले जे कुराको निम्ति मलाई पक्रनुभयो; त्यही कुरा पक्रन सकूँ भनी म अगाडि बढिरहेको छु।</verse>
				<verse number="13">दाजुभाइ-दिदीबहिनीहरूहो, यी सबै कुरा मैले पक्रिसकेको छु भनी म ठान्दिनँ, तर म एउटा कुरा गर्दछु: बितेका कुरालाई बिर्सेर, अगाडिका कुरातिर अघि बढ्ने प्रयत्‍न गर्दैछु,</verse>
				<verse number="14">म त्यो स्वर्गीय बोलावटको पुरस्कार प्राप्‍त गर्ने लक्ष्यतर्फ अघि बढ्दैछु, जसको निम्ति परमेश्‍वरले ख्रीष्‍ट येशूमा मलाई बोलाउनुभएको छ।</verse>
				<verse number="15">यसकारण हामी सबै जतिजना परिपक्व छौं, यस्तै कुराहरूको विचार गरौं; अनि यदि कुनै कुरामा तिमीहरूले भिन्दै प्रकारले सोच्छौ भने त्यो पनि परमेश्‍वरले तिमीहरूलाई स्पष्‍ट पारिदिनुहुनेछ।</verse>
				<verse number="16">हामीले जे-जति प्राप्‍त गरिसकेका छौं, हामी त्यसैमा जिऔं।</verse>
				<verse number="17">दाजुभाइ-दिदीबहिनीहरूहो, मेरो अनुकरण गर्ने होओ र हामीलाई अनुसरण गर्नेहरूबाट सिक।</verse>
				<verse number="18">किनकि मैले तिमीहरूलाई पहिले घरी-घरी भनेझैं, अहिले फेरि पनि आँसुको साथ भन्दछु, कि धेरै मानिसहरू ख्रीष्‍टको क्रूसको शत्रुहरूजस्तै गरी जिउँछन्।</verse>
				<verse number="19">तिनीहरूका अन्त्य विनाश हो, तिनीहरूका पेट नै तिनीहरूका ईश्‍वर हो, र तिनीहरूका गर्व तिनीहरूकै शर्ममा छ। तिनीहरूका मन सांसारिक कुराहरूमा लागेको छ।</verse>
				<verse number="20">तर हाम्रो नागरिकता स्वर्गमा छ, अनि हामीले स्वर्गबाट आउनुहुने मुक्‍तिदाता अर्थात् प्रभु येशू ख्रीष्‍टको उत्सुकतासाथ प्रतीक्षा गर्दछौं।</verse>
				<verse number="21">उहाँले जुन शक्‍तिद्वारा सबै कुरालाई उहाँको अधीनमा ल्याउन उहाँलाई सामर्थ्य दिनुभयो; त्यही शक्‍तिद्वारा हाम्रा कमजोर शरीरलाई परिवर्तन गर्नुहुनेछ, ताकि तिनीहरूका शरीर उहाँको जस्तै महिमित शरीर हुनेछ।</verse>
			</chapter>
			<chapter number="4">
				<verse number="1">यसकारण मेरा प्रिय दाजुभाइ-दिदीबहिनीहरूहो, म तिमीहरूलाई प्रेम गर्दछु र तिमीहरूको चाहना गर्दछु। तिमीहरू नै मेरो आनन्द र मुकुट हौ। हे प्रिय मित्रहरू, यसरी नै प्रभुमा स्थिर रहो।</verse>
				<verse number="2">म इयोदिया र सुन्तुखे दुवैलाई प्रभुमा एउटै मनका होओ भनी विनम्रपूर्वक विन्ती गर्दछु।</verse>
				<verse number="3">अनि मेरो साँचो सहकर्मी, म तिमीलाई पनि विन्ती गर्दछु, यी स्त्रीहरूलाई मदत गर। तिनीहरूले मसँगै सुसमाचारको निम्ति क्लेमेण्टसँग र मेरा अरू सहकर्मीहरूसँग जोशसँग परिश्रम गरेका छन्, जसको नाउँ जीवनको पुस्तकमा लेखिएका छन्।</verse>
				<verse number="4">प्रभुमा सधैं आनन्द गर; म फेरि पनि भन्दछु: आनन्द गर!</verse>
				<verse number="5">तिमीहरूको नम्रता सबै मानिसहरूलाई थाहा होस्। प्रभुको आगमन नजिकै छ।</verse>
				<verse number="6">कुनै पनि कुराको निम्ति चिन्तित नहोओ, तर हरेक अवस्थामा प्रार्थना र अन्तर्विन्तीद्वारा धन्यवादसाथ तिमीहरूको माग परमेश्‍वरमा जाहेर गर।</verse>
				<verse number="7">तब सबै समझभन्दा माथि रहेको परमेश्‍वरको शान्तिले, तिमीहरूका हृदय र तिमीहरूका मनलाई ख्रीष्‍ट येशूमा सुरक्षित राख्नेछ।</verse>
				<verse number="8">अन्त्यमा, दाजुभाइ-दिदीबहिनीहरूहो, जे कुरो सत्य छ, जे कुरो आदरणीय छ, जे कुरो ठीक छ, जे कुरो शुद्ध छ, जे कुरो प्रेमको योग्य छ, जे कुरो सराहनीय छ, यदि केही कुरा सर्वश्रेष्‍ठ र प्रशंसायोग्य छ भने, यी नै कुराहरूको विचार गर।</verse>
				<verse number="9">जे कुरा तिमीहरूले मबाट सिक्यौ अथवा ग्रहण गर्‍यौ अथवा सुन्यौं अथवा ममा देख्यौ, ती कुरालाई व्यवहारमा लागू गर, र शान्तिका परमेश्‍वर तिमीहरूसँग रहनुहुनेछ।</verse>
				<verse number="10">अन्त्यमा, म प्रतिको तिमीहरूको वास्ता फेरि पलाएकोमा, म प्रभुमा अत्यन्तै आनन्दित छु। वास्तवमा तिमीहरूले मेरो वास्ता गर्दथ्यौ, तर तिमीहरूले त्यो देखाउने मौका पाएका थिएनौ।</verse>
				<verse number="11">म खाँचोमा परेको छु भनेर मैले यसो भनेको होइन, किनकि जुनसुकै परिस्थितिमा पनि सन्तुष्‍ट रहन मैले सिकेको छु।</verse>
				<verse number="12">म खाँचोमा पर्नु भनेको के हो, सो जान्दछु; र प्रशस्ततामा हुनु भनेको के हो, त्यो म जान्दछु। चाहे भरपेट हुँदा होस् वा भोकप्यासमा होस्, चाहे प्रशस्ततामा रहँदा होस् वा अभावमा होस्, जुनसुकै परिस्थितिमा पनि सन्तुष्‍ट रहने रहस्य मैले सिकेको छु।</verse>
				<verse number="13">उहाँमा म सबै कुरा गर्न सक्छु, जसले मलाई शक्‍ति दिनुहुन्छ।</verse>
				<verse number="14">मेरो कष्‍टमा सहभागी हुनु तिमीहरूको लागि असल हो।</verse>
				<verse number="15">यसभन्दा पनि बढी तिमी फिलिप्पीहरू जान्दछौ कि, तिमीहरूले सुसमाचार सुनेका सुरुका दिनहरूमा, जब म म्यासिडोनियाबाट विदा भएँ, तब तिमीहरूबाहेक अरू कुनै पनि मण्डली मसँग लिने र दिने कुरामा सहभागी भएको थिएन।</verse>
				<verse number="16">किनकि जब म थेसलोनिकीमा थिएँ, खाँचोमा परेको बेला एकपटक भन्दा धेरै तिमीहरूले मलाई सहायता दियौ।</verse>
				<verse number="17">मैले तिमीहरूबाट कुनै उपहार खोजेको होइन; तर मैले त्योभन्दा धेरै तिमीहरूकै खातामा जम्मा हुने नाफाको चाहना गर्दछु।</verse>
				<verse number="18">मैले पूरा मोल प्राप्‍त गरेको छु, र यो मेरो लागि पर्याप्‍त छ। मलाई प्रशस्त मात्रामा दिइएको छ, किनकि अहिले इपाफ्रोडिटसको हातमा तिमीहरूले पठाएको भेटी पनि मैले प्राप्‍त गरेको छु। त्यो मिठो बास्‍नादार भेटी, परमेश्‍वरलाई ग्रहणयोग्य र प्रसन्‍न तुल्याउने बलिदान भएको छ।</verse>
				<verse number="19">र मेरा परमेश्‍वरले तिमीहरूका सबै खाँचाहरू उहाँको महिमाको सम्पत्तिअनुसार ख्रीष्‍ट येशूमा पूरा गरिदिनुहुनेछ।</verse>
				<verse number="20">हाम्रा परमेश्‍वर पितालाई सदा-सर्वदाको लागि महिमा होस्। आमेन!</verse>
				<verse number="21">ख्रीष्‍ट येशूमा परमेश्‍वरका सबै जनहरूलाई अभिवादन भनिदेओ। मसँग भएका दाजुभाइ-दिदीबहिनीहरूले तिमीहरूलाई अभिवादन पठाएका छन्।</verse>
				<verse number="22">यहाँ भएका परमेश्‍वरका सबै सन्तहरूले, विशेष गरी सिजरका घरानाहरूले तिमीहरूलाई अभिवादन पठाएका छन्।</verse>
				<verse number="23">प्रभु येशू ख्रीष्‍टको अनुग्रह तिमीहरूको आत्मासँग रहोस्। आमेन!</verse>
			</chapter>
		</book>
		<book number="51">
			<chapter number="1">
				<verse number="1">परमेश्‍वरको इच्छाद्वारा ख्रीष्‍ट येशूको प्रेरित पावल र हाम्रा भाइ तिमोथीबाट,</verse>
				<verse number="2">कलस्सेमा भएका परमेश्‍वरका पवित्र जनहरूलाई, जो ख्रीष्‍टमा विश्‍वासयोग्य दाजुभाइ-दिदीबहिनीहरू हुन्: हाम्रा पिता परमेश्‍वरबाट अनुग्रह र शान्ति ।</verse>
				<verse number="3">हामी तिमीहरूको निम्ति जब प्रार्थना गर्छौं, हाम्रा प्रभु येशू ख्रीष्‍टका पिता परमेश्‍वरलाई सधैं धन्यवाद चढाउँछौं।</verse>
				<verse number="4">किनकि ख्रीष्‍ट येशूमा तिमीहरूको विश्‍वास र परमेश्‍वरका सबै सन्तहरूप्रति तिमीहरूको प्रेमको विषयमा हामीले सुनेका छौं।</verse>
				<verse number="5">त्यो विश्‍वास र प्रेम जुन आशाबाट पलाएर आउँछ, त्यो तिमीहरूको लागि स्वर्गमा जम्मा गरिएको छ, र यस विषयमा तिमीहरूले अघि नै सुसमाचारको सत्य वचनमा सुनिसकेका छौ।</verse>
				<verse number="6">जसरी सुसमाचार संसारभरि फैलिएको छ, त्यसरी नै तिमीहरूमा आएको छ। तिमीहरूले यो जुन दिनदेखि सुन्यौ र साँचो रूपमा परमेश्‍वरको अनुग्रहलाई बुझ्यौ, यो सुसमाचारले तिमीहरूमा फल फलाइरहेको छ; र वृद्धि भइरहेको छ।</verse>
				<verse number="7">तिमीहरूले यो सुसमाचार इपाफ्रासबाट सिकेका छौ। उनी हाम्रा प्रिय सहकर्मी हुन्, जो हाम्रा तर्फबाट ख्रीष्‍टको विश्‍वासयोग्य सेवक हुन्।</verse>
				<verse number="8">अनि तिनले पवित्र आत्मामा भएको तिमीहरूको प्रेमको बारेमा पनि हामीलाई बताएका छन्।</verse>
				<verse number="9">यसकारण हामीले तिमीहरूको विषयमा सुनेको दिनदेखि तिमीहरूको निम्ति प्रार्थना गर्न छोडेका छैनौं। हामी निरन्तर विन्ती गरिरहेका छौं कि, परमेश्‍वरले तिमीहरूलाई आत्माले दिइने समझशक्‍ति र सारा बुद्धिद्वारा उहाँको इच्छाको ज्ञानले भरिदिनुभएको होस्,</verse>
				<verse number="10">ताकि तिमीहरूले प्रभुको योग्य जीवन बिताउन र उहाँलाई हरेक किसिमले प्रसन्‍न पार्न, हरेक असल कामको फल फलाउन परमेश्‍वरको ज्ञानमा बढ्दै जाओ।</verse>
				<verse number="11">तिमीहरू उहाँको महिमित शक्‍तिअनुसार पूर्ण सामर्थ्यले बलिया होओ, ताकि तिमीहरूमा धेरै सहनशीलता र धैर्यता होस्।</verse>
				<verse number="12">ज्योतिको राज्यमा उहाँका पवित्र सन्तहरूको पैतृक-अधिकारमा तिमीहरूलाई सहभागी योग्य तुल्याउनुहुने पितालाई आनन्दसाथ धन्यवाद चढाओ।</verse>
				<verse number="13">किनकि उहाँले हामीलाई अन्धकारको राज्यबाट छुटाउनुभयो र उहाँले आफ्नो प्यारो पुत्रको राज्यमा ल्याउनुभयो,</verse>
				<verse number="14">जसमा हाम्रो उद्धार, पापहरूको क्षमा छ।</verse>
				<verse number="15">ख्रीष्‍ट अदृश्य परमेश्‍वरका प्रतिरूप, सारा सृष्‍टिमा ज्येष्‍ठ हुनुहुन्छ।</verse>
				<verse number="16">किनकि उहाँमा नै सबै थोकहरू सृष्‍टि भएका थिए: स्वर्गमा र पृथ्वीमा भएका थोकहरू, देखिने र नदेखिने, सिंहासनहरू होस् वा शक्‍तिहरू वा शासकहरू वा अधिकारीहरू; सबै उहाँद्वारा र उहाँकै निम्ति सृष्‍टि गरिएका हुन्।</verse>
				<verse number="17">उहाँ सबै थोक भन्दा अगाडि हुनुहुन्छ, र सबै थोक उहाँमा नै एकसाथ मिलेर रहेका छन्।</verse>
				<verse number="18">अनि उहाँ मण्डलीका शिर हुनुहुन्छ, जुन उहाँको शरीर हो। हरेक थोकमा उहाँको सर्वश्रेष्‍ठता होस् भनेर उहाँ नै आदि हुनुहुन्छ, मरेकाहरूबाट जीवित हुनेहरूमा ज्येष्‍ठ हुनुहुन्छ।</verse>
				<verse number="19">किनकि उहाँको सारा परिपूर्णता ख्रीष्‍टमा वास भएकोमा परमेश्‍वर प्रसन्‍न हुनुभयो।</verse>
				<verse number="20">अनि उहाँद्वारा परमेश्‍वरले सबै थोकलाई आफूसँग मिलापमा ल्याउनुभयो। उहाँले क्रूसमा बगाउनुभएको ख्रीष्‍टको रगतको माध्यमद्वारा स्वर्गमा र पृथ्वीमा भएका सबै थोकहरूमा शान्ति गराउनुभयो।</verse>
				<verse number="21">एकपल्ट तिमीहरू आफ्नो दुष्‍ट चालको कारण परमेश्‍वरदेखि बिराना भएका थियौ र आफ्ना मनमा शत्रुहरू भएका थियौ।</verse>
				<verse number="22">तर अब त तिमीहरूलाई उहाँको दृष्‍टिमा पवित्र, निष्खोट र निर्दोष उपस्थित गराउन, उहाँले तिमीहरूलाई आफ्नो भौतिक शरीरको मृत्युद्वारा मिलापमा ल्याउनुभएको छ।</verse>
				<verse number="23">यदि तिमीहरू आफ्नो विश्‍वासमा अटल र स्थिर भई रह्‍यौ भने र तिमीहरूले आशा राखेका सुसमाचारबाट पछि हटेनौ भने, यो त्यही सुसमाचार हो, जुनचाहिँ तिमीहरूले सुनेका छौ, जुन स्वर्गमुनि भएका हरेक प्राणीका लागि घोषणा गरिएको छ र, म पावल त्यसैको सेवक नियुक्‍त भएको छु।</verse>
				<verse number="24">अब तिमीहरूका निम्ति कष्‍ट भोगिरहेकोमा म आनन्दित छु, र उहाँको शरीर, जुनचाहिँ मण्डली हो, यसको निम्ति ख्रीष्‍टका कष्‍टहरूको कमीमा म आफ्नो शरीरमा त्यो पूरा गर्दछु।</verse>
				<verse number="25">परमेश्‍वरले मलाई तिमीहरूकहाँ सम्पूर्ण रूपमा वचन प्रस्तुत गर्न, उहाँको आज्ञाअनुसार, म त्यसको मण्डलीको सेवक भएको छु—</verse>
				<verse number="26">अर्थात् त्यो रहस्यमय कुरा, जो युगौंयुग र पुस्तौंदेखि गुप्‍त राखिएको थियो, तर अब त्यो प्रभुका जनहरूलाई प्रकट गरिएको छ।</verse>
				<verse number="27">यस महिमामय सम्पत्तिको रहस्यचाहिँ ख्रीष्‍ट तिमीहरूमा हुनुहुन्छ अर्थात् महिमाको आशा, त्यो कुरा गैरयहूदीहरूलाई थाहा गराउनको लागि परमेश्‍वरले तिनीहरूलाई चुन्‍नुभएको छ।</verse>
				<verse number="28">ख्रीष्‍टलाई नै हामी घोषणा गर्दछौं, सारा बुद्धिसाथ हरेकलाई सल्‍लाह र शिक्षा दिन्छौं, ताकि हामीले हरेकलाई ख्रीष्‍टमा परिपक्व प्रस्तुत गराउन सकौं।</verse>
				<verse number="29">यसैको लागि ममा काम गर्ने ख्रीष्‍टको शक्‍तिशाली सामर्थ्यमा भर पर्दै, म काम गर्दछु, र कडा संघर्ष गर्दछु।</verse>
			</chapter>
			<chapter number="2">
				<verse number="1">तिमीहरूले यो कुरा जान भनी म चाहन्छु, कि तिमीहरूका निम्ति, लाउडिकियामा हुनेहरूका निम्ति र मलाई व्यक्‍तिगत रूपमा नचिन्‍नेहरू सबैको निम्ति मैले कति कठोर परिश्रम गरिरहेको छु।</verse>
				<verse number="2">मेरो उद्देश्य हो कि, तिनीहरू हृदयमा उत्साहित भई प्रेममा एक होऊन्, ताकि तिनीहरूसित पूर्ण समझको पूरा सम्पति हुन सकोस्, ताकि परमेश्‍वरको रहस्य, जो ख्रीष्‍ट हुनुहुन्छ; उहाँलाई जान्‍न सकून्।</verse>
				<verse number="3">उहाँमा नै बुद्धि र ज्ञानको सारा धन लुकेर रहेका छन्।</verse>
				<verse number="4">म यो कुरा तिमीहरूलाई भन्दछु, कि कसैले तिमीहरूलाई मिठो बोलीमा झूटा सिद्धान्तका तर्कहरूले धोखामा नपारोस्।</verse>
				<verse number="5">किनकि म तिमीहरूका बीचमा शरीरमा अनुपस्थित छु, तापनि आत्मामा चाहिँ तिमीहरूसँगै छु, र तिमीहरू कति अनुशासित छौ र ख्रीष्‍टमा तिमीहरूको विश्‍वास कति दह्रिलो छ भन्‍ने कुरामा म रमाउँछु।</verse>
				<verse number="6">जसरी तिमीहरूले ख्रीष्‍ट येशूलाई प्रभु भनी ग्रहण गर्‍यौ, त्यसरी नै उहाँमा आफ्नो जीवन बिताओ।</verse>
				<verse number="7">उहाँमा जरा हाल्दै र निर्माण हुँदै तिमीहरूलाई सिकाएबमोजिम विश्‍वासमा दह्रिलो हुँदै अनि धन्यवाद दिनमा प्रशस्त हुँदैजाओ।</verse>
				<verse number="8">होसियार होओ कि, कसैले तिमीहरूलाई खोक्रो र छलपूर्ण दर्शनशास्त्रद्वारा शिकार नबनाओस्, जुनचाहिँ ख्रीष्‍टअनुसार होइन, तर मानवीय परम्परा र यस संसारका आधारभूत सिद्धान्तहरूमा आधारित हुन्छन्।</verse>
				<verse number="9">किनकि ईश्‍वरत्वको सारा परिपूर्णता ख्रीष्‍टको शरीरमा वास गर्दछ।</verse>
				<verse number="10">अनि उहाँमा तिमीहरू पूर्णतामा ल्याइएका छौ। उहाँ हरेक शक्‍ति र अधिकारमाथि शिर हुनुहुन्छ।</verse>
				<verse number="11">उहाँमा तिमीहरूको पनि खतना भयो, जुन मानिसका हातहरूद्वारा गरिएको खतना होइन। तिमीहरूका शरीरले शासन गरेको सम्पूर्ण पापमय स्वभावलाई ख्रीष्‍टको आत्मिकी खतनाद्वारा हटाइएको छ।</verse>
				<verse number="12">किनकि जब तिमीहरूको बप्‍तिस्मा भयो तिमीहरू ख्रीष्‍टसँगै गाडियौ, र उहाँसँगै नयाँ जीवनको लागि जीवित पारियौ, किनकि तिमीहरूले ख्रीष्‍टलाई मृत्युबाट बौरी उठाउने परमेश्‍वरको शक्‍तिशाली सामर्थ्यमा विश्‍वास गर्‍यौ।</verse>
				<verse number="13">जब तिमीहरू आफ्ना पापहरूमा र आफ्ना शारीरिक स्वभावको बेखतनामा मरेका थियौ, परमेश्‍वरले तिमीहरूलाई ख्रीष्‍टसँग जीवित पार्नुभयो। उहाँले हाम्रा सबै पापहरूलाई क्षमा गरिदिनुभयो।</verse>
				<verse number="14">उहाँले हाम्रा विरुद्धमा भएका दोषपत्रलाई रद्द गरिदिनुभयो र क्रूसमा काँटी ठोकेर यसलाई हटाइदिनुभयो।</verse>
				<verse number="15">यसरी उहाँले आत्मिकी शासकहरू र अधिकारहरूलाई निःशस्त्र पार्नुभयो। उहाँले क्रूसको विजयद्वारा तिनीहरूलाई सार्वजनिक रूपमा लज्जित बनाइदिनुभयो।</verse>
				<verse number="16">यसकारण तिमीहरूलाई कसैले खाने वा पिउने वा धार्मिक उत्सवको विषयमा, औंसी वा विश्रामदिन मनाउने कुरामा दोष नदियोस्।</verse>
				<verse number="17">यिनीहरू त आउनेवाला कुराहरूका छाया मात्र हुन्, तर वास्तविकता चाहिँ ख्रीष्‍टमा पाइन्छ।</verse>
				<verse number="18">झूटा नम्रता र स्वर्गदूतहरूको आराधना गर्न मन पराउनेहरूले तिमीहरूलाई अयोग्य नतुल्याऊन्; यस्ता व्यक्‍तिहरू तिनीहरूका आफ्नै दर्शनहरूमा भर पर्छन् र उनीहरूका सांसारिक मनले उनीहरूलाई घमण्डले फुलाएको हुन्छ।</verse>
				<verse number="19">शिरसँग तिनीहरूका सम्बन्ध-विच्छेद भएको हुन्छ, जसद्वारा सारा शरीरले पोषण पाएको हुन्छ, जोर्नीहरू र मांसपेशीहरूलाई एकसाथ गाँसिएर सारा शरीरलाई परमेश्‍वरले वृद्धि गराउनु भएअनुसार बढ्दै जान्छ।</verse>
				<verse number="20">तिमीहरू यस संसारका आधारभूत सिद्धान्तहरूका लागि ख्रीष्‍टसँग मारिएका छौ भने अझै तिमीहरू संसारसँग सम्बन्ध भएझैं त्यसका नियमहरूको अधीनतामा किन रहन्छौ?</verse>
				<verse number="21">“नसमात! नचाख! नछोओ!”</verse>
				<verse number="22">यी कुराहरू चलाएपछि नष्‍ट भएर जान्छन्, किनकि यिनीहरू मानवीय नियमहरू र शिक्षाहरूमा आधारित हुन्छन्।</verse>
				<verse number="23">तिनीहरू आफैले आराधना स्थापित गरेर, तिनीहरूका झूटा नम्रता देखाएर र आफ्ना शरीरलाई कष्‍टदायी व्यवहार गरेर, यी नियमहरू साँच्‍चै बुद्धिपूर्ण देखा पर्छन्, तर शारीरिक वासनालाई काबूमा ल्याउन यी कुराहरू केही मूल्यका हुँदैनन्।</verse>
			</chapter>
			<chapter number="3">
				<verse number="1">यसैले तिमीहरू ख्रीष्‍टसित जिइउठाइएका हौ भने तिमीहरूका हृदय माथिका कुराहरूमा लगाओ, जहाँ ख्रीष्‍ट, परमेश्‍वरको दाहिने हातपट्टि विराजमान हुनुभएको छ।</verse>
				<verse number="2">तिमीहरूका मन माथिका कुराहरूमा लगाओ, सांसारिक कुराहरूमा होइन।</verse>
				<verse number="3">किनकि तिमीहरू मरेका थियौ, तर अहिले तिमीहरूको जीवन परमेश्‍वरमा ख्रीष्‍टसँग लुकेको छ।</verse>
				<verse number="4">जब ख्रीष्‍ट, जो तिमीहरूको जीवन हुनुहुन्छ, देखा पर्नुहुन्छ, तब तिमीहरू पनि उहाँसँगै महिमामा देखा पर्नेछौ।</verse>
				<verse number="5">यसकारण तिमीहरूका सांसारिक स्वभावलाई मार: यौन अनैतिकता, अशुद्धता, कामुकता, दुष्‍ट इच्छाहरू र लोभ, जो मूर्तिपूजा हो।</verse>
				<verse number="6">यस्तै पापहरूका कारणले परमेश्‍वरको क्रोध आइरहेछ।</verse>
				<verse number="7">तिमीहरू पनि एकपल्ट यस्तै जीवन जिइरहेका थियौ, र तिमीहरू यी मार्गहरूमा हिँड्ने गर्दथ्यौ।</verse>
				<verse number="8">तर अब तिमीहरूले यी कुराहरू त्याग्नुपर्छ: रिस, क्रोध, डाह, निन्दा र ओठबाट निस्कने फोहोर बोली।</verse>
				<verse number="9">एक-आपसमा झूट नबोल; किनकि तिमीहरूले आफ्नो पुरानो स्वभावलाई त्यसका अभ्यासहरूसमेत त्यागिदिएका छौ।</verse>
				<verse number="10">अनि नयाँ स्वभावलाई धारण गरेका छौ, जुनचाहिँ सृष्‍टिकर्ताको रूपमा भएको ज्ञानमा नवीकरण हुँदै गइरहेको छ।</verse>
				<verse number="11">यहाँ ग्रीक वा यहूदी, खतनाका वा बेखतनाका, असभ्य, सिथिएन्स सेवक वा फुक्‍का, केही भिन्‍नता छैन, तर ख्रीष्‍ट नै सब थोक र सबैमा मुख्य हुनुहुन्छ।</verse>
				<verse number="12">यसकारण परमेश्‍वरका चुनिएका, पवित्र र प्रिय जनहरूझैं तिमीहरू आफूले करुणा, दया, नम्रता, कोमलता र धैर्य धारण गर।</verse>
				<verse number="13">एक-अर्कालाई सहने गर; र यदि तिमीहरूमध्ये कसैको कुनै मानिस विरुद्ध गुनासाहरू छन् भने क्षमा गर; जसरी परमेश्‍वरले तिमीहरूलाई क्षमा दिनुभयो, त्यसरी नै तिमीहरूले पनि क्षमा गर।</verse>
				<verse number="14">अनि यी सबै गुणहरूभन्दा पनि बढी प्रेम धारण गर, जसले सबैलाई सिद्ध एकतामा बाँधेर राख्दछ।</verse>
				<verse number="15">तिमीहरू एउटै शरीरका अङ्गहरूझैं मिलापको निम्ति बोलाइएका हुनाले ख्रीष्‍टको शान्तिले तिमीहरूका हृदयमा राज्य गरोस्। तिमीहरू धन्यवादी होऊ।</verse>
				<verse number="16">तिमीहरूले पूरा बुद्धिसाथ एक-अर्कालाई सिकाउँदा र हप्काउँदा, ख्रीष्‍टको वचन तिमीहरूसँग प्रशस्त गरी वास गरोस्। आफ्ना हृदयमा भएका कृतज्ञतासाथ परमेश्‍वरको निम्ति भजन, स्तुतिगान र आत्मिकी गीतहरू गाओ।</verse>
				<verse number="17">अनि तिमीहरूले कुरा वा काममा जे-जे गर्दछौ, प्रभु येशूद्वारा परमेश्‍वर पितालाई धन्यवाद चढाउँदै प्रभु येशू ख्रीष्‍टको नाउँमा ती सबै गर।</verse>
				<verse number="18">हे पत्नीहरूहो, प्रभुको दृष्‍टिमा सुहाउँदो गरी तिमीहरू आ-आफ्ना पतिहरूका अधीनतामा बस।</verse>
				<verse number="19">हे पतिहरूहो, आ-आफ्नी पत्नीहरूलाई प्रेम गर, र तिनीहरूप्रति कठोर नबन।</verse>
				<verse number="20">हे छोराछोरीहरूहो, हरेक कुरामा आफ्ना आमाबुबाहरूका आज्ञाहरू पालन गर; किनकि यसले परमेश्‍वरलाई प्रसन्‍न तुल्याउँछ।</verse>
				<verse number="21">हे बुबाहरूहो, आफ्ना छोराछोरीहरूलाई रिस नउठाओ, नत्र ता तिनीहरू निरुत्साहित होलान्।</verse>
				<verse number="22">हे सेवकहरूहो, प्रत्येक कुरामा तिमीहरूका सांसारिक मालिकहरूको आज्ञा पालन गर; हरेक कुरामा उनीहरूले देख्दा निगाह पाउनालाई मात्र होइन, तर हृदयको इमानदारीताको साथ परमेश्‍वरलाई श्रद्धा गर्दै हरेक कुरामा तिनीहरूका आज्ञा पालन गर।</verse>
				<verse number="23">तिमीहरू जे गर्दछौ, त्यो मानिसहरूको निम्ति काम गरेझैं होइन, तर परमेश्‍वरको निम्ति गरेझैं सम्पूर्ण हृदयले गर।</verse>
				<verse number="24">किनकि तिमीहरू जान्दछौ कि, तिमीहरूले प्रभुबाट इनामस्वरूप उत्तराधिकार पाउनेछौ। वास्तवमा तिमीहरूले प्रभु ख्रीष्‍टकै सेवा गरिरहेका छौ।</verse>
				<verse number="25">जसले खराबी गर्दछ, तिनीहरूले यस खराबीको फल पाउनेछन्; र त्यसमा कुनै पक्षपात हुँदैन।</verse>
			</chapter>
			<chapter number="4">
				<verse number="1">हे मालिकहरूहो, आफ्ना सेवकहरूसँग न्यायसङ्गत र उचित व्यवहार गर, किनकि तिमीहरू जान्दछौं कि, स्वर्गमा तिमीहरूका पनि मालिक हुनुहुन्छ।</verse>
				<verse number="2">सतर्क र धन्यवादीसाथ आफूलाई प्रार्थनामा अर्पण गर।</verse>
				<verse number="3">अनि हाम्रो लागि पनि प्रार्थना गर, ताकि परमेश्‍वरले हामीलाई वचनको निम्ति ढोका खोलिदिऊन्, र हामीले ख्रीष्‍टको रहस्यको घोषणा गर्न सकौं, जसको लागि म साङ्लोमा बाँधिएको छु।</verse>
				<verse number="4">जसरी मैले स्पष्‍टसँग घोषणा गर्नुपर्ने हो, त्यसरी नै म घोषणा गर्न सकूँ भनेर प्रार्थना गर,</verse>
				<verse number="5">बाहिरकाहरूसँग बुद्धिमानीपूर्वक व्यवहार गर; सबै अवसरको पूरा सदुपयोग गर।</verse>
				<verse number="6">तिमीहरूको बोलीवचन सधैं नुनजस्तो स्वादिलो र अनुग्रहपूर्ण होस्, ताकि सबैलाई कस्तो जवाफ दिनुपर्छ भनी तिमीहरूले जान्‍न सक।</verse>
				<verse number="7">तुखिकसले तिमीहरूलाई मेरो बारेमा सबै जानकारी दिनेछन्। तिनी प्रभुमा एक प्रिय भाइ, एक विश्‍वासयोग्य सेवक र सङ्गी-सेवक हुन्।</verse>
				<verse number="8">मैले तिनलाई तिमीहरूकहाँ पठाउँदैछु, यस उद्देश्यले कि, तिमीहरूले हाम्रो परिस्थितिहरूबारे जान्‍न सक र तिनले तिमीहरूको हृदयलाई उत्साहित गराऊन्।</verse>
				<verse number="9">तिनी ओनेसिमससँग आइरहेका छन्, जो तिमीहरू मध्यकै एक हुन्, र जो हाम्रा विश्‍वासयोग्य प्रिय भाइ हुन्। तिनीहरूले यहाँको सबै हालखबर तिमीहरूलाई भनिदिनेछन्।</verse>
				<verse number="10">मेरो सङ्गी-कैदी अरिस्तार्खसले तिमीहरूलाई अभिवादन पठाएका छन्, र मर्कूसले पनि, जो बारनाबासका भाइ पर्छन्। (तिमीहरूले तिनको विषयमा आदेश पाएका छौ, यदि तिनी तिमीहरूकहाँ आए भने तिनलाई स्वागत गर।)</verse>
				<verse number="11">अनि युस्तस भनिने येशूले पनि अभिवादन पठाएका छन्। परमेश्‍वरको राज्यको निम्ति मेरा सहकर्मीहरूमध्ये यहूदीहरूबाट यिनीहरू मात्र हुन् र तिनीहरू मेरो लागि ठूलो सहयोग भएका छन्।</verse>
				<verse number="12">तिमीहरूमध्येका एकजना र ख्रीष्‍ट येशूका सेवक इपाफ्रासले अभिवादन पठाएका छन्। तिनी तिमीहरूको निम्ति जागा रहेर निरन्तर प्रार्थना गरिरहेका छन्, ताकि तिमीहरू सम्पूर्ण रूपले निश्‍चित र परिपक्व भई परमेश्‍वरको सारा इच्छामा स्थिर भई लागिरहन सक।</verse>
				<verse number="13">म तिनको निम्ति साक्षी दिन्छु, कि तिनले तिमीहरूका निम्ति, लाउडिकियामा र हिरापोलिसमा हुनेहरूको निम्ति कठोर परिश्रम गरिरहेका छन्।</verse>
				<verse number="14">हाम्रा प्रिय मित्र वैद्य लूका अनि डेमासले पनि अभिवादन पठाएका छन्।</verse>
				<verse number="15">लाउडिकियामा भएका मेरा दाजुभाइ-दिदीबहिनीहरूलाई, निम्फा र तिनका घरमा भएका मण्डलीलाई मेरो अभिवादन भनिदेओ।</verse>
				<verse number="16">यो पत्र तिमीहरूलाई पढेर सुनाइसकेपछि, यसलाई लाउडिकिया मण्डलीमा पनि पढ्न लगाओ र तिमीहरूले फेरि लाउडिकियाबाट आएको पत्र पनि पढ।</verse>
				<verse number="17">अर्खिप्पसलाई भन, “तिमीले प्रभुबाट पाएको काम होसियारीसाथ पूरा गर।”</verse>
				<verse number="18">म पावल, आफ्नै हातले यो अभिवादन लेख्दैछु। मेरो कैदलाई याद गर। तिमीहरूसँग अनुग्रह रहोस्।</verse>
			</chapter>
		</book>
		<book number="52">
			<chapter number="1">
				<verse number="1">पावल, सिलास र तिमोथीबाट, परमेश्‍वर पिता र प्रभु येशू ख्रीष्‍टमा थेसलोनिकीहरूका मण्डलीलाई: तिमीहरूलाई अनुग्रह र शान्ति।</verse>
				<verse number="2">हामी तिमीहरू सबैका लागि परमेश्‍वरलाई सधैं धन्यवाद चढाउँछौं, र हाम्रा प्रार्थनाहरूमा पनि निरन्तर याद गर्दछौं।</verse>
				<verse number="3">हाम्रा परमेश्‍वर र पिताको सामु तिमीहरूको विश्‍वासद्वारा उत्पन्‍न भएका तिमीहरूका काम, प्रेमद्वारा प्रोत्साहित भएका तिमीहरूका परिश्रम, प्रभु येशू ख्रीष्‍टमा राखेको आशाद्वारा प्रेरित भएका तिमीहरूको सहनशीलतालाई हामी निरन्तर स्मरण गर्दछौं।</verse>
				<verse number="4">दाजुभाइ-दिदीबहिनीहरू, परमेश्‍वरले प्रेम गर्नुभएकाहरूहो, तिमीहरूलाई परमेश्‍वरले चुन्‍नुभएको छ भनी हामी जान्दछौं।</verse>
				<verse number="5">किनकि हामीले प्रचार गरेको सुसमाचार तिमीहरूकहाँ वचनमा मात्र आएन, तर शक्‍तिको साथ, पवित्र आत्मामा अनि दृढ निश्‍चयतासाथ आएको थियो। तिमीहरूसँग हुँदा तिमीहरूका निम्ति हाम्रो जीवन कस्तो थियो, त्यो तिमीहरूलाई थाहै छ।</verse>
				<verse number="6">तिमीहरू हाम्रा र प्रभुको अनुकरण गर्नेहरू भयौ; किनकि पवित्र आत्माले दिनुभएको आनन्दसाथ धेरै कष्‍टहरूका बीचमा तिमीहरूले सुसमाचारलाई ग्रहण गर्‍यौ।</verse>
				<verse number="7">यसकारण तिमीहरू म्यासिडोनिया र अखैयामा भएका सबै विश्‍वासीहरूका लागि नमुना बनेका छौ।</verse>
				<verse number="8">तिमीहरूबाट प्रभुको सुसमाचार म्यासिडोनिया र अखैयामा मात्र प्रचार गरिएन, तर परमेश्‍वरप्रति भएको तिमीहरूको विश्‍वास चारैतिर फैलिएको छ। यसकारण यस बारेमा हामीले केही भन्‍नु आवश्यक छैन।</verse>
				<verse number="9">किनकि तिमीहरूले हामीलाई कसरी स्वागत गर्‍यौ, अनि तिमीहरूले मूर्तिहरूलाई छोडेर कसरी जिउँदो र सत्य परमेश्‍वरको सेवा गर्नलाई परमेश्‍वरतिर फर्क्यौ भनी तिनीहरू आफै भन्छन्।</verse>
				<verse number="10">अनि स्वर्गबाट आउनुहुने उहाँका पुत्र, जसलाई परमेश्‍वरले मृत्युबाट जीवित पार्नुभयो, उहाँकै प्रतीक्षा तिमीहरू गर्दछौ अर्थात् येशूको जसले आउन लागेको क्रोधबाट हामीलाई छुटाउनुहुनेछ।</verse>
			</chapter>
			<chapter number="2">
				<verse number="1">दाजुभाइ-दिदीबहिनीहरूहो, तिमीहरूसँगको हाम्रो भेटघाट भएको व्यर्थ भएन भनी तिमीहरू आफै जान्दछौ।</verse>
				<verse number="2">तिमीहरूलाई थाहै छ, कि हामीले फिलिप्पीमा कष्‍ट भोगेर नराम्रोसँग अपमानित हुनुपरेको थियो, तर परमेश्‍वरको सहायताले घोर विरोध हुँदाहुदै पनि हामीले तिमीहरूलाई सुसमाचार साहससाथ प्रचार गर्‍यौं।</verse>
				<verse number="3">किनकि हाम्रो अर्तीउपदेश छल वा अशुद्ध विचारबाट उब्जिएका होइनन्, न त हामीले तिमीहरूलाई धोका दिने कोसिस नै गरिरहेका छौं।</verse>
				<verse number="4">तर परमेश्‍वरले सुसमाचार सुम्पिन योग्य ठहराउनुभएका मानिसहरूझैं हामी बोल्दछौं। हामी मानिसहरूलाई प्रसन्‍न पार्न होइन, तर हाम्रा हृदय जाँच गर्नुहुने परमेश्‍वरलाई प्रसन्‍न पार्न कोसिस गर्दछौं।</verse>
				<verse number="5">तिमीहरूलाई थाहै छ, कि हामीले कहिल्यै चापलूसी गरेनौं। परमेश्‍वर हाम्रो साक्षी हुनुहुन्छ—हामीले तिमीहरूका रकम पाउनका लागि तिमीहरूसँग मित्रताको छल गरेका होइनौं।</verse>
				<verse number="6">हामीले न त मानिसहरूबाट, न त तिमीहरू अथवा अरू कसैबाट प्रशंसा पाउने आशा गर्‍यौं। त्यसो त हामी ख्रीष्‍टका प्रेरितहरू भएको कारणले आफ्ना अधिकार प्रयोग गर्न सक्थ्यौं।</verse>
				<verse number="7">तर आफ्ना साना बालबालिकाहरूको हेरचाह गर्ने आमाझैं, तिमीहरूका बीचमा हामी कोमल भयौं।</verse>
				<verse number="8">यसरी हामी तिमीहरूलाई वास्ता गर्छौं; किनकि हामीले तिमीहरूलाई धेरै प्रेम गर्‍यौं; यसैले तिमीहरूसँग परमेश्‍वरको सुसमाचार मात्र होइन, तर आफ्नै जीवन समेत बाँड्न खुशी भएका थियौं।</verse>
				<verse number="9">किनकि दाजुभाइ-दिदीबहिनीहरूहो, परमेश्‍वरको सुसमाचार तिमीहरूलाई प्रचार गरिँदा कसैलाई पनि भार नहोस् भनेर हामीले दिनरात कडा परिश्रम गर्‍यौं भन्‍ने कुरा निश्‍चय नै तिमीहरूलाई थाहा छ।</verse>
				<verse number="10">तिमीहरू र परमेश्‍वर स्वयम् साक्षी हुनुहुन्छ, कि तिमी विश्‍वासीहरूका बीचमा हाम्रो व्यवहार पवित्र, धार्मिक र निर्दोष थियो।</verse>
				<verse number="11">किनकि तिमीहरूलाई थाहा छ, तिमीहरू हरेकसँग बुबाले आफ्ना छोराछोरीहरूलाई गरेझैं हामीले तिमीहरूसँग व्यवहार गर्‍यौं;</verse>
				<verse number="12">ताकि उत्साह, सान्त्वना र आग्रहसित तिमीहरूले परमेश्‍वरको योग्य चाल चलेको होस्; जसले तिमीहरूलाई उहाँको आफ्नै राज्य र महिमामा बोलाउनुहुन्छ।</verse>
				<verse number="13">अनि यस कुराको निम्ति पनि हामी परमेश्‍वरलाई निरन्तर धन्यवाद चढाउँछौं कि, तिमीहरूले हामीबाट सुनेका परमेश्‍वरको वचनलाई मानिसको वचनजस्तो होइन, तर परमेश्‍वरकै वचनको रूपमा स्वीकार गर्‍यौ; जुनचाहिँ वास्तवमा नै परमेश्‍वरको वचन हो, अनि जुन वचनले तिमी विश्‍वास गर्नेहरूमा काम पनि गरिरहेको छ।</verse>
				<verse number="14">किनकि दाजुभाइ-दिदीबहिनीहरूहो, तिमीहरू ख्रीष्‍ट येशूमा यहूदियामा भएका परमेश्‍वरका मण्डलीहरूका अनुकरण गर्नेहरू भयौ; तिमीहरूले आफ्नै मानिसहरूबाट जे कष्‍ट भोग्यौ, त्यही ती मण्डलीहरूले यहूदीहरूबाट कष्‍ट भोगे।</verse>
				<verse number="15">ती यहूदीहरूले नै प्रभु येशूलाई र अगमवक्‍ताहरूलाई मारे, अनि हामीलाई पनि लखेटे। तिनीहरूले परमेश्‍वरलाई अप्रसन्‍न तुल्याउँछन्, र सबै मानिसहरूका विरोधी हुन्।</verse>
				<verse number="16">गैरयहूदीहरूको उद्धार नहोस् भनेर तिनीहरूले हामीलाई अरू जातिका मानिसहरूकहाँ मुक्‍तिको कुरा प्रचार गर्न दिएनन्। यसरी तिनीहरूले सधैं आफ्ना पापहरूको थुप्रो लगाउँछन्। यसको परिणाम स्वरूप परमेश्‍वरको क्रोध तिनीहरूमाथि आइपरेको छ।</verse>
				<verse number="17">तर दाजुभाइ-दिदीबहिनीहरूहो, हामी छोटो समयको लागि तिमीहरूबाट छुट्टिएका थियौ (शरीरमा, सोचाइमा होइन)। हाम्रो उत्कट इच्छाको कारण तिमीहरूलाई भेट्ने कोसिस गर्‍यौं।</verse>
				<verse number="18">हामी तिमीहरूकहाँ आउन खोजेका थियौं। म पावल, आफैले अनेक पटक प्रयास गरें, तर शैतानले हामीलाई बाधा गर्‍यो।</verse>
				<verse number="19">किनकि हाम्रा प्रभु येशू ख्रीष्‍टको पुनरागमन हुँदा उहाँको उपस्थितिमा हाम्रो आशा, हाम्रो आनन्द अथवा त्यो मुकुट जसमा हामी गौरव गर्नेछौं, के तिमीहरू नै होइनौ र?</verse>
				<verse number="20">निश्‍चय तिमीहरू नै हाम्रा गौरव र आनन्द हौ।</verse>
			</chapter>
			<chapter number="3">
				<verse number="1">यसकारण जब हामी यो सहन नसक्ने भयौं, हामीले एथेन्समै बस्‍ने निर्णय गर्‍यौं।</verse>
				<verse number="2">हामीले तिमोथीलाई पठायौं, जो हाम्रा भाइ अथवा परमेश्‍वरको सेवामा ख्रीष्‍टको सुसमाचार प्रचार गर्न हाम्रा सहकर्मी हुन्। तिनलाई तिमीहरूका विश्‍वास बलियो बनाउन र उत्साह दिनलाई पठायौं,</verse>
				<verse number="3">ताकि यी कष्‍टहरूद्वारा तिमीहरू कोही पनि नडगमगाओस्। तिमीहरूलाई राम्रोसँग थाहा नै छ, यसैको निम्ति हामी खटाइएका हौं।</verse>
				<verse number="4">वास्तवमा तिमीहरूसँग हुँदा हामी खेदोमा पर्नेछौं भनेर हामीले तिमीहरूलाई भनिरह्‍यौं। अनि हामीले जे भनेका थियौं, त्यही नै भयो भन्‍ने कुरा तिमीहरूलाई राम्ररी थाहा छ।</verse>
				<verse number="5">यसकारण तिम्रो बारेमा जानकारी नपाउँदा मैले सहन सकिनँ; तिमीहरूलाई परीक्षा गर्नेले कुनै रूपले परीक्षामा नपारोस् र हाम्रा परिश्रमहरू व्यर्थै नहोस् भन्‍ने डरले तिमीहरूको विश्‍वासको वास्तविक अवस्था बुझ्नलाई मैले तिमोथीलाई पठाएको थिएँ।</verse>
				<verse number="6">तर तिमोथी तिमीहरूलाई भेटेर भर्खरै हामीकहाँ आइपुगेका छन्। तिमीहरूको विश्‍वास र प्रेमको विषयमा असल खबर ल्याएका छन्। तिमीहरूले सधैं हाम्रो मिठो सम्झना गर्दछौ र जसरी हामीले तिमीहरूसँग भेट्ने उत्कट इच्छा राखेका छौं; त्यसरी नै तिमीहरूले पनि हामीसँग भेट्न उत्कट इच्छा राखेका छौ भन्‍ने खबर तिनले दिएका छन्।</verse>
				<verse number="7">यसकारण दाजुभाइ-दिदीबहिनीहरूहो, तिमीहरूको विश्‍वासको कारणले हाम्रा सारा पीडा र खेदोहरूमा पनि हामीले तिमीहरूका विषयमा उत्साह पाएका छौं।</verse>
				<verse number="8">तिमीहरू प्रभुमा स्थिर रहेका खबरले हामीलाई जीवन दिँदछ।</verse>
				<verse number="9">तिमीहरूका कारण हाम्रा प्रभुको उपस्थितिमा हाम्रा सबै आनन्दहरूको सट्टामा तिमीहरूको निम्ति हामी परमेश्‍वरलाई कसरी पर्याप्‍त रूपमा धन्यवाद चढाउन सक्छौं र?</verse>
				<verse number="10">हामीले तिमीहरूलाई फेरि भेट्न सकौं र तिमीहरूका विश्‍वासमा कमी भएको कुरा पूरा गर्न सकौं भनेर हामीले उत्‍सुक्‍ताका साथ रातदिन प्रार्थना गरिरहेका छौं।</verse>
				<verse number="11">हाम्रा परमेश्‍वर र पिता स्वयम् तथा हाम्रा प्रभु येशूले हामीलाई तिमीहरूकहाँ आउने बाटो खोलिदिऊन्।</verse>
				<verse number="12">जसरी हामी तिमीहरूलाई प्रेम गर्दछौं, त्यसरी नै प्रभुले तिमीहरूलाई एक-अर्कामा र अरू सबैसँग प्रेममा बढाइदिऊन् र प्रशस्त पारून्।</verse>
				<verse number="13">हाम्रा प्रभु येशू आफ्ना पवित्र जनहरूको साथमा आउनुहुँदा, हाम्रा परमेश्‍वरको पिता उपस्थितिमा निष्खोट र पवित्र हुनालाई उहाँले तिमीहरूका हृदय साहसिलो बनाऊन्।</verse>
			</chapter>
			<chapter number="4">
				<verse number="1">अन्त्यमा हे दाजुभाइ-दिदीबहिनीहरूहो, परमेश्‍वरलाई प्रसन्‍न तुल्याउनलाई तिमीहरूले कसरी जिउनुपर्छ भनी हामीले निर्देशन दियौं; जसअनुसार तिमीहरू जिइरहेका पनि छौ। अब अझ बढी त्यस्तै गर्ने गर भनी हाम्रा प्रभु येशूमा हामी तिमीहरूलाई आग्रह गर्दछौं।</verse>
				<verse number="2">किनकि हामीले प्रभु येशूको अधिकारद्वारा तिमीहरूलाई जुन निर्देशन दियौं, सो तिमीहरू जान्दछौं।</verse>
				<verse number="5">तिमीहरू परमेश्‍वरलाई नचिन्‍नेहरूजस्ता कामुकताको कामवासनामा नबस।</verse>
				<verse number="6">यस विषयमा कसैले पनि आफ्ना दाजुभाइ-दिदीबहिनीहरूलाई खराबी नगरोस्, न त कुनै फाइदा उठाओस्। यस्ता पाप गर्ने सबैलाई हामीले पहिल्यै तिमीहरूलाई भनेझैं, र चेतावनी दिएझैं, प्रभुले सजाय दिनुहुनेछ।</verse>
				<verse number="7">किनकि परमेश्‍वरले हामीलाई अशुद्धताको लागि होइन, तर पवित्र जीवन जिउनको लागि बोलाउनुभएको हो।</verse>
				<verse number="8">यसकारण जसले यो निर्देशनलाई इन्कार गर्छ, त्यसले मानिसलाई होइन, तर तिमीहरूलाई पवित्र आत्मा दिनुहुने परमेश्‍वरलाई नै इन्कार गर्छ।</verse>
				<verse number="9">अब दाजुभाइ-दिदीबहिनीहरू प्रतिको प्रेमको विषयमा हामीले तिमीहरूलाई लेख्नु खाँचो छैन, किनकि एक-आपसमा प्रेम गर्नुपर्छ भनी तिमीहरू आफैले परमेश्‍वरबाट सिकेका छौ।</verse>
				<verse number="10">वास्तवमै तिमीहरू म्यासिडोनियाभरि भएका परमेश्‍वरका जनहरूलाई प्रेम गर्दछौ; तापनि दाजुभाइ-दिदीबहिनीहरूहो, त्यो प्रेममा अझ बढ्दै जाओ भनी हामी तिमीहरूलाई आग्रह गर्दर्छौं।</verse>
				<verse number="11">तिमीहरूले शान्तिपूर्ण जीवन जिउने लक्ष्य बनाओ। हामीले तिमीहरूलाई आदेश दिएझैं, आफ्नै कामधन्धामा मन लगाउने र आफ्नै हातले काम गर्ने गर,</verse>
				<verse number="12">ताकि तिमीहरूको दैनिक जीवनको कारण तिमीहरूले बाहिरका मानिसहरूबाट आदर पाउन सक, र तिमीहरू कसैमाथि आफ्ना आवश्यकताका लागि निर्भर हुन नपरोस्।</verse>
				<verse number="13">हे दाजुभाइ-दिदीबहिनीहरूहो, मरेका विश्‍वासीहरूका विषयमा तिमीहरू अजान बस भन्‍ने हामी चाहँदैनौं, किनकि अरू आशा नभएका मनिसहरूझैं शोक गर भन्‍न पनि चाहँदैनौं।</verse>
				<verse number="14">किनकि हामी विश्‍वास गर्दछौं, कि येशू मर्नुभयो र फेरि जीवित हुनुभयो। त्यसरी नै परमेश्‍वरले उहाँमा मरेकाहरूलाई पनि येशूद्वारा जीवित पार्नुहुनेछ।</verse>
				<verse number="15">प्रभुको वचनअनुसार हामी तिमीहरूलाई भन्दछौं कि, हामी जो अझ जीवित छौं, अनि प्रभुको आगमनसम्म बाँचिरहन्छौं, हामीले ती मरेकाहरूलाई कुनै रीतिले पनि उछिन्‍नेछैनौं।</verse>
				<verse number="16">किनकि प्रभु स्वयम् चर्को आज्ञा, प्रधान स्वर्गदूत र परमेश्‍वरको तुरहीको स्वरसँगै स्वर्गबाट तल ओर्लि आउनुहुनेछ, अनि ख्रीष्‍टमा मरेकाहरू पहिले जीवित हुनेछन्।</verse>
				<verse number="17">त्यसपछि हामी जो जीवित र बाँकी रहेकाहरू प्रभुलाई आकाशमा भेट्न तिनीहरूसित एकसाथ बादलमा उठाइलगिनेछौं। यसरी हामी प्रभुसँग सदा-सर्वदा रहनेछौं।</verse>
				<verse number="18">यसकारण एक-अर्कालाई यी वचनहरूले उत्साह देओ।</verse>
			</chapter>
			<chapter number="5">
				<verse number="1">अब दाजुभाइ-दिदीबहिनीहरूहो, दिन र समयको विषयमा हामीले तिमीहरूलाई लेख्नुपर्ने आवश्यकता छैन।</verse>
				<verse number="2">किनकि प्रभुको दिन रातमा चोर आएझैं आउनेछ भन्‍ने कुरा तिमीहरूलाई राम्रोसँग थाहा छ।</verse>
				<verse number="3">जब मानिसहरूले “शान्ति र सुरक्षा” भनिरहेका हुनेछन्, तब गर्भवती स्त्रीलाई व्यथा लागेझैं, अचानक तिनीहरूमाथि विनाश आइपर्नेछ, र तिनीहरू उम्कन सक्नेछैनन्।</verse>
				<verse number="4">तर हे दाजुभाइ-दिदीबहिनीहरूहो, तिमीहरू अन्धकारमा छैनौ, कि यस दिनले तिमीहरूलाई चोरले जस्तै चकित पारोस्।</verse>
				<verse number="5">तिमीहरू त ज्योतिका सन्तान र दिनका सन्तानहरू हौ। हामी रातका अथवा अन्धकारका होइनौं।</verse>
				<verse number="6">यसकारण हामी अरूजस्ता नहौं, जो सुतेका छन्, तर सचेत र आत्मा संयम बनौं।</verse>
				<verse number="7">किनकि सुत्नेहरू राती सुत्छन्, र मद्य पिउनेहरू पनि राती नै पिउँछन्।</verse>
				<verse number="8">तर हामीचाहिँ दिनका भएकाले आत्मा संयम बनौं, विश्‍वास र प्रेमलाई छाती-पाताझैं, अनि मुक्‍तिको आशाको टोपझैं पहिरौं।</verse>
				<verse number="9">किनकि परमेश्‍वरले हामीलाई उहाँको क्रोध सहनलाई होइन, तर हाम्रा प्रभु येशू ख्रीष्‍टद्वारा मुक्‍ति प्राप्‍त गर्नलाई नियुक्‍त गर्नुभएको हो।</verse>
				<verse number="10">उहाँ हाम्रो निम्ति मर्नुभयो, ताकि हामी जागौं वा सुतौं, हामी उहाँसितै जिउन सकौं।</verse>
				<verse number="11">यसकारण एक-अर्कालाई उत्साह देओ र एकले अर्कोलाई निर्माण गर्दै जाओ, जसरी तिमीहरूले गरिरहेका पनि छौ।</verse>
				<verse number="12">अब दाजुभाइ-दिदीबहिनीहरूहो, तिमीहरूमध्ये कठोर परिश्रम गर्नेहरू, प्रभुमा तिमीहरूलाई अगुवाइ गर्नेहरू र तिमीहरूलाई उत्साह दिनेहरूलाई आदर गर।</verse>
				<verse number="13">अनि तिनीहरूका कामको निम्ति तिनीहरूलाई प्रेमसाथ अति उच्‍च आदर देओ। तिमीहरू एक-आपससँग मेलमिलापमा बस।</verse>
				<verse number="14">दाजुभाइ-दिदीबहिनीहरूहो, हामी तिमीहरूलाई आग्रह गर्दछौं, कि अल्छेहरूलाई चेतावनी देओ, डराएकाहरूलाई उत्साह देओ, कमजोरहरूलाई सहायता गर, र सबैसँग सहनशील होओ।</verse>
				<verse number="15">यस विषयमा ध्यान देओ, कि कसैले पनि खराबीको बदला खराबी नगरोस्, तर एक-आपसमा साथै अरू सबैसँग सधैं भलाइ गर्ने प्रयास गर।</verse>
				<verse number="16">सधैं आनन्दित रहो।</verse>
				<verse number="17">निरन्तर प्रार्थना गरिरहो।</verse>
				<verse number="18">हरेक परिस्थितिमा धन्यवाद देओ; किनकि ख्रीष्‍ट येशूमा तिमीहरूको लागि परमेश्‍वरको इच्छा यही हो।</verse>
				<verse number="19">पवित्र आत्मालाई ननिभाओ।</verse>
				<verse number="20">अगमवाणीलाई तुच्छ नठान।</verse>
				<verse number="21">हरेक कुरालाई जाँच गर; जे कुरा असल छ त्यसलाई पक्रिराख।</verse>
				<verse number="22">हरेक किसिमका दुष्‍टतालाई इन्कार गर।</verse>
				<verse number="23">तिमीहरूलाई शान्तिका परमेश्‍वर आफैले, सम्पूर्ण रूपले शुद्ध बनाऊन्। हाम्रा प्रभु येशू ख्रीष्‍टको दोस्रो आगमनसम्म तिमीहरूका सम्पूर्ण आत्मा, प्राण र शरीर निष्कलङ्क राखून्।</verse>
				<verse number="24">तिमीहरूलाई बोलाउनुहुने परमेश्‍वर विश्‍वासयोग्य हुनुहुन्छ र उहाँले नै यो गर्नुहुनेछ।</verse>
				<verse number="25">दाजुभाइ-दिदीबहिनीहरूहो, हाम्रा निम्ति प्रार्थना गरिदेओ।</verse>
				<verse number="26">परमेश्‍वरका सबै जनहरूलाई ख्रीष्‍टिय प्रेमसाथ अभिवादन गर।</verse>
				<verse number="27">यो पत्र सबै दाजुभाइ-दिदीबहिनीहरूलाई पढेर सुनाइदेओ भनी प्रभुको नाउँमा म तिमीहरूलाई आग्रह गर्दछु।</verse>
				<verse number="28">हाम्रा प्रभु येशू ख्रीष्‍टको अनुग्रह तिमीहरूसँग रहोस्।</verse>
			</chapter>
		</book>
		<book number="53">
			<chapter number="1">
				<verse number="1">पावल, सिलास र तिमोथीबाट, हाम्रा परमेश्‍वर पिता र प्रभु येशू ख्रीष्‍टमा थेसलोनिकीहरूका मण्डलीलाई:</verse>
				<verse number="2">परमेश्‍वर पिता र प्रभु येशू ख्रीष्‍टबाट तिमीहरूलाई अनुग्रह र शान्ति।</verse>
				<verse number="3">हे दाजुभाइ-दिदीबहिनीहरूहो, तिमीहरूको विश्‍वास लगातार बढ्दै गएको र तिमीहरूको एक-आपसको प्रेम बढ्दै गएको कारण तिमीहरूको लागि हामीले परमेश्‍वरलाई सधैं धन्यवाद दिनैपर्छ।</verse>
				<verse number="4">यसकारण तिमीहरूका सबै सतावट र तिमीहरूले सहिरहेका परीक्षाहरूका बीचमा तिमीहरूका धैर्य धारण र विश्‍वासको निम्ति परमेश्‍वरका मण्डलीहरूका माझमा हामी गर्व गर्दछौं।</verse>
				<verse number="5">जुनचाहिँ परमेश्‍वरको राज्यको निम्ति तिमीहरूले कष्‍ट भोगिरहेका छौ; तिमीहरू त्यसको निम्ति योग्य ठहराइनेछौ। परमेश्‍वरको न्याय सही छ भन्‍ने प्रमाण यही नै हो।</verse>
				<verse number="6">परमेश्‍वर न्यायी हुनुहुन्छ। तिमीहरूलाई दुःख दिनेहरूलाई उहाँले दुःख दिनुहुन्छ।</verse>
				<verse number="7">अनि तिमी दुःख पाइरहेकाहरूलाई र हामीलाई पनि त्यसबाट छुटकारा दिनुहुनेछ। योचाहिँ तब हुनेछ, जब प्रभु येशू आफ्ना शक्‍तिशाली स्वर्गदूतहरूसित दन्किरहेको आगोमा स्वर्गबाट प्रकट हुनुहुनेछ।</verse>
				<verse number="8">उहाँले परमेश्‍वरलाई नचिन्‍नेहरू र हाम्रा प्रभु येशूको सुसमाचार नमान्‍नेहरूलाई सजाय दिनुहुनेछ।</verse>
				<verse number="9">तिनीहरूका सजाय अनन्तको विनाश हुनेछ; अनि तिनीहरू प्रभुको उपस्थिति र उहाँको शक्‍तिको महिमाबाट अलग गरिनेछन्।</verse>
				<verse number="10">यो त्यस दिन हुनेछ, जब उहाँ आफ्ना पवित्र जनहरूका बीचमा महिमित हुन र उहाँमाथि विश्‍वास गरेका सबैलाई चकित पार्न आउनुहुनेछ। यसमा तिमीहरू पनि सामेल छौ; किनकि तिमीहरूमध्येमा हाम्रा गवाहीलाई विश्‍वास गरियो।</verse>
				<verse number="11">यसलाई मनमा राखेर हामी निरन्तर तिमीहरूको लागि प्रार्थना गर्दर्छौं, कि हाम्रा परमेश्‍वरले तिमीहरूलाई उहाँको बोलावटको योग्य बनाऊन्; अनि आफ्नो शक्‍तिद्वारा तिमीहरूका असल कामको हरेक चाहनालाई र विश्‍वासद्वारा गरिएका हरेक कामलाई पूरा गरून्।</verse>
				<verse number="12">हामी प्रार्थना गर्दर्छौं, ताकि हाम्रा परमेश्‍वर र प्रभु येशू ख्रीष्‍टको अनुग्रहअनुसार तिमीहरूमा हाम्रा प्रभु येशूको नाउँ महिमित होस्, र तिमीहरूले पनि उहाँमा तिमीहरूको महिमा होस्।</verse>
			</chapter>
			<chapter number="2">
				<verse number="1">हे दाजुभाइ-दिदीबहिनीहरूहो, हाम्रा प्रभु येशू ख्रीष्‍टको आगमन र हामी उहाँसँग भेला हुने विषयमा तिमीहरूलाई विन्ती गर्दछौं।</verse>
				<verse number="2">प्रभुको दिन आइसकेको छ भन्‍नेहरूद्वारा सजिलैसित अस्थिर वा विचलित नहोओ। तिनीहरूले अगमवाणी, आत्माद्वारा प्रकाश पाएको, अथवा हामीबाटै आएको पत्र भनी दाबी गरे तापनि, तिनीहरूलाई विश्‍वास नगर।</verse>
				<verse number="3">तिमीहरूलाई कसैले कुनै किसिमले धोखामा नपारोस्। विश्‍वास परित्याग नभएसम्म विनाशको पुत्र, जो दुष्‍टता सबैभन्दा मुख्य रूप हो, त्यो प्रकट नभएसम्म परमप्रभुको त्यो दिन आउनेछैन।</verse>
				<verse number="4">त्यसले ईश्‍वर कहलिएको वा पूजा गरिने हरेक वस्तुभन्दा आफैलाई उच्‍च पार्नेछ, र विरोध गर्नेछ, अनि परमेश्‍वर हुँ भनी घोषणा गर्दै त्यो आफैलाई परमेश्‍वरको मन्दिरमा स्थापना गर्नेछ।</verse>
				<verse number="5">म तिमीहरूसित रहँदा यी कुराहरू मैले तिमीहरूलाई बताएको थिएँ, के तिमीहरूलाई याद छैन र?</verse>
				<verse number="6">अनि अहिले त्यसलाई कसले रोकिराखेको छ, त्यो तिमीहरू जान्दछौ; ताकि त्यो ठीक समयमा प्रकट होस्।</verse>
				<verse number="7">किनकि अधर्मको शक्‍ति गुप्‍त रूपले अघिबाटै सक्रिय छ; तर अहिले त्यसलाई रोकिराख्नुहुनेले आफ्नो बाटोबाट त्यसलाई नहटाउन्जेल रोकिराख्नुहुनेछ।</verse>
				<verse number="8">अनि तब त्यो अधर्मको पुत्र प्रकट हुनेछ, जसलाई प्रभु येशूले, उहाँको मुखको सासले हटाउनुहुनेछ र आफ्नो दोस्रो आगमनको प्रतापले नष्‍ट पार्नुहुनेछ।</verse>
				<verse number="9">त्यस अधर्मको पुत्रको आगमन शैतानका कार्यहरूअनुसार हुनेछ। त्यसले सबै प्रकारका झूटा आश्‍चर्यपूर्ण कामहरू, चिन्हहरू र शक्‍तिशाली कामहरू देखाउँदै आउनेछ।</verse>
				<verse number="10">अनि नष्‍ट हुनेहरूलाई भ्रममा पार्न हरेक किसिमको दुष्‍टतासहित आउनेछ। तिनीहरू नष्‍ट हुन्छन्; किनकि तिनीहरूले सत्यलाई प्रेम गर्न र बचाइनु इन्कार गरेका छन्।</verse>
				<verse number="11">यसकारण त्यस झूटमा तिनीहरूले विश्‍वास गरून् भनेर परमेश्‍वरले तिनीहरूमा शक्‍तिशाली भ्रम पठाउनुहुनेछ</verse>
				<verse number="12">र सत्यतामा विश्‍वास नगर्ने, तर दुष्‍टतामा आनन्दित हुनेहरू सबै दोषी ठहराइनेछन्।</verse>
				<verse number="13">तर प्रभुद्वारा प्रेम गरिएका हे दाजुभाइ-दिदीबहिनीहरूहो, तिमीहरूका लागि हामीले परमेश्‍वरलाई सधैं धन्यवाद चढाउनैपर्छ; किनकि परमेश्‍वरले तिमीहरूलाई पवित्र आत्माको शुद्धीकरणद्वारा र सत्यतामाथिको विश्‍वासद्वारा सुरुदेखि नै मुक्‍तिको लागि पहिलो फलको रूपमा चुन्‍नुभयो।</verse>
				<verse number="14">उहाँले तिमीहरूलाई हामीले प्रचार गरेको सुसमाचारद्वारा यसैको निम्ति बोलाउनुभयो ताकि तिमीहरू पनि हाम्रा प्रभु येशू ख्रीष्‍टको महिमामा सहभागी हुन सक।</verse>
				<verse number="15">यसकारण दाजुभाइ-दिदीबहिनीहरूहो, हामीले तिमीहरूलाई मुखका वचनद्वारा अथवा पत्रद्वारा दिइएका शिक्षाहरूमा अटल रहनू र यसलाई थामिराख्नू।</verse>
				<verse number="16">हाम्रा प्रभु येशू ख्रीष्‍ट आफै, र हाम्रा परमेश्‍वर पिता, जसले हामीलाई प्रेम गर्नुभयो अनि हामीलाई अनन्तको उत्साह र असल आशा उहाँको अनुग्रहद्वारा दिनुभयो,</verse>
				<verse number="17">उहाँले नै तिमीहरूका हृदयलाई उत्साहित र तिमीहरूलाई हरेक असल काम र वचनमा बलियो पारून्।</verse>
			</chapter>
			<chapter number="3">
				<verse number="1">अन्त्यमा दाजुभाइ-दिदीबहिनीहरूहो, हाम्रो लागि प्रार्थना गरिदेओ, यसकारणले कि प्रभुको सन्देश तीव्रतासाथ फैलिओस् र तिमीहरूका माझमा पुगेझैं सबैतिर महिमित भएको होस्।</verse>
				<verse number="2">सबैजना विश्‍वासी हुँदैनन्, त्यसले हामी दुष्‍ट र खराब मानिसहरूको हातबाट उम्कन सकौं भनेर प्रार्थना गरिदेओ।</verse>
				<verse number="3">तर प्रभु विश्‍वासयोग्य हुनुहुन्छ, र उहाँले तिमीहरूलाई सामर्थ्य दिनुहुनेछ र शैतानबाट सुरक्षा गर्नुहुनेछ।</verse>
				<verse number="4">हाम्रा प्रभुमा हामी निश्‍चित छौं, कि हाम्रा आज्ञाहरू तिमीहरूले पालन गरिरहेका छौ र गरी नै रहनेछौ।</verse>
				<verse number="5">प्रभुले तिमीहरूका हृदयलाई परमेश्‍वरको प्रेम र ख्रीष्‍टको धैर्यतामा डोर्‍याऊन्।</verse>
				<verse number="6">हे दाजुभाइ-दिदीबहिनीहरूहो, प्रभु येशू ख्रीष्‍टको नाउँमा, हामी तिमीहरूलाई आज्ञा गर्दर्छौं, कि जो विश्‍वासी अल्छे छ, बाधा पुर्‍याउने गर्छ; र हामीबाट पाएका शिक्षाअनुसार चल्दैन, त्यस्ता हरेक विश्‍वासीबाट अलग बस।</verse>
				<verse number="7">किनकि तिमीहरूले हाम्रो नमुना कसरी लिनुपर्छ, सो तिमीहरू आफैलाई थाहा छ। हामी तिमीहरूसँग हुँदा अल्छे थिएनौं,</verse>
				<verse number="8">न त हामीले सित्तैंमा कसैको खाना नै खायौं। यसको विपरीत हामी तिमीहरू कसैको भार नबनौं भनेर दिनरात कडा परिश्रमका साथ काम गर्‍यौं।</verse>
				<verse number="9">हामीलाई यस्तो सहायता पाउने हक नभएर होइन, तर तिमीहरूले हाम्रो अनुकरण गर्न सक भनेर तिमीहरूका निम्ति हामीले आफूलाई नमुना बनाउन यसो गरेका हौं।</verse>
				<verse number="10">किनकि जब हामी तिमीहरूसँग थियौं, हामीले तिमीहरूलाई यो आज्ञा दिएका थियौं, “यदि कुनै मानिसले काम गर्दैन भने त्यसले नखाओस्।”</verse>
				<verse number="11">तिमीहरूमध्ये केही अल्छे छन्, र बाधा पुर्‍याउने गर्छन् भनी हामी सुन्छौं। तिनीहरू आफै त काम गर्दैनन्, तर अर्काको काममा व्यर्थै हात हाल्छन्।</verse>
				<verse number="12">यस्ता मानिसहरूलाई हामी प्रभु येशू ख्रीष्‍टमा आज्ञा दिन्छौं र विन्ती गर्छौं, कि तिनीहरू व्यवस्थित भएर बसून् र आफ्ना भोजन आफै जुटाऊन्।</verse>
				<verse number="13">अनि दाजुभाइ-दिदीबहिनीहरूहो, तिमीहरू भलाइ गर्नमा कहिल्यै थकित नहोओ।</verse>
				<verse number="14">यदि कसैले यस पत्रमा हामीले लेखेका निर्देशन पालन गर्दैन भने त्यसलाई चिनिराख र तिनीहरूसँग सम्बन्ध नराख, ताकि तिनीहरू आफै शर्ममा परून्।</verse>
				<verse number="15">तापनि तिनीहरूलाई शत्रुजस्तो व्यवहार नगर, तर सङ्गी विश्‍वासीलाई जस्तै तिनीहरूलाई चेतावनी देओ।</verse>
				<verse number="16">अब शान्तिका प्रभु आफैले हर समयमा र हर किसिमले तिमीहरूलाई शान्ति दिऊन्। प्रभु तिमीहरू सबैसित रहिरहून्।</verse>
				<verse number="17">म पावल, आफ्नै हातले यो अभिवादन लेख्दैछु। योचाहिँ मेरा सबै पत्रहरूको प्रमाण हो। यसरी नै म लेख्छु।</verse>
				<verse number="18">हाम्रा प्रभु येशू ख्रीष्‍टको अनुग्रह तिमीहरू सबैसँग रहिरहोस्।</verse>
			</chapter>
		</book>
		<book number="54">
			<chapter number="1">
				<verse number="1">हाम्रा उद्धारकर्ता परमेश्‍वर र हाम्रा आशा ख्रीष्‍ट येशूको आज्ञाअनुसार, ख्रीष्‍ट येशूको प्रेरित पावलबाट,</verse>
				<verse number="2">विश्‍वासमा मेरो साँचो छोरो तिमोथीलाई: परमेश्‍वर पिता र हाम्रा प्रभु ख्रीष्‍ट येशूबाट अनुग्रह, कृपा र शान्ति!</verse>
				<verse number="3">म्यासिडोनिया जाँदा मैले तिमीलाई आग्रह गरेझैं, तिमी एफिससमै बस, र ती मानिसहरू, जसले झूटा शिक्षाहरू सिकाइरहेका छन्; अबदेखि नसिकाओ भनी आज्ञा देऊ।</verse>
				<verse number="4">तिनीहरूले आफ्ना ध्यान दन्त्यकथाहरू र नटुङ्गिने वंशावलीहरूप्रति नदिऊन्। यस्ता कुराहरूले विश्‍वासद्वारा हुने परमेश्‍वरको कामभन्दा शङ्का-उपशङ्कालाई बढावा दिन्छ।</verse>
				<verse number="5">यस आज्ञाको लक्ष्य प्रेम हो, जुन शुद्ध हृदय अनि असल विवेक र निष्कपट विश्‍वासबाट आउँछ।</verse>
				<verse number="6">कतिजना त यीबाट तर्किगएर अर्थविनाका कुराहरूतिर लागेका छन्।</verse>
				<verse number="7">तिनीहरू व्यवस्थाका शिक्षक हुन चाहन्छन्; तर तिनीहरू आफूले बोलेका विषयमा अथवा स्थापना गर्न खोजेका कुरा नै जान्दैनन्।</verse>
				<verse number="8">हामी जान्दछौं, कि कसैले व्यवस्थालाई ठीकसित प्रयोग गर्छ भने यो असल छ।</verse>
				<verse number="9">हामी यो पनि जान्दछौं, कि धर्मीहरूका निम्ति व्यवस्था बनिएको होइन, तर व्यवस्था उलङ्घन गर्नेहरू र विद्रोहीहरूका निम्ति, भक्‍तिहीन र पापीहरूका निम्ति, अपवित्र र नास्तिकहरूका निम्ति, आमाबुबा मार्नेहरूका निम्ति, हत्याराहरूका निम्ति,</verse>
				<verse number="10">अनैतिक सम्बन्ध र समलिङ्गीहरूका निम्ति, मानव-तस्करहरूका निम्ति, झूट बोल्नेहरू र झूटा शपथ खानेहरूका निम्ति, र सत्य विपरीत जुनसुकै कुराहरूका निम्ति। यस्तै मानिसहरूका निम्ति व्यवस्था दिइएको हो।</verse>
				<verse number="11">अनि मलाई सुम्पिएको सत्य सिद्धान्त परमधन्य परमेश्‍वरको महिमित सुसमाचारअनुसार छ।</verse>
				<verse number="12">म हाम्रा ख्रीष्‍ट येशू प्रभुलाई धन्यवाद चढाउँछु, जसले मलाई सक्षम् तुल्याउनुभयो। मलाई विश्‍वासयोग्य ठान्‍नुभयो र उहाँको सेवामा नियुक्‍त गर्नुभयो।</verse>
				<verse number="13">यद्यपि विगतमा म ईश्‍वरनिन्दक, खेदो गर्ने र हिंसा गर्ने व्यक्‍ति थिएँ। ममाथि कृपा गरियो; किनकि मैले ती अज्ञानता र अविश्‍वासमा गरेको थिएँ।</verse>
				<verse number="14">ख्रीष्‍ट येशूमा भएका विश्‍वास र प्रेमका साथ हाम्रा प्रभुको अनुग्रह ममाथि प्रशस्त गरी खन्याइयो।</verse>
				<verse number="15">यो भनाइ विश्‍वासयोग्य र पूर्ण रूपमा ग्रहणयोग्य छ: ख्रीष्‍ट येशू संसारमा पापीहरूलाई बचाउन आउनुभयो। जसमध्ये म सबैभन्दा खराब हुँ।</verse>
				<verse number="16">उहाँमाथि विश्‍वास गर्नेहरू जतिले अनन्त जीवन पाऊन् भनेर एउटा नमुनास्वरूप ख्रीष्‍ट येशूले आफ्नो असीम धैर्य देखाईकन मजस्तो सबैभन्दा पापीमाथि कृपा देखाउनुभयो।</verse>
				<verse number="17">अब अनन्तका राजा, अविनाशी, अदृश्य, एउटै परमेश्‍वरलाई सदा-सर्वदा आदर र महिमा भइरहोस्। आमेन!</verse>
				<verse number="18">हे मेरो छोरो तिमोथी, म तिमीलाई यो आज्ञा दिँदैछु। तिम्रो विषयमा एकपल्ट बोलिएको अगमवाणीअनुसार चलेर असल युद्ध लड्न सक।</verse>
				<verse number="19">विश्‍वास र असल विवेक समातिराख। कतिले यी कुराहरू त्यागेर आफ्ना विश्‍वासको जहाज डुबाइदिएका छन्।</verse>
				<verse number="20">तीमध्ये हुमेनियस र अलेक्जेन्डर हुन्, जसलाई ईश्‍वरनिन्दा नगरून् भनी मैले शैतानको हातमा सुम्पेको छु।</verse>
			</chapter>
			<chapter number="2">
				<verse number="1">यसकारण म आग्रह गर्छु, सबैभन्दा पहिले विन्तीहरू, प्रार्थनाहरू, अन्तर्विन्ती र धन्यवादहरू प्रत्येकका निम्ति चढाइऊन्।</verse>
				<verse number="2">हामीले भक्‍ति र ससम्मान शान्तिपूर्ण अनि चैनको जीवन बिताउन सकौं भनेर राजाहरू र उच्‍च पदमा रहेकाहरूका निम्ति चढाइऊन्।</verse>
				<verse number="3">यो असल हो र हाम्रा मुक्‍तिदाता परमेश्‍वरलाई प्रसन्‍न तुल्याउँछ।</verse>
				<verse number="4">उहाँ सबै मानिसहरू बाँचेका अनि सत्यको ज्ञानमा आएका चाहनुहुन्छ।</verse>
				<verse number="5">किनकि परमेश्‍वर एउटै हुनुहुन्छ; परमेश्‍वर र मानिसहरूका बीचमा एउटै मध्यस्थ हुनुहुन्छ—मानव ख्रीष्‍ट येशू,</verse>
				<verse number="6">जसले सबैका छुटकाराको मोलको निम्ति आफूलाई दिनुभयो, जुन कुराको साक्षी ठीक समयमा दिइयो।</verse>
				<verse number="7">अनि यही उद्देश्यले म एउटा प्रचारक र प्रेरित नियुक्‍त भएँ। म सत्य बोल्दछु र ढाँट्दिनँ; गैरयहूदीहरूलाई विश्‍वास र सत्यताको शिक्षा दिनको निम्ति नियुक्‍त गरिएको छु।</verse>
				<verse number="8">यसकारण सबै ठाउँमा विनाक्रोध र विनाविवाद प्रार्थनामा पुरुषहरूले पवित्र हातहरू उठाऊन् भन्‍ने म चाहन्छु।</verse>
				<verse number="9">त्यसै गरी म चाहन्छु, कि स्त्रीहरूले भद्रता र शिष्‍टतासाथ सुहाउँदो वस्त्र लगाऊन्, केशको बढी सिँगार गरेर, सुन, मोती र महङ्गा वस्त्रहरू पहिरेर होइन।</verse>
				<verse number="10">तर असल कामद्वारा सुसज्जित होऊन्, जुन परमेश्‍वरमा भक्‍ति राखेको भनी दाबी गर्ने स्त्रीहरूलाई सुहाउँछ।</verse>
				<verse number="11">स्त्रीले पूर्ण अधीनतामा बसेर चुपचापसित सिक्नुपर्छ।</verse>
				<verse number="12">म स्त्रीले पुरुषलाई सिकाउने वा अधिकार गर्ने अनुमति दिन्‍नँ; ऊ चुपचाप नै रहोस्।</verse>
				<verse number="13">किनकि पहिला आदम बनाइएका थिए, तब हव्वा।</verse>
				<verse number="14">आदम छलिएका होइनन्, तर स्त्री पो छलिएर पापी भएकी हुन्।</verse>
				<verse number="15">तर स्त्रीहरू बालक जन्मद्वारा बचाइनेछन्; यदि विश्‍वास, प्रेम र भद्रतापूर्ण पवित्रतामा लागिरहिन् भने।</verse>
			</chapter>
			<chapter number="3">
				<verse number="1">यो वचन विश्‍वासयोग्य छ: यदि कसैले अध्यक्ष हुने इच्छा गर्छ भने, उसले असल कामको इच्छा गर्छ।</verse>
				<verse number="2">अब अध्यक्षचाहिँ निर्दोष, एउटै पत्नीका पति, आत्मसंयमी, विवेकी, आदरणीय, पाहुनासत्कार गर्ने, सिकाउन सक्ने हुनुपर्छ।</verse>
				<verse number="3">मद्यपान नगर्ने, झगडालु होइन, तर भद्र, शान्तिप्रिय, धनको लोभ नगर्ने हुनुपर्छ।</verse>
				<verse number="4">तिनी आफ्नो परिवार राम्ररी चलाउन सक्ने, र आफ्ना बालबच्‍चाहरूलाई ससम्मान अधीनतामा राख्नसक्ने हुनुपर्छ।</verse>
				<verse number="5">यदि कसैले आफ्नै परिवार सम्हाल्न सक्दैनन् भने, तिनले परमेश्‍वरको मण्डलीको रेखदेख कसरी गर्न सक्छन् र?</verse>
				<verse number="6">तिनी भर्खर विश्‍वासमा आएको व्यक्‍ति हुनुहुँदैन; नत्र ता तिनी घमण्डले फुलेर शैतानले पाउने न्यायमा पर्नेछन्।</verse>
				<verse number="7">तिनले बाहिरकाहरूका बीच पनि असल नाउँ पाएको हुनुपर्छ, नत्र ता तिनी निन्दित हुनेछन्, र शैतानको पासोमा पर्नेछन्।</verse>
				<verse number="8">यसैगरी सेवकहरू पनि आदर पाउन योग्यका, दुईजिब्रे, मद्यपान नगर्ने, अनि अनुचित लाभ नखोज्ने मानिसहरू हुनुपर्छ।</verse>
				<verse number="9">तिनीहरूले विश्‍वासका गहिरा सत्यहरूलाई शुद्ध विवेकसित कायम राख्नैपर्छ।</verse>
				<verse number="10">पहिले तिनीहरूका जाँच हुनुपर्छ; यदि तिनीहरूका विरुद्धमा केही छैन भने, तिनीहरूले सेवक भएर सेवा गरून्।</verse>
				<verse number="11">त्यसै गरी तिनीहरूका पत्नीहरू पनि आदर पाउन योग्यका, अरूका कुरा नकाट्ने, तर संयमी र हरेक कुरामा विश्‍वासयोग्य हुनुपर्छ।</verse>
				<verse number="12">सेवक एउटै पत्नीका पति; आफ्ना बालबच्‍चाहरू र परिवारको उचित रेखदेख गर्न सक्ने हुनुपर्छ।</verse>
				<verse number="13">जस-जसले राम्ररी सेवा गरेका छन्, तिनीहरूले उत्तम प्रतिष्‍ठा र ख्रीष्‍ट येशूमा भएका तिनीहरूका विश्‍वासमा महान् निश्‍चयता पाउनेछन्।</verse>
				<verse number="14">म तिमीकहाँ चाँडै आउने आशा राख्दै यी उपदेशहरू तिमीलाई लेखिरहेछु।</verse>
				<verse number="15">यदि म आउन ढिलो भएँ भने पनि, परमेश्‍वरको परिवार जुनचाहिँ सत्यको जग र खाँबो अर्थात् जिउँदो परमेश्‍वरको मण्डली हो, त्यसमा मानिसहरूले कसरी चल्नुपर्छ भनी तिमीले जान्‍न सक।</verse>
				<verse number="16">विनाशङ्का यो भन्‍न सकिन्छ, कि भक्‍तिको रहस्य महान् छ: उहाँ मानिसको शरीर भएर देखा पर्नुभयो, पवित्र आत्मामा धर्मी ठहरिनुभयो, स्वर्गदूतहरूद्वारा देखिनुभयो, सबै मानिसहरूका बीचमा प्रचारिनुभयो, संसारमा विश्‍वास गरिनुभयो, महिमामा माथि उठाइनुभयो।</verse>
			</chapter>
			<chapter number="4">
				<verse number="1">पवित्र आत्माले प्रष्‍ट गरी भन्‍नुहुन्छ: पछि आउने दिनहरूमा केही मानिसहरूले विश्‍वासलाई त्याग्नेछन्, बहकाउने आत्माहरू र भूतप्रेतहरूका शिक्षाको पछि लाग्नेछन्।</verse>
				<verse number="2">यस्ता शिक्षाहरू छलकपट गर्ने झूटा व्यक्‍तिहरूद्वारा आउनेछन्, जसका विवेक तातो फलामले डामेझैं हुन्छ।</verse>
				<verse number="3">तिनीहरूले मानिसहरूलाई विवाह गर्न मनाही गर्छन् र केही भोजनहरूबाट अलग रहनू भन्‍ने आदेश दिन्छन्, जुन विश्‍वास गर्नेहरू अनि सत्य जान्‍नेहरूले धन्यवादसाथ ग्रहण गरून् भनी परमेश्‍वरले सृष्‍टि गर्नुभयो।</verse>
				<verse number="4">किनकि परमेश्‍वरले सृष्‍टि गर्नुभएको सबै थोक असल छन्, र धन्यवादसाथ स्वीकार गरियो भने कुनै थोक पनि तिरस्कार गरिनुपर्दैन।</verse>
				<verse number="5">किनकि यो परमेश्‍वरको वचन र प्रार्थनाद्वारा शुद्ध पारिएको हुन्छ।</verse>
				<verse number="6">यदि तिमीले यी कुराहरू दाजुभाइ-दिदीबहिनीहरूलाई देखाइदियौ भने, तिमी विश्‍वासको सत्यतामा हुर्काइएको र उचित शिक्षा पछ्याउने ख्रीष्‍ट येशूका असल सेवक हुनेछौ।</verse>
				<verse number="7">भक्‍तिहीन र काल्पनिक दन्त्यकथाहरूदेखि अलग बस। बरु आफूलाई भक्‍तिको मानिस हुने तालिम देऊ।</verse>
				<verse number="8">किनकि शारीरिक तालिम केही मूल्यको मात्र हुन्छ, तर ईश्‍वर भक्‍ति त हर किसिमले लाभदायक हुन्छ। यो वर्तमान जीवन र आउने जीवन दुवैका निम्ति उपयोगी हुन्छ।</verse>
				<verse number="9">यो भनाइ विश्‍वासयोग्य छ, जसलाई पूर्ण रूपले स्वीकार गर्न सकिन्छ।</verse>
				<verse number="10">हामीले परिश्रम र संघर्ष गर्नुको कारण यो हो कि हाम्रो आफ्नो आशा जीवित परमेश्‍वरमाथि राखेका छौं; जो सबै मानिसहरू, विशेष गरी उहाँमाथि विश्‍वास गर्नेहरूका मुक्‍तिदाता हुनुहुन्छ।</verse>
				<verse number="11">यिनै कुराहरूलाई आज्ञा दिँदै शिक्षा देऊ।</verse>
				<verse number="12">तिमी जवान भएकोमा कसैले पनि तिमीलाई तुच्छ दृष्‍टिले नहेरोस्, तर वचनमा, जीवनमा, प्रेममा, विश्‍वासमा र शुद्धतामा विश्‍वासीहरूको लागि उदाहरण बन।</verse>
				<verse number="13">म नआएसम्म सबैको सामुन्‍ने पवित्र धर्मशास्त्र पढ्ने काममा, प्रचारमा र शिक्षामा आफूलाई सुम्पिदेऊ।</verse>
				<verse number="14">मण्डलीका प्रधानहरूले तिमीमाथि हात राख्दा अगमवाणीद्वारा तिमीलाई प्राप्‍त भएको वरदानको अवहेलना नगर।</verse>
				<verse number="15">यी विषयहरूमा परिश्रमी बनेर आफूलाई सम्पूर्ण रूपले दिइहाल, र सबैले तिम्रो प्रगति देखून्।</verse>
				<verse number="16">तिम्रो जीवन र शिक्षामा ज्यादै ध्यान देऊ। यी कुराहरूमा खुरन्धार लागिरह; किनकि यसो गर्नाले तिमीले आफूलाई र सुन्‍नेहरूलाई समेत बचाउनेछौ।</verse>
			</chapter>
			<chapter number="5">
				<verse number="1">वृद्ध मानिसलाई नहप्काऊ, तर तिनलाई बुबाझैं ठानी राम्ररी सम्झाऊ। आफूभन्दा सानाहरूलाई भाइझैं व्यवहार गर।</verse>
				<verse number="2">वृद्ध स्त्रीहरूलाई आमाझैं, र युवतीहरूलाई सम्पूर्ण पवित्रतामा बहिनीझैं व्यवहार गर।</verse>
				<verse number="3">जुन विधवाहरू साँच्‍चै खाँचोमा छन्, तिनीहरूलाई उचित सहायता गर।</verse>
				<verse number="4">तर यदि कुनै विधवाका छोराछोरी वा नातिनातिनाहरू छन् भने तिनीहरूले सर्वप्रथम आफ्ना परिवारप्रति धार्मिक कर्तव्य पालन गर्न सिकून्; र आफ्ना आमाबुबा र बाजे-बज्यैप्रति उपकारको ऋण चुकाऊन्। किनकि यो परमेश्‍वरको दृष्‍टिमा मनपर्दो छ।</verse>
				<verse number="5">साँच्‍चै खाँचोमा परेकी विधवा, जो एकलै छिन्, तिनी परमेश्‍वरमा आफ्नो आशा राख्तछिन्, र परमेश्‍वरसित सहायता माग्दै दिनरात प्रार्थनामा लागिरहन्छिन्।</verse>
				<verse number="6">तर सुख-विलासमा मस्त रहने विधवा जिउँदै मरेतुल्य हो।</verse>
				<verse number="7">मानिसहरूलाई यी आज्ञाहरू देऊ, तिनीहरू दोषरहित होऊन्।</verse>
				<verse number="8">यदि कसैले आफन्तहरूको, खासगरी आफ्नै परिवारको खाँचो पूरा गर्दैन भने, त्यसले विश्‍वासलाई इन्कार गरेको छ, र त्यो अविश्‍वासीभन्दा खराब हुन्छ।</verse>
				<verse number="9">कुनै विधवाको उमेर साठी वर्ष माथिकी छैनन्, र आफ्नो पतिप्रति इमानदार छैनन् भने तिनको नाउँ विधवाहरूका सूचीमा नराख।</verse>
				<verse number="10">तर असल कामहरूका लागि प्रसिद्ध भएकी, छोराछोरीहरूलाई ठीकसित हुर्काउने, पाहुनासत्कार गर्ने, प्रभुका सेवकहरूका पाउ धुने, विपत्तिमा परेकाहरूलाई सहायता दिने, र आफूलाई सबै किसिमका असल कामहरूमा संलग्न राख्नेको नाउँ मात्र राख।</verse>
				<verse number="11">तर तरुणी विधवाहरूका नाउँ त यस्तो सूचीमा नराख; किनकि जब तिनीहरूका कामुक इच्छाहरूले ख्रीष्‍टप्रतिको तिनीहरूका समर्पणलाई जित्छ, तब तिनीहरूले विवाह गर्ने इच्छा गर्नेछन्।</verse>
				<verse number="12">यसरी तिनीहरूले आफ्ना पहिलेका प्रतिज्ञा भङ्ग गरेर आफूमाथि न्याय ल्याउँछन्।</verse>
				<verse number="13">यसबाहेक तिनीहरू अरूको घर-घरमा घुमिहिँड्दै अल्छे हुन सिक्छन्। अल्छे हुने मात्र होइन, तर कुरौटे, अरूको काममा हात हाल्ने र बोल्न नहुने कुराहरू बोल्नेहरू हुन्छन्।</verse>
				<verse number="14">यसकारण म तरुणी विधवाहरूलाई विवाह गर्ने, बालबच्‍चा जन्माउने, आफ्ना घर सम्हाल्ने, र विरोधीलाई आफ्नो बदनामको मौका नदिने होऊन् भन्‍ने सल्‍लाह दिन्छु।</verse>
				<verse number="15">किनकि कतिपय त तर्किगएर शैतानलाई पछ्याउन थालिसकेका छन्।</verse>
				<verse number="16">यदि कुनै विश्‍वासी स्त्रीसँग आश्रित भएका विधवाहरू छन् भने, मण्डलीमाथि भार नपरोस् भनेर तिनीहरूलाई उसले निरन्तर सहायता दिनुपर्छ, ताकि मण्डलीले साँच्‍चै खाँचोमा परेका विधवाहरूलाई सहायता पुर्‍याउन सकोस्।</verse>
				<verse number="17">मण्डलीको असल रेखदेख गर्ने प्रधानहरूलाई उचित ज्याला दिइनुपर्छ, खासगरी तिनीहरू, जो प्रचार गर्ने र शिक्षा दिने काम गर्दछन्।</verse>
				<verse number="18">किनकि पवित्र धर्मशास्त्रले भन्छ, “दाइँ गर्ने गोरुको मुखमा मोहोलो नलगाउनू,” र “खेताला आफ्नो ज्यालाको योग्य हुन्छ।”</verse>
				<verse number="19">दुई वा तीन साक्षीहरू नभएसम्म मण्डली प्रधानका विरुद्धमा लगाइएका अभियोग ग्रहण नगर्नू।</verse>
				<verse number="20">तर पाप गर्ने मण्डलीका प्रधानहरूलाई सबैका सामु हप्काऊ, ताकि अरूहरूले पनि चेतावनी पाउन सकून्।</verse>
				<verse number="21">परमेश्‍वर, ख्रीष्‍ट येशू र चुनिएका स्वर्गदूतहरूलाई साक्षी राखेर म तिमीलाई कडा आज्ञा दिन्छु: तिमीले यी नियमहरू विनापक्षपात पालन गर, र पूर्वाग्रही भएर केही पनि नगर।</verse>
				<verse number="22">कुनै व्यक्‍तिलाई मण्डली प्रधान नियुक्‍त गर्न हतार नगर। अरूको पापमा सहभागी नहोऊ। आफूलाई शुद्ध राख।</verse>
				<verse number="23">तिम्रो पेटका लागि र घरी-घरी भइरहने बिमारीहरूले गर्दा अलि-अलि दाखमद्य पिउने गर।</verse>
				<verse number="24">कति मानिसहरूका पापहरू तिनीहरूका सामुन्‍ने राखिएका न्यायमा पुग्ने गरी प्रत्यक्ष हुन्छन्, अरूहरूका पापहरू त पछि मात्र देखिन्छन्।</verse>
				<verse number="25">यसरी नै असल कामहरू प्रत्यक्ष हुन्छन्; र गुप्‍तमा गरिएका असल कामहरू प्रत्यक्ष हुँदैनन्, र सधैंका लागि लुक्न सक्दैनन्।</verse>
			</chapter>
			<chapter number="6">
				<verse number="1">दासत्वको जुवामुनि हुनेहरू, ती सबैले आ-आफ्ना मालिकहरू पूर्ण आदरका योग्य छन् भनी ठानून्; ताकि परमेश्‍वरको नाउँ र शिक्षाको बदनाम नहोस्।</verse>
				<verse number="2">जसका मालिकहरू विश्‍वासी छन्; तिनीहरूले ती मालिकहरू विश्‍वासमा सङ्गी विश्‍वासीहरू हुन् भनेर अनादर नगरून्, बरु तिनीहरूका सेवाबाट लाभहरू उठाउने विश्‍वासी नै हुन्; अनि तिनीहरूप्रति प्रिय छन् र तिनीहरूका भलो चिताउँछन् भनेर तिनीहरूका सेवा अझ राम्रोसँग गरून्। यी कुराहरू तिमीले सिकाउनू र आग्रह गर्नू।</verse>
				<verse number="3">यदि कसैले हाम्रोभन्दा भिन्‍नै शिक्षा सिकाउँछन्, र हाम्रा प्रभु येशू ख्रीष्‍टका उचित वचन र भक्‍तिअनुसारका शिक्षासित सहमत हुँदैन भने,</verse>
				<verse number="4">ती घमण्डले फुलिएका हुन्छन् र केही पनि जानेका हुँदैनन्, तर तिनीहरूलाई विवादहरू गर्ने मनोरोग लागेको हुन्छ, र यस्ता शब्दहरूका बारेमा झगडा गर्छन्; जसले डाह, कलह, बदनाम र खराब शङ्काहरू उत्पन्‍न गराउँछन्,</verse>
				<verse number="5">र बुद्धि भ्रष्‍ट भएका र सत्यबाट अलग भएका मानिसहरूका माझमा कचिङ्गल उठाउँछन्; अनि भक्‍तिचाहिँ लाभको साधन हो भनी तिनीहरू ठान्छन्।</verse>
				<verse number="6">तर सन्तुष्‍टता सहितको भक्‍ति नै ठूलो लाभ हो।</verse>
				<verse number="7">किनकि हामीले यस संसारमा न केही ल्यायौं, न त यसबाट केही लिएर जानेछौं।</verse>
				<verse number="8">तर यदि हामीसित खानेकुरा र लाउने कुराहरू छन् भने, हामी त्यसैमा सन्तुष्‍ट रहन सक्नुपर्छ।</verse>
				<verse number="9">जो धनी हुन चाहन्छन्, तिनीहरू परीक्षा र पासोमा फस्छन्, अनि धेरै मूर्ख र हानिकारक इच्छाहरूमा फस्छन्, जसले मानिसहरूलाई बरबादी र सर्वनाशमा डुबाउँछन्।</verse>
				<verse number="10">किनकि रुपियाँपैसाप्रतिको प्रेम नै सबै खराबीको जरा हो। कति मानिसहरू रुपियाँपैसाको लोभमा परेर विश्‍वासबाट पछि हटेका छन्, र धेरै पीडाहरूले आफूलाई छेंडेका छन्।</verse>
				<verse number="11">तर हे परमेश्‍वरका मानिस, तिमी यी सबै कुराहरूबाट अलग बस, र धार्मिकता, भक्‍ति, विश्‍वास, प्रेम, सहनशीलता र नम्रताको पछि लाग।</verse>
				<verse number="12">विश्‍वासको उत्तम लडाइँ लड। अनन्त जीवन पक्रिराख। यसैमा तिमीलाई बोलावट भएको थियो, जब तिमीले धेरै साक्षीहरूका उपस्थितिमा तिम्रो विश्‍वासको असल साक्षी दिएका थियौ।</verse>
				<verse number="13">प्रत्येकलाई जीवन दिनुहुने परमेश्‍वर र पन्तियस पिलातसको सामु असल विश्‍वासको गवाही दिनुहुने ख्रीष्‍ट येशूको दृष्‍टिमा, म तिमीलाई यो आदेश दिन्छु, कि</verse>
				<verse number="14">प्रभु येशू ख्रीष्‍टको दोस्रो आगमनसम्म यस आज्ञालाई दागविना र दोषविना राख।</verse>
				<verse number="15">जसलाई परमेश्‍वरले आफ्नै समयमा प्रकट गर्नुहुनेछ। परमेश्‍वर, परमधन्य र एक मात्र शासक, राजाहरूका राजा तथा प्रभुहरूका प्रभु हुनुहुन्छ।</verse>
				<verse number="16">उहाँ मात्र अमर हुनुहुन्छ, र उहाँ त्यस ज्योतिमा वास गर्नुहुन्छ, जसको नजिक कोही पनि जान सक्दैन। उहाँलाई कुनै मानिसले कहिल्यै देखेको छैन, न त देख्न नै सक्छ। उहाँको नै महिमा र सामर्थ्य सदा-सर्वदा रहोस्। आमेन!</verse>
				<verse number="17">वर्तमान संसारमा भएका धनीहरूलाई घमण्डी नहोऊन्, र आफ्नो आशा अनिश्‍चित धनसम्पत्तिमा होइन, तर हाम्रो उपभोगको निम्ति प्रत्येक थोक प्रशस्तसित दिनुहुने परमेश्‍वरमा लगाऊन् भनी आज्ञा देऊ।</verse>
				<verse number="18">तिनीहरूले असल गरून्, असल कामहरूमा धनी होऊन्, र उदार चित्तले बाँडचुँड गर्नेहरू होऊन् भनी आज्ञा देऊ।</verse>
				<verse number="19">यसरी नै तिनीहरूले आउने युगको लागि असल जगको रूपमा आफ्नै लागि सम्पत्ति थुपार्नेछन्, र तिनीहरूले त्यो जीवनलाई पक्रिराखून्, जो साँच्‍चै नै आउने युगको जीवन हो।</verse>
				<verse number="20">हे तिमोथी, तिमीलाई जे सुम्पिएको छ, त्यसलाई सुरक्षित राख। भक्‍तिहीन गन्थन र विरोधपूर्ण विचारहरू, जसलाई झूटो रूपमा ज्ञान भनिन्छ, त्यसबाट अलग बस।</verse>
				<verse number="21">यस्ता कुराहरूलाई स्वीकारेर कति त आफ्नो मूल विश्‍वासबाट तर्किगएका छन्। तिमीहरू सबैसँग अनुग्रह रहोस्।</verse>
			</chapter>
		</book>
		<book number="55">
			<chapter number="1">
				<verse number="1">ख्रीष्‍ट येशूमा भएको जीवनको प्रतिज्ञाअनुसार, परमेश्‍वरको इच्छाद्वारा ख्रीष्‍ट येशूका प्रेरित पावलबाट,</verse>
				<verse number="2">मेरो प्यारो छोरो तिमोथीलाई: परमेश्‍वर पिता र हाम्रा प्रभु ख्रीष्‍ट येशूबाट अनुग्रह, कृपा र शान्ति!</verse>
				<verse number="3">जब म रातदिन प्रार्थनाहरूमा निरन्तर तिमीलाई सम्झन्छु, तब म परमेश्‍वरलाई धन्यवाद दिन्छु; जसको सेवा मेरा पुर्खाहरूले गरेझैं म शुद्ध विवेकले गर्दछु।</verse>
				<verse number="4">तिम्रा आँसुहरू सम्झिदै, तिमीलाई भेट्ने उत्कट इच्छा गर्दछु, ताकि म आनन्दले पूर्ण हुन सकूँ।</verse>
				<verse number="5">मलाई तिम्रो निष्कपट विश्‍वासको सम्झना हुन्छ, जुन पहिले तिम्री बज्यै लोइस र तिम्री आमा युनिसमा थियो। यो विश्‍वास अब तिमीमा पनि छ भनेर म निश्‍चित छु।</verse>
				<verse number="6">यसकारण मैले तिमीमाथि हात राखेर प्रार्थना गर्दा तिमीले पाएको परमेश्‍वरको वरदानलाई बल्दो पार्नलाई म तिमीलाई सम्झना गराउँछु।</verse>
				<verse number="7">किनकि परमेश्‍वरले हामीलाई डरको आत्मा होइन, तर शक्‍ति, प्रेम र आत्मसंयमताको आत्मा दिनुभएको छ।</verse>
				<verse number="8">यसकारण हाम्रा प्रभुको साक्षी दिन नशर्माऊ, न त उहाँको कैदी, मेरो विषयमा नै; तर सुसमाचारका लागि कष्‍टमा परमेश्‍वरको शक्‍तिद्वारा मसँग सहभागी होऊ।</verse>
				<verse number="9">उहाँले हामीलाई बचाउनुभएको छ, र पवित्र जीवन जिउनको लागि बोलाउनुभएको छ; हामीले गरेका कामका आधारमा होइन, तर उहाँको आफ्नै उद्देश्य र अनुग्रहको कारणले हो। यो अनुग्रह हामीलाई समयको सुरुभन्दा अघिदेखि नै ख्रीष्‍ट येशूमा दिइएको थियो।</verse>
				<verse number="10">तर अब हाम्रा मुक्‍तिदाता ख्रीष्‍ट येशूको प्रकटद्वारा यो प्रकाशमा ल्याइएको छ। उहाँले मृत्युलाई नाश पार्नुभयो, अनि सुसमाचारद्वारा जीवन र अमरतालाई प्रकाशमा ल्याउनुभयो।</verse>
				<verse number="11">अनि यही सुसमाचारको लागि म एक प्रचारक, प्रेरित र शिक्षकको रूपमा नियुक्‍त गरिएको छु।</verse>
				<verse number="12">यसकारण मैले यी कष्‍टहरू भोगिरहेको छु, तरै पनि म शर्माउँदिनँ। किनकि मैले कसमाथि विश्‍वास राखेको छु, सो म जान्दछु, र त्यस दिनसम्मको लागि मैले उहाँलाई जे सुम्पेको छु, उहाँले त्यो सुरक्षित राख्नुहुनेछ भनी म निश्‍चित छु।</verse>
				<verse number="13">तिमीले मबाट सुनेका सत्य शिक्षालाई ख्रीष्‍ट येशूमा विश्‍वास र प्रेमसाथ नमुनाको रूपमा पक्रिराख।</verse>
				<verse number="14">हामीमा वास गर्नुहुने पवित्र आत्माको सहायताद्वारा तिमीलाई सुम्पिएको सत्य वचन सुरक्षित राख।</verse>
				<verse number="15">तिमीलाई थाहै छ, कि एशिया प्रान्तमा हुने हरेकले मलाई त्यागिदिएका छन्, जसमा फुगेलस र हर्मोगेनस पनि हुन्।</verse>
				<verse number="16">प्रभुले ओनेसिफरसका परिवारमाथि कृपा देखाऊन्, किनकि तिनले मलाई घरी-घरी हौसला दिन्थे, र तिनी मेरो बन्धनको शर्म मान्दैनथे।</verse>
				<verse number="17">तर जब तिनी रोममा आए, मलाई नभेटुन्जेल परिश्रमसाथ मेरो खोजी गरे।</verse>
				<verse number="18">त्यस दिन प्रभुले आफ्नो कृपा तिनलाई प्रदान गरून्! तिनले मलाई एफिससमा गरेका सहायताहरू तिमीलाई राम्ररी थाहै छ।</verse>
			</chapter>
			<chapter number="2">
				<verse number="1">यसकारण तिमी, मेरो छोरा, ख्रीष्‍ट येशूमा भएको अनुग्रहमा बलियो होऊ।</verse>
				<verse number="2">मबाट तिमीले धेरै साक्षीहरूका उपस्थितिमा सुनेका शिक्षाहरू यस्ता विश्‍वासयोग्य मानिसहरूलाई सुम्पिदेऊ, जो अरूहरूलाई पनि सिकाउन सक्ने योग्यका छन्।</verse>
				<verse number="3">ख्रीष्‍ट येशूका असल सिपाहीझैं मसँग कष्‍ट भोग।</verse>
				<verse number="4">सिपाहीझैं युद्ध गर्नेले आफूलाई सामान्य नागरिकसरह जीवनका झन्झटहरूमा अलमल्याउँदैन, तर उसले आफ्नो हाकिमलाई प्रसन्‍न पार्न चाहन्छ।</verse>
				<verse number="5">यसैगरी, खेलमा भाग लिनेले पनि नियमबमोजिम नखेली विजेताको मुकुट पाउँदैन।</verse>
				<verse number="6">परिश्रम गर्ने किसानले नै पहिला अन्‍नको हिस्सा पाउनुपर्छ।</verse>
				<verse number="7">मैले जे भनिरहेको छु, त्यसमा ध्यान देऊ; किनकि प्रभुले यी सबैमा तिमीलाई समझ दिनुहुनेछ।</verse>
				<verse number="8">मरेकाहरूबाट जीवित पारिनुभएको दाविदको वंश, येशू ख्रीष्‍टलाई सम्झ। मैलै प्रचार गर्ने सुसमाचार यही हो।</verse>
				<verse number="9">यसै सुसमाचारका लागि म अपराधीझैं साङ्लोले बाँधिने सम्मको कष्‍ट भोगिरहेछु; तर परमेश्‍वरको वचनलाई त साङ्लोले बाँध्न सकिँदैन।</verse>
				<verse number="10">यसकारण परमेश्‍वरले चुन्‍नुभएका मानिसहरूका निम्ति, ख्रीष्‍ट येशूमा भएको अनन्त महिमासितको मुक्‍ति पाऊन् भनेर म हरेक कुरा सहन्छु।</verse>
				<verse number="11">यो भनाइ विश्‍वासयोग्य छ: यदि हामी उहाँसित मर्‍यौं भने, हामी पनि उहाँसित जिउनेछौं,</verse>
				<verse number="12">यदि हामीले सह्‍यौं भने, हामी पनि उहाँसित राज्य गर्नेछौं। यदि हामीले उहाँलाई त्याग्यौं भने, उहाँले पनि हामीलाई त्याग्नुहुनेछ,</verse>
				<verse number="13">यदि हामी विश्‍वासरहित छौं भने, उहाँ विश्‍वासयोग्य रहिरहनुहुनेछ, किनकि उहाँ आफ्नो सत्य स्वभावको विरुद्ध जान सक्नुहुन्‍न।</verse>
				<verse number="14">परमेश्‍वरका मानिसहरूलाई यी कुराहरूका विषयमा स्मरण गराइरहनू! परमेश्‍वरको उपस्थितिमा तिनीहरूलाई चेतावनी देऊ, तिनीहरू शब्दहरूको विषयमा तर्कवितर्क नगरून्, किनकि यसबाट केही फाइदा हुँदैन, तर सुन्‍नेहरूलाई नोक्सानी मात्र पुर्‍याउँछ।</verse>
				<verse number="15">आफूलाई परमेश्‍वरको सामु ग्रहणयोग्य तुल्याउने भरमग्दूर प्रयत्‍न गर; एउटा शर्माउन नपर्ने कामदारजस्तै, जसले सत्यको वचनलाई ठीक-ठीकसित प्रयोग गर्दछ।</verse>
				<verse number="16">भक्‍तिहीन र मूर्ख बकबकदेखि अलग बस; किनकि यसमा लागिरहनेहरू अझ बढी भक्‍तिहीन हुँदै जानेछन्।</verse>
				<verse number="17">तिनीहरूका शिक्षा कुहुँदै गएको घाउझैं फैलिन्छ। यस्ताहरूमध्ये हुमेनियस र फिलेतस हुन्,</verse>
				<verse number="18">जो सत्यतादेखि बरालिएका छन्। तिनीहरूले मृतकहरूका पुनर्जीवित भइसकेको छ भनेर कतिपयको विश्‍वासलाई उल्टाइदिन्छन्।</verse>
				<verse number="19">तैपनि परमेश्‍वरको जग दृढपूर्वक खडा नै रहन्छ; जसमा यस्ता अक्षरहरूले मोहर लगाइएको छ: “प्रभुले तिनीहरूलाई चिन्‍नुहुन्छ, जो उहाँका आफ्नाहरू हुन्,” र “प्रभुको नाउँ स्वीकार गर्ने हरेक जन दुष्‍टताबाट अलग हुनैपर्छ।”</verse>
				<verse number="20">एउटा सम्पन्‍न घरमा सुन र चाँदीका भाँडाहरू मात्र हुँदैनन्, तर काठ र माटाका पनि हुन्छन्; कुनै भाँडो विशेष कामको लागि, अनि कुनैचाहिँ सामान्य कामको लागि प्रयोग गरिन्छ।</verse>
				<verse number="21">यदि कुनै मानिसले आफूलाई यस्ता आदरहीन कामहरूबाट शुद्ध राख्दछ भने, त्यो आदरका कामहरूका लागि एउटा पात्र बन्‍नेछ; र त्यो अलग गरिएको, र मालिकको निम्ति उपयोगी अनि हरेक असल काम गर्नमा तत्पर हुनेछ।</verse>
				<verse number="22">यसकारण जवानीका अभिलाषाहरूबाट भाग, र शुद्ध हृदयले प्रभुको नाउँ लिनेहरूसित धार्मिकता, विश्‍वास, प्रेम र शान्तिको पछि लाग।</verse>
				<verse number="23">मूर्खता तथा अज्ञानतापूर्ण विवादहरूबाट अलग बस; किनकि तिमी जान्दछौ यस्ता कुराहरूले झगडाहरू मात्र उत्पन्‍न गराउँछन्।</verse>
				<verse number="24">प्रभुको सेवकले झगडा गर्नैहुँदैन, तर हरेकप्रति दयालु, निपूर्ण रूपमा सिकाउन सक्ने र सहनशील हुनुपर्छ।</verse>
				<verse number="25">आफ्ना विरोधीहरूलाई तिनले नम्रतासाथ सम्झाउनुपर्छ; यो आशामा परमेश्‍वरले तिनीहरूका हृदय परिवर्तन गरून् र सत्यताको ज्ञानमा अगुवाइ गरून्;</verse>
				<verse number="26">र तिनीहरू चेतना पाऊन् र शैतानको पासोबाट उम्कन सकून्, जसमा शैतानले तिनीहरूलाई त्यसको इच्छा पूरा गर्नलाई कैदी बनाएका छन्।</verse>
			</chapter>
			<chapter number="3">
				<verse number="1">तर यो याद राख! अन्तिम दिनहरूमा डरलाग्दो समयहरू हुनेछन्।</verse>
				<verse number="2">मानिसहरू आफूलाई मात्र प्रेम गर्ने, रुपियाँपैसाको मोह गर्ने, शेखी, घमण्डी, दुर्व्यवहार गर्ने, आमाबुबाका आज्ञा नमान्‍ने, बैगुनी, अपवित्र,</verse>
				<verse number="3">प्रेमविहीन, क्षमारहित, अर्कालाई दोष लगाउने, आत्मसंयम नभएका, निर्दयी, असल कुरा मन नपराउने,</verse>
				<verse number="4">विश्‍वासघाती, लापरवाही, अहङ्कारले फुलिएका, परमेश्‍वरलाई भन्दा सुख-विलासलाई रुचाउने,</verse>
				<verse number="5">भक्‍तिको भेष त लिने, तर यसको शक्‍तिलाई इन्कार गर्नेहरू हुनेछन्। यस्ता मानिसहरूबाट अलग रहनू।</verse>
				<verse number="6">यिनीहरू यस्ता मानिसहरू हुन्, जो अर्काका घरहरूमा सुटुक्‍क पसेर, पापहरूले थिचिएका र सबै किसिमका दुष्‍ट इच्छाहरूले शासन गरेका, नैतिकरूपमा कमजोर भएका स्त्रीहरूलाई लोभ्याउँछन्।</verse>
				<verse number="7">यस्ता स्त्रीहरू सधैं सिक्छन्, तर कहिल्यै पनि सत्यतालाई बुझ्न सक्षम् हुँदैनन्।</verse>
				<verse number="8">जसरी यान्‍नेस र याम्ब्रेसले मोशाको विरोध गरेका थिए, त्यसरी नै यी मानिसहरूले पनि सत्यको विरोध गर्छन्। यिनीहरूको बुद्धि भ्रष्‍ट भएको हुन्छ, र विश्‍वासमा साँचो हुँदैनन्।</verse>
				<verse number="9">तर यान्‍नेस र याम्ब्रेसका मूर्खता सबैमा प्रकट भएझैं, यिनीहरूको मूर्खता पनि सबैमा प्रकट हुनेछ, र धेरै टिक्न सक्नेछैनन्।</verse>
				<verse number="10">तर तिमीलाई त मेरो शिक्षा, मेरो जीवनको तरिका, मेरो उद्देश्य, विश्‍वास, धीरज, प्रेम, सहनशीलता,</verse>
				<verse number="11">सतावटहरू, कष्‍टहरू—एन्टिओखियामा, आइकोनियममा र लुस्त्रामा ममाथि जे-जे घटना घटेका थिए; र मैले सहेका के कस्ता सतावटहरू थिए, यी सबै विषयमा थाहा छ। तरै पनि परमेश्‍वरले मलाई ती सबैबाट छुटकारा दिनुभयो।</verse>
				<verse number="12">वास्तवमा हरेक जसले ख्रीष्‍ट येशूमा भक्‍तिपूर्ण जीवन जिउन चाहन्छ, ऊ त सतावटमा पर्ने नै छ।</verse>
				<verse number="13">जब कि दुष्‍ट मानिसहरू र ठगाहाहरू, ठग्दै र ठगिँदै झन् खराब हुँदै जानेछन्।</verse>
				<verse number="14">तर तिमीचाहिँ आफूले सिकेका शिक्षा, जसमा तिमी विश्‍वस्त भएका छौ, त्यसैमा लागिरह। तिमी जान्दछौ, ती सत्य हुन् र तिमीलाई सिकाउनेहरू भरोसायोग्य छन्।</verse>
				<verse number="15">तिमीले त बालककालदेखि नै पवित्र धर्मशास्त्र जानेका छौ, जसले ख्रीष्‍ट येशूमा भएको विश्‍वासद्वारा पाइने मुक्‍तिमा डोर्‍याउने ज्ञान दिन सक्षम् छ।</verse>
				<verse number="16">सम्पूर्ण पवित्र धर्मशास्त्र परमेश्‍वरको सास-फुकाइबाट हो, र यो सिकाउन, हप्काउन, सच्याउन र धार्मिकताको तालिम दिनलाई उपयोगी हुन्छ।</verse>
				<verse number="17">जसद्वारा परमेश्‍वरको जन हरेक सुकर्मको लागि निपुण भएर सिद्ध भएको होस्।</verse>
			</chapter>
			<chapter number="4">
				<verse number="1">परमेश्‍वरको र जिउँदा तथा मरेकाहरूका न्याय गर्नुहुने ख्रीष्‍ट येशूको उपस्थितिमा, जसले जिउँदा र मरेकाहरूको न्याय गर्नुहुनेछ, अनि उहाँको पुनरागमन र उहाँको राज्यलाई ध्यानमा राखेर, म तिमीलाई यो आदेश दिन्छु:</verse>
				<verse number="2">वचन प्रचार गर, समय र बेसमयमा तयार भइबस, असीम धैर्यता र होसियारपूर्ण शिक्षासहित सुधार गर्दै हप्काऊ, हौसला देऊ।</verse>
				<verse number="3">किनकि यस्तो समय आउनेछ, जब मानिसहरू साँचो शिक्षालाई नसहने हुनेछन्, यसको सट्टा तिनीहरूले आफ्नै इच्छा पूरा गर्नलाई आफ्ना निम्ति शिक्षकहरू थुपार्नेछन्; जसले तिनीहरूका चिलाउने कानले सुन्‍न चाहेका कुराहरू भन्‍नेछन्।</verse>
				<verse number="4">तिनीहरूले आफ्ना कानहरू सत्यताबाट फर्काएर दन्त्यकथाहरूतिर लगाउनेछन्।</verse>
				<verse number="5">तर तिमीचाहिँ हरेक अवस्थामा आत्मसंयम होऊ, कष्‍ट भोग, प्रचारकको काम गर, र आफ्नो सेवाका सबै कामहरू पूरा गर।</verse>
				<verse number="6">किनकि म अर्घबलिझैं चढाइन लागेको छु, र मेरो बिदाको बेला आइसकेको छ।</verse>
				<verse number="7">मैले उत्तम लडाइँ लडेको छु, मैले आफ्नो दौड सिद्ध्याएको छु, र मैले विश्‍वासलाई जोगाइ राखेको छु।</verse>
				<verse number="8">अब मेरो निम्ति धार्मिकताको मुकुट राखिएको छ, जुन धार्मिक न्यायकर्ता प्रभुले मलाई त्यस दिन दिनुहुनेछ—मलाई मात्र होइन, तर उहाँको दोस्रो आगमनको प्रतीक्षा गरिरहने सबैलाई पनि दिनुहुनेछ।</verse>
				<verse number="9">मकहाँ चाँडै आउने भरमग्दूर प्रयत्‍न गर,</verse>
				<verse number="10">किनकि डेमासले यस संसारलाई प्रेम गरेर मलाई त्यागिदिएको छ, अनि ऊ थेसलोनिकीमा गएको छ। क्रेसेन्स गलातियामा, अनि तीतस दलमातिया गएका छन्।</verse>
				<verse number="11">लूका मात्र मसँग छन्। मर्कूसलाई भेट र तिमीसित लिएर आऊ; किनकि तिनी मेरो सेवाको निम्ति मलाई उपयोगी छन्।</verse>
				<verse number="12">मैले तुखिकसलाई एफिससमा पठाएँ।</verse>
				<verse number="13">तिमी आउँदा त्रोआसमा कार्पससित छाडेका खास्टो र पुस्तकहरू खासगरी चर्मपत्रहरू लिएर आऊ।</verse>
				<verse number="14">तामाको काम गर्ने अलेक्जेन्डरले मलाई धेरै हानि पुर्‍याएको छ। त्यसले गरेको कामको बदला परमेश्‍वरले नै लिनुहुनेछ।</verse>
				<verse number="15">त्यसले हाम्रा सन्देशहरूको घोर विरोध गरेको हुनाले तिमी पनि ऊदेखि होसियार बस।</verse>
				<verse number="16">जब मलाई पहिलो पटक न्यायाधीशकहाँ ल्याइयो, कसैले मेरो पक्ष लिएनन्, तर हरेकले मलाई त्यागिदिए। यसको दोष तिनीहरूलाई नलागोस्।</verse>
				<verse number="17">तर प्रभुले मेरो पक्ष लिएर मलाई शक्‍ति दिनुभयो, ताकि मद्वारा सुसमाचार पूर्ण रूपले घोषणा गरिएको होस् र सारा गैरयहूदीहरूले ती सुन्‍न सकून्। मलाई सिंहको मुखबाट छुटकारा मिल्यो।</verse>
				<verse number="18">प्रभुले मलाई हरेक दुष्‍ट आक्रमणबाट छुटकारा दिनुहुनेछ र मलाई सुरक्षासाथ उहाँको स्वर्गीय राज्यमा ल्याउनुहुनेछ। उहाँलाई नै सदा-सर्वदा महिमा भइरहोस्। आमेन!</verse>
				<verse number="19">प्रिस्किला, अक्विला अनि ओनेसिफरसको परिवारलाई अभिवादन भनिदेऊ।</verse>
				<verse number="20">इरास्तस कोरिन्थमै रहे; र मैले त्रोफिमसलाई मिलेटसमा बिरामी अवस्थामै छोडें।</verse>
				<verse number="21">हिउँद लाग्न अघि नै तिमी यहाँ आउने भरसक प्रयत्‍न गर। युबुलस, पुडेस, लिनस, क्लौडिया अनि सबै दाजुभाइ-दिदीबहिनीहरूले तिमीलाई अभिवादन पठाएका छन्।</verse>
				<verse number="22">प्रभु तिम्रो आत्मासँग रहून्। तिमीहरूसँग अनुग्रह रहोस्।</verse>
			</chapter>
		</book>
		<book number="56">
			<chapter number="1">
				<verse number="1">परमेश्‍वरको सेवक र येशू ख्रीष्‍टको प्रेरित पावलबाट—परमेश्‍वरका चुनिएकाहरूको विश्‍वासलाई बढाउन तथा भक्‍तिमा डोर्‍याउने सत्यको ज्ञानको लागि,</verse>
				<verse number="2">अनन्त जीवनको आशामा अडिएको त्यो विश्‍वास र ज्ञान, जसलाई झूट नबोल्नुहुने परमेश्‍वरले सनातनदेखि नै प्रतिज्ञा गर्नुभएको थियो,</verse>
				<verse number="3">अनि मलाई हाम्रा मुक्‍तिदाता परमेश्‍वरको आज्ञाद्वारा सुम्पनुभएको प्रचारद्वारा उहाँले आफ्नो वचनलाई तोक्नुभएको समयमा प्रकाशमा ल्याउनुभयो।</verse>
				<verse number="4">एउटै विश्‍वासमा भएको मेरो साँचो छोरो तीतसलाई: परमेश्‍वर पिता र हाम्रा मुक्‍तिदाता ख्रीष्‍ट येशूमा अनुग्रह र शान्ति होस्।</verse>
				<verse number="5">मैले तिमीलाई क्रेटमा छोडेको कारण अधुरो कामहरू पूरा गर्न, अनि मैले तिमीलाई अह्राएबमोजिम प्रत्येक शहरमा मण्डली प्रधानहरू नियुक्‍त गर्नलाई हो।</verse>
				<verse number="6">मण्डलीका प्रधान निर्दोष, एउटै पत्नीका पति, जसका छोराछोरीहरू विश्‍वासयोग्य होऊन्, अनि कामुकता र अनाज्ञाकारीताको दोष नलागेका होऊन्।</verse>
				<verse number="7">मण्डली अध्यक्षमाथि परमेश्‍वरको कामको अभिभारा सुम्पिएको हुनाले तिनी निर्दोष, अहङ्कार नगर्ने, चाँडै नरिसाउने, मद्यपान नगर्ने, झगडा नगर्ने, नीच कमाइको लोभ नगर्ने हुनुपर्छ।</verse>
				<verse number="8">बरु तिनी पाहुनासत्कार गर्ने, असल मन पराउने, आत्मसंयमी, सोझो, भक्‍तिमा लागेको र अनुशासित हुनुपर्छ।</verse>
				<verse number="9">तिनलाई सिकाइएका विश्‍वासयोग्य शिक्षामा तिनी दृढ रहून्; ताकि अरूलाई यस शिक्षाले उत्साहित पार्न सकून् र यसको विरोध गर्नेहरूलाई खण्डन गर्न सकून्।</verse>
				<verse number="10">किनकि धेरै मानिसहरू विद्रोही, अर्थहीन कुरै मात्र गर्ने र छलीहरू हुन्छन्; खासगरी खतना समर्थकहरू नै यस्तै हुन्छन्।</verse>
				<verse number="11">तिनीहरूले बेइमानीसाथ लाभ उठाउनको लागि गर्न नहुने कुराहरू सिकाइकन सारा परिवारहरूलाई नष्‍ट पारिरहेका हुनाले तिनीहरूलाई चूप गराउनैपर्छ।</verse>
				<verse number="12">तिनीहरूका अगमवक्‍ताहरूमध्ये एक जनाले त यसो पनि भनेका छन्, “क्रेटकाहरू सधैं झूटा, दुष्‍ट पशुहरू र अल्छे घिचुवाहरू हुन्।”</verse>
				<verse number="13">यो साक्षी साँचो हो। यसकारण तिनीहरूलाई जोडसित हप्काऊ; ताकि तिनीहरू विश्‍वासमा दह्रो बन्‍न सकून्,</verse>
				<verse number="14">र यहूदी दन्त्यकथाहरूतिर अथवा सत्यतालाई अस्वीकार गर्ने ती मानिसहरूका आज्ञाहरूतिर ध्यानै नदिऊन्।</verse>
				<verse number="15">शुद्ध हृदय भएकाहरूका लागि सबै थोकहरू शुद्ध हुन्छन्; तर जो भ्रष्‍ट छन् र विश्‍वास गर्दैनन्, तिनीहरूका लागि केही पनि शुद्ध हुँदैन। वास्तवमा तिनीहरूका मन र विवेक दुवै भ्रष्‍ट भएका हुन्छन्।</verse>
				<verse number="16">तिनीहरूले परमेश्‍वरलाई जान्दछौं भनी दाबी त गर्छन्, तर आफ्ना कामले भने उहाँलाई इन्कार गर्छन्। तिनीहरू घृणित, अटेरी र कुनै असल काम गर्ने योग्यका छैनन्।</verse>
			</chapter>
			<chapter number="2">
				<verse number="1">तिमीले जे खाँटी शिक्षासित सुहाउँदो छ, त्यही शिक्षाहरू सिकाउनू।</verse>
				<verse number="2">वृद्ध मानिसहरूलाई संयमी, आदरका योग्य, आफूलाई अधीनतामा राख्नसक्ने, अनि विश्‍वासमा, प्रेममा र धीरजमा पक्‍का हुन सिकाउनू।</verse>
				<verse number="3">त्यसरी नै वृद्ध स्त्रीहरूलाई जीवनका चालहरूमा आदरणीय, निन्दा नगर्ने, मद्यपान नगर्ने, बरु तिनीहरूले अरूहरूलाई असल कुराहरू सिकाउने होऊन्।</verse>
				<verse number="4">तब तिनीहरूले तरुणी स्त्रीहरूलाई तिनीहरूका पतिहरू र छोराछोरीहरूलाई प्रेम गर्न,</verse>
				<verse number="5">आत्मसंयमी र शुद्ध हुन, घरमा व्यस्त रहन, दयालु हुन र आ-आफ्ना पतिहरूका अधीनतामा बस्‍न सिकाऊन्, ताकि कसैले पनि परमेश्‍वरको वचनको निन्दा गर्न नपाओस्।</verse>
				<verse number="6">त्यसरी नै जवान मानिसहरूलाई पनि आत्मसंयमी हुन उत्साह देऊ।</verse>
				<verse number="7">जे असल छ, सो गरेर हरेक कुरामा तिनीहरूलाई उदाहरण देखाइदेऊ। तिम्रो शिक्षामा इमानदारीता, गम्भीरता देखाऊ।</verse>
				<verse number="8">सत्य सिकाऊ, ताकि तिम्रो शिक्षाको खण्डन गर्न नसकियोस्, र हाम्रो विरुद्धमा खराबी बोल्ने कुरा केही नभएकोले हाम्रो विरोधीहरू शर्ममा परून्।</verse>
				<verse number="9">सेवकहरूलाई सिकाऊ, कि हरेक कुरामा तिनीहरूका आ-आफ्ना मालिकहरूका अधीनतामा बसून्, तिनीहरूलाई प्रसन्‍न राख्न प्रयास गरून्, र जवाफ नफर्काऊन्,</verse>
				<verse number="10">तिनीहरूले नचोरून्, तर तिनीहरूमाथि विश्‍वास गर्न सकिन्छ भनी देखाऊन्। तिनीहरूले हरेक कुरामा हाम्रा परमेश्‍वर मुक्‍तिदाताको शिक्षालाई शोभा बढाऊन्।</verse>
				<verse number="11">किनकि सबै मानिसहरूका उद्धारको लागि परमेश्‍वरले आफ्नो अनुग्रह प्रकट गर्नुभएको छ।</verse>
				<verse number="12">यो अनुग्रहले हामीलाई भक्‍तिहीनता अनि सांसारिक अभिलाषाहरूलाई अस्वीकार गर्न तथा वर्तमान समयमा आत्मसंयम, निर्दोष र भक्‍तिपूर्ण जीवन जिउन सिकाउँछ,</verse>
				<verse number="13">जब हामी त्यो धन्यको आशा अर्थात् हाम्रा महान् परमेश्‍वर र मुक्‍तिदाता येशू ख्रीष्‍टको महिमाको आगमनको प्रतीक्षा गर्दछौं।</verse>
				<verse number="14">उहाँले हामीलाई हरेक दुष्‍टताबाट मोल तिरेर उद्धार गर्नलाई र सुकर्ममा जोशिलो भएको, आफ्नै निम्ति एक विशेष जातिलाई शुद्ध पार्नलाई, आफ्नो प्राण दिनुभयो।</verse>
				<verse number="15">यसकारण यी कुराहरू तिमीले विश्‍वासीहरूलाई उत्साहकासाथ सिकाउनैपर्छ। सम्पूर्ण अधिकारसहित तिनीहरूलाई अर्ती देऊ र हप्काऊ, कसैले तिमीलाई अवहेलना नगरोस्।</verse>
			</chapter>
			<chapter number="3">
				<verse number="1">शासकहरू तथा अख्तियारवालाहरूको अधीनतामा बस्‍नू, आज्ञाकारी हुनू, जे असल छ, सो गर्नू भनी तिनीहरूलाई सम्झना गराउनू।</verse>
				<verse number="2">तिनीहरूले कसैको बदनामी नगरून्, मिलापमा रहून्, विचारशील होऊन् र सधैं सबै मानिसहरूप्रति नम्रता देखाऊन्।</verse>
				<verse number="3">कुनै समय हामी पनि मूर्ख, अनाज्ञाकारी, अनि सबै किसिमका अभिलाषा र सुख विलासद्वारा ठगिएका र सेवक बनाइएकाहरू थियौं। हामी द्वेष र डाहामा जिउने, घृणा गरिएका र एक-अर्कालाई घृणा गर्नेहरू थियौं।</verse>
				<verse number="4">तर जब हाम्रा मुक्‍तिदाता परमेश्‍वरको दया र प्रेम देखा पर्‍यो,</verse>
				<verse number="5">उहाँले आफ्ना कृपाको कारण हामीलाई बचाउनुभयो। हामीले गरेका धार्मिक कामहरूको कारणले होइन। उहाँले हामीलाई पुनर्जीवनको स्‍नान अनि पवित्र आत्माको नवीकरणद्वारा बचाउनुभयो,</verse>
				<verse number="6">जुन आत्मालाई उहाँले हाम्रा मुक्‍तिदाता येशू ख्रीष्‍टद्वारा हामीमा प्रशस्त गरी खन्याउनुभयो।</verse>
				<verse number="7">उहाँको अनुग्रहद्वारा हामीलाई धर्मी ठहराउनुभयो र अनन्त जीवनको उत्तराधिकारी हुनेछौं भन्‍ने आशा दिनुभयो।</verse>
				<verse number="8">यो भनाइ विश्‍वासयोग्य छ। तिमीले यी कुराहरूमा जोड दिएको म चाहन्छु, कि जसले परमेश्‍वरमा भरोसा राखेका छन्, तिनीहरूले जे असल छ, सो गर्नमा आफूलाई लगाऊन्। यी कुराहरू हरेकको लागि अति उत्तम र लाभदायक छन्।</verse>
				<verse number="9">तर मूर्खतापूर्ण विवादहरू, वंशावलीहरूका महान्‌ताको बारेमा कुरा गर्नमा, व्यवस्थाबारे तर्कवितर्क र झगडाहरूबाट अलग बस; किनकि यी बेफाइदा र व्यर्थका हुन्।</verse>
				<verse number="10">विभाजन ल्याउने व्‍यक्‍तिहरूलाई दोस्रो पटकसम्म चेतावनी देऊ, त्यसपछि तिनीहरूसित तिमीहरूको कुनै सम्बन्ध नहोस्।</verse>
				<verse number="11">तिमीलाई यो थाहै छ, कि यस्ता मानिसहरू पापमा लागेका हुन्छन्, र तिनीहरूका आफ्नै पापले तिनीहरूलाई दोषी ठहराइएका हुन्छन्।</verse>
				<verse number="12">मैले अर्तिमास अथवा तुखिकसलाई तिमीकहाँ पठाउनासाथै, तिमी मकहाँ निकोपोलिसमा आउनलाई सकभर प्रयास गर, किनकि मैले त्यहाँ हिउँद कटाउने निश्‍चय गरेको छु।</verse>
				<verse number="13">कानूनविद् जेनास र अपोल्‍लोसलाई यात्रामा सहायता दिनलाई भरमग्दूर प्रयत्‍न गर; ताकि तिनीहरूलाई आवश्यक पर्ने हरेक थोक प्राप्‍त होस्।</verse>
				<verse number="14">जे असल छ, हाम्रा मानिसहरूले त्यो गर्न सिकून्, ताकि नभई नहुने खाँचोहरूका लागि तिनीहरूले मदत दिन सकून्; र तिनीहरूका जीवन निष्फल नहोस्।</verse>
				<verse number="15">मसँग भएका सबैले तिमीलाई अभिवादन पठाएका छन्। हामीलाई विश्‍वासमा प्रेम गर्ने सबैलाई हाम्रो अभिवादन भनिदेऊ। तिमीहरू सबैसँग अनुग्रह रहोस्!</verse>
			</chapter>
		</book>
		<book number="57">
			<chapter number="1">
				<verse number="1">ख्रीष्‍ट येशूको सुसमाचार प्रचार गरेको कारण कैदी पावल, र हाम्रा भाइ तिमोथीबाट, हामीहरूका प्रिय मित्र अनि सहकर्मी फिलेमोनलाई,</verse>
				<verse number="2">हाम्री बहिनी अफियालाई, हाम्रा सङ्गी-सिपाही अर्खिप्पसलाई र तिम्रो घरमा भेट हुने मण्डलीलाई:</verse>
				<verse number="3">तिमीहरूलाई हाम्रा परमेश्‍वर पिता र प्रभु येशू ख्रीष्‍टबाट अनुग्रह र शान्ति होस्।</verse>
				<verse number="4">जब म तिमीलाई प्रार्थनामा स्मरण गर्दछु, तब परमेश्‍वरलाई सधैं धन्यवाद चढाउँछु;</verse>
				<verse number="5">किनकि म प्रभु येशूमा भएको तिम्रो विश्‍वास र सबै सन्तहरूप्रति भएको तिम्रो प्रेमको विषयमा सुन्दछु।</verse>
				<verse number="6">ख्रीष्‍टमा भएका हाम्रो प्रत्येक असल कुराको विषयमा तिमीलाई पूरा ज्ञान होस् भनेर तिम्रो विश्‍वासको बाँडचुँडमा तिमी सक्रिय बन भन्दै म प्रार्थना गर्दछु।</verse>
				<verse number="7">तिम्रो प्रेमले मलाई धेरै आनन्द र उत्साह दिएको छ; साथै हे मेरा भाइ, तिमीले सन्तहरूका हृदयलाई पनि यही प्रेमले ताजा बनाएका छौ।</verse>
				<verse number="8">यसकारण तिमीले जे गर्नुपर्नेथियो, सो गर्नू भनी ख्रीष्‍टमा साहसी भएर मैले तिमीलाई आज्ञा गर्न सक्नेथिएँ;</verse>
				<verse number="9">तापनि म प्रेमको आधारमा तिमीलाई विन्ती मात्र गर्दछु। त्यसो भए म वृद्ध मानिस पावल, जो अहिले ख्रीष्‍ट येशूको कारण कैदी हुँ।</verse>
				<verse number="10">म तिमीलाई मेरो छोरो ओनेसिमसको लागि विन्ती गर्दछु, जो म कैदमा हुँदा मेरो छोरा भयो।</verse>
				<verse number="11">जो कुनै समय तिनी तिम्रो लागि बेकम्मा थियो, तर अब त तिनी तिम्रो र मेरो निम्ति कामलाग्दो भएको छ।</verse>
				<verse number="12">म उसलाई, जो मेरो मुटु नै हो, तिमीकहाँ पठाउँदैछु।</verse>
				<verse number="13">सुसमाचारको कारण म कैदमा हुँदा मलाई सघाउनलाई तिनले तिम्रो स्थान लिऊन् भनेर म तिनलाई मसँग राख्न रुचाउने थिएँ;</verse>
				<verse number="14">तर तिमीले देखाएको कुनै पनि भलाइ करमा परेर होइन, तर स्वेच्छापूर्वक होस् भनेर मैले तिम्रो अनुमतिविना केही पनि गर्न चाहिनँ।</verse>
				<verse number="15">शायद तिनी केही समयको लागि तिमीदेखि अलग भएको कारणचाहिँ तिमीले तिनलाई सधैंको लागि फेरि भेट्टाउनलाई होला।</verse>
				<verse number="16">सेवकजस्तै गरी होइन, तर सेवकभन्दा पनि अझ बढ्ता, तर एकजना प्रिय भाइजस्तै, तिनी मेरो निम्ति अति प्रिय छन्, तर तिम्रो निम्ति तिनी एक मानिस अनि प्रभुमा एक भाइभन्दा पनि अझ प्रिय छन्।</verse>
				<verse number="17">यसकारण यदि तिमीले मलाई एक साझेदार सम्झन्छौ भने, तिमीले जस्तो मलाई स्वागत गर्नेथियौ, त्यस्तै गरी उनलाई पनि स्वागत गर।</verse>
				<verse number="18">यदि त्यसले तिम्रो केही हानि गरेको छ वा त्यो केही कुरामा तिमीप्रति ऋणी छ भने, त्यो मेरो हिसाबमा राखिदेऊ।</verse>
				<verse number="19">म पावल आफ्नै हातले यो लेख्दैछु। त्यो ऋण म स्वयम् तिरिदिनेछु। यो भनिरहनु नपर्ला, कि तिमी स्वयम् पनि मप्रति ऋणी छौ।</verse>
				<verse number="20">प्रिय भाइ, प्रभुको निम्ति मलाई तिमीबाट केही फाइदा होस् भनी म इच्छा गर्छु; ख्रीष्‍टमा मेरो हृदयलाई फेरि ताजा पारिदेऊ।</verse>
				<verse number="21">तिम्रो आज्ञाकारीताको कारण निश्‍चिन्त भएर मैले भनेको भन्दा बढी तिमीले गर्नेछौ भनी जानेर म यो लेख्दैछु।</verse>
				<verse number="22">अनि अझ अर्को कुरा, मेरो निम्ति एउटा पाहुना कोठा तयार गरिराख; किनकि तिम्रो प्रार्थनाको उत्तरमा म तिमीकहाँ आइपुग्ने आशा राखेको छु।</verse>
				<verse number="23">ख्रीष्‍ट येशूमा मेरा सङ्गी-कैदी इपाफ्रासले तिमीलाई अभिवादन पठाएका छन्।</verse>
				<verse number="24">अनि यसरी नै मेरा सहकर्मी मर्कूस, अरिस्तार्खस, डेमास र लूकाले पनि अभिवादन पठाएका छन्।</verse>
				<verse number="25">प्रभु येशू ख्रीष्‍टको अनुग्रह तिम्रो आत्मासँग रहोस्।</verse>
			</chapter>
		</book>
		<book number="58">
			<chapter number="1">
				<verse number="1">बितेका समयमा परमेश्‍वर हाम्रा पुर्खाहरूसँग अलि-अलि गर्दै विभिन्‍न प्रकारले अगमवक्‍ताहरूद्वारा बोल्नुभयो,</verse>
				<verse number="2">तर यी अन्तिम दिनहरूमा चाहिँ उहाँ आफ्नो पुत्रद्वारा हामीसँग बोल्नुभएको छ, जसलाई उहाँले सबै कुराहरूको उत्तराधिकारी बनाउनुभयो, र जसद्वारा उहाँले समस्त विश्‍वलाई बनाउनुभयो।</verse>
				<verse number="3">पुत्रचाहिँ परमेश्‍वरको महिमाको चमक अनि उहाँ परमेश्‍वर स्वयम्‌कै दुरुस्त प्रतिरूप हुनुहुन्छ, जसले आफ्नो शक्‍तिशाली वचनद्वारा सबै थोकहरू सम्हाल्नुहुन्छ। उहाँले पापहरूको लागि शुद्धीकरणको प्रबन्ध मिलाउनुभएपछि उहाँ स्वर्गमा महामहिमको दाहिने हातपट्टि विराजमान हुनुभयो।</verse>
				<verse number="4">यसकारण उहाँ स्वर्गदूतभन्दा उच्‍च हुनुभएकोले, उहाँले तिनीहरूभन्दा उच्‍च नाउँ उत्तराधिकारस्वरूप पाउनुभयो।</verse>
				<verse number="5">स्वर्गदूतहरूमध्ये कसलाई चाहिँ परमेश्‍वरले कुनै समयमा यसो भन्‍नुभयो? “तिमी मेरा पुत्र हौ, आज म तिम्रो पिता भएको छु”? अथवा फेरि, “म तिनका पिता हुनेछु, र तिनी मेरा पुत्र हुनेछन्”?</verse>
				<verse number="6">परमेश्‍वरले आफ्ना प्रथम् जन्मेकालाई संसारमा फेरि ल्याउनुहुँदा, उहाँ भन्‍नुहुन्छ, “परमेश्‍वरका सारा स्वर्गदूतहरूले उहाँको आराधना गरून्।”</verse>
				<verse number="7">स्वर्गदूतहरूका विषयमा उहाँ भन्‍नुहुन्छ, “उहाँले आफ्ना स्वर्गदूतहरूलाई बतास, र आफ्ना सेवकहरूलाई आगोको ज्वाला बनाउनुहुन्छ।”</verse>
				<verse number="8">तर पुत्रको विषयमा उहाँ भन्‍नुहुन्छ, “हे परमेश्‍वर, तपाईंको सिंहासन सदाको निम्ति रहनेछ; र तपाईंको राज्यको राजदण्ड चाहिँ न्यायको राजदण्ड हुनेछ।</verse>
				<verse number="9">तपाईंले धार्मिकतालाई प्रेम र दुष्‍टतालाई घृणा गर्नुभयो; यसकारण परमेश्‍वर, तपाईंका परमेश्‍वरले तपाईंलाई हर्षको तेलले अभिषेक गरेर तपाईंका साथीहरूभन्दा माथि राख्नुभएको छ।”</verse>
				<verse number="10">उहाँ यसो पनि भन्‍नुहुन्छ, “हे प्रभु, आदिमा तपाईंले पृथ्वीका जगहरू बसाल्नुभयो, र आकाश तपाईंका हातका काम हुन्।</verse>
				<verse number="11">तिनीहरू नष्‍ट हुनेछन्, तर तपाईं रहिरहनुहुन्छ, तिनीहरू वस्त्रझैं पुराना भइजानेछन्।</verse>
				<verse number="12">तपाईंले तिनीहरूलाई वस्त्रलाईझैं लपेट्नुहुनेछ, वस्त्रझैं ती बदली हुनेछन्। तर तपाईं एकैनास रहनुहुन्छ, र तपाईंका वर्षहरूको अन्त्य कहिल्यै हुनेछैन।”</verse>
				<verse number="13">स्वर्गदूतहरूमध्ये कसलाई चाहिँ परमेश्‍वरले कुनै समयमा यसो भन्‍नुभयो, “जबसम्म म तिम्रा शत्रुहरूलाई तिम्रा खुट्टाको पाउदान बनाउँदिनँ, तिमी मेरो दाहिने हातपट्टि बस”?</verse>
				<verse number="14">तसर्थ के सबै स्वर्गदूतहरू मुक्‍ति पाउनेहरूलाई सेवा गर्न पठाइएका सेवा गर्ने आत्माहरू होइनन्?</verse>
			</chapter>
			<chapter number="2">
				<verse number="1">यसकारण हामीले जे सुनेका छौं, त्यसमा विशेष ध्यान दिनुपर्छ, नत्र ता हामी त्यसबाट तर्किजानेछौं।</verse>
				<verse number="2">किनकि स्वर्गदूतहरूले बोलेको सन्देश पक्‍का थियो, र यसलाई उलङ्घन गर्ने र अनाज्ञाकारी रहने सबैले परमेश्‍वरबाट उचित दण्ड पाए भने,</verse>
				<verse number="3">हामीले त झन् यति महान् मुक्‍तिको वास्ता राखेनौं भने हामी कसरी उम्कौंला त? यो त्यही मुक्‍ति थियो, जसलाई पहिले प्रभुले घोषणा गर्नुभयो र उहाँलाई सुन्‍नेहरूले हाम्रा निम्ति यसको पुष्‍टि गरिदिए।</verse>
				<verse number="4">परमेश्‍वरले पनि चिन्हहरू, अद्भुत कामहरू र अनेकौं आश्‍चर्यपूर्ण कामहरू अनि उहाँको इच्छाद्वारा बाँडिएका पवित्र आत्माका वरदानहरूद्वारा त्यसलाई पक्‍का गर्नुभयो।</verse>
				<verse number="5">हामीले जुन आउने संसारको विषयमा कुरा गर्दैछौं, त्यसलाई स्वर्गदूतहरूको अधीनतामा राखिएन।</verse>
				<verse number="6">तर कसैले धर्मशास्त्रको कुनै एक ठाउँमा यसो भन्‍ने साक्षी दिएका छन्: “मानवजाति के हो, र तपाईं त्यसको वास्ता गर्नुहुन्छ? अथवा मानिसको पुत्र के हुन्, र तपाईं उहाँको फिक्री गर्नुहुन्छ?</verse>
				<verse number="7">तपाईंले तिनीहरूलाई स्वर्गदूतहरूभन्दा केही कम दर्जाको बनाउनुभयो, तपाईंले तिनीहरूलाई महिमा र आदरको मुकुट पहिराउनुभयो,</verse>
				<verse number="8">सबै कुरा उहाँको पाउमुनि राखिदिनुभयो।” मानिसको अधीनतामा सब थोक राख्नुहुँदा उहाँको अधीनबाहिर केही रहन दिनुभएन; तर यस वर्तमान समयमा सबै थोक उहाँको अधीनतामा भएको हामी देख्दैनौं।</verse>
				<verse number="9">तर हामी येशूलाई देख्छौं, जसलाई स्वर्गदूतहरूभन्दा केही कम दर्जाको तुल्याइएको थियो, अब मृत्यु सहनुभएकोले उहाँलाई महिमा र आदरको मुकुट पहिराइएको छ; ताकि परमेश्‍वरको अनुग्रहद्वारा उहाँले हरेकको निम्ति मृत्यु चाखून्।</verse>
				<verse number="10">परमेश्‍वर, जसको निम्ति र जसद्वारा सबै कुरा अस्तित्वमा छन्, उहाँले नै धेरै सन्तानलाई महिमामा ल्याउनुहुँदा तिनीहरूका मुक्‍तिका कर्ता येशूलाई कष्‍टहरूद्वारा सिद्ध तुल्याउन उचित थियो।</verse>
				<verse number="11">मानिसहरूलाई पवित्र तुल्याउनुहुने येशू र पवित्र तुल्याइएकाहरू दुवै एउटै परिवारबाटका हुन्। यसकारण येशूले तिनीहरूलाई दाजुभाइ-दिदीबहिनीहरू भन्‍न शर्माउनुभएन।</verse>
				<verse number="12">उहाँ भन्‍नुहुन्छ; “मेरा दाजुभाइ-दिदीबहिनीहरूलाई म तपाईंको नाउँ घोषणा गर्नेछु; सभाको उपस्थितिमा म तपाईंको प्रशंसा गाउनेछु।”</verse>
				<verse number="13">अनि फेरि, “उहाँमाथि म आफ्नो भरोसा राख्नेछु।” र उहाँ फेरि भन्‍नुहुन्छ, “हेर, म र परमेश्‍वरले मलाई दिनुभएका यी छोराछोरीहरू।”</verse>
				<verse number="14">छोराछोरीहरूका मासु र रगत भएको हुनाले उहाँले पनि तिनीहरूका जस्तै मानव रूप लिनुभयो, ताकि आफ्नो मृत्युद्वारा त्यो शैतानलाई जससँग मृत्युको अधिकार छ, नष्‍ट पार्न सक्नुभएको होस्,</verse>
				<verse number="15">र जीवनभरि मृत्युको डर बोकेर दासत्वको बन्धनमा रहनेहरूलाई मुक्‍त गरियोस्।</verse>
				<verse number="16">किनकि उहाँले अवश्य नै स्वर्गदूतहरूलाई होइन, तर अब्राहामका वंशलाई सहायता दिनुहुन्छ।</verse>
				<verse number="17">यसैकारण उहाँलाई हर किसिमले आफ्ना भाइहरूझैं हुनुपर्ने थियो; ताकि उहाँ परमेश्‍वरको सेवामा दयालु अनि विश्‍वासयोग्य प्रधान पूजाहारी बनून्, यसरी येशू मानिसहरूका पाप क्षमाको बलिदान हुनुभएको होस्।</verse>
				<verse number="18">किनभने उहाँ आफू परीक्षित हुनुहुँदा कष्‍ट भोग्नुभएकोले परीक्षामा पर्नेहरूलाई उहाँले सहायता गर्न सक्नुहुन्छ।</verse>
			</chapter>
			<chapter number="3">
				<verse number="1">यसकारण हे स्वर्गीय बोलावटका सहभागी, प्रिय दाजुभाइ-दिदीबहिनीहरूहो, हामीले प्रेरित अनि प्रधान पूजाहारीको रूपमा स्वीकार गरेका हाम्रा येशूमा आफ्ना विचारहरू दृढतापूर्वक राखिदेओ।</verse>
				<verse number="2">जसरी मोशा परमेश्‍वरको घरमा विश्‍वासयोग्य थिए, त्यसरी नै येशू पनि आफूलाई नियुक्‍त गर्नुहुने परमेश्‍वरप्रति विश्‍वासयोग्य हुनुहुन्थ्यो।</verse>
				<verse number="3">घरको भन्दा घर बनाउनेको आदर बढी भएझैं, येशू पनि मोशाभन्दा बढी आदरको योग्य ठहरिनुभएको छ।</verse>
				<verse number="4">किनकि प्रत्येक घर कसैले बनाएको हुन्छ; तर परमेश्‍वर नै हरेक थोकका निर्माता हुनुहुन्छ।</verse>
				<verse number="5">अनि भविष्यमा परमेश्‍वरले के भन्‍नुहुनेछ भनेर साक्षी दिँदै “परमेश्‍वरको सम्पूर्ण परिवारमा मोशा सेवकझैं विश्‍वासयोग्य थिए।”</verse>
				<verse number="6">तर परमेश्‍वरको सम्पूर्ण परिवारमा ख्रीष्‍टचाहिँ पुत्रको रूपमा विश्‍वासयोग्य हुनुहुन्छ। अनि साहसमा र हामीले गर्व गरेको आशामा अडिरह्‍यौं भने हामी उहाँका परिवार हौं।</verse>
				<verse number="7">यसकारण जसरी पवित्र आत्मा भन्‍नुहुन्छ: “आज तिमीहरूले उहाँको स्वर सुन्यौं भने,</verse>
				<verse number="8">तिमीहरूले उजाडस्थानमा परीक्षाको समयमा, बागी भएझैं आफ्ना हृदयलाई कठोर नपार,</verse>
				<verse number="9">जहाँ मैले चालीस वर्षसम्म के गरें, सो देखेर पनि। तिमीहरूका पुर्खाहरूले मलाई जाँच र परीक्षा गरेका थिए,</verse>
				<verse number="10">त्यसैकारण म त्यस पुस्तासँग रिसाएको थिएँ, अनि मैले भनें, ‘तिनीहरूका हृदय सधैं बरालिन्छन्, अनि तिनीहरूले मेरा मार्गहरू जानेका छैनन्।’</verse>
				<verse number="11">यसकारण मैले आफ्नो क्रोधमा शपथ खाएर घोषणा गरें, ‘तिनीहरू कहिल्यै पनि मेरो विश्राममा पस्‍नेछैनन्।’ ”</verse>
				<verse number="12">यसकारण हे दाजुभाइ-दिदीबहिनीहरूहो, यसमा विचार गर कि, तिमीहरूसँग जीवित परमेश्‍वरदेखि टाढा रहने पापपूर्ण र अविश्‍वासी हृदय नहोस्।</verse>
				<verse number="13">तर “आजको दिन” रहँदा नै एक-अर्कालाई दिनहुँ ढाडस देओ, ताकि तिमीहरूमध्ये कोही पनि पापको छलद्वारा कठोर नबनोस्।</verse>
				<verse number="14">हामीसँग भएको आत्मविश्‍वासलाई दृढतापूर्वक अन्त्यसम्मै पक्रिराख्‍यौं भने, हामी ख्रीष्‍टका सहभागी भएका छौं।</verse>
				<verse number="15">जसरी धर्मशास्त्रमा लेखिएको छ: “आज तिमीहरूले उहाँको स्वर सुन्यौं भने, तिमीहरू बागी हुँदा गरेझैं आफ्ना हृदयलाई कठोर नबनाओ।”</verse>
				<verse number="16">सुनेर बागी हुने ती को थिए? के तिनीहरू नै होइनन्, जसलाई मोशाले इजिप्टबाट डोर्‍याएर निकालेका थिए?</verse>
				<verse number="17">अनि उहाँ कोसँग चालीस वर्षसम्म रिसाउनुभएको थियो? के तिनीहरूसितै होइन र, जसले पाप गरे, र जसका शरीरहरू मरुभूमिमा नष्‍ट भए?</verse>
				<verse number="18">अनि परमेश्‍वरले उहाँको विश्राममा प्रवेश गर्नेछैनौ भनी कोसँग शपथ खानुभएको थियो, तिनीहरूसँग नै होइन र, जो अनाज्ञाकारी बने?</verse>
				<verse number="19">यसरी हामी देख्दछौं कि, तिनीहरूका अविश्‍वासको कारणले तिनीहरू प्रवेश गर्न सकेनन्।</verse>
			</chapter>
			<chapter number="4">
				<verse number="1">यसकारण त्यस विश्राममा प्रवेश गर्न पाउने प्रतिज्ञा अझै पनि रहेकोले तिमीहरूमध्ये कोही पनि वञ्चित हुन नपरोस् भनी हामी होसियार रहौं।</verse>
				<verse number="2">किनकि तिनीहरूलाई झैं हामीलाई पनि सुसमाचार प्रचार गरिएको हो, तर तिनीहरूले सुनेको सन्देश तिनीहरूलाई लाभदायक भएन, किनभने तिनीहरूले आज्ञा पालन गर्नेहरूको जस्तो विश्‍वास गरेनन्।</verse>
				<verse number="3">तर अब हामी जतिले विश्‍वास गर्‍यौं, त्यस विश्राममा प्रवेश गरेका छौं, जसरी परमेश्‍वरले भन्‍नुभएको छ: “यसैले मैले आफ्नो क्रोधमा शपथ खाएर घोषणा गरें, ‘तिनीहरू कहिल्यै मेरो विश्राममा पस्‍नेछैनन्। ’ ” जब कि उहाँका कामहरू त संसारको उत्पत्तिदेखि नै पूरा भइसकेका थिए।</verse>
				<verse number="4">किनकि धर्मशास्त्रमा उहाँले सातौं दिनको विषयमा यस्ता शब्दहरूमा भन्‍नुभएको छ: “अनि सातौं दिनमा परमेश्‍वरले आफ्ना सबै कामहरूबाट विश्राम लिनुभयो।”</verse>
				<verse number="5">अनि फेरि यसै खण्डमा उहाँ भन्‍नुहुन्छ, “तिनीहरू कहिल्यै पनि मेरो विश्राममा पस्‍नेछैनन्।”</verse>
				<verse number="6">अझै पनि कतिलाई त्यस विश्राममा प्रवेश गर्न बाँकी नै छ, जसलाई पहिले सुसमाचार प्रचार गरिएको थियो, तिनीहरू प्रवेश गर्न पाएनन्, किनकि तिनीहरू अनाज्ञाकारी थिए।</verse>
				<verse number="7">यसकारण फेरि परमेश्‍वरले कुनै एउटा दिनलाई “आज” भनेर छुट्याउनुभयो, जब धेरै समयपछि उहाँले अघि भनेझैं दाविदद्वारा फेरि भन्‍नुभयो: “आज तिमीहरूले उहाँको स्वर सुन्यौं भने, आफ्ना हृदयलाई कठोर नबनाओ।”</verse>
				<verse number="8">किनकि यदि यहोशूले तिनीहरूलाई विश्राम दिएका भए, परमेश्‍वरले पछिबाट अर्को दिनको विषयमा भन्‍नुहुने थिएन।</verse>
				<verse number="9">यसकारण परमेश्‍वरका जनहरूको निम्ति विश्रामदिनको आराम बाँकी नै छ,</verse>
				<verse number="10">किनकि जसले परमेश्‍वरको विश्राममा प्रवेश गर्नेछन्, परमेश्‍वरले आफ्ना कामबाट विश्राम गरेझैं तिनले पनि आफ्ना कामबाट विश्राम लिनेछन्।</verse>
				<verse number="11">यसकारण इस्राएलीहरूका अनाज्ञाकारीताको नमुना अपनाएर कोही पनि नष्‍ट हुन नपरोस् भनेर हामी त्यस विश्राममा प्रवेश गर्न भरमग्दूर प्रयत्‍न गरौं।</verse>
				<verse number="12">किनकि परमेश्‍वरको वचन जीवित, क्रियाशील र कुनै पनि दुईधारे तरवारभन्दा धारिलो हुन्छ, जसले प्राण र आत्मालाई अनि जोर्नी-जोर्नी र हाडको मासीलाई समेत भाग-भाग गरेर वारपार छेडिदिन्छ, र हृदयका विचार र मनोवृत्तिको न्याय गर्छ।</verse>
				<verse number="13">अनि सारा सृष्‍टिमा भएको कुनै पनि थोक परमेश्‍वरको सृष्‍टिबाट लुकेको छैन। हामीले आफ्नो हिसाब बुझाउनु पर्नेका आँखामा सबै थोकहरू खुला र उदाङ्गो हुन्छन्।</verse>
				<verse number="14">यसकारण स्वर्ग छिचोलेर जानुहुने परमेश्‍वरको पुत्र येशू, महान् प्रधान पूजाहारी, हामीसँग हुनुभएकोले, हामीले स्वीकार गरेको विश्‍वासलाई दृढतापूर्वक थामिराखौं।</verse>
				<verse number="15">किनकि हामीसँग हाम्रा दुर्बलताहरूमा सान्त्वना दिन नसक्ने प्रधान पूजाहारी होइन, तर हामीसँग त यस्ता प्रधान पूजाहारी हुनुहुन्छ, जो हामीझैं हर प्रकारले परीक्षित हुनुभएर पनि पापरहित हुनुहुन्छ।</verse>
				<verse number="16">यसकारण हामी आत्मविश्‍वासका साथ अनुग्रहको सिंहासनको नजिक जाऔं, ताकि हाम्रा खाँचोहरूका समयमा हामीलाई दया र अनुग्रह प्राप्‍त होस्।</verse>
			</chapter>
			<chapter number="5">
				<verse number="1">हरेक प्रधान पूजाहारी पापको लागि भेटीहरू र बलिदानहरू चढाउनलाई मानिसहरूमध्येबाट नै छानिएका हुन्छन्, र परमेश्‍वर सम्बन्धी कुराहरूमा मानिसहरूको प्रतिनिधित्व गर्न नियुक्‍त भएका हुन्छन्।</verse>
				<verse number="2">तिनी आफै पनि दुर्बलताको अधीनमा भएको हुनाले, तिनले अन्जान र बरालिएकाहरूसँग नम्रतापूर्वक व्यवहार गर्न सक्छन्।</verse>
				<verse number="3">यसैकारण तिनले आफ्नै पापको लागि साथै मानिसहरूको पापको लागि बलिदानहरू चढाउनुपर्छ।</verse>
				<verse number="4">अनि कसैले यो सम्मान आफै लिन सक्दैन, तर तिनलाई पनि हारूनलाई झैं परमेश्‍वरको बोलावट भएपछि प्राप्‍त हुन्छ।</verse>
				<verse number="5">यसरी ख्रीष्‍टले पनि प्रधान पूजाहारी हुने महिमा आफैले लिनुभएन, तर परमेश्‍वरले ख्रीष्‍टलाई भन्‍नुभयो: “तिमी मेरा पुत्र हौ, आज म तिम्रो पिता भएको छु।”</verse>
				<verse number="6">अनि अर्को ठाउँमा उहाँ भन्‍नुहुन्छ, “मल्कीसेदेकको दर्जाबमोजिम, तिमी सदा-सर्वदाको लागि एक पूजाहारी हौ।”</verse>
				<verse number="7">येशू यस संसारमा रहनुभएका दिनहरूमा, मृत्युदेखि बचाउन सक्नुहुनेलाई उहाँले जोडले कराएर आँसुसहित प्रार्थना र अन्तर्विन्ती चढाउनुभयो, र उहाँको भक्‍तिपूर्ण समर्पणको कारण त्यो सुनुवाइ भयो।</verse>
				<verse number="8">उहाँ परमेश्‍वरका पुत्र हुनुभए तापनि उहाँले कष्‍ट सहनुभएर आज्ञाकारीता सिक्नुभयो।</verse>
				<verse number="9">अनि एकपल्ट सिद्ध हुनुभएपछि, उहाँको आज्ञा मान्‍नेहरू सबैको लागि अनन्त मुक्‍तिको स्रोत हुनुभयो,</verse>
				<verse number="10">अनि मल्कीसेदेकको दर्जाबमोजिम प्रधान पूजाहारी नियुक्‍त हुनुभयो।</verse>
				<verse number="11">हामीलाई यस विषयमा भन्‍नु त धेरै नै छ, तर यसलाई स्पष्‍टसँग बुझाउनु कठिन छ; किनकि तिमीहरू सिक्ने कुरामा ढिला छौ।</verse>
				<verse number="12">वास्तवमा अहिलेसम्म त तिमीहरू शिक्षकहरू भइसक्नुपर्नेथियो, तर तिमीहरूलाई त कसैले परमेश्‍वरको वचनका सुरुका शिक्षाहरू फेरि दोहोर्‍याएर सिकाउन खाँचो परेको छ। तिमीहरूलाई खँदिलो भोजन होइन, तर दूधै चाहिन्छ!</verse>
				<verse number="13">दूध पिएर बाँच्ने जोसुकै पनि बालक भएको हुनाले, धार्मिकता विषयको शिक्षामा अनभिज्ञ हुन्छ।</verse>
				<verse number="14">तर खँदिलो भोजनचाहिँ हुर्किएकाहरूका लागि हो, जसले ती निरन्तर प्रयोग गर्छन्, आफूलाई दुष्‍टताबाट असल चिन्‍ने कुरामा तालिम दिएका हुन्छन्।</verse>
			</chapter>
			<chapter number="6">
				<verse number="3">परमेश्‍वरले अनुमति दिनुभयो भने हामी यसो गर्नेछौं।</verse>
				<verse number="4">जसले एकपल्ट स्पष्‍टसँग सत्य जानेर स्वर्गीय वरदान चाखे, पवित्र आत्मामा सहभागी भए,</verse>
				<verse number="5">अनि जसले परमेश्‍वरको वचनको भलाइ र आउँदो युगको शक्‍तिको स्वाद चाखे,</verse>
				<verse number="6">र पनि तिनीहरू पतित भए भने तिनीहरूलाई पश्‍चात्तापमा फिर्ता ल्याउन असम्भव हुन्छ; तिनीहरूले आफ्ना कामहरूद्वारा परमेश्‍वरको पुत्रलाई पुनः क्रूसमा टाँगेर खुल्‍लमखुल्‍ला उहाँको अपमान गर्छन्।</verse>
				<verse number="7">जुन जमिनले आफूमा बर्सिएको पानी सोसेर खनजोत गर्नेहरूका लागि उपयोगी अन्‍न उमार्छ, त्यसले परमेश्‍वरको आशिष पाउँछ।</verse>
				<verse number="8">तर जुन जमिनले सिउँडी र काँडाहरू उमार्छ, त्यो विनाकामको भई श्राप पाउने जोखिममा रहन्छ, र अन्त्यमा त्यो जलाइन्छ।</verse>
				<verse number="9">प्रिय मित्रहरू, हामीले यसरी बोले पनि हामी तिमीहरूको विषयमा चाहिँ असल कुराहरूबारे निश्‍चित छौं—ती कुराहरू जो मुक्‍तिसँग सम्बन्धित छन्।</verse>
				<verse number="10">परमेश्‍वर अन्यायी हुनुहुन्‍न, तिमीहरूले परमेश्‍वरका जनहरूलाई सहायता गर्‍यौ र अझ गरिरहने भई उहाँप्रति तिमीहरूको प्रेम देखाएकाले परमेश्‍वरले तिमीहरूका काम बिर्सनुहुनेछैन।</verse>
				<verse number="11">हामी चाहन्छौं कि, तिमीहरूको आशा पक्‍का गर्नको लागि तिमीहरू हरेकले अन्त्यसम्म त्यस्तै परिश्रम देखाइरहो।</verse>
				<verse number="12">हामी तिमीहरू अल्छे भएका चाहँदैनौं, तर तिनीहरूका देखासिकी गर्ने होओ, जसले विश्‍वास र धीरजद्वारा प्रतिज्ञा गरिएका थोकहरूको अधिकार पाए।</verse>
				<verse number="13">जब परमेश्‍वरले अब्राहामसँग प्रतिज्ञा गर्नुभयो, तब शपथ खानलाई अरू कुनै ठूलो नाउँ नभएकोले उहाँले आफ्नै नाउँमा शपथ खाएर यसो भन्‍नुभयो,</verse>
				<verse number="14">“म निश्‍चय तिमीलाई आशिष दिएर धेरै सन्तान दिनेछु।”</verse>
				<verse number="15">अनि यसरी धैर्यसाथ प्रतीक्षा गरेपश्‍चात् अब्राहामले प्रतिज्ञा गरिएको थोक प्राप्‍त गरे।</verse>
				<verse number="16">मानिसहरूले आफूभन्दा ठूलाहरूको नाममा शपथ खान्छन्, अनि भनिएको कुरा पक्‍का हुन्छ र त्यहाँ कुनै तर्क गरिँदैन।</verse>
				<verse number="17">किनकि परमेश्‍वरले प्रतिज्ञाका हकदारहरूसित उहाँको बदली नहुने उद्देश्य स्पष्‍ट गर्न चाहनुभएकोले, उहाँले यसलाई शपथद्वारा नै पक्‍का गर्नुभयो।</verse>
				<verse number="18">परमेश्‍वरले दिनुभएका यी दुई कुरा उहाँको प्रतिज्ञा र शपथ जुन बदली हुन सक्दैन; किनकि परमेश्‍वरलाई झूट बोल्न असम्भव छ। परमेश्‍वरले यसो गर्नुभयो, ताकि हामीलाई हाम्रो सामु राखिएको आशालाई दह्रो गरी पक्रिराख्न धेरै उत्साह मिलोस्।</verse>
				<verse number="19">यो आशा हाम्रो प्राणको लागि एउटा दृढ र सुरक्षित लङ्गरजस्तै हो, जुन पर्दा भित्रको पवित्रस्थानमा प्रवेश गर्दछ।</verse>
				<verse number="20">जसमा हामीभन्दा पहिले येशू हाम्रा पक्षबाट प्रवेश गर्नुभएको छ, किनभने उहाँ मल्कीसेदेकको दर्जाबमोजिम सदा-सर्वदाको लागि प्रधान पूजाहारी हुनुभएको छ।</verse>
			</chapter>
			<chapter number="7">
				<verse number="1">यही नै मल्कीसेदेक, शालेमका राजा र सर्वोच्‍च परमेश्‍वरका पूजाहारी थिए। तिनले राजाहरूलाई जितेर फर्किरहेका अब्राहामलाई भेटेर आशिष दिए,</verse>
				<verse number="2">अनि अब्राहामले तिनलाई हरेक कुराको दशांश दिए। मल्कीसेदेकको नाउँको अर्थ “धार्मिकताका राजा” अनि त्यसपछि, “शालेमका राजा” अर्थात् “शान्तिका राजा” हो।</verse>
				<verse number="3">मातापिताविना, वंशावलीविना, जीवनको सुरु र अन्त्यविना नै तिनी परमेश्‍वरका पुत्रसमान सदाकाल पूजाहारी भइरहनेछन्।</verse>
				<verse number="4">विचार मात्र गर, तिनी कति महान् थिए: कुलपिता अब्राहाम समेतले तिनीलाई युद्धमा जितेका मालबाट दशांश दिए!</verse>
				<verse number="5">अब लेवी वंशबाट भएका पूजाहारीहरूले मात्र मानिसहरूबाट, तिनीहरूका सङ्गी इस्राएलीहरूबाट, दशांश उठाउन सक्छन् भनी व्यवस्थाले अनुमति दिन्छ। यद्यपि तिनीहरू पनि अब्राहामका सन्तानहरू हुन्;</verse>
				<verse number="6">यी मल्कीसेदेकचाहिँ लेवीको कुलबाट आएका होइनन्, तर पनि अब्राहामबाट दशांश लिए, र प्रतिज्ञा पाउनेलाई आशिष दिए।</verse>
				<verse number="7">अनि सानो व्यक्‍तिले ठूलो व्यक्‍तिबाट आशिष पाउँछन् भन्‍ने कुरामा कुनै शङ्का छैन।</verse>
				<verse number="8">एकातिर दशांश ती लेवीहरूले लिन्छन्, जो मरेर जान्छन्; तर अर्कोतिर, दशांश तिनले लिन्छन्, जो सदा-सर्वदा जीवित घोषणा गरिनेछन्।</verse>
				<verse number="9">अनि कसैले यसो पनि भन्‍न सक्छ, दशांश लिने लेवीले कुलपिता अब्राहामद्वारा दशांश दिए।</verse>
				<verse number="10">किनकि मल्कीसेदेकले अब्राहामलाई भेट्दा लेवीचाहिँ आफ्नो पुर्खाको शरीरभित्रै थिए।</verse>
				<verse number="11">परमेश्‍वरले इस्राएलीहरूलाई दिइएको व्यवस्थाको आधारमा यदि लेवीहरूको पूजाहारीपनद्वारा सिद्धता प्राप्‍त हुनसक्ने भए, किन हारूनको दर्जाबमोजिम नभई, तर मल्कीसेदेकको दर्जाबमोजिम पूजाहारी आउने आवश्यकता पर्‍यो?</verse>
				<verse number="12">किनकि पूजाहारीपन बदली हुँदा व्यवस्था पनि बदली हुनुपर्छ।</verse>
				<verse number="13">जसको लागि यी कुराहरू भनिए, उहाँ त बेग्लै कुलको हुनुहुन्थ्यो, र त्यस कुलबाट कसैले कहिल्यै पूजाहारी भएर वेदीको सेवा गरेन।</verse>
				<verse number="14">किनकि यो स्पष्‍ट छ कि, हाम्रा प्रभु यहूदाको कुलबाट आउनुभयो, जुन कुलको विषयमा मोशाले पूजाहारी हुने कुरा गरेकै छैनन्।</verse>
				<verse number="15">यदि मल्कीसेदेकझैं अर्को पूजाहारी देखा परे भने ता हामीले जे भन्यौं, त्यो अझ स्पष्‍ट हुन्छ,</verse>
				<verse number="16">उहाँ जो पुर्ख्यौलीको नियमको आधारमा होइन, तर एउटा अविनाशी जीवनको शक्‍तिको आधारमा पूजाहारी हुनुभयो।</verse>
				<verse number="17">किनकि धर्मशास्त्रमा उहाँको बारेमा यो घोषणा भएको छ: “मल्कीसेदेकको दर्जाबमोजिम तिमी सदा-सर्वदाको लागि एक पूजाहारी हौ।”</verse>
				<verse number="18">अघिल्‍लो नियम कमजोर र काम नलाग्ने भएकोले खारेज गरियो;</verse>
				<verse number="19">जसको साटो अझ उत्तम आशा उपस्थित गराइयो, जसद्वारा हामी परमेश्‍वरको नजिक जान्छौं, किनकि व्यवस्थाले कुनै थोकलाई सिद्ध तुल्याएन।</verse>
				<verse number="20">अनि यो शपथविना भएन। अरूचाहिँ शपथविना नै पूजाहारी भए,</verse>
				<verse number="21">तर उहाँ त शपथसहित पूजाहारी हुनुभयो, जब परमेश्‍वरले उहाँलाई भन्‍नुभयो: “परमप्रभुले शपथ खानुभएको छ अनि आफ्नो मन बदल्नुहुनेछैन: ‘तिमी सदा-सर्वदाको लागि पूजाहारी हौ।’ ”</verse>
				<verse number="22">यस शपथको कारण येशू करारको अझ उत्तम जमानी हुनुभयो।</verse>
				<verse number="23">अब धेरै पूजाहारीहरू भएर आए, तर मृत्युले तिनीहरूलाई निरन्तर पूजाहारीको काम गरिरहन दिएन।</verse>
				<verse number="24">तर येशूचाहिँ सधैं बाँचिरहनुहुने हुनाले उहाँको पूजाहारीपन अनन्तको लागि नै छ।</verse>
				<verse number="25">यसकारण जतिजना उहाँद्वारा परमेश्‍वरमा आउँछन्, तिनीहरूलाई सदा-सर्वदा पूर्णतया बचाउन सक्नुहुन्छ; किनकि तिनीहरूका मध्यस्थता गर्न उहाँ सधैं जिउनुहुन्छ।</verse>
				<verse number="26">यस्ता प्रधान पूजाहारीले नै हाम्रा खाँचाहरू पूरा गर्नुहुन्छ। जो पवित्र, दोषरहित, शुद्ध, पापीहरूबाट अलग गरिएका स्वर्गहरूभन्दा माथि उच्‍च पारिनुभएको छ।</verse>
				<verse number="27">अरू प्रधान पूजाहारीहरूलाई जस्तो पहिले आफ्नै पापहरूको लागि, अनि मानिसहरूका पापहरूको लागि दिनहुँ बलिदान चढाइरहने आवश्यकता उहाँलाई पर्दैन। उहाँले आफूलाई अर्पण गरेर एकैपल्ट सदाको लागि तिनीहरूका पापको बलिदान दिनुभयो।</verse>
				<verse number="28">किनकि व्यवस्थाले कमजोरी भएका मानिसहरूलाई प्रधान पूजाहारी नियुक्‍त गर्छ, तर व्यवस्थापछि आएको शपथले त परमेश्‍वरको पुत्रलाई नियुक्‍त गर्‍यो, जो सदा-सर्वदाको लागि सिद्ध तुल्याइनुभएको छ।</verse>
			</chapter>
			<chapter number="8">
				<verse number="1">हामीले भन्‍न चाहेको मुख्य कुरा यही हो: हामीसँग यस्ता प्रधान पूजाहारी हुनुहुन्छ, जो स्वर्गमा महामहिमको सिंहासनको दाहिने हाततिर विराजमान हुनुहुन्छ</verse>
				<verse number="2">ती प्रधान पूजाहारीले साँचो पवित्र वासस्थानमा सेवा गर्नुहुन्छ, जुन वासस्थान मानिसले होइन, तर प्रभुले नै निर्माण गर्नुभएको हो।</verse>
				<verse number="3">हरेक प्रधान पूजाहारी भेटी र बलिदानहरू चढाउनको लागि नियुक्‍त गरिएको हुन्छ, र यी प्रधान पूजाहारीसँग पनि चढाउनको लागि केही हुनुपर्थ्यो।</verse>
				<verse number="4">यदि उहाँ संसारमा हुनुभएको भए उहाँ पूजाहारी हुनुहुनेथिएन, किनकि व्यवस्थाले तोकिदिएअनुसार भेटी चढाउनलाई त पूजाहारीहरू छँदैछन्।</verse>
				<verse number="5">तिनीहरूले एउटा पवित्रस्थानमा सेवा गर्दछन्, जुनचाहिँ स्वर्गमा भएका कुराको नक्‍कल र छाया मात्र हुन्। यसैकारण मोशाले पवित्र वासस्थान बनाउन लाग्दा तिनलाई यसरी चेतावनी दिइएको थियो: “हेर, तिमीलाई पर्वतमा देखाइएको नमुनाअनुसार नै हरेक कुरा बनाउनू।”</verse>
				<verse number="6">वास्तवमा येशूले पाउनुभएको सेवा पुरानो भन्दा उच्‍च दर्जाको छ; किनकि नयाँ करार अझ उत्तम प्रतिज्ञामा स्थापित भएकोले उहाँले मध्यस्थ गरेको करार पनि त्यो पुरानो करारभन्दा उच्‍च दर्जाको छ।</verse>
				<verse number="7">किनकि यदि त्यो पहिलो करार दोषरहित भएको भए अर्को करारको खाँचो हुनेथिएन।</verse>
				<verse number="8">तर प्रभुले मानिसहरूमा दोष भेटेर भन्‍नुभयो: “त्यो समय आउँदैछ, प्रभु भन्‍नुहुन्छ, जब म इस्राएलका र यहूदाका मानिसहरूसँग नयाँ करार बाँध्नेछु।</verse>
				<verse number="9">यो त्यस करारजस्तो हुनेछैन, जुन मैले तिनीहरूका पुर्खाहरूसँग बाँधें, जब मैले तिनीहरूलाई हात समातेर इजिप्टबाट डोर्‍याएर ल्याएको थिएँ; किनकि तिनीहरू मेरा करारप्रति विश्‍वासयोग्य भएनन्, अनि म तिनीहरूदेखि विमुख भएँ, प्रभु घोषणा गर्नुहुन्छ।</verse>
				<verse number="10">त्यसपछि म इस्राएलको मानिसहरूसँग यो करार बाँध्नेछु, प्रभु घोषणा गर्नुहुन्छ। म आफ्नो व्यवस्था तिनीहरूका मनमा राखिदिनेछु र ती तिनीहरूका हृदयमा लेखिदिनेछु। म तिनीहरूका परमेश्‍वर हुनेछु, र तिनीहरू मेरा मानिसहरू हुनेछन्।</verse>
				<verse number="11">अनि कुनै मानिसले आफ्नो छिमेकीलाई अथवा कुनै मानिसले आफ्नो भाइलाई ‘प्रभुलाई चिन’ भनी सिकाउनेछैन; किनकि सानादेखि लिएर ठूलासम्म सबैले मलाई चिन्‍नेछन्।</verse>
				<verse number="12">किनकि म तिनीहरूका दुष्‍टता क्षमा गरिदिनेछु, र तिनीहरूका पाप फेरि स्मरण गर्नेछैनँ।”</verse>
				<verse number="13">यस करारलाई “नयाँ” भनीकन उहाँले पहिलोलाई चाहिँ काम नलाग्ने तुल्याउनुभयो, अनि जुन काम नलाग्ने र थोत्रो हुन्छ, त्यो चाँडै हराएर जानेछ।</verse>
			</chapter>
			<chapter number="9">
				<verse number="1">अब परमेश्‍वरले इस्राएलीहरूसँग बाँध्नुभएको पहिलो करारमा आराधनाको नियम र आराधना गर्ने सांसारिक पवित्रस्थान पनि थियो।</verse>
				<verse number="2">यसरी वासस्थान तयार भयो। वासस्थानको पहिलो भागमा (पहिलो पर्दाको पछाडि) सामदान थियो, र पवित्र रोटी राखिएको टेबुल थियो; जसलाई पवित्रस्थान भनिन्थ्यो।</verse>
				<verse number="3">दोस्रो पर्दाको पछाडि अर्को भाग थियो; जसलाई महा पवित्रस्थान भनिन्थ्यो,</verse>
				<verse number="4">जसमा सुनको धूपौरो र सुनले मोहोरिएको करारको सन्दुक थियो। यस सन्दुकमा मन्‍ना राखिएको सुनको भाँडो, कोपिला लागेको हारूनको लौरो र करारका शिलापाटीहरू थिए।</verse>
				<verse number="5">सन्दुकमाथि पाप क्षमाको ठाउँको ढकनीमा छाया पारिरहेका महिमाका करूबहरू थिए, तर हामी यी कुराहरू अहिले विस्तारपूर्वक व्याख्या गर्न सक्दैनौं।</verse>
				<verse number="6">यसरी यी सबै थोक मिलाइएपछि, पूजाहारीहरू आफ्ना सेवा गर्नलाई नियमित रूपले पवित्रस्थानको पहिलो भागमा प्रवेश गर्दथे।</verse>
				<verse number="7">तर दोस्रो भागमा चाहिँ प्रधान पूजाहारी मात्र वर्षमा एकपल्ट पस्‍थे, रगतविना कहिल्यै पनि होइन, अनि तिनले त्यो रगत आफ्नै लागि र मानिसहरूले अज्ञानतामा गरेका पापहरूको निम्ति चढाउनलाई जान्थे।</verse>
				<verse number="8">यसबाट पवित्र आत्माले यो देखाइरहनुभएको थियो कि, पहिलो वासस्थान अस्तित्वमा रहुन्जेल महा पवित्रस्थानमा जाने बाटो देखाइएको थिएन।</verse>
				<verse number="9">अहिलेको समयको लागि यो एउटा दृष्‍टान्त हो, जसले यो सङ्केत गर्दछ, कि चढाइएका भेटी र बलिदानहरूले आराधना गर्नेको विवेकलाई शुद्ध गर्न सकेनन्।</verse>
				<verse number="10">ती नयाँ सुधारको समय नआएसम्म खानेकुरा र पिउने कुरा मात्र र विभिन्‍न विधिका शुद्धीकरणका बाहिरी नियम मात्र हुन्।</verse>
				<verse number="11">यहाँ पहिलेदेखि नै स्थापना भएका असल व्यवस्थाहरूको प्रधान पूजाहारीको रूपमा जब ख्रीष्‍ट आउनुभयो, उहाँ अझ महान् र सिद्ध वासस्थानद्वारा जानुभयो, जुनचाहिँ मानिसले बनाएको होइन अर्थात् जुन यो सृष्‍टिको भाग होइन।</verse>
				<verse number="12">उहाँ बोका र बाछाहरूको रगत लिएर प्रवेश गर्नुभएन, तर आफ्नै रगत लिएर सधैंको लागि एकैपल्ट महा पवित्रस्थानमा प्रवेश गर्नुभयो, र हाम्रो लागि अनन्त उद्धार प्राप्‍त गर्नुभयो।</verse>
				<verse number="13">बोका, साँढेहरूको रगत र कोरलीको खरानी अशुद्ध मानिसहरूमा छर्किंदा तिनीहरू बाहिरी रूपमा शुद्ध हुन्छन् भने</verse>
				<verse number="14">झन् आफूलाई परमेश्‍वरमा अनन्त आत्माद्वारा निष्खोट अर्पण गर्नुहुने ख्रीष्‍टको रगतले मृत्युमा लैजाने पाप कर्महरूदेखि हाम्रा विवेकलाई कति बढी शुद्ध पार्ला! ताकि हामीले जीवित परमेश्‍वरको सेवा गर्न सकौं।</verse>
				<verse number="15">यसकारण ख्रीष्‍ट नयाँ करारको मध्यस्थकर्ता हुनुहुन्छ, ताकि बोलाइएकाहरूले अनन्तको उत्तराधिकार पाऊन् अर्थात् मानिसहरूले पहिलो करार अन्तर्गत गरेका पापहरूबाट छुटकारा पाऊन् भनेर उहाँ छुटकाराको मोल भई मर्नुभएको छ।</verse>
				<verse number="16">इच्छापत्रको विषयमा चाहिँ, यसलाई बनाउनेको मृत्यु प्रमाणित भएको हुनुपर्छ;</verse>
				<verse number="17">किनकि कोही मरेपछि मात्र इच्छापत्र प्रयोगमा आउँछ; यसलाई बनाउने जीवित रहुन्जेल त्यो कहिल्यै पनि प्रयोगमा आउँदैन।</verse>
				<verse number="18">यसैकारण पहिलो करार पनि रगतविना कार्यान्वयन भएको थिएन।</verse>
				<verse number="19">जब मोशाले सबै मानिसहरूलाई व्यवस्थाको हरेक आज्ञा घोषणा गरे, तब तिनले पानी, रातो ऊन र हिसपका हाँगाहरूसित बाछाहरूको रगत लिए, अनि चर्मपत्र र सबै मानिसहरूमाथि छर्किदिए।</verse>
				<verse number="20">तिनले भने, “यो करारको रगत हो, जुनचाहिँ परमेश्‍वरले तिमीहरूलाई पालन गर्नू भनेर आज्ञा दिनुभयो।”</verse>
				<verse number="21">यस्तै प्रकारले तिनले वासस्थान र विधिहरूमा प्रयोग गरिने हरेक थोकमाथि रगत छर्के।</verse>
				<verse number="22">वास्तवमा व्यवस्थाअनुसार प्रायः हरेक थोक नै रगतद्वारा शुद्ध गरिनुपर्छ; अनि रगत नबगाईकन पाप क्षमा नै हुँदैन।</verse>
				<verse number="23">तब स्वर्गीय चीजहरूका नक्‍कलहरूलाई यी बलिदानहरूले शुद्ध हुनु खाँचो परेको थियो भने स्वर्गकै कुरालाई शुद्ध पार्न त अझ उत्तम बलिको आवश्यकता पर्‍यो।</verse>
				<verse number="24">किनकि ख्रीष्‍ट मानिसद्वारा बनिएको वासस्थानमा प्रवेश गर्नुभएन, जुन साँचो पवित्रस्थानको नक्‍कल थियो, तर स्वर्गमा प्रवेश गर्नुभयो, त्यसैले अब हाम्रो लागि परमेश्‍वरको उपस्थितिमा देखा पर्नुहुन्छ।</verse>
				<verse number="25">हरेक वर्ष प्रधान पूजाहारी अरूको रगत लिएर महा पवित्रस्थानभित्र प्रवेश गरेजस्तै, उहाँ आफूलाई बारम्बार अर्पण गर्न स्वर्गमा पस्‍नुभएन।</verse>
				<verse number="26">त्यसो भएको भए त ख्रीष्‍टले संसारको सृष्‍टिदेखि नै धेरैपल्ट कष्‍ट भोग्नुपर्नेथियो; तर अब उहाँ आफ्नै बलिदानद्वारा पाप हरण गर्नलाई यस युगको अन्त्यमा एकैचोटि सदाको लागि देखा पर्नुभएको छ।</verse>
				<verse number="27">जसरी मानिसले एकपल्ट मर्नु निश्‍चित छ, र त्यसपछि न्यायको सामना गर्नुपर्छ,</verse>
				<verse number="28">त्यसरी नै ख्रीष्‍ट पनि धेरैको पाप उठाइलैजान एकैपल्ट बलिदान हुनुभयो; अनि दोस्रोपल्ट देखा पर्नुहुँदा पाप बोक्न होइन, तर उहाँको प्रतीक्षा गर्नेहरूलाई मुक्‍ति ल्याउन आउनुहुनेछ।</verse>
			</chapter>
			<chapter number="10">
				<verse number="1">व्यवस्था केवल आउने असल कुराहरूको छाया मात्र हो; यो आफैमा वास्तविकता होइन। यसैकारण यसले एकै किसिमको बलिदान अन्त्य नहुने गरी हरेक वर्ष दोहोर्‍याइएकोले आराधनाको नजिक आउनेहरूलाई सिद्ध तुल्याउन सक्दैन।</verse>
				<verse number="2">यदि सक्ने भए, ती चढाइन रोकिने थिएनन् र? किनकि आराधना गर्नेहरू सधैंको निम्ति शुद्ध भइसक्नेथिए, र फेरि कहिल्यै तिनीहरूका पापहरूको लागि दोषी ठहरिने थिएनन्।</verse>
				<verse number="3">तर ती बलिदानहरू त पापका वार्षिक सम्झना मात्र हुन्,</verse>
				<verse number="4">किनकि बोका र साँढेहरूको रगतले पाप हटाउन असम्भव छ।</verse>
				<verse number="5">यसकारण संसारमा आउनुहुँदा ख्रीष्‍टले भन्‍नुभयो: “बलिदान र भेटी तपाईंले चाहनुभएन, तर तपाईंले मेरो निम्ति एउटा शरीर चढाउनको लागि तयार पारिदिनुभयो।</verse>
				<verse number="6">होमबलिहरू र पाप शुद्धीकरणको बलिहरूमा तपाईं प्रसन्‍न हुनुभएन।</verse>
				<verse number="7">तब मैले भनें, ‘म यहाँ छु, यो कुरा पवित्र शास्त्रमा लेखिएको छ। हे परमेश्‍वर, म तपाईंको इच्छा पूरा गर्न आएको छु।’ ”</verse>
				<verse number="8">पहिला उहाँले भन्‍नुभयो, “बलिदान र भेटी, होमबलि अनि पाप शुद्धीकरणको बलिहरू तपाईंले चाहनुभएन; न त तपाईं तिनीहरूदेखि प्रसन्‍न हुनुभयो”, यद्यपि ती व्यवस्थाले चढाउन भन्दछ।</verse>
				<verse number="9">तब उहाँले भन्‍नुभयो, “म यहाँ छु, म तपाईंकै इच्छा पूरा गर्न आएको छु।” पहिलोलाई खारेज गर्न उहाँले दोस्रोलाई स्थापित गर्नुभयो।</verse>
				<verse number="10">अनि उहाँको इच्छाद्वारा येशू ख्रीष्‍टको शरीरको एकपल्टको बलिदानद्वारा हामी सधैंको लागि पापबाट पवित्र पारिएका छौं।</verse>
				<verse number="11">पुरानो करारमा हरेक पूजाहारीले दिनहुँ उभिएर आफ्नो धार्मिक कर्तव्यहरू गर्छन्; घरी-घरी तिनले एकै किसिमका बलिदानहरू चढाउँछन्, जसले कहिल्यै पाप हटाउन सक्दैन।</verse>
				<verse number="12">तर जब यी प्रधान पूजाहारीले सधैंको लागि अद्वितीय पाप क्षमाको लागि एउटै बलिदान चढाउनुभयो, तब उहाँ परमेश्‍वरको दाहिने हातपट्टि विराजमान हुनुभयो;</verse>
				<verse number="13">त्यस बेलादेखि नै आफ्ना शत्रुहरूलाई आफ्ना पाउदान बनिऊन् भनेर उहाँ पर्खनुहुन्छ;</verse>
				<verse number="14">किनकि जो पवित्र तुल्याइँदैछन्, उहाँले तिनीहरूलाई एउटै बलिदानले सदाको निम्ति सिद्ध पार्नुभएको छ।</verse>
				<verse number="15">यस विषयमा पवित्र आत्माले पनि साक्षी दिनुहुन्छ; उहाँ भन्‍नुहुन्छ:</verse>
				<verse number="16">“त्यो समयपछि पछि म तिनीहरूसित जुन करार बाँध्नेछु, त्यो यही हो, प्रभु भन्‍नुहुन्छ, म आफ्नो व्यवस्था तिनीहरूका हृदयमा राखिदिनेछु, र म ती तिनीहरूका मनमा लेखिदिनेछु।”</verse>
				<verse number="17">तब उहाँ फेरि भन्‍नुहुन्छ: “म तिनीहरूका पाप र कुकर्महरू कहिल्यै सम्झनेछैनँ।”</verse>
				<verse number="18">अनि जब यी क्षमा हुन्छन्, पाप क्षमाको लागि कुनै बलिदान आवश्यक पर्दैन।</verse>
				<verse number="19">यसकारण दाजुभाइ-दिदीबहिनीहरूहो, हामीलाई येशूको रगतद्वारा महा पवित्रस्थानभित्र पस्‍ने आत्मविश्‍वास प्राप्‍त भएको छ,</verse>
				<verse number="20">येशूले हाम्रो निम्ति एउटा नयाँ र जीवन दिने मार्ग खोलिदिनुभएको छ, अर्थात् त्यस पर्दाद्वारा, जो उहाँको शरीर हो।</verse>
				<verse number="21">परमेश्‍वरको परिवारमा हामीसँग एकजना प्रधान पूजाहारी हुनुभएकोले,</verse>
				<verse number="22">हामी विश्‍वासको निश्‍चयताले भरिएको निष्कपट हृदयहरू लिएर परमेश्‍वरको नजिक जाऔं। किनकि हाम्रो दोषी विवेकलाई शुद्ध पार्नका निम्ति येशूको रगतले छर्किएको छ र हाम्रो शरीरलाई शुद्ध पानीले धोइएको छ।</verse>
				<verse number="23">प्रतिज्ञा गर्नुहुने परमेश्‍वर विश्‍वासयोग्य हुनुभएको हुनाले हामीले अपनाएको आशालाई दृढतासाथ पक्रिराखौं।</verse>
				<verse number="24">अनि एउटाले अर्कोलाई प्रेम र असल कामको निम्ति उत्साहित गराउने कुरामा विचार गरौं।</verse>
				<verse number="25">कति जनाको सङ्गतिमा नजाने बानी हुन्छ, तर हामीचाहिँ सङ्गतिमा एकसाथ भेला हुन नछोडौं; तर प्रभुको पुनरागमन नजिक आइरहेकोले हामी एउटाले अर्कोलाई साहस दिइरहौं।</verse>
				<verse number="26">यदि हामीले स्पष्‍टसँग सत्य बुझेर पनि जानाजानी पाप गरिरहन्छौं भने त पापहरूको लागि कुनै बलिदान बाँकी रहनेछैन,</verse>
				<verse number="27">तर परमेश्‍वरका शत्रुहरूलाई भस्म पार्ने आगो र डरलाग्दो न्यायको प्रतीक्षा मात्र रहनेछ।</verse>
				<verse number="28">मोशाको व्यवस्था इन्कार गर्ने जोसुकै पनि दया नपाई दुई वा तीन साक्षीको गवाहीद्वारा मरे।</verse>
				<verse number="29">त्यसो भए परमेश्‍वरको पुत्रलाई खुट्टामुनि कुल्चने, आफूलाई पवित्र तुल्याएको करारको रगतलाई अपवित्र वस्तु ठान्‍ने र अनुग्रहको आत्मालाई अपमानित गर्नेको सजाय झन् कति कठोर होला?</verse>
				<verse number="30">तर यसो भन्‍नुहुने परमेश्‍वरलाई हामी चिन्छौं, “बदला लिने काम मेरो हो; म बदला लिनेछु,” अनि फेरि “प्रभुले आफ्ना जातिको न्याय गर्नुहुनेछ।”</verse>
				<verse number="31">जिउँदो परमेश्‍वरको हातमा पर्नु डरलाग्दो कुरो हो।</verse>
				<verse number="32">पहिलेका ती दिनहरूलाई सम्झ, जब तिमीहरूले स्पष्‍टसँग सत्य बुझेपछि कसरी कष्‍टहरू बीचको संघर्षमा स्थिर रहेका थियौ।</verse>
				<verse number="33">कुनै बेला तिमीहरूलाई खुल्‍लमखुल्‍ला अपमान गरिएको र सताइएको थियो भने, अरू बेलाचाहिँ तिमीहरू त्यस्ता व्यवहार गरिएकाहरूको साथमा काँधमा काँध मिलाएर उभिएका थियौ।</verse>
				<verse number="34">तिमीहरूले कैदमा हुनेहरूसँग सहानुभूति देखाएका थियौ, अनि आफ्ना सम्पत्ति खुशीसाथ लुटिन दिएका थियौ; किनकि तिमीहरूसित अझ उत्तम र स्थायी सम्पत्ति छन् भनी तिमीहरूले जानेका थियौ।</verse>
				<verse number="35">यसकारण आफ्नो आत्मविश्‍वास नत्याग, जसमा ठूलो इनामको प्रतिफल छ।</verse>
				<verse number="36">तिमीहरूले स्थिर भइरहनु खाँचो छ; किनकि तिमीहरूले परमेश्‍वरको इच्छा पूरा गरिसकेपछि उहाँले प्रतिज्ञा गर्नुभएको कुरा प्राप्‍त गर्नेछौ।</verse>
				<verse number="37">किनकि धर्मशास्त्रमा लेखिएको छ, अब केही बेरमा “उहाँ, जो आउँदै हुनुहुन्छ, आउनुहुनेछ, विलम्ब गर्नुहुनेछैन।”</verse>
				<verse number="38">अनि, “तर मेरो धर्मी जनचाहिँ विश्‍वासद्वारा नै जिउनेछ। अनि जो पछि हट्छ, म ऊसित प्रसन्‍न हुनेछैनँ।”</verse>
				<verse number="39">तर हामीचाहिँ पछि हट्ने र नष्‍ट हुनेमध्येका होइनौं, तर हामी विश्‍वासद्वारा हाम्रो प्राण बचाइएकाहरू मध्येका हौं।</verse>
			</chapter>
			<chapter number="11">
				<verse number="1">अब विश्‍वासचाहिँ हामीले गरेको आशाको निश्‍चयता र हामीले नदेखेका कुराको दृढ भरोसा हो।</verse>
				<verse number="2">यही विश्‍वासद्वारा प्राचीन कालका मानिसहरूको प्रशंसा भएको थियो।</verse>
				<verse number="3">विश्‍वासैद्वारा हामी बुझ्दछौं कि, परमेश्‍वरको वचनले विश्‍व बनियो, र देखिने कुराहरू नदेखिने थोकहरूबाट बनिए।</verse>
				<verse number="4">विश्‍वासैबाट हाबिलले परमेश्‍वरलाई कयिनले भन्दा उत्तम बलिदान चढाए। परमेश्‍वरले तिनको भेटीको विषयमा असल कुरा भन्‍नुहुँदा, विश्‍वासैबाट तिनले धार्मिक मानिस हुन् भन्‍ने प्रशंसा पाए। तिनी मरेर गए, तापनि तिनी विश्‍वासैद्वारा अझ बोलिरहेका छन्।</verse>
				<verse number="5">विश्‍वासद्वारा नै हनोकले मृत्युको अनुभव नगरी उठाइए: “अनि तिनी फेला परेनन्; किनकि परमेश्‍वरले नै तिनलाई उठाइलैजानुभयो;” किनकि तिनी उठाइनुअघि नै तिनले परमेश्‍वरलाई खुशी पार्ने व्यक्‍तिको रूपमा प्रशंसा पाएका थिए।</verse>
				<verse number="6">अनि विश्‍वासविना परमेश्‍वरलाई खुशी पार्न असम्भव छ; किनकि जो परमेश्‍वरकहाँ आउँछन्, तिनले उहाँ हुनुहुन्छ अनि उहाँलाई खोज्नेहरूलाई इनाम दिनुहुन्छ भनी विश्‍वास गर्नुपर्छ।</verse>
				<verse number="7">विश्‍वासैद्वारा नूहले नदेखेका कुराहरूको विषयमा चेतावनी पाउँदा आफ्नो परिवारलाई बचाउनको लागि आदरको भयमा एउटा जहाज बनाए। आफ्नो विश्‍वासद्वारा तिनले संसारलाई दोषी ठहराए, र विश्‍वासैद्वारा धार्मिकताका उत्तराधिकारी भए।</verse>
				<verse number="8">विश्‍वासैद्वारा अब्राहामले जानू भनेको ठाउँमा आज्ञाकारी भएर गए, जुन ठाउँ पछिबाट मात्रै उत्तराधिकारको रूपमा प्राप्‍त हुनेवाला थियो। यद्यपि तिनी कहाँ जानुपर्ने हो, सो थाहा थिएन।</verse>
				<verse number="9">विश्‍वासैद्वारा परदेशीझैं भएर तिनी प्रतिज्ञाको देशमा रहे, तिनी इसहाक र याकोबसँग पालमा बसे; जो तिनीजस्तै त्यही प्रतिज्ञाका उत्तराधिकारीहरू थिए।</verse>
				<verse number="10">किनकि तिनले त स्थायी जग भएको शहरलाई हेरिरहेका थिए, जसको रचनाकार र निर्माता परमेश्‍वर नै हुनुहुन्छ।</verse>
				<verse number="11">साराको बच्‍चा जन्माउने उमेर गइसकेको भए तापनि विश्‍वासैद्वारा तिनले गर्भधारण गर्ने क्षमता प्राप्‍त गरिन्; किनकि प्रतिज्ञा दिनुहुने विश्‍वासयोग्य हुनुहुन्छ भनी तिनले विश्‍वास गरिन्।</verse>
				<verse number="12">यसरी नै यी एकजना मानिस, जो मरेतुल्य भए तापनि यिनैबाट आकाशका अनगिन्ती ताराहरू र समुद्रका किनारका बालुवाझैं असंख्य सन्तान भए।</verse>
				<verse number="13">यी सबै मानिसहरू मृत्युसम्म विश्‍वासमै बाँचेका थिए। तिनीहरूले प्रतिज्ञा गरिएका कुराहरू पाएनन्, तर (विश्‍वासद्वारा) तिनीहरूले टाढैबाट देखेर स्वागत गरे; किनकि तिनीहरू यस संसारमा बिराना र परदेशी हुन् भनी तिनीहरूले मानिलिए।</verse>
				<verse number="14">यस्ता कुराहरू गर्ने मानिसहरूले यो देखाउँछन् कि, तिनीहरूले त्यो देशको खोजी गरिरहेका छन्, जो तिनीहरूका आफ्नै थियो।</verse>
				<verse number="15">यदि तिनीहरूले आफूले छोडेर आएको देश नै सम्झिरहेको भए, तिनीहरूलाई फर्किजाने मौका मिल्नेथियो।</verse>
				<verse number="16">यसको सट्टामा तिनीहरूले त अझ उत्तम देश अर्थात् स्वर्गीय देशको प्रतीक्षा गरिरहेका थिए। यसकारण परमेश्‍वर तिनीहरूका परमेश्‍वर हुँ भन्‍न शर्माउनुभएन; किनकि उहाँले तिनीहरूका निम्ति एउटा शहर तयार गरिदिनुभएको छ।</verse>
				<verse number="17">विश्‍वासैद्वारा अब्राहामले, परमेश्‍वरद्वारा जाँच हुँदा इसहाकलाई बलिदानको रूपमा चढाइहालेका थिए। अब्राहाम, जसले प्रतिज्ञालाई अँगालेका थिए, तिनैले आफ्नो एउटै पुत्रलाई बलिदान चढाउन तयार भएका थिए,</verse>
				<verse number="18">यद्यपि परमेश्‍वरले तिनलाई भन्‍नुभएको थियो, “इसहाकद्वारा तेरा वंशहरू गनिनेछ।”</verse>
				<verse number="19">परमेश्‍वरले मरेकाहरूलाई पनि जीवित पार्न सक्नुहुन्छ भनी अब्राहामले तर्क गरेर सोचे, र एक अर्थमा इसहाकलाई मृत्युबाट फिर्ता पाए।</verse>
				<verse number="20">विश्‍वासैद्वारा इसहाकले याकोब र एसावलाई तिनीहरूका भविष्यबारे आशिष दिए।</verse>
				<verse number="21">विश्‍वासैद्वारा याकोबले आफू मर्ने बेलामा, अनि आफ्नो लौरोमा अडेस लागेर योसेफका दुवै छोरालाई आशीर्वाद दिए।</verse>
				<verse number="22">विश्‍वासैद्वारा योसेफले पनि आफ्नो अन्त्य नजिक आइपुग्दा इस्राएलीहरू इजिप्टबाट निस्केर आएका कुरा गरे, र आफ्ना हड्डीहरू गाड्ने विषयमा निर्देशन दिए।</verse>
				<verse number="23">विश्‍वासैद्वारा मोशाका आमाबुबाले तिनी जन्मेपछि तीन महिनासम्म लुकाइ राखे; किनकि तिनीहरूले तिनी अत्यन्तै सुन्दर बालक हुन् भनी देखे, अनि तिनीहरूले राजाको हुकुमदेखि डर मानेनन्।</verse>
				<verse number="24">विश्‍वासैद्वारा मोशाले, जवान भएपछि फारोकी छोरीको छोरा कहलाइन अस्वीकार गरे।</verse>
				<verse number="25">पापको सुख केही समयसम्म भोग्नुभन्दा परमेश्‍वरका जनहरूसित थिचोमिचोमा पर्नु तिनी राजी भए।</verse>
				<verse number="26">इजिप्टको धनसम्पत्तिभन्दा ख्रीष्‍टको निम्ति निन्दित हुन तिनले बढ्ता मूल्यको सम्झे; किनकि तिनले आफ्नो दृष्‍टि पछि प्राप्‍त हुने प्रतिफलतिर लगाएका थिए।</verse>
				<verse number="27">विश्‍वासैद्वारा राजाको रिसको डरै नमानी इजिप्ट देशलाई त्यागे; किनकि अदृश्य हुनुहुने परमेश्‍वरलाई देखेर तिनी स्थिर रहिरहे।</verse>
				<verse number="28">पहिले जन्मेकोलाई नाश गर्नेले इस्राएलका पहिले जन्मेकाहरूलाई छुन नपाऊन् भनेर तिनले विश्‍वासद्वारा निस्तार चाडको विधि पालन गरे र रगतको प्रयोग गरे।</verse>
				<verse number="29">विश्‍वासैद्वारा मानिसहरूले लाल समुद्र सुक्खा जमिनझैं तरे; तर जब इजिप्ट निवासीहरूले त्यसै गर्न खोज्दा, तिनीहरू डुबेर मरे।</verse>
				<verse number="30">विश्‍वासैद्वारा सात दिनसम्म सेनाहरूले यरिहोको पर्खालहरूको परिक्रमा गरेपछि ती ढले।</verse>
				<verse number="31">विश्‍वासैद्वारा राहाब वेश्या ती अनाज्ञाकारीहरूसित मारिइनन्, किनकि तिनले ती जासूसहरूलाई स्वागत गरेकी थिइन्।</verse>
				<verse number="32">अनि अझ बढ्ता म के भनूँ? गिदोन, बाराक, शिमशोन, यिप्‍ता, दाविद, शमूएल र अगमवक्‍ताहरू, यी सबैको विषयमा बयान गरिरहने समय मसित छैनँ।</verse>
				<verse number="33">उनीहरूले विश्‍वासैद्वारा राज्यहरू जिते, न्याय दिए, प्रतिज्ञा गरिएका थोकहरू प्राप्‍त गरे, उनीहरूले सिंहका मुखहरू थुने,</verse>
				<verse number="34">दन्केको आगोको ज्वालाहरू निभाए, अनि तरवारको धारबाट उम्के। उनीहरूका कमजोरीहरू शक्‍तिमा परिवर्तन भए, अनि उनीहरू लडाइँहरूमा शक्‍तिशाली भए, र विदेशी सेनाहरूलाई परास्त गरे।</verse>
				<verse number="35">स्त्रीहरूले आफ्ना प्रिय जनहरूलाई मृत्युबाट फेरि जीवित प्राप्‍त गरे। अरूहरू सताइए, र अझ उत्तम पुनर्जीवन प्राप्‍त गरौं भनेर छुट्न पनि अस्वीकार गरे।</verse>
				<verse number="36">कतिले गिल्‍ला र कोर्राको सामना गरे, जब कि अझ अरूचाहिँ साङ्लाले बाँधिएर कैदमा हालिए।</verse>
				<verse number="37">तिनीहरू ढुङ्गाले हानेर मारिए, करौंतीले दुई फ्याक पारिए, तिनीहरू तरवारद्वारा मारिए। तिनीहरू भेडा र बाख्राका छाला लगाएर भौतारिँदै हिँडे; दरिद्रतामा परे, सताइएर दुर्व्यवहारमा परे।</verse>
				<verse number="38">संसार तिनीहरूका लागि योग्यको थिएन। तिनीहरू जमिनमुनि भएका गुफाहरू र खाडलहरूभित्र रहँदै मरुभूमि र पहाडहरूमा भौतारिँदै हिँडे।</verse>
				<verse number="39">अनि तिनीहरूले आफ्ना विश्‍वासको निम्ति प्रशंसा पाए, तर प्रतिज्ञा गरिएका थोकहरू भने कसैले पनि पाएनन्।</verse>
				<verse number="40">परमेश्‍वरले हाम्रो निम्ति केही उत्तम योजना राख्नुभएको थियो, ताकि हामीहरूसँगै तिनीहरू सिद्ध होऊन्।</verse>
			</chapter>
			<chapter number="12">
				<verse number="1">यसकारण यतिका साक्षीका ठूला बादलले हामीलाई घेरिराखेका हुनाले, हामीलाई बाधा पुर्‍याउने टन्टाहरू, अनि सजिलैसित अलमल्याउने पापहरूजस्ता हरेक थोक त्यागेर, हाम्रो अघि राखिएको दौड धीरजसाथ दगुरौं।</verse>
				<verse number="2">अनि हाम्रा विश्‍वासका कर्ता र सिद्ध तुल्याउनुहुने येशूमा हाम्रा आँखा केन्द्रित गरौं, जसले आफ्नो अघि राखिएको आनन्दको निम्ति लाजको उपेक्षा गर्दै क्रूसको कष्‍ट भोग्नुभयो, र परमेश्‍वरको सिंहासनको दाहिने हाततिर विराजमान हुनुभयो।</verse>
				<verse number="3">पापीहरूबाट उहाँको विरुद्धमा भएका यतिका विवादहरू सहनुहुनेलाई विचार गर, यसरी तिमीहरू थाक्नेछैनौ र हरेस खानेछैनौ।</verse>
				<verse number="4">तिमीहरूको पापको संघर्षको विरुद्धमा तिमीहरूले रगत बग्ने गरी त्यसको विरोध गरेका छैनौ।</verse>
				<verse number="5">अनि पिताले आफ्नो पुत्रलाई भनेझैं तिमीहरूलाई भनिएका परमेश्‍वरको ढाडसका वचन तिमीहरूले पूरै भुलिसक्यौ? “हे मेरा पुत्र, परमेश्‍वरको अनुशासनलाई हल्का नठान, अनि उहाँले तिमीलाई हप्काउँदा हताश नहोऊ;</verse>
				<verse number="6">किनकि परमेश्‍वरले आफूले प्रेम गरेकाहरूलाई अनुशासन गर्नुहुन्छ, अनि आफूले पुत्र भनी ग्रहण गरेकाहरूलाई उहाँले दण्ड दिनुहुन्छ।”</verse>
				<verse number="7">कठिनाइलाई अनुशासन ठानी भोग; किनकि परमेश्‍वरले तिमीहरूलाई सन्तानहरूझैं व्यवहार गर्दै हुनुहुन्छ। पिताले अनुशासन नगरेको कुनचाहिँ पुत्र होला र?</verse>
				<verse number="8">अनि सबैजना अनुशासनको भागी भएर जान्छन्; यदि तिमीहरूलाई अनुशासन गरिएन भने ता, तिमीहरू वैधानिक होइनौ, साँचो छोराछोरीहरू होइनौ।</verse>
				<verse number="9">यसबाहेक हामीलाई अनुशासन गर्ने हाम्रा सांसारिक पिताहरू थिए, र हामीले तिनीहरूलाई आदर गर्‍यौं भने, झन् कति बढी हाम्रा आत्माहरूका पिताको अधीनतामा रहनुपर्छ र जिउनुपर्छ!</verse>
				<verse number="10">उहाँहरूलाई असल लागेअनुसार हामीलाई केही समयसम्म अनुशासन गर्नुभयो, तर हामी परमेश्‍वरको पवित्रतामा सहभागी होऔं भनेर परमेश्‍वरले हामीलाई हाम्रै भलाइको लागि अनुशासन गर्नुहुन्छ।</verse>
				<verse number="11">कुनै पनि अनुशासन त्यस बेलाको लागि सुखद हुँदैन, तर कष्‍टदायक हुन्छ। त्यसो भए तापनि पछि गएर यसमा तालिम पाएकाहरूको लागि धार्मिकता र शान्तिको फल उत्पन्‍न हुन्छ।</verse>
				<verse number="12">यसकारण तिमीहरूका कमजोर हातहरू अनि दुर्बल घुँडाहरू बलियो बनाओ।</verse>
				<verse number="13">“तिमीहरूका खुट्टाका लागि बाटो समतल बनाओ” ताकि अशक्‍त अङ्ग नखुस्कोस्, तर निको होस्।</verse>
				<verse number="14">हरेक मानिससित मिलापमा रहने, अनि पवित्रतामा हुने भरमग्दूर प्रयत्‍न गर; किनकि पवित्रताविना कसैले प्रभुलाई देख्नेछैन।</verse>
				<verse number="15">ध्यान देओ कि, कुनै मानिस परमेश्‍वरको अनुग्रहबाट वञ्चित नहोस्, नत्र ता तीतोपनको जरा टुसाएर त्यसले फाटो ल्याउला, र धेरैजनालाई बिटुलो पार्ला।</verse>
				<verse number="16">अनैतिक सम्बन्ध राख्ने कोही नहोस्, अथवा जेठो छोरो भएर पनि एक टुक्रा खानेकुराको लागि आफ्नो पैतृक अधिकार बेच्ने एसावजस्तै अधर्मी नहोस् भन्‍ने कुरामा ध्यान देओ।</verse>
				<verse number="17">पछिबाट आफ्नो पैतृक अधिकार आशिष उपभोग गर्ने इच्छा गर्दा, तिनी तिरष्कृत भएका थिए भन्‍ने तिमीलाई थाहै छ। यद्यपि तिनले आँसुसहित त्यो आशिष प्राप्‍त गर्न खोजेका थिए; तर तिनले जे गरेका थिए, त्यसलाई सपार्ने मौका नै पाएनन्।</verse>
				<verse number="18">तिमीहरू छुन सकिने त्यस सियोन पर्वतमा आएका छैनौ, जहाँ आगोले जलिरहेको, अन्धकार, कालो बादल छाएको र आँधी चलिरहेको थियो।</verse>
				<verse number="19">तुरहीको चर्को स्वर अनि शब्द निकालेर बोल्ने आवाजमा पनि आएका छैनौ, जसलाई सुनेपछि तिनीहरूले अब यस्तो शब्द सुन्‍न नपरोस् भनी विन्ती गरेका थिए,</verse>
				<verse number="20">किनकि, “कुनै जनावरले समेत त्यस पर्वतलाई छोए भने त्यसलाई ढुङ्गाले हिर्काएर मार्नू” भन्‍ने आदेश तिनीहरूले सहन सकेनन्।</verse>
				<verse number="21">त्यो दृश्य यति डरलाग्दो थियो कि, मोशाले पनि भने, “म डरले कामिरहेको छु।”</verse>
				<verse number="22">तर तिमीहरू त सियोन पर्वतमा, जिउँदो परमेश्‍वरको शहर, स्वर्गीय यरूशलेममा आएका छौ। तिमीहरू असंख्य स्वर्गदूतहरू भएको आनन्दमय सभामा आएका छौ,</verse>
				<verse number="23">अर्थात् पहिला जन्मेकाहरूको मण्डलीमा, जसका नाउँहरू स्वर्गमा लेखिएका छन्। तिमीहरू सबै मानिसहरूका न्यायकर्ता परमेश्‍वरकहाँ, अनि सिद्ध तुल्याइएका धार्मिक मानिसहरूका आत्मामा,</verse>
				<verse number="24">नयाँ करारका मध्यस्थ येशूकहाँ, अनि हाबिलको रगतभन्दा अझ राम्रोसँग बोलिदिने रगतको छिट्काउमा आएका छौ।</verse>
				<verse number="25">परमेश्‍वर, जो बोल्नुहुन्छ, उहाँलाई इन्कार गर्नुहुँदैन भन्‍ने कुरामा ध्यान देओ। संसारमा चेतावनी दिनेलाई इन्कार गर्दा तिनीहरू उम्केनन् भने, स्वर्गबाट चेतावनी दिनुहुनेलाई इन्कार गर्दा हामी कसरी उम्कन सक्छौं?</verse>
				<verse number="26">त्यस बेला त उहाँको सोरले पृथ्वी हल्‍लाएको थियो, तर अब त उहाँले यसो भनी प्रतिज्ञा गर्नुभएको छ, “फेरि एकपल्ट म पृथ्वी मात्र होइन, तर स्वर्गलाई पनि हल्‍लाउनेछु।”</verse>
				<verse number="27">त्यो “फेरि एकपल्ट” भन्‍ने शब्दहरूले यो देखाउँछ कि, हल्‍लाउन सकिने कुराहरू, अर्थात् सृजिएका कुराहरू हटाइनेछन्; ताकि हल्‍लाउन नसकिने कुराहरूचाहिँ रहिरहून्।</verse>
				<verse number="28">यसैकारण हामीले एउटा नहल्‍लिने राज्य पाउने हुनाले हामी धन्यवादी भई परमेश्‍वरलाई भक्‍ति र भयको साथ स्वीकार्य आराधना चढाऔं,</verse>
				<verse number="29">किनकि हाम्रो “परमेश्‍वर भस्म गर्ने आगो हुनुहुन्छ।”</verse>
			</chapter>
			<chapter number="13">
				<verse number="1">एक-अर्कालाई दाजुभाइ-दिदीबहिनीहरूलाई झैं प्रेम गरिरहो।</verse>
				<verse number="2">अपरिचितहरूको पाहुनासत्कार गर्न नबिर्स; किनकि यसो गरेर कति मानिसहरूले अन्जानमै स्वर्गदूतहरूलाई सत्कार गरेका छन्।</verse>
				<verse number="3">कैदीहरूलाई तिमीहरू आफू पनि सङ्गी-कैदी भएझैं, अनि दुर्व्यव्यवहारमा परेकाहरूलाई तिमीहरू आफैले कष्‍ट भोग गरेझैं सम्झिदेओ।</verse>
				<verse number="4">विवाहलाई सबैले आदरणीय मानून्, अनि ओछ्यान नबिटुलियोस्; किनकि परमेश्‍वरले व्यभिचारी र सबै अनैतिक सम्बन्धहरूको न्याय गर्नुहुन्छ।</verse>
				<verse number="5">तिमीहरूको जीवनशैली पैसाको प्रेमदेखि मुक्‍त होस्, र तिमीहरूसित जे छ त्यसैमा सन्तुष्‍ट रहो; किनकि परमेश्‍वरले धर्मशास्त्रमा भन्‍नुभएको छ, “म तिमीहरूलाई कहिल्यै छोड्नेछैनँ, म तिमीहरूलाई कहिल्यै त्याग्नेछैनँ।”</verse>
				<verse number="6">यसकारण हामी आत्मविश्‍वाससहित भन्दछौं, “प्रभु मेरा सहायक हुनुहुन्छ, म कहिल्यै डराउँनेछैनँ। मानिसले मलाई के गर्न सक्छ र?”</verse>
				<verse number="7">आफ्ना अगुवाहरूको सम्झना गर, जसले तिमीहरूसित परमेश्‍वरको वचन सिकाएका थिए। तिनीहरूका जीवनको परिणामलाई विचार गरेर तिनीहरूका विश्‍वासको अनुकरण गर।</verse>
				<verse number="8">येशू ख्रीष्‍ट हिजो, आज अनि सदा-सर्वदा एकसमान हुनुहुन्छ।</verse>
				<verse number="9">सबै किसिमका अनौठा शिक्षाहरूका भ्रममा नपर। हाम्रो हृदयलाई अनुग्रहद्वारा बलियो पार्नु असल छ, तर धर्म विधिअनुसारको भोजनले होइन, जुनचाहिँ खानेहरूको लागि कुनै मूल्यको हुँदैन।</verse>
				<verse number="10">हाम्रो एउटा वेदी छ, जसबाट खानलाई ती वासस्थानमा सेवा गर्नेहरूलाई अधिकार छैन।</verse>
				<verse number="11">प्रधान पूजाहारीले पाप शुद्धीकरणको बलिको रूपमा पशुहरूको रगत महा पवित्रस्थानमा लिएर जान्छन्, तर शरीर त छाउनीबाहिर नै जलाइन्छन्।</verse>
				<verse number="12">यसकारण येशूले पनि आफ्नै रगतद्वारा मानिसहरूलाई पवित्र पार्नलाई शहरको ढोकाबाहिर नै दुःख भोग्नुभयो।</verse>
				<verse number="13">त्यसो भए, हामी पनि छाउनीबाहिर उहाँकहाँ जाऔं, र उहाँले सहनुभएको अपमान सहौं।</verse>
				<verse number="14">किनकि यस पृथ्वीमा हाम्रो स्थायी शहर छैन, तर हामी त आउनेवाला शहरको प्रतीक्षा गरिरहेका छौं।</verse>
				<verse number="15">यसकारण हामी येशूद्वारा परमेश्‍वरलाई सदैव प्रशंसाको बलिदान चढाऔं, जो उहाँको नाउँ स्वीकार गर्ने हाम्रो ओठको फल हो।</verse>
				<verse number="16">अनि भलाइ गर्न र अरूसित बाँडचुँड गर्न नबिर्स; किनकि यस्तो बलिदानद्वारा परमेश्‍वर प्रसन्‍न हुनुहुन्छ।</verse>
				<verse number="17">तिमीहरूका अगुवाहरूको आज्ञा पालन गर, र तिनीहरूका अधिकारको अधीनतामा बस; किनकि तिनीहरूले परमेश्‍वरलाई आफ्नो सेवाको लेखा दिनुपर्छ भन्‍ने कुरा जानेर नै तिनीहरूले तिमीहरूका प्राणको हेरचाह गर्दछन्। यो काम तिनीहरूले आनन्दसाथ गरून्, दुःख मानेर होइन, नत्र ता त्यसबाट तिमीहरूलाई कुनै लाभ हुनेछैन।</verse>
				<verse number="18">हाम्रो निम्ति प्रार्थना गर। हाम्रो विवेक सफा छ भन्‍ने हामी निश्‍चित छौं; र हर प्रकारले आदरसाथ जिउने चाहना गर्छौं।</verse>
				<verse number="19">म तिमीहरूलाई प्रार्थना गर्न विशेष आग्रह गर्दछु, ताकि म फेरि चाँडै तिमीहरूकहाँ आउन सकूँ।</verse>
				<verse number="20">अब शान्तिका परमेश्‍वर, जसले अनन्तको करारको रगतद्वारा भेडाका महान् गोठाला हाम्रा प्रभु येशूलाई मरेकाबाट जीवित पार्नुभयो,</verse>
				<verse number="21">उहाँले आफ्नो इच्छा पूरा गर्न तिमीहरूलाई हरेक असल थोकले सुसज्जित पारून्। येशू ख्रीष्‍टद्वारा उहाँलाई मनपर्ने कामहरू उहाँले हामीमा गरेका होऊन्। उहाँलाई नै सदा-सर्वदा महिमा होस्। आमेन!</verse>
				<verse number="22">अनि दाजुभाइ-दिदीबहिनीहरू, म तिमीहरूलाई मेरो अर्ती सुनिदेओ भनी आग्रह गर्दछु; किनकि मैले तिमीहरूलाई एउटा छोटो पत्र लेखेको छु।</verse>
				<verse number="23">हाम्रा भाइ तिमोथी कैदबाट छोडिएका छन् भन्‍ने तिमीहरूले जान भनी म चाहन्छु। यदि तिनी चाँडै आए भने म तिनीसितै तिमीहरूलाई हेर्न आउनेछु।</verse>
				<verse number="24">तिमीहरूका सबै अगुवाहरू र परमेश्‍वरका जनहरूलाई अभिवादन सुनाइदेओ। इटालीयाबाट आएकाहरूले तिमीहरूलाई अभिवादन पठाएका छन्।</verse>
				<verse number="25">तिमीहरू सबैसित अनुग्रह रहोस्।</verse>
			</chapter>
		</book>
		<book number="59">
			<chapter number="1">
				<verse number="1">परमेश्‍वर र प्रभु येशू ख्रीष्‍टको सेवक याकोबबाट, संसारैभरि छरिएका बाह्रै कुललाई: अभिवादन!</verse>
				<verse number="2">मेरा दाजुभाइ-दिदीबहिनीहरूहो, तिमीहरूले धेरै किसिमका आपत-विपतहरूको सामना गर्नुपर्दा त्यसलाई अति आनन्द सम्झ,</verse>
				<verse number="3">किनकि तिमीहरूको विश्‍वासको जाँचले धैर्य उत्पन्‍न गराउँछ भनी तिमीहरू जान्दछौ।</verse>
				<verse number="4">तिमीहरू परिपक्व र पूर्ण भएर कुनै कुराको अभाव नहोस् भनेर धैर्यताले आफ्नो काम पूरा गर्नुपर्छ।</verse>
				<verse number="5">यदि तिमीहरूमध्ये कसैलाई बुद्धिको कमी छ भने उदार चित्तले नझर्कीकन दिनुहुने परमेश्‍वरसँग मागोस्, र त्यसलाई त्यो दिइनेछ।</verse>
				<verse number="6">तर जब कसैले माग्छ, त्यसले विश्‍वास गर्नुपर्छ, अनि शङ्का गर्नुहुन्‍न; किनकि शङ्का गर्नेचाहिँ बतासले उचाल्दै पछार्दै गरेको समुद्रको छालजस्तै हो।</verse>
				<verse number="7">अनि त्यस मानिसले प्रभुबाट केही पाउँछु भनी नसोचोस्।</verse>
				<verse number="8">दोहोरो मन भएको मानिस आफूले गर्ने सबै कामहरूमा अस्थिर हुन्छ।</verse>
				<verse number="9">दीन अवस्थाको विश्‍वासीहरूले परमेश्‍वरले दिनुभएको आफ्नो उच्‍च अवस्थामा गर्व गरोस्,</verse>
				<verse number="10">तर धनीले चाहिँ आफ्नो दीन अवस्थामा गर्व गरोस्; किनकि तिनीहरू त घाँसको फूलझैं ओइलाएर जानेछन्।</verse>
				<verse number="11">किनकि चर्को रापसित सूर्य उदाउँछ र बोटबिरूवालाई ओइलाइदिन्छ; त्यसको फूल झरिहाल्छ, अनि त्यसको सौन्दर्य नष्‍ट भइजान्छ। यस्तै किसिमले धनी मानिस आफ्नो उपलब्धीसँगै हराएर जानेछ।</verse>
				<verse number="12">त्यो मानिस धन्यको हो, जो आपत-विपतहरूमा स्थिर रहन्छ; किनकि त्यस जाँचमा त्यो पक्‍का ठहरिएपछि त्यसले जीवनको मुकुट पाउनेछ, जुनचाहिँ परमेश्‍वरले उहाँलाई प्रेम गर्नेहरूको लागि प्रतिज्ञा गर्नुभएको छ।</verse>
				<verse number="13">परीक्षामा पर्दा कसैले पनि “परमेश्‍वरले मलाई परीक्षा गर्नुहुँदैछ” भनी नभनोस्; किनकि दुष्‍ट कुराहरूबाट परमेश्‍वर परीक्षित हुन सक्नुहुन्‍न, न ता उहाँले कसैलाई परीक्षा गर्नुहुन्छ।</verse>
				<verse number="14">तर हरेक व्यक्‍ति आफ्नै खराब इच्छाहरूद्वारा खिँचिन्छ र मोहित भएर परीक्षामा पर्दछ।</verse>
				<verse number="15">त्यसपछि त्यो खराब इच्छा गर्भवती भएर पापलाई जन्माउँछ; र पाप पूरा बढेपछि त्यसले मृत्युलाई जन्माउँछ।</verse>
				<verse number="16">त्यसैले मेरा प्यारा दाजुभाइ-दिदीबहिनीहरूहो, धोखामा नपर!</verse>
				<verse number="17">हरेक असल र सिद्ध दान माथिबाट अर्थात् स्वर्गीय ज्योतिका पिताबाट आउँछ, जो बदली रहने छायाजस्तो बदल्नुहुन्‍न।</verse>
				<verse number="18">सृष्‍टि गरिएका सबै थोकहरूमा हामी अगौटे फलजस्तै बनौं भनेर उहाँले हामीलाई सत्यको वचनद्वारा जन्माउन चुन्‍नुभयो।</verse>
				<verse number="19">मेरा प्रिय दाजुभाइ-दिदीबहिनीहरूहो, यस कुरालाई विचार गर: हरेक मानिस सुन्‍नमा छिटो, बोल्न र रिस गर्नमा ढिलो होओस्;</verse>
				<verse number="20">किनकि मानिसको रिसले परमेश्‍वरले चाहनुभएको धार्मिकताको काम गर्दैन।</verse>
				<verse number="21">यसकारण तिमीहरूमा भएका सबै अनैतिक फोहोर र दुष्‍टतालाई त्याग अनि तिमीहरूमा रोपिएको वचनलाई स्वीकार गर, जसले तिमीहरूलाई बचाउन सक्छ।</verse>
				<verse number="22">वचन सुनेर मात्र आफूलाई धोका नदेओ; यसले के भन्छ, सो गर।</verse>
				<verse number="23">जसले वचन सुन्छ, तर यसले के भन्छ, सो गर्दैन, त्यो एउटा यस्तो मानिस हो, जसले आफ्नो अनुहार ऐनामा हेर्छ;</verse>
				<verse number="24">अनि आफूलाई हेरिसकेपछि ऊ गइहाल्छ; तब ऊ कस्तो देखिन्छ, सो झट्टै बिर्सिहाल्छ।</verse>
				<verse number="25">तर जसले स्वतन्त्रता दिने सिद्ध व्यवस्थालाई ध्यानसित हेर्छ, र आफूले सुनेको कुरालाई नबिर्सी गरिरहन्छ; तब त्यसले गरेको काममा त्यसले आशिष पाउँछ।</verse>
				<verse number="26">यदि कसैले आफैलाई धर्मी सम्झन्छ र पनि आफ्नो जिब्रोमा लगाम लाउँदैन भने ता, उसले आफूलाई धोका दिन्छ र त्यसको धर्मचाहिँ व्यर्थको हुन्छ।</verse>
				<verse number="27">हाम्रा पिता परमेश्‍वरले शुद्ध र निर्दोष ठहराउनुभएको धर्म यही हो, अर्थात् अनाथ र विधवाहरूलाई तिनीहरूका सङ्कष्‍टमा हेरचाह गर्नु अनि आफूलाई संसारको दूषित कुराहरूदेखि जोगाएर राख्नु।</verse>
			</chapter>
			<chapter number="2">
				<verse number="1">हे मेरा दाजुभाइ-दिदीबहिनीहरूहो, हाम्रा महिमित प्रभु येशू ख्रीष्‍टमा विश्‍वास गर्नेहरू भएकाले पक्षपात नगर।</verse>
				<verse number="2">मानौं, तिमीहरूको सभामा एकजना मानिस सुनको औँठी र सुन्दर वस्त्र लगाएर आयो, अनि थाङ्ने वस्त्र लगाएको गरिब मानिस पनि आयो;</verse>
				<verse number="3">यदि तिमीले सुन्दर वस्त्र लगाएको त्यस मानिसलाई विशेष ध्यान दिएर “तपाईंको लागि यहाँ असल ठाउँ छ” भन्छौ र त्यस गरिब मानिसलाई चाहिँ “तिमी त्यहीं उभ” अथवा “भुइँमा मेरो पाउनिर बस” भन्छौ भने,</verse>
				<verse number="4">के तिमीहरू आपसमा पक्षपात गरेर दुष्‍ट विचारले न्याय गर्नेहरू भएनौ र?</verse>
				<verse number="5">मेरा प्यारा दाजुभाइ-दिदीबहिनीहरूहो, ध्यानसित सुन! के संसारको नजरमा गरिब भएकाहरूलाई परमेश्‍वरले विश्‍वासमा धनी हुनालाई, अनि उहाँलाई प्रेम गर्नेहरू सबैलाई प्रतिज्ञा गर्नुभएको राज्यको उत्तराधिकारी हुनालाई चुन्‍नुभएको होइन र?</verse>
				<verse number="6">तर तिमीहरूले त गरिबहरूलाई अपमान गर्‍यौ। के तिमीहरूलाई शोषण गर्ने धनीहरू नै होइनन्? के तिमीहरूलाई अदालतमा घिसारेर लाने तिनीहरू नै होइनन्?</verse>
				<verse number="7">के तिनीहरूले त्यही आदरणीय नाउँको निन्दा गर्दैनन्, जुन नाउँले तिमीहरू बोलाइएका छौ?</verse>
				<verse number="8">यदि “आफ्ना छिमेकीलाई आफूलाई झैं प्रेम गर” भन्‍ने पवित्र धर्मशास्त्रमा पाइने राजकीय आज्ञा तिमीहरूले पालन गर्दछौ भने तिमीहरूले ठीक गर्दैछौ।</verse>
				<verse number="9">तर तिमीहरूले पक्षपात गर्‍यौ भने तिमीहरूले पाप गर्दछौ, र व्यवस्थाले तिमीहरूलाई व्यवस्था उलङ्घन गरेको दोष लगाउँछ।</verse>
				<verse number="10">किनकि जसले व्यवस्थाका सबै कुरा पालन गर्दछ, तर एउटै कुरामा पनि चुक्यो भने त्यो सम्पूर्ण व्यवस्था उलङ्घन गर्नेजस्तै दोषी हुनेछ।</verse>
				<verse number="11">किनकि जसले “व्यभिचार नगर्नू” भन्‍नुभयो, उहाँले “हत्या नगर्नू” पनि भन्‍नुभयो। यदि तिमीहरू व्यभिचार गर्दैनौ, तर हत्या गर्छौ भने तिमीहरू व्यवस्था उलङ्घन गर्नेहरू भयौ।</verse>
				<verse number="12">स्वतन्त्रता दिने व्यवस्थाद्वारा तिमीहरू जाँचिनेछौ भनेर त्यही किसिमले बोल र काम गर;</verse>
				<verse number="13">किनकि दयालु नहुने हरेकलाई दयाविना न्याय गरिनेछ। दयालुले न्यायमाथि विजय गर्छ।</verse>
				<verse number="14">हे मेरा दाजुभाइ-दिदीबहिनीहरूहो, यदि कुनै मानिसले मसँग विश्‍वास छ भनी दाबी गर्छ, तर कामहरूचाहिँ गर्दैन भने, के फाइदा भयो र? के त्यस्तो विश्‍वासले तिनीहरूलाई बचाउन सक्छ र?</verse>
				<verse number="15">मानौं, कोही दाजुभाइ-दिदीबहिनीहरूलाई वस्त्र अनि दैनिक भोजनको खाँचो छ,</verse>
				<verse number="16">अनि तिमीहरूमध्ये कसैले तिनलाई “म तिम्रो भलो चिताउँछु, जाऊ अनि न्यानो बस, अघाउने गरी खाऊ” भन्यो, तर तिनका शारीरिक खाँचोहरूचाहिँ पुर्‍याइदिँदैन भने, त्यसबाट के फाइदा हुन्छ र?</verse>
				<verse number="17">यस्तै किसिमले कामविनाको विश्‍वास पनि मरेतुल्य हुन्छ।</verse>
				<verse number="18">तर कसैले भन्ला, “तिमीसँग विश्‍वास छ, तर मसँग कामहरू छन्।” कामविनाको तिम्रो विश्‍वास मलाई देखाऊ, र म तिमीलाई मेरो कामद्वारा आफ्नो विश्‍वास देखाउनेछु।</verse>
				<verse number="19">परमेश्‍वर एक मात्र हुनुहुन्छ भनी तिमी विश्‍वास गर्छौ; यो असल कुरो हो! दुष्‍ट आत्माहरूले पनि त्यो विश्‍वास गर्छन् र काँप्‍तछन्।</verse>
				<verse number="20">ए मूर्ख मानिसहो, के कामविनाको विश्‍वास व्यर्थ हो भनेर तिमी बुझ्दैनौ?</verse>
				<verse number="21">आफ्नो पुत्र इसहाकलाई वेदीमा अर्पण गर्दा के हाम्रा पुर्खा अब्राहाम तिनका कामहरूद्वारा धर्मी ठहरिएका होइनन् र?</verse>
				<verse number="22">तिमी देख्दछौ, तिनको विश्‍वास र काम एकसाथ मिलेर काम गर्दैथिए, अनि तिनले जे गरे, त्यसबाट तिनको विश्‍वास पूरा भयो।</verse>
				<verse number="23">“अब्राहामले परमेश्‍वरमाथि विश्‍वास गरे, अनि यो उनको निम्ति धार्मिकता गनियो” भन्‍ने पवित्र धर्मशास्त्र पूरा भयो; र तिनी परमेश्‍वरका मित्र कहलिए।</verse>
				<verse number="24">तिमीहरू देख्छौ, कि विश्‍वासले मात्र होइन, तर मानिसले जे गर्छ, त्यसबाट ऊ धर्मी ठहरिन्छ।</verse>
				<verse number="25">यस्तै किसिमले राहाब वेश्या पनि, तिनले ती जासूसहरूलाई आश्रय दिएर अर्को दिशातिर पठाइदिएको कामबाट धर्मी ठहरिएकी थिइनन् र?</verse>
				<verse number="26">जसरी शरीर आत्माविना मरेतुल्य हुन्छ, त्यसरी नै विश्‍वास पनि कामविना मरेतुल्य हुन्छ।</verse>
			</chapter>
			<chapter number="3">
				<verse number="1">हे मेरा दाजुभाइ-दिदीबहिनीहरूहो, तिमीहरूमध्ये धेरैजना शिक्षक नहोओ, किनकि हामी सिकाउनेहरूको न्याय झन् कडाइकासाथ गरिनेछ।</verse>
				<verse number="2">हामी धेरै प्रकारले ठक्‍कर खान्छौं। यदि कसैले आफूले बोलेका कुराहरूमा कहिल्यै भूल गर्दैनन् भने, ऊ आफ्नो सम्पूर्ण शरीरलाई वशमा राख्नसक्ने सिद्ध मानिस हुन्छ।</verse>
				<verse number="3">जब घोडाहरूले हाम्रो आज्ञा मानून् भनेर तिनीहरूका मुखमा लगाम लगाउँछौं, तब हामीले त्यसका सम्पूर्ण शरीरलाई काबूमा राख्न सक्छौं।</verse>
				<verse number="4">अथवा उदाहरणको लागि जहाजलाई लिऔं—तिनीहरू यति ठूला अनि तेज बतासद्वारा चल्नेभए तापनि नाविकले एउटा सानो पतवारको सहारा लिएर जहाजलाई आफ्नो इच्छाअनुसार, जता मन लाग्छ, त्यतैतिर लैजान्छ।</verse>
				<verse number="5">त्यस्तै किसिमले हाम्रो जिब्रो पनि शरीरको एउटा सानो अङ्ग हो, तर यसले धेरै घमण्ड गर्छ। आगोको सानो झिल्काले ठूलो जङ्गलमा डढेलो लगाउँछ भनी विचार गर।</verse>
				<verse number="6">अनि जिब्रो पनि एउटा आगोजस्तै नै हो, शरीरका अङ्गहरूमध्ये दुष्‍टताको संसार नै हो। यसले सम्पूर्ण व्यक्‍तिलाई दूषित पार्छ; त्यसको जीवनको सम्पूर्ण प्रवाहमा आगो लगाइदिन्छ, र यो आफू पनि नरकको आगोमा जल्छ।</verse>
				<verse number="7">सबै किसिमका जन्तुहरू, चराहरू, घस्रने प्राणीहरू र समुद्रका जन्तुहरूलाई तह लगाइन्छ, र मानिसद्वारा तह लगाइएका हुन्छन्;</verse>
				<verse number="8">तर जिब्रोलाई कुनै मानिसले तह लगाउन सक्दैन। यो घातक विषले भरिएको एउटा चञ्चल दुष्‍ट हो।</verse>
				<verse number="9">जिब्रोले हामी हाम्रा प्रभु र पितालाई प्रशंसा दिन्छौं, अनि यही जिब्रोले हामी परमेश्‍वरको स्वरूपमा बनिएका मानिसहरूलाई सराप्छौं।</verse>
				<verse number="10">अनि यसरी एउटै मुखबाट प्रशंसा र श्राप निस्कन्छन्! हे मेरा दाजुभाइ-दिदीबहिनीहरूहो, यस्तो हुनुहुँदैन।</verse>
				<verse number="11">के एउटै मुहानबाट ताजा पानी र नुनिलो पानी निस्कन्छ र?</verse>
				<verse number="12">हे मेरा दाजुभाइ-दिदीबहिनीहरूहो, के अञ्जीरको रूखले जैतुन अथवा अङ्गुरको बोटले नेभारा फलाउन सक्छ र? न ता नुनिलो पानीको मुहानले ताजा पानी निकाल्न सक्छ।</verse>
				<verse number="13">तिमीहरूमध्ये को बुद्धिमान् र समझदार छ? त्यसले आफ्नो असल जीवनद्वारा र बुद्धिबाट आउने नम्रतामा काम गरेर त्यो देखाओस्।</verse>
				<verse number="14">तर यदि तिमीहरू आफ्ना हृदयमा तीतो डाह र स्वार्थपूर्ण अभिलाषा राख्छौ भने, बुद्धिको घमण्ड नगर अथवा सत्यतालाई इन्कार नगर।</verse>
				<verse number="15">यस्तो “बुद्धि” स्वर्गबाट आएको होइन, तर यो ता सांसारिक र अनात्मिक हो, अर्थात् शैतानपट्टिबाटको हो।</verse>
				<verse number="16">किनकि जहाँ तिमीहरूमा ईर्ष्या र स्वार्थपूर्ण अभिलाषाहरू छन्, त्यहाँ गडबडी र सबै किसिमका दुष्‍ट कामहरू पाइन्छन्।</verse>
				<verse number="17">तर स्वर्गबाट आउने बुद्धिचाहिँ पहिले त शुद्ध हुन्छ, अनि शान्तिप्रिय, विचारशील, आज्ञाकारी, दया र असल फलले भरिएको पक्षपातरहित अनि निश्छल हुन्छ।</verse>
				<verse number="18">शान्ति कायम राख्नेहरूले शान्तिमा छर्छन् र धार्मिकताको कटनी गर्छन्।</verse>
			</chapter>
			<chapter number="4">
				<verse number="1">तिमीहरूमा झगडा र लडाइँ के कुराबाट आउँछ? के ती तिमीहरूभित्र संघर्ष गर्ने स्वार्थी इच्छाहरूबाट आउँदैनन् र?</verse>
				<verse number="2">तिमीहरू इच्छा गर्दछौ, तर पाउँदैनौ; त्यसैले तिमीहरू हत्या गर्दछौ। तिमीहरू लालच गर्दछौ, तर तिमीहरूले चाहेका कुराहरू पाउँदैनौ; त्यसैले तिमीहरू झगडा र लडाइँ गर्दछौ; तर पनि तिमीहरूले पाउँदैनौ, किनकि तिमीहरू परमेश्‍वरसित माग्दैनौ।</verse>
				<verse number="3">तिमीहरू माग्दछौ, तर पाउँदैनौ; किनकि तिमीहरूले पाएका कुराहरू आफ्नो सुख-विलासमा खर्च गर्नलाई गलत उद्देश्य राखेर माग्दछौ।</verse>
				<verse number="4">तिमी व्यभिचारी मानिसहरू, के संसारसितको मित्रता परमेश्‍वरतर्फको शत्रुता हो भनेर जान्दैनौ? जो संसारसित मित्र हुन चाहन्छ, ऊ परमेश्‍वरको शत्रु बन्छ।</verse>
				<verse number="5">अथवा उहाँले हामीभित्र रहनदिनुभएको आत्माले धेरै डाहा गर्नुहुन्छ भनेर पवित्र धर्मशास्त्रले व्यर्थैमा भनेको हो भनी तिमीहरू ठान्छौ?</verse>
				<verse number="6">तर उहाँले हामीलाई अझ बढी अनुग्रह दिनुहुन्छ। यसकारण पवित्र धर्मशास्त्रमा लेखिएको छ: “परमेश्‍वरले अहङ्कारीहरूको विरोध गर्नुहुन्छ, तर नम्रहरूलाई अनुग्रह दिनुहुन्छ।”</verse>
				<verse number="7">यसकारण आफूलाई परमेश्‍वरकहाँ सुम्पिदेओ। शैतानको विरोध गर, अनि त्यो तिमीहरूदेखि भाग्नेछ।</verse>
				<verse number="8">परमेश्‍वरको नजिक आओ र उहाँ तिमीहरूको नजिक आउनुहुनेछ। हे पापीहरूहो, आफ्ना हातहरू शुद्ध पार! हे दोमनकाहो, आफ्ना हृदय शुद्ध पार!</verse>
				<verse number="9">दुःखित होओ, शोकित होओ र रोओ! तिमीहरूका हाँसो शोकमा र तिमीहरूका आनन्द दुःखमा परिणत होस्।</verse>
				<verse number="10">प्रभुको सामुन्‍ने आफूलाई नम्र तुल्याओ र उहाँले तिमीहरूलाई उच्‍च पार्नुहुनेछ।</verse>
				<verse number="11">हे दाजुभाइ-दिदीबहिनीहरूहो, एक-अर्काको निन्दा नगर। जसले आफ्ना दाजुभाइ-दिदीबहिनीको विरुद्धमा बोल्छ वा उसलाई न्याय गर्दछ, उसले व्यवस्थाको विरुद्धमा बोल्दछ; र त्यसको न्याय गर्छ। जब तिमीहरूले व्यवस्थाको न्याय गर्छौ भने, तिमीहरूले त्यो पालन गरेका हुँदैनौ, तर न्यायकर्ता बनेर त्यसमाथि बसेका हुन्छौ।</verse>
				<verse number="12">व्यवस्था दिने र न्यायकर्ता त एउटै मात्र हुनुहुन्छ, परमेश्‍वर जसले बचाउन र नाश गर्न पनि सक्नुहुन्छ; तर आफ्नो छिमेकीको न्याय गर्ने तिमीहरू को हौ?</verse>
				<verse number="13">अब ध्यानसित सुन, तिमीहरू जो यसो भन्छौ, “हामी आज अथवा भोलि यस शहरमा, कि त्यस शहरमा जानेछौं, त्यहाँ एक वर्ष बिताउनेछौं, अनि व्यापार गरेर पैसा कमाउनेछौं।”</verse>
				<verse number="14">तर भोलि के हुने हो, सो तिमीहरू जान्दैनौ। तिमीहरूको जीवन के हो? तिमीहरू त एकैक्षण देखा परेर लोप भइजाने तुवाँलो जस्तै हौ।</verse>
				<verse number="15">यसको सट्टा तिमीहरूले “यदि प्रभुको इच्छा भएमा हामी बाँचेर यसो गरौंला, त्यसो गरौंला” भन्‍नुपर्नेथियो।</verse>
				<verse number="16">तिमीहरू त अहङ्कारी योजनाहरूमा घमण्ड गर्छौ, यस्तो सबै घमण्ड दुष्‍टता हो।</verse>
				<verse number="17">त्यसकारण जसले भलाइ गर्नुपर्छ भन्‍ने जानेर पनि त्यसो गर्दैन भने, त्यसले पाप गर्दछ।</verse>
			</chapter>
			<chapter number="5">
				<verse number="1">तिमी धनी मानिसहरू अब ध्यानसित सुन! रोओ र विलाप गर; किनकि तिमीहरूमाथि कष्‍ट आइरहेको छ।</verse>
				<verse number="2">तिमीहरूको धन सडेको छ, र तिमीहरूका वस्त्रहरू कीराले खाएका छन्।</verse>
				<verse number="3">तिमीहरूका सुन र चाँदीमा कस लागेको छ। ती कसहरूले तिमीहरूको विरुद्धमा साक्षी दिनेछन्, र तिमीहरूका मासु आगोले झैं खानेछन्। तिमीहरू यी आखिरी दिनहरूमा पनि धन साँच्दैछौ।</verse>
				<verse number="4">हेर, तिमीहरूका खेतमा कटनी गर्ने खेतालाहरूको ज्याला, जुन तिमीहरूले दिएनौ; ती तिमीहरूको विरुद्धमा कराइरहेका छन्। ती कटनी गर्ने खेतालाहरूका विलाप सर्वशक्‍तिमान प्रभुको कानमा पुगेको छ।</verse>
				<verse number="5">तिमीहरू यस संसारमा सुखविलास र मोजमज्जामा मस्त भएर बसेका छौ। तिमीहरूले बलि दिने दिनका लागि आफैलाई पुष्‍टाइराखेका छौ।</verse>
				<verse number="6">तिमीहरूको विरोध नगर्ने निर्दोष मानिसहरूलाई तिमीहरूले दोषी ठहराएर हत्या गरेका छौ।</verse>
				<verse number="7">त्यसो भए दाजुभाइ-दिदीबहिनीहरूहो, प्रभुको पुनःआगमन नभएसम्म धैर्य धारण गर। हेर, आफ्नो जमिनले बहुमूल्य फसल दिन्छ भनेर किसानले कसरी पर्खन्छ, अनि ऊ अघिल्‍लो र पछिल्‍लो वर्षाको लागि कसरी धैर्य गरी बस्दछ।</verse>
				<verse number="8">तिमीहरू पनि धैर्य गर र हृदयमा स्थिर भएर बस; किनकि प्रभुको आगमन नजिक छ।</verse>
				<verse number="9">हे दाजुभाइ-दिदीबहिनीहरूहो, एक-अर्काको विरुद्धमा गनगन नगर, नत्र ता तिमीहरू न्यायमा पर्नेछौ। न्यायकर्ता ढोकैमा उभिरहनुभएको छ!</verse>
				<verse number="10">हे दाजुभाइ-दिदीबहिनीहरूहो, कष्‍टहरूका माझमा धैर्यको उदाहरणको लागि, प्रभुको नाउँमा बोल्ने ती अगमवक्‍ताहरूलाई सम्झ।</verse>
				<verse number="11">तिमीहरूलाई थाहै छ, कि कष्‍ट सहनेहरूलाई हामी धन्यका ठान्छौं। तिमीहरूले अय्यूबको सहनशीलताको विषयमा सुनेका छौ, अनि प्रभुले अन्त्यमा तिनको निम्ति के गर्नुभयो, सो देखेका छौ। प्रभु करुणा र दयाले भरपूर हुनुहुन्छ।</verse>
				<verse number="12">हे मेरा दाजुभाइ-दिदीबहिनीहरूहो, सबैभन्दा मुख्य कुरा, स्वर्गको नाउँमा, अथवा पृथ्वीको नाउँमा अथवा कुनै कुराको नाउँमा शपथ नखाओ। तिमीहरूको “हो” चाहिँ हो अनि “होइन” चाहिँ होइन रहोस्, नत्र ता तिमीहरू दोषी ठहरिनेछौ।</verse>
				<verse number="13">के तिमीहरूमध्ये कोही सङ्कष्‍टमा छ? त्यसले प्रार्थना गरोस्। के कोही आनन्दित छ? त्यसले प्रशंसाका गीतहरू गाओस्।</verse>
				<verse number="14">के तिमीहरूमध्ये कोही बिरामी छ? त्यसले मण्डलीका प्रधानहरूलाई त्यसको निम्ति प्रार्थना गरिदिन र प्रभुको नाउँमा त्यसलाई तेलले अभिषेक गरिदिन बोलाउनुपर्छ।</verse>
				<verse number="15">अनि विश्‍वाससाथ गरिएको प्रार्थनाले त्यस बिरामीलाई निको पार्नेछ; र प्रभुले त्यसलाई उठाउनुहुनेछ। यदि त्यसले पाप गरेकै छ भने, त्यसले क्षमा पाउनेछ।</verse>
				<verse number="16">यसकारण एक-अर्कामा तिमीहरूको पाप स्वीकार गर, र तिमीहरू निको हुनालाई एक-अर्काको निम्ति प्रार्थना गर। धार्मिक मानिसको प्रार्थना शक्‍तिशाली र प्रभावशाली हुन्छ।</verse>
				<verse number="17">एलिया पनि हामीजस्तै मानिस थिए। तिनले पानी नपरोस् भनेर व्यग्रसहित प्रार्थना गरे। अनि देशमा साढे तीन वर्षसम्म पानी परेन।</verse>
				<verse number="18">तिनले फेरि प्रार्थना गरे, र आकाशबाट वर्षा भयो, अनि पृथ्वीले आफ्ना अन्‍नहरू उब्जायो।</verse>
				<verse number="19">हे मेरा दाजुभाइ-दिदीबहिनीहरूहो, तिमीहरूमध्ये कोही सत्यताबाट तर्किगएको छ, र कसैले त्यसलाई फर्काएर ल्याउँछ भने,</verse>
				<verse number="20">यो याद होस्: जसले एकजना पापीलाई त्यसको गलत बाटोबाट फर्काउँछ, त्यसले त्यसलाई आत्मिक मृत्युबाट बचाउनेछ, र असंख्य पापहरू ढाक्नेछ।</verse>
			</chapter>
		</book>
		<book number="60">
			<chapter number="1">
				<verse number="1">येशू ख्रीष्‍टको प्रेरित पत्रुसबाट, परमेश्‍वरका चुनिएका, परदेशीहरू, जो पोन्टस, गलातिया, कापाडोकिया, एशिया तथा बिथिनिया प्रदेशहरूमा छरिएर रहेका छन्,</verse>
				<verse number="2">येशू ख्रीष्‍टको आज्ञा पालन र उहाँको रगतको छिट्काउको निम्ति पवित्र आत्माद्वारा शुद्ध भएर परमेश्‍वर पिताको पूर्वज्ञानअनुसार छानिएकाहरूप्रति: अनुग्रह र शान्ति प्रचुर मात्रामा तिमीहरूसँग होऊन्।</verse>
				<verse number="3">हाम्रा प्रभु येशू ख्रीष्‍टका पिता र परमेश्‍वरलाई स्तुति होस्! उहाँको अपार कृपामा येशू ख्रीष्‍टको मृतकबाट फेरि पुनर्जीवित पारिनुभएकोले जीवित आशामा हामीलाई नयाँ जन्म दिनुभएको छ,</verse>
				<verse number="4">र कहिल्यै नाश नहुने, नबिग्रने वा लोप नहुने उत्तराधिकार दिनुभएको छ। यो उत्तराधिकार तिम्रो लागि स्वर्गमा राखिएको छ;</verse>
				<verse number="5">जुन पछिल्‍ला दिनमा तयार पारिएको मुक्‍ति प्रकाशित नगरिएसम्म विश्‍वासद्वारा परमेश्‍वरको शक्‍तिले हामीलाई सुरक्षित गरिएको छ।</verse>
				<verse number="6">सबै किसिमका परीक्षाहरूमा तिमीहरूले अहिले केही समयको लागि दुःख सहनुपरे तापनि यसमा तिमीहरू खूबै रमाउँछौ।</verse>
				<verse number="7">आगोबाट खारिने, तर नष्‍ट भएर जाने सुनभन्दा पनि तिमीहरूको विश्‍वास मूल्यवान् छ। तिमीहरूको यो विश्‍वास साँचो प्रमाणित होस्, अनि येशू ख्रीष्‍ट प्रकट हुनुहुँदा प्रशंसा, महिमा र आदरको योग्य बनोस्।</verse>
				<verse number="8">यद्यपि तिमीहरूले उहाँलाई देखेका छैनौ, तर पनि तिमीहरू उहाँलाई प्रेम गर्दछौ; र तिमीहरू अहिले उहाँलाई देख्दैनौ, तापनि तिमीहरू उहाँमाथि विश्‍वास गर्दछौ; अनि तिमीहरू अवर्णनीय, र महिमित आनन्दले भरिएका छौ;</verse>
				<verse number="9">किनकि तिमीहरूको विश्‍वासको अन्तिम परिणाम भनेको तिमीहरूका प्राणको मुक्‍ति हो।</verse>
				<verse number="10">तिमीहरूका निम्ति हुन आउने अनुग्रहको विषयमा, अगमवाणी बोल्ने ती अगमवक्‍ताहरूले यही मुक्‍तिको खोजी र छानबिन गरेका थिए।</verse>
				<verse number="11">तिनीहरूभित्र हुनुभएका ख्रीष्‍टको आत्माले, ख्रीष्‍टका कष्‍टहरू र त्यसपछि आउने महिमाको भविष्यवाणी गर्नुहुँदा, देखाउनुभएको समय र परिस्थितिको बारेमा तिनीहरूले खोजी गरेका थिए।</verse>
				<verse number="12">उनीहरूले आफ्नो होइन, तर तिमीहरूको सेवा गरेको कुरा तिनीहरूलाई प्रकट गराए, जतिखेर तिनीहरूले स्वर्गबाट पठाइनुभएको पवित्र आत्माद्वारा तिमीहरूलाई सुसमाचार प्रचार गर्नेहरूले अहिले तिमीहरूलाई भनेका कुराहरूबारे बताएका थिए। स्वर्गदूतहरूले पनि यी कुराहरू उत्सुकताका साथ हेर्न चाहेका थिए।</verse>
				<verse number="13">यसकारण तिमीहरू आफ्नो मनलाई तयार गर। पूर्ण आत्मनियन्त्रित होओ। तिमीहरूको आशा त्यो अनुग्रहमाथि राख; जो येशू ख्रीष्‍ट प्रकट हुनुहुँदा तिमीहरूले प्राप्‍त गर्नेछौ।</verse>
				<verse number="14">आज्ञाकारी बालबालिकाहरू भएका हुनाले अबोध अवस्थामा हुँदा तिमीहरूसित पहिले भएको दुष्‍ट अभिलाषाअनुरूप नचल;</verse>
				<verse number="15">तर तिमीहरूलाई बोलाउनुहुने पवित्र हुनुभएझैं, तिमीहरू पनि तिमीहरूले गर्ने सबै कुरामा पवित्र होओ!</verse>
				<verse number="16">किनकि पवित्र धर्मशास्त्रमा यसरी लेखिएको छ: “पवित्र होओ, किनकि म पवित्र छु।”</verse>
				<verse number="17">किनकि तिमीहरू हरेक मानिसको कामलाई निष्पक्ष न्याय गर्ने पितालाई पुकार्दछौ, तिमीहरू यहाँ आफ्ना जीवन परदेशीझैं भक्‍तिपूर्ण भयमा बिताओ;</verse>
				<verse number="18">किनकि तिमीहरू जान्दछौ, तिमीहरूका पितापुर्खाबाट तिमीहरूले पाएको खोक्रो परम्परादेखि छुटकारा पाएका छौ, चाँदी वा सुनजस्ता नाशवान् वस्तुबाट होइन,</verse>
				<verse number="19">तर दाग र खोट नभएको थुमा, ख्रीष्‍टको बहुमूल्य रगतले छुटकारा पाएका छौ।</verse>
				<verse number="20">उहाँ संसारको सृष्‍टिभन्दा अघि छानिनुभएको थियो, तर तिमीहरूका निम्ति यी अन्तिम सयममा प्रकट हुनुभयो।</verse>
				<verse number="21">उहाँद्वारा तिमीहरू परमेश्‍वरमाथि विश्‍वास गर्दछौ, जसले उहाँलाई मृतकबाट जीवित पार्नुभयो र उहाँको महिमा गर्नुभयो; यसर्थ तिमीहरूको विश्‍वास र आशा परमेश्‍वरमाथि छ।</verse>
				<verse number="22">अब तिमीहरूले सत्यको पालना गरी आफूलाई शुद्ध बनाएका छौ; र यसैकारणले तिमीहरूसित एक-अर्काका निम्ति विशुद्ध प्रेम छ, तिमीहरू एक-अर्कालाई आफ्नो हृदयबाट नै गहिरो प्रेम गर।</verse>
				<verse number="23">किनकि परमेश्‍वरको जीवित र रहिरहने वचन, नाशवान् होइन, तर अविनाशी बीउद्वारा तिमीहरूको नयाँ जन्म भएको छ।</verse>
				<verse number="24">पवित्र धर्मशास्त्रले भन्दछ: “सबै मानिसहरू घाँसझैं छन्, र तिनीहरूका सम्पूर्ण महिमा मैदानका फूलझैं छन्, घाँस ओइलाउँछ र फूल झरिहाल्छ,</verse>
				<verse number="25">तर प्रभुको वचन सदा-सर्वदा रहिरहन्छ।” अनि यही वचन नै तिमीहरूलाई प्रचार गरिएको थियो।</verse>
			</chapter>
			<chapter number="2">
				<verse number="1">त्यसकारण सबै घृणा अनि सबै छल, कपट, डाहा र सबै किसिमका निन्दादेखि आफूहरूलाई अलग राख।</verse>
				<verse number="4">जब तिमीहरू मानिसहरूले त्यागेका, तर परमेश्‍वरले छान्‍नुभएको तथा उहाँको निम्ति बहुमूल्य जीवित पत्थरकहाँ आउँदछौ;</verse>
				<verse number="5">तिमीहरू पनि येशू ख्रीष्‍टद्वारा परमेश्‍वरको दृष्‍टिमा ग्रहणयोग्य आत्मिक बलिदान चढाउँदै पवित्र पूजाहारीगिरीको निम्ति जीवित पत्थरहरूझैं आत्मिकी घर बन्दैजाओ।</verse>
				<verse number="6">किनकि पवित्र धर्मशास्त्रमा यो लेखिएको छ: “हेर, सियोनमा म पत्थर राख्दैछु, एक चुनिएको र बहुमूल्य मुख्य ढुङ्गो, र उहाँमाथि जसले विश्‍वास गर्छ त्यो कहिल्यै शर्ममा पर्नेछैन।”</verse>
				<verse number="7">यसर्थ तिमी विश्‍वास गर्नेका लागि यो पत्थर बहुमूल्य छ; तर विश्‍वास नगर्नेहरूका लागि, “जुन ढुङ्गालाई भवन निर्माण गर्नेहरूले रद्द गरे, त्यही ढुङ्गो कुनाको मुख्य बन्यो।”</verse>
				<verse number="8">र, “यस्तो ढुङ्गो, जसले मानिसहरूलाई ठेस खान लगाउँछ र यस्तो चट्टान जसले तिनीहरूलाई खसाल्छ।” तिनीहरू लड्छन्; किनकि उनीहरू सन्देशको उलङ्घन गर्छन्, यसैको निम्ति नै उनीहरू नियुक्‍त भएका थिए।</verse>
				<verse number="9">तर तिमीहरू चुनिएका मानिसहरू हौ, राजकीय पूजाहारीगिरी, एक पवित्र जाति, परमेश्‍वरको विशेष सम्पत्ति र तिमीहरूले उहाँलाई अर्थात् तिमीहरूलाई अन्धकारबाट आफ्नो अद्भुत ज्योतिमा बोलाउनुहुनेको प्रशंसाको घोषणा गर।</verse>
				<verse number="10">एक समय तिमीहरू परमेश्‍वरका मानिस थिएनौ, तर अब तिमीहरू परमेश्‍वरका मानिस भएका छौ; एक समय तिमीहरूले दया पाएका थिएनौ, तर अब तिमीहरूले दया पाएका छौ।</verse>
				<verse number="11">हे प्रिय मित्रहरूहो, संसारमा विदेशी र प्रवासीको रूपमा, तिमीहरूका पापमय इच्छादेखि, जसले तिमीहरूको प्राणका विरुद्ध लडाइँ गर्छ, त्यसदेखि अलग बस भनी म निवेदन गर्दछु।</verse>
				<verse number="12">गैरयहूदीहरूको बीचमा यस्तो असल जीवन बिताओ, कि उनीहरूले तिमीहरूलाई गलत काम गरेको आरोप लगाए तापनि तिमीहरूका सुकर्म देखून्, र प्रभु हामीकहाँ आउनुहुने दिनमा परमेश्‍वरको महिमा गरून्।</verse>
				<verse number="13">प्रभुको निम्ति तिमीहरू आफूलाई सबै मानवीय स्थापित अख्तियारको अधीनमा राख; चाहे सर्वोच्‍च अधिकारको रूपमा राजा हुन्,</verse>
				<verse number="14">अथवा राज्यपालहरू, जसलाई राजाले खराब काम गर्नेहरूलाई दण्ड दिन र ठीक काम गर्नेहरूलाई इज्जत दिन चुनेका हुन्छन्।</verse>
				<verse number="15">किनकि परमेश्‍वरको इच्छा यो छ, कि तिमीहरूले असल काम गरेर मूर्ख मानिसहरूको अज्ञानताका कुरालाई चूप गराउनुपर्दछ।</verse>
				<verse number="16">तिमीहरू स्वतन्त्र मानिसहरू भए तापनि तिमीहरू परमेश्‍वरका सेवकहरू हौ। त्यसैकारणले आफ्नो स्वतन्त्रतालाई दुष्‍टता छोप्ने आवरणको रूपमा प्रयोग नगर।</verse>
				<verse number="17">सबैलाई उचित आदर देखाओ। विश्‍वासीहरूको समूहलाई प्रेम गर; परमेश्‍वरसँग डराओ, राजालाई आदर गर।</verse>
				<verse number="18">हे सेवकहरूहो, पूर्ण आदरसाथ आफ्ना मालिकहरूको अधीनतामा बस, असल र समझदार मालिकहरूको मात्र होइन, तर कठोर मालिकहरूको पनि अधीनतामा बस।</verse>
				<verse number="19">परमेश्‍वरको निम्ति कुनै मानिसले अन्यायपूर्ण कष्‍ट सहन्छ भने त्यो परमेश्‍वरमा प्रशंसनीय हुन्छ;</verse>
				<verse number="20">तर गल्ती काम गरेको कारण पिटाइ खान्छौ र सहन्छौ भने, यसमा के फाइदा भयो र? तर यदि तिमीले असल काम गरेको कारण कष्‍ट पायौ र भोग्छौ भने, यो परमेश्‍वरको अघि प्रशंसनीय छ।</verse>
				<verse number="21">यसैको निम्ति तिमीहरू बोलाइएका छौ; किनकि ख्रीष्‍टले तिमीहरूको निम्ति कष्‍ट सहनुभयो, र तिमीहरूको निम्ति एउटा नमुना छोड्नुभयो, अनि तिमीहरूले उहाँको पाइला पछ्याउनुपर्नेछ।</verse>
				<verse number="22">“उहाँले कुनै पाप गर्नुभएन, र उहाँको मुखमा कुनै छलको कुरा पाइएन।”</verse>
				<verse number="23">तिनीहरूले उहाँमाथि अपमान गर्दा, उहाँले बदला लिनुभएन। उहाँले दुःख भोग्नुहुँदा, धम्काउनुभएन। यसको सट्टामा, न्यायपूर्ण न्याय परमेश्‍वरकहाँ आफूलाई सुम्पिनुभयो।</verse>
				<verse number="24">यसरी हामी पापको निम्ति मरौं र धार्मिकताको निम्ति जिऔं भनेर “उहाँले क्रूसमा आफ्नै शरीरमा हाम्रा पाप बोक्नुभयो;” अनि “उहाँको चोटद्वारा तिमीहरू निको भयौ।”</verse>
				<verse number="25">किनकि “तिमीहरू बरालिएका भेडाजस्तै थियौ,” तर अब तिमीहरू तिमीहरूका प्राणहरूका गोठालो र संरक्षक ख्रीष्‍टकहाँ फर्केका छौ।</verse>
			</chapter>
			<chapter number="3">
				<verse number="1">हे पत्नीहरूहो, यसरी नै तिमीहरू आफ्ना पतिहरूका अधीनमा बस, र यदि तिनीहरूमध्ये कसैले वचनमाथि विश्‍वास गर्दैन भने पनि, तिनीहरूका पत्नीहरूको आचरणले गर्दा वचनविना नै</verse>
				<verse number="2">तिमीहरूको जीवनको शुद्धता र आदर देखेर तिनीहरूलाई जितियोस्।</verse>
				<verse number="3">तिमीहरू केशका सिँगार, सुनका गहना तथा महङ्गा कपडाहरू जस्ता बाहिरी सिँगारले नहोस्।</verse>
				<verse number="4">तर तिमीहरूको आन्तरिक व्यक्‍तित्वमा नम्र र शान्त आत्माको अविनाशी सौन्दर्य होस्, जो परमेश्‍वरको दृष्‍टिमा अति मूल्यवान् छ।</verse>
				<verse number="5">किनकि परमेश्‍वरमाथि आशा राख्ने प्राचीन कालका पवित्र महिलाहरूले यसैगरी आफूलाई सुन्दर बनाउँथे। तिनीहरू आफ्ना पतिहरूका अधीनतामा रहन्थे,</verse>
				<verse number="6">साराजस्तै, जसले अब्राहामको आज्ञा पालन गर्थिन्, र तिनलाई आफ्नो “मालिक” भन्थिन्। यदि तिमीहरू असल काम गर्छौ र डराउँदैनौ भने तिमीहरू यिनैका छोरीहरू हौ।</verse>
				<verse number="7">हे पतिहरूहो, त्यसै गरी आफ्ना पत्नीहरूलाई कमजोर पात्र र तिमीसँगै जीवनका अनुग्रहका साझा उत्तराधिकारी सम्झी उनीहरूलाई आदर गर्दै बुद्धिमानीसाथ उनीहरूसँग बस, र तिमीहरूका प्रार्थना नरोकियोस्।</verse>
				<verse number="8">अन्त्यमा, तिमीहरू सबै एकै मनका होओ, सहानुभूति देखाओ, आपसमा प्रेम गर, टिठालु र नम्र होओ।</verse>
				<verse number="9">दुष्‍टताको सट्टा दुष्‍टता नगर, अथवा अपमानको सट्टा अपमान, तर आशीर्वाद देओ; किनकि आशिषको हकदार हुनालाई तिमीहरू यसैको निम्ति बोलाइएका हौ।</verse>
				<verse number="10">किनकि पवित्र धर्मशास्त्रमा लेखिएको छ: “जसले जीवनलाई प्रेम गर्न र असल दिन देख्न चाहन्छ, तिनले आफ्ना जिब्रोलाई खराबीबाट र आफ्ना ओठहरूलाई छलका बोलीबाट बचाउनुपर्दछ।</verse>
				<verse number="11">तिनले खराबीबाट फर्केर असल गर्नुपर्दछ तिनले शान्तिको खोजी गर्नुपर्दछ, र त्यसलाई पछ्याउनुपर्दछ।</verse>
				<verse number="12">किनकि प्रभुका आँखा धर्मीहरूमाथि रहन्छन्; र उहाँका कानहरूले तिनीहरूका प्रार्थनातिर ध्यान दिन्छन्, तर परमप्रभुको मुहार खराबी गर्नेहरूका विरुद्धमा हुन्छ।”</verse>
				<verse number="13">त्यसैले तिमीहरू असल गर्न उत्सुक हुन्छौ भने, कसले तिमीहरूलाई हानि गर्छ र?</verse>
				<verse number="14">तर ठीक कुराको लागि तिमीहरूले दुःख भोग्नुपर्ने भए तापनि तिमीहरू धन्यका हौ। “तिनीहरूका धम्कीदेखि नडराओ, न त भयभीत होओ!”</verse>
				<verse number="15">तर तिमीहरूका हृदयमा ख्रीष्‍टलाई प्रभु मानेर उहाँको श्रद्धा गर। तिमीहरूसँग भएका आशाको कारण सोध्ने हरेकलाई उत्तर दिन सधैं तयार रहो, तर यो नम्रता र इज्जतसाथ गर।</verse>
				<verse number="16">तिमीहरूमा सफा विवेक होस्, यसरी ख्रीष्‍टमा तिमीहरूको असल व्यवहारको विरुद्ध द्वेषपूर्ण रूपले बोल्नेहरू आफूले गरेको निन्दाबाट लजाऊन्।</verse>
				<verse number="17">परमेश्‍वरको इच्छा यस्तै छ भने खराबी गरेर दुःख भोग्नुभन्दा असल गरेर दुःख भोग्नु असल हो।</verse>
				<verse number="18">किनकि अधर्मीहरूलाई परमेश्‍वरकहाँ ल्याउन ख्रीष्‍ट जो धर्मी हुनुहुन्छ, उहाँले हाम्रा पापका निम्ति दुःख भोग्नुभयो; उहाँ शरीरमा मारिनुभयो, तर आत्मामा जीवित पारिनुभयो।</verse>
				<verse number="19">उहाँ आत्मामा जानुभयो, र कैदमा भएका आत्माहरूलाई प्रचार गर्नुभयो,</verse>
				<verse number="20">जसले धेरै अघि आज्ञा उलङ्घन गरेका थिए, जुन बेला नूहको समयमा जहाज बनिदै गर्दा परमेश्‍वरले धैर्यसाथ पर्खनुभएको थियो। जसमा केही मानिसहरू, अर्थात् जम्मा आठजना मानिसहरू पानीबाट बाँचेका थिए,</verse>
				<verse number="21">अनि यो पानीले बप्‍तिस्मालाई सङ्केत गर्दछ, जसले तिमीहरूलाई पनि अहिले बचाएको छ; यसले शरीरबाट मैलो निकाल्ने होइन, तर यो परमेश्‍वरप्रतिको स्पष्‍ट विवेकको प्रतिज्ञा हो। यसले तिमीहरूलाई येशू ख्रीष्‍टको पुनर्जीवनद्वारा बचाउँदछ,</verse>
				<verse number="22">ख्रीष्‍ट, जो स्वर्गमा जानुभएको छ, र परमेश्‍वरको दाहिने हाततिर बस्‍नुभएको छ। स्वर्गदूतहरू, अधिकारहरू तथा शक्‍तिहरू उहाँकै अधीनतामा राखिएका छन्।</verse>
			</chapter>
			<chapter number="4">
				<verse number="1">यसकारण ख्रीष्‍टले आफ्नो शरीरमा दुःख भोग्नुभएकोले, तिमीहरू पनि आफूलाई त्यही भावनाले सुसज्जित पार; किनकि जसले आफ्नो शरीरमा दुःख भोगेको हुन्छ, त्यसले पापलाई त्यागेको हुन्छ;</verse>
				<verse number="2">फलस्वरूप, त्यसले आफ्नो बाँकी शारीरिक जीवन दुष्‍ट मानवीय इच्छाको लागि जिउँदैन, बरु परमेश्‍वरको इच्छाको निम्ति जिउँदछ।</verse>
				<verse number="3">किनकि बितेका समयमा तिमीहरूले छाडा, वासनाका जीवन, मतवालीपन, कामुकता, मोजमज्जा तथा घिनलाग्दा मूर्तिपूजाहरू जस्ता गैरयहूदीले गर्न छानेका कुराहरूमा प्रशस्त समय बितायौ।</verse>
				<verse number="4">तिमीहरू तिनीहरूसँग तिनीहरूका जङ्गली र विनाशकारी जीवनमा लागेनौ भनेर तिनीहरूले अचम्म मानेका छन्, र तिमीहरूमाथि अपमान थुपारेका छन्।</verse>
				<verse number="5">तर तिनीहरूले जिउँदा र मरेकाहरूको न्याय गर्न तयार हुनुभएकालाई बयान दिनुपर्नेछ।</verse>
				<verse number="6">यसैकारण त अहिले मरिसकेका समेतलाई सुसमाचार प्रचार गरिएको हो। यसरी अरू मानिसहरूका अनुसार शरीर सम्बन्धी तिनीहरूका न्याय होस्, र परमेश्‍वरका अनुसार तिनीहरू आत्मामा जिऊन्।</verse>
				<verse number="7">सबै कुराको अन्त्य नजिकै छ। यसकारण सतर्क र संयमी भएर तिमीहरू प्रार्थना गर्न सक्ने होओ।</verse>
				<verse number="8">सबैभन्दा बढी, एक-अर्कालाई गहिरो प्रेम गर; किनकि प्रेमले असंख्य पापहरूलाई ढाक्दछ।</verse>
				<verse number="9">एक-अर्कालाई गनगनविना सत्कार गर।</verse>
				<verse number="10">हरेकले जस्तो आत्मिक वरदान पाएको छ, परमेश्‍वरका अनुग्रहको विभिन्‍न वरदान पाएका असल सेवकझैं ती एक-अर्काको निम्ति प्रयोग गर।</verse>
				<verse number="11">यदि कसैले बोल्छ भने, परमेश्‍वरकै शब्दमा बोलोस्; यदि कसैले सेवा गर्छ भने, परमेश्‍वरले दिनुहुने बलद्वारा सेवा गरोस्; यसरी सबै कुरामा येशू ख्रीष्‍टद्वारा परमेश्‍वरको प्रशंसा होस्। उहाँलाई सदा-सर्वदा महिमा र शक्‍ति होस्! आमेन!</verse>
				<verse number="12">हे प्रिय मित्रहरूहो, तिमीहरूले अग्निपरीक्षा भोग्नुपर्दा तिमीहरूलाई कुनै अनौठो कुरा आइपरेझैं अचम्म नमान;</verse>
				<verse number="13">तर तिमीहरू ख्रीष्‍टको दुःखमा सहभागी हुन पाएकोमा आनन्द गर; यसरी उहाँको महिमा प्रकट हुँदा तिमीहरूको आनन्द प्रशस्त होस्।</verse>
				<verse number="14">ख्रीष्‍टको नाउँको कारण अपमानित भएका छौ भने, तिमीहरू धन्यका हौ; किनकि परमेश्‍वरको आत्माको महिमा तिमीहरूमा बस्‍नुहुन्छ।</verse>
				<verse number="15">तिमीहरूले कष्‍ट भोग्छौ भने, ज्यानमारा, चोर वा अरू कुनै किसिमको अपराधी, वा हस्तक्षेप गर्नेले झैं नहोस्।</verse>
				<verse number="16">तापनि तिमीहरूले ख्रीष्‍टियान भएको कारण कष्‍ट भोग्यौ भने लाज नमान, तर तिमीहरूले त्यो नाउँ पाएकोमा परमेश्‍वरको प्रशंसा गर।</verse>
				<verse number="17">किनकि परमेश्‍वरकै परिवारबाट न्याय सुरु हुने बेला आएको छ र यो यदि हामीबाटै सुरु हुन्छ भने, परमेश्‍वरको सुसमाचार नमान्‍नेहरूको नतिजा कस्तो होला?</verse>
				<verse number="18">पवित्र धर्मशास्त्रमा लेखिएको छ: “धर्मीहरूलाई बाँच्न कठिन छ भने, अधर्मी र पापीहरूको गति के होला?”</verse>
				<verse number="19">यसर्थ परमेश्‍वरको इच्छाअनुसार कष्‍ट भोग्नेहरूले आफूलाई तिनीहरूका विश्‍वासयोग्य सृष्‍टिकर्ताकहाँ समर्पण गर्नुपर्छ, र असल गर्नमा जारी राखिरहनुपर्छ।</verse>
			</chapter>
			<chapter number="5">
				<verse number="1">तिमीहरूमध्येका मण्डलीका प्रधानलाई, म पनि एक प्रधानको रूपमा, जो ख्रीष्‍टको दुःखको साक्षी र जो प्रकट हुन लागेको महिमामा सहभागी हुनेछ, तिमीहरूलाई अनुरोध गर्दछु:</verse>
				<verse number="2">तिमीहरूको हेरचाहमा भएका परमेश्‍वरका भेडाहरूको रखवालाको रूपमा गोठालो होओ। तिमीहरूले गर्नैपर्छ भनेर होइन, तर परमेश्‍वरले चाहनुभएझैं तिमीहरूको इच्छाले; पैसाको लोभले होइन, तर तिमीहरूको उत्कट इच्छाले सेवा गर।</verse>
				<verse number="3">तिमीहरूको जिम्मामा रहेकाहरूमाथि प्रभुत्व जमाएर होइन, तर बगालको निम्ति नमुनाहरू भएर गर!</verse>
				<verse number="4">अनि जब प्रधान गोठालो देखा पर्नुहुनेछ, तिमीहरूले कहिल्यै नओइलाउने महिमाको मुकुट पाउनेछौ।</verse>
				<verse number="5">हे जवानहरूहो, यसरी नै उमेरमा मण्डलीका प्रधानहरूको अधीनतामा बस! नम्रताको वस्त्र लगाएर एक-अर्काको सेवा गर, किनकि, “परमेश्‍वरले घमण्डीहरूको विरोध गर्नुहुन्छ, तर नम्रहरूलाई अनुग्रह गर्नुहुन्छ।”</verse>
				<verse number="6">यसकारण परमेश्‍वरको शक्‍तिशाली हातमुनि आफूलाई नम्र बनाओ, ताकि उहाँले उचित समयमा तिमीहरूलाई उच्‍च पार्नुहुनेछ।</verse>
				<verse number="7">तिमीहरूका सबै चिन्ता उहाँमाथि राख, किनकि उहाँले तिमीहरूको फिक्री गर्नुहुन्छ।</verse>
				<verse number="8">संयमी र चनाखो होओ। तिमीहरूको शत्रु शैतान कसलाई भेट्टाऊँ र खाइहालूँ भनी गर्जने सिंहझैं यताउति घुमिहिँड्छ।</verse>
				<verse number="9">विश्‍वासमा स्थिर भएर त्यसको प्रतिरोध गर, किनकि तिमीहरू जान्दछौ संसारभरि नै तिमीहरूका दाजुभाइहरूले त्यस्तै किसिमको कष्‍ट भोगिरहेका छन्।</verse>
				<verse number="10">सबै अनुग्रहका परमेश्‍वर, जसले तिमीहरूलाई ख्रीष्‍टमा आफ्नो अनन्त महिमामा बोलाउनुभएको छ, तिमीहरूले केही समयसम्म कष्‍ट भोगेपछि, उहाँले नै तिमीहरूलाई पुनर्स्थापन गर्नुहुनेछ र तिमीहरूलाई बलिया, स्थिर र शक्‍तिशाली बनाउनुहुनेछ।</verse>
				<verse number="11">उहाँलाई नै पराक्रम सदा-सर्वदा भइरहोस्! आमेन!</verse>
				<verse number="12">सिलासको सहायताले, जसलाई म एक विश्‍वासयोग्य भाइ ठान्दछु, मैले तिमीहरूलाई उत्साह दिँदै र यही नै परमेश्‍वरको सत्य अनुग्रह भनी छोटकरीमा लेखेको छु। यसमा अटल रहो।</verse>
				<verse number="13">तिमीहरूसँगै छानिएकी बेबिलोनमा तिमीहरूकी बहिनीले तिमीहरूलाई अभिवादन पठाएकी छिन्, साथै मेरा छोरा मर्कूसले पनि।</verse>
				<verse number="14">एक-अर्कालाई ख्रीष्‍टिय प्रेमले अभिवादन गर। ख्रीष्‍टमा भएका तिमीहरू सबैलाई शान्ति!</verse>
			</chapter>
		</book>
		<book number="61">
			<chapter number="1">
				<verse number="1">येशू ख्रीष्‍टको सेवक र प्रेरित सिमोन पत्रुसबाट, तिनीहरूलाई जसले हाम्रा परमेश्‍वर र मुक्‍तिदाता येशू ख्रीष्‍टको धार्मिकताद्वारा हाम्रो जस्तै बहुमूल्य विश्‍वास पाएका छन्:</verse>
				<verse number="2">परमेश्‍वर र येशू हाम्रा प्रभुको ज्ञानद्वारा तिमीहरूलाई अनुग्रह र शान्ति प्रशस्त मात्रामा होऊन्!</verse>
				<verse number="3">उहाँको ईश्‍वरीय शक्‍तिले उहाँ सम्बन्धी हाम्रो ज्ञान, जसले आफ्नै महिमा र भलाइमा हामीलाई बोलाउनुभएको छ; हामीलाई हाम्रा जीवन र धार्मिकताका निम्ति चाहिने सबै आवश्यकता दिनुभएको छ।</verse>
				<verse number="4">जसद्वारा उहाँले हामीलाई आफ्ना महान् र बहुमूल्य प्रतिज्ञाहरू दिनुभएको छ, यसरी ती प्रतिज्ञाहरूद्वारा तिमीहरू ईश्‍वरीय स्वभावमा सहभागी बन, र दुष्‍ट इच्छाहरूले ल्याउने संसारको भ्रष्‍टचारदेखि भाग्नसक्छौ।</verse>
				<verse number="5">यसैको निम्ति नै आफ्नो विश्‍वासमा सद्गुण, र सद्गुणमा ज्ञान,</verse>
				<verse number="6">ज्ञानमा आत्मसंयम, आत्मसंयममा धैर्य, धैर्यमा भक्‍ति,</verse>
				<verse number="7">भक्‍तिमा भातृ-स्‍नेह, र भातृ-स्‍नेहमा प्रेम थप्नलाई अथक परिश्रम गर!</verse>
				<verse number="8">किनकि यी गुणहरू तिमीहरूमा प्रशस्त मात्रामा छन् भने, हाम्रा प्रभु येशू ख्रीष्‍टको ज्ञानमा यी गुणहरूले तिमीहरूलाई बेकम्मा र फलरहित हुनदेखि बचाउनेछन्।</verse>
				<verse number="9">तर कसैमा ती छैनन् भने, ऊ नजिकै मात्र देख्ने र दृष्‍टिविहीन हो, र उसका पुराना पापहरू सफा गरिएका छन् भन्‍ने कुरा भूलेको हुन्छ।</verse>
				<verse number="10">यसकारण हे मेरा दाजुभाइ-दिदीबहिनीहरूहो, तिमीहरू आफ्नो बोलावट र छनौटलाई निश्‍चित गर्न उत्सुक बन; किनकि तिमीहरूले यी कुरा गर्‍यौ भने तिमीहरू कहिल्यै पापमा पर्नेछैनौ,</verse>
				<verse number="11">र तिमीहरूले हाम्रा प्रभु र मुक्‍तिदाता येशू ख्रीष्‍टको अनन्त राज्यमा भव्य स्वागत पाउनेछौ।</verse>
				<verse number="12">यसर्थ तिमीहरूले यी कुराहरू जानेर अहिले तिमीहरूसित भएको सत्यतामा स्थिरतापूर्वक स्थापित भएका भए तापनि तिमीहरूलाई यी कुराहरू सधैं स्मरण गराउनेछु।</verse>
				<verse number="13">म यो शरीररूपी पालमा होउन्जेल, तिमीहरूको सम्झनालाई ताजा गरिराख्न उचित ठान्दछु;</verse>
				<verse number="14">किनकि हाम्रा प्रभु येशू ख्रीष्‍टले मलाई स्पष्‍ट पार्नुभएझैं, म चाँडै नै यसलाई पन्छाउनेछु भनी जान्दछु।</verse>
				<verse number="15">अनि मेरो विदापछि पनि तिमीहरूले यी कुराहरू सम्झिराख्न सक्ने तुल्याउनलाई म सकेसम्म प्रयास गर्नेछु।</verse>
				<verse number="16">हाम्रा प्रभु येशू ख्रीष्‍टको शक्‍ति र आगमनको सम्बन्धमा तिमीहरूलाई बताउँदा हामीहरू कुनै धूर्त दन्त्यकथाहरूको पछि लागेनौं, तर हामी त उहाँका वैभव देख्ने साक्षीहरू थियौं।</verse>
				<verse number="17">किनकि उहाँले परमेश्‍वर पिताबाट इज्जत र महिमा प्राप्‍त गर्नुभयो, जुन बेला महिमामय गौरवबाट यसो भन्‍ने आवाज उहाँकहाँ आयो, “यिनी मेरा पुत्र हुन्, जसलाई म प्रेम गर्छु; यिनीसित म अति प्रसन्‍न छु।”</verse>
				<verse number="18">त्यो पवित्र डाँडामा जब हामी उहाँसित हुँदा स्वर्गबाट आएको त्यो आवाज हामी आफूले सुन्यौं।</verse>
				<verse number="19">अनि हामीसित भएका अगमवक्‍ताका शब्दहरू अझ निश्‍चित भएका छन्, र दिनको उदय भएर बिहानीको तारा तिमीहरूको हृदयमा उदय नभएसम्म अन्धकार स्थानमा ज्योति चम्केझैं तिमीहरूले यस कुरामाथि ध्यान दिनु असलै हुनेछ।</verse>
				<verse number="20">मुख्य कुरो, तिमीहरूले यो बुझ्नुपर्दछ कि, पवित्र धर्मशास्त्रमा भएका अगमवाणीहरू अगमवक्‍ताहरूका आफ्नै व्याख्याबाट आएका होइनन्;</verse>
				<verse number="21">किनकि अगमवाणीको सुरु मानिसको इच्छाबाट भएको होइन, तर पवित्र आत्माले अगुवाइ गर्नुभएर मानिसहरूले परमेश्‍वरका तर्फबाट बोलेका हुन्।</verse>
			</chapter>
			<chapter number="2">
				<verse number="1">तर जसरी त्यहाँ मानिसहरूका बीचमा झूटा अगमवक्‍ताहरू थिए, त्यसरी नै तिमीहरूमध्येमा पनि झूटा शिक्षकहरू हुनेछन्। तिनीहरूले गुप्‍तमा झूटा शिक्षाहरू ल्याउनेछन्। तिनीहरूलाई किन्‍नुहुने सार्वभौम प्रभुलाई समेत इन्कार गर्दछन्; यसरी आफूमाथि चाँडै नाश ल्याउँछन्।</verse>
				<verse number="2">धेरैले आ-आफ्ना भ्रष्‍ट बाटो अपनाउनेछन् र सत्यको बाटोलाई निन्दनीय बनाउनेछन्।</verse>
				<verse number="3">त्यसरी नै आफ्नो लोभको कारण तिनीहरूले बनावटी कथाहरूद्वारा तिमीहरूलाई शोषण गर्नेछन्। तिनीहरूका दण्ड लामो समयदेखि तिनीहरूमाथि रहेको छ, र तिनीहरूका नाश निदाइरहेको छैन।</verse>
				<verse number="4">किनकि परमेश्‍वरले ती स्वर्गदूतहरूलाई छोड्नुभएन, जब तिनीहरूले पाप गरे, तर तिनीहरूलाई नरकमा पठाउनुभयो; तिनीहरूलाई न्यायको निम्ति अन्धकारमय झ्यालखानाहरूमा राख्नुभयो।</verse>
				<verse number="5">यदि प्राचीन संसारलाई त उहाँले छोड्नुभएन, जब उहाँले अधर्मी मानिसहरूमाथि जलप्रलय ल्याउनुभयो, तर धार्मिकताका प्रचारक नूह र अरू सातजनालाई बचाउनुभयो।</verse>
				<verse number="6">उहाँले सदोम र गमोरालाई आगोद्वारा खरानी बनाएर सजाय दिनुभयो, र यसरी नै भक्‍तिहीन मानिसहरूमाथि के आइपर्नेछ भन्‍ने कुराहरूको उदाहरण बनाउनुभयो।</verse>
				<verse number="7">अनि उहाँले धर्मी मानिस लोतलाई बचाउनुभयो, जो छाडा स्वभावका मानिसहरूको भ्रष्‍ट जीवनदेखि व्याकुल भएका थिए।</verse>
				<verse number="8">(किनकि ती धर्मी मानिस, तिनीहरूसँग दिनहुँ बस्थे। तिनको धर्मी मन तिनले देखेका र सुनेका व्यवस्थाहीन कामहरूद्वारा पिरोलिएको थियो।)</verse>
				<verse number="9">यदि यसो हो भने, धर्मी मानिसहरूलाई सङ्कटबाट बचाउन र अधर्मीहरूलाई न्यायको दिनको लागि जोगाइराख्न प्रभुले जान्‍नुहुन्छ। यद्यपि तिनीहरूका दण्ड जारी राख्नुहुन्छ।</verse>
				<verse number="10">यो विशेष तिनीहरूका सम्बन्धमा सत्य छ, जो पापमय स्वभावका भ्रष्‍ट इच्छाहरूलाई पछ्याउँछन् र अधिकारलाई घृणा गर्दछन्। ती मानिसहरू साहसी र हठी छन्; अनि स्वर्गीय प्राणीहरूको निन्दा गर्न तिनीहरू डराउँदैनन्।</verse>
				<verse number="11">स्वर्गदूतहरूसमेत, तिनीहरू बलिया र धेरै शक्‍तिशाली भए तापनि प्रभुको उपस्थितिमा स्वर्गीय प्राणीहरूको विरुद्ध निन्दापूर्वक दोष लगाउँदैनन्।</verse>
				<verse number="12">तर यी मानिसहरू आफूले नबुझ्ने कुराहरूमा पनि निन्दा गर्दछन्। तिनीहरू मुढे बल भएका पशुसमान छन्, स्वभाविक प्रवृत्तिहरूमा चल्ने प्राणीहरू, तिनीहरू समातेर मारिनलाई मात्र जन्मेकाहरूजस्ता छन्, र तिनीहरू पनि पशुहरूझैं नाश हुनेछन्।</verse>
				<verse number="13">तिनीहरूले गरेका हानिको सट्टा तिनीहरूलाई पनि हानि गरिनेछ। तिनीहरूका लागि आनन्दको अर्थ दिउँसै भोग-विलास गर्नु हो। जब तिनीहरू तिमीहरूसित चाड मनाउँछन्, तब तिनीहरू आफ्नो आनन्दको मोजमज्जा लुट्ने कलङ्क र धब्बा हुन्।</verse>
				<verse number="14">व्यभिचारपूर्ण आँखाले भरिएका, तिनीहरू कहिल्यै पाप गर्न छोड्दैनन्; तिनीहरू चञ्चल मनहरूलाई प्रलोभनमा फसाउँछन्; तिनीहरू लोभका विशेषज्ञ हुन्; श्रापित सन्तान हुन्!</verse>
				<verse number="15">तिनीहरू सीधा बाटो छोडी बओरको छोरो बालामको बाटो पछ्याउनलाई तर्केर गएका छन्, जसले दुष्‍टताको ज्यालालाई रुचाए;</verse>
				<verse number="16">तर तिनको गलत कामको लागि त्यसले एउटा गधाबाट हप्की पायो; एउटा जनावर जसको बोली नै हुँदैन, जसले मानिसको सोरमा बोल्यो र अगमवक्‍ताको पागलपनलाई रोकिदियो।</verse>
				<verse number="17">यी मानिसहरू पानी नभएका मुहान् र आँधीले उडाएर लैजाने तुवाँलाजस्ता छन्। तिनीहरूका निम्ति कालोभन्दा कालो अन्धकार साँचिएको छ।</verse>
				<verse number="18">किनकि तिनीहरूका मुखमा रित्ता, अहङ्कारपूर्ण शब्दहरू छन्, र पापमय स्वभावका कामुक इच्छालाई उक्साउँदै, भूलको जीवनबाट भर्खरै भाग्दै गरेका मानिसहरूलाई पनि फसाउँछन्।</verse>
				<verse number="19">उनीहरू तिनीहरूलाई स्वतन्त्रताको प्रतिज्ञा गर्दछन्; यद्यपि तिनीहरू आफू दुष्‍टताका सेवकहरू हुन्; किनकि जुन कुराले मानिसलाई अधीनतामा राखेको हुन्छ, ऊ त्यसको सेवक हुन्छ।</verse>
				<verse number="20">यदि तिनीहरूले हाम्रा प्रभु र मुक्‍तिदाता येशू ख्रीष्‍टलाई चिनेर संसारको भ्रष्‍टताबाट बाँचेका छन्, र फेरि उनीहरू त्यसमा अल्झिएका र त्यसबाट हारेका छन् भने, तिनीहरूका अवस्था सुरुका भन्दा अझ खराब हुन्छ।</verse>
				<verse number="21">तिनीहरूका लागि धार्मिकताको बाटो जानेर पनि तिनीहरूलाई दिइएका पवित्र आज्ञाहरूबाट पछि हट्नुभन्दा, बरु त्यस सम्बन्धमा ज्ञानै नहुनु उत्तम हुनेथियो।</verse>
				<verse number="22">उनीहरूको सम्बन्धमा यी उखानहरू सत्य छन्, “कुकुरले आफ्नै बान्ता खान्छ,” र, “नुहाइएको भुनी फेरि हिलैमा खेल्न जान्छे।”</verse>
			</chapter>
			<chapter number="3">
				<verse number="1">हे प्रिय मित्रहरूहो, यो तिमीहरूलाई मेरो दोस्रो पत्र हो। मैले ती दुवै पत्रहरू तिमीहरूलाई फाइदाजनक विचारतर्फ उत्तेजित गराउन स्मरण पत्रको रूपमा लेखेको छु।</verse>
				<verse number="2">म तिमीहरूले बितेका समयमा पवित्र अगमवक्‍ताद्वारा बोलिएका शब्दहरू र तिमीहरूका प्रेरितहरूद्वारा हाम्रा प्रभु र मुक्‍तिदाताले दिनुभएको आज्ञा पुनः स्मरण गर भनी इच्छा गर्दछु।</verse>
				<verse number="3">सबैभन्दा पहिले तिमीहरूले बुझ्नुपर्दछ, कि अन्त्यका दिनहरूमा खिसी गर्नेहरू आउनेछन्; तिनीहरूले खिसी गर्नेछन्, र आफ्नै दुष्‍ट विचारहरूलाई पछ्याउनेछन्।</verse>
				<verse number="4">अनि तिनीहरूले भन्‍नेछन्, “उनले प्रतिज्ञा गरेअनुसार ‘आगमन’ खोइ त? हाम्रा पितापुर्खाहरू मरेको समयदेखि यता सृष्‍टिको सुरुबाट चलिआएका कुराहरू यथावत् नै चलिरहेका छन्।”</verse>
				<verse number="5">परमेश्‍वरका वचनद्वारा स्वर्गको अस्तित्व हुन आयो, अनि पृथ्वी पानीबाट र पानीसित निर्माण भयो भनेर तिनीहरूले जान्दाजान्दै पनि यस विषयमा अन्जान रहन चाहन्छन्।</verse>
				<verse number="6">अनि त्यही पानीले नै त्यस बेलाको पृथ्वी जलामय भयो र नाश पारियो भनेर बिर्सन्छन्।</verse>
				<verse number="7">त्यही शब्दद्वारा वर्तमानका स्वर्ग र पृथ्वी न्यायको दिन र ईश्‍वरहीन मानिसहरूको नाश हुनका लागि जम्मा पारेर आगोको निम्ति जोगाइ राखिएका छन्।</verse>
				<verse number="8">मेरा प्रिय मित्रहरूहो, यो एउटा कुरा नबिर्स: परमेश्‍वरको निम्ति एक दिन हजार वर्षझैं छ, र हजार वर्ष एक दिनझैं।</verse>
				<verse number="9">केही मानिसले ढिलापनको विषयमा सोचेझैं, प्रभु आफ्ना प्रतिज्ञा पूरा गर्न ढिलो गर्नुहुन्‍न। उहाँ हामीतर्फ धैर्यवान् हुनुहुन्छ, तर कोही पनि नाश भएको चाहनुहुन्‍न; तर प्रत्येकले पश्‍चात्ताप गरून् भन्‍ने चाहनुहुन्छ।</verse>
				<verse number="10">तर प्रभुको दिन चोरझैं आउनेछ। गर्जनसहित स्वर्ग लुप्‍त हुनेछ; तत्वहरू आगोद्वारा नाश हुनेछन्, पृथ्वी र त्यसमा भएका सबै कुराहरू खरानी पारिनेछन्।</verse>
				<verse number="11">यसरी सबै कुराहरू नाश भएर जाने हुनाले, तिमीहरू कस्ता किसिमका मानिसहरू हुनुपर्ने हो त? तिमीहरूले पवित्र र ईश्‍वरीय जीवन बिताउनुपर्छ।</verse>
				<verse number="12">जब तिमीहरूले परमेश्‍वरका दिनलाई पर्खंदैछौ, र त्यो दिन नजिक आएको चाहन्छौ; जुन दिनले आगोद्वारा स्वर्गको नाश ल्याउनेछ, र तत्वहरू तापमा पग्लिनेछन्।</verse>
				<verse number="13">तर हामी उहाँको प्रतिज्ञाअनुसार एउटा नयाँ स्वर्ग र एउटा नयाँ पृथ्वी पर्खंदैछौं, जो धार्मिकताको घर हो।</verse>
				<verse number="14">त्यसकारण प्रिय मित्रहरूहो, जब तिमीहरू यी कुराहरूको बाटो हेर्दछौ, दागरहित, दोषरहित भेट्टाइने तथा उहाँसँग शान्तिमा हुने सक्दो प्रयास गर।</verse>
				<verse number="15">अनि हाम्रा प्रभुको धैर्यको अर्थ मुक्‍ति पाउने मौका हो भन्‍ने कुरालाई सम्झनामा राख; जसरी हाम्रा प्यारा भाइ पावलले पनि परमेश्‍वरले उनलाई दिनुभएको ज्ञानसहित तिमीहरूलाई लेखेका छन्।</verse>
				<verse number="16">उनले आफ्ना सबै पत्रहरूमा यी कुराहरूको सम्बन्धमा एकै किसिमले लेखेका छन्। उनका पत्रहरूमा केही कुराहरू छन्, जसलाई बुझ्न गाह्रो छ, जुन अनभिज्ञ र अस्थिर मानिसहरूले अरू धर्मशास्त्रहरूलाई झैं आफ्नै विनाशको निम्ति यसलाई बङ्ग्याउँछन्।</verse>
				<verse number="17">त्यसकारण प्रिय मित्रहरूहो, यी कुराहरू तिमीहरूले बुझेकै हुनाले, होसियार होओ; र नियम विहीनका मानिसहरूको गल्तीले तिमीहरूलाई नबहकाओस्, र तिमीहरूका सुरक्षित स्थानबाट पतन नगराओस्।</verse>
				<verse number="18">तर हाम्रा प्रभु र मुक्‍तिदाता येशू ख्रीष्‍टको अनुग्रह र ज्ञानमा बढ्दै जाओ। उहाँलाई अहिले अनि सदा-सर्वदा महिमा होस्! आमेन!</verse>
			</chapter>
		</book>
		<book number="62">
			<chapter number="1">
				<verse number="1">जो सुरुदेखि नै हुनुहुन्थ्यो, जसलाई हामीले सुनेका छौं, जसलाई हामीले हाम्रै आँखाले देखेका छौं, जसलाई हामीले हेरेका छौं र हाम्रै हातले छोएका छौं; अनि यही जीवनको वचनको विषयमा हामी घोषणा गर्दछौं।</verse>
				<verse number="2">अनि त्यो जीवन प्रकट हुनुभयो; हामीले उहाँलाई देखेका छौं, र उहाँकै साक्षी दिन्छौं, अनि तिमीहरूलाई हामी अनन्त जीवन घोषणा गर्दछौं, जो पितासँग थियो र हामीकहाँ प्रकट हुनुभएको छ।</verse>
				<verse number="3">हामीले जे देखेका र सुनेका छौं, त्यही हामी तिमीहरूलाई घोषणा गर्दछौं, यस हेतुले कि तिमीहरूको पनि हामीसित सङ्गति होस्। अनि हाम्रो सङ्गति पितासँग र उहाँका पुत्र येशू ख्रीष्‍टसँग छ।</verse>
				<verse number="4">त्यसैले हामी यो कुरा हाम्रो आनन्दपूर्ण होस् भनेर लेख्दछौं।</verse>
				<verse number="5">यही सन्देश हामीले उहाँबाट सुन्यौं र तिमीहरूलाई सुनाउँछौं; त्यो यही हो, परमेश्‍वर ज्योति हुनुहुन्छ, र उहाँमा कति पनि अँध्यारो छँदैछैन।</verse>
				<verse number="6">यदि हामीले उहाँसँग हाम्रो सङ्गति छ भनी भन्छौं, र पनि अन्धकारमा नै हिँड्छौं भने ता, हामी झूट बोल्छौं र सत्यमा चल्दैनौं।</verse>
				<verse number="7">तर जसरी उहाँ ज्योतिमा हुनुहुन्छ, त्यसरी नै यदि हामी पनि ज्योतिमा हिँड्छौं भने ता, एक-अर्कासँग हाम्रो सङ्गति हुन्छ, र उहाँको पुत्र येशूको रगतले हामीलाई सबै पापबाट शुद्ध पार्छ।</verse>
				<verse number="8">यदि हामीमा पाप छैन भनी हामी दाबी गर्छौं भने हामीले आफूलाई धोका दिन्छौं र हामीमा सत्यता हुँदैन।</verse>
				<verse number="9">यदि हामीले आफ्ना पापहरू स्वीकार गर्‍यौं भने हाम्रा पापहरू क्षमा गरिदिन उहाँ विश्‍वासयोग्य र धर्मी हुनुहुन्छ; अनि हामीलाई सबै अधर्मबाट शुद्ध पार्नुहुन्छ।</verse>
				<verse number="10">यदि हामीले पाप गरेका छैनौं भनी हामी दाबी गर्छौं भने हामीले उहाँलाई झूटा तुल्याउँछौं र हाम्रो जीवनमा उहाँको वचन रहँदैन।</verse>
			</chapter>
			<chapter number="2">
				<verse number="1">मेरा प्यारा साना नानीहरूहो, तिमीहरूले पाप नगर भनी म यी कुराहरू तिमीहरूलाई लेख्‍दछु। तर यदि कसैले पाप गर्‍यो भने पितासँग हाम्रो बचाउका निम्ति बोलिदिने हाम्रा एक अधिवक्‍ता हुनुहुन्छ अर्थात् धार्मिक जन, येशू ख्रीष्‍ट;</verse>
				<verse number="2">अनि उहाँ हाम्रा पापहरूको निम्ति प्रायश्‍चितको बलि हुनुहुन्छ, र केवल हाम्रा पापका निम्ति मात्र होइन, तर सारा संसारका पापका निम्ति पनि।</verse>
				<verse number="3">यदि हामीले उहाँका आज्ञाहरू पालन गर्‍यौं भने त्यसैबाट हामीले उहाँलाई चिनेका छौं भनी थाहा पाउँछौं।</verse>
				<verse number="4">कसैले “म उहाँलाई चिन्दछु” भन्छ, तर त्यसले उहाँको आज्ञा पालन गर्दैन भने त्यो झूटो हो, र त्यसमा सत्य छैन।</verse>
				<verse number="5">तर यदि कसैले उहाँको वचन पालन गर्छ भने परमेश्‍वरको प्रेम त्यसमा साँचो रूपले पूर्ण भएको हुन्छ। यसैबाट हामी उहाँमा छौं भनी हामीलाई थाहा हुन्छ:</verse>
				<verse number="6">उहाँमा जिउँछु भनी दाबी गर्ने व्यक्‍ति येशूजस्तै जिउनुपर्छ।</verse>
				<verse number="7">हे प्यारा मित्रहरूहो, मैले तिमीहरूलाई कुनै नयाँ आज्ञा होइन, तर त्यही पुरानो आज्ञा लेखिरहेको छु, जो सुरुदेखि नै तिमीहरूसँग थियो। यो पुरानो आज्ञा तिमीहरूले सुनेको वचन हो।</verse>
				<verse number="8">तापनि म तिमीहरूलाई एउटा नयाँ आज्ञा लेखिरहेको छु; यसको सत्यता उहाँमा र तिमीहरूमा देखिन्छ; किनकि अन्धकार बित्दैछ र साँचो ज्योति अघिदेखि नै चम्किरहेको छ।</verse>
				<verse number="9">कसैले आफू ज्योतिमा छु भनी दाबी गर्छ, तर आफ्ना दाजुभाइ-दिदीबहिनीहरूलाई घृणा गर्छ भने, त्यो अझै पनि अन्धकारमै छ।</verse>
				<verse number="10">जसले आफ्ना दाजुभाइ-दिदीबहिनीहरूलाई प्रेम गर्छ, त्यो ज्योतिमा जिउँछ, र त्यसमा तिनीहरूलाई ठेस पुर्‍याउने कुनै कारण रहँदैन।</verse>
				<verse number="11">तर जसले आफ्नो दाजुभाइ वा दिदीबहिनीहरूलाई घृणा गर्छ, त्यो अन्धकारमा हुन्छ र अन्धकारमै जिउँछ; त्यो कहाँ जाँदैछ त्यसलाई थाहा हुँदैन, किनकि अन्धकारले त्यसलाई दृष्‍टिविहीन तुल्याएको हुन्छ।</verse>
				<verse number="12">हे प्यारा साना नानीहरूहो, म तिमीहरूलाई लेख्‍दछु; किनकि उहाँको नाउँको निम्ति तिमीहरूका पाप क्षमा भएका छन्।</verse>
				<verse number="13">हे पिताहरूहो, म तिमीहरूलाई लेख्‍दछु; किनकि सुरुदेखि नै हुनुहुनेलाई तिमीहरूले चिनेका छौ। हे जवानहरूहो, म तिमीहरूलाई लेख्‍दछु; किनकि तिमीहरूले त्यस दुष्‍टलाई जितेका छौ।</verse>
				<verse number="14">हे प्यारा बालकहरूहो, म तिमीहरूलाई लेखेको छु; किनकि तिमीहरूले पितालाई चिनेका छौ। हे पिताहरूहो, म तिमीहरूलाई लेखेको छु, किनकि सुरुदेखि नै हुनुहुनेलाई तिमीहरूले चिनेका छौ। हे जवानहरूहो, म तिमीहरूलाई लेखेको छु; किनकि तिमीहरू बलिया छौ, र परमेश्‍वरको वचन तिमीहरूमा रहन्छ, र तिमीहरूले त्यस दुष्‍टलाई जितेका छौ।</verse>
				<verse number="15">संसारलाई वा संसारमा भएका कुनै पनि थोकलाई प्रेम नगर। यदि कसैले संसारलाई प्रेम गर्छ भने, पिताको प्रेम त्यसमा हुँदैन।</verse>
				<verse number="16">किनकि संसारमा भएका सबै थोक; शरीरको अभिलाषा, उसको आँखाहरूको अभिलाषा र ऊसँग भएका जीवनको शेखी पिताबाट आएको होइन, तर संसारबाट आएको हो।</verse>
				<verse number="17">अनि संसार र त्यसका अभिलाषाहरू बितेर जान्छन्, तर परमेश्‍वरको इच्छाअनुसार गर्ने मानिस सधैंको निम्ति जीवित रहिरहन्छ।</verse>
				<verse number="18">हे प्यारा बालकहरूहो, यो नै आखिरी घडी हो; र ख्रीष्‍ट विरोधी आउनेछ भनी तिमीहरूले सुनेझैं, अहिले नै पनि धेरै ख्रीष्‍ट विरोधीहरू आएका छन्। यसबाट नै यो आखिरी घडी हो भनी हामी जान्दछौं।</verse>
				<verse number="19">तिनीहरू हामीबाट निस्केर गए, तर तिनीहरू वास्तवमा हाम्रा थिएनन्; किनकि यदि तिनीहरू हाम्रा हुँदाहुन् ता तिनीहरू हामीसँगै रहिरहनेथिए; तर तिनीहरू गएकाले नै तिनीहरूमध्ये कोही पनि हाम्रा थिएनन् भन्‍ने कुरा प्रकट गर्दछ।</verse>
				<verse number="20">तर तिमीहरूको अभिषेक पवित्रजनद्वारा भएको छ, र तिमीहरू सबैले सत्य जान्दछौ ।</verse>
				<verse number="21">तिमीहरूले सत्यलाई जानेका छैनौ भनेर मैले तिमीहरूलाई लेखेको छैन, तर तिमीहरूले यो जानेका हुनाले र सत्यबाट कुनै पनि झूट नआउने भएकोले मैले तिमीहरूलाई लेखेको हुँ।</verse>
				<verse number="22">झूट को हो? येशू नै ख्रीष्‍ट हुनुहुन्छ भन्‍ने कुरा इन्कार गर्ने मानिस नै झूटो हो। त्यस्तो मानिस नै ख्रीष्‍ट विरोधी हो, त्यसले पिता र पुत्रलाई इन्कार गर्दछ।</verse>
				<verse number="23">पुत्रलाई इन्कार गर्ने कुनै पनि मानिससँग पिता हुनुहुन्‍न जसले पुत्रलाई स्वीकार गर्छ, त्यससँग पिता पनि हुनुहुन्छ।</verse>
				<verse number="24">होसियार होओ, जुन कुरा तिमीहरूले सुरुदेखि नै सुनेका छौ, त्यो तिमीहरूमा रहिरहोस्। यदि त्यो कुरा तिमीहरूमा रहिरह्‍यो भने तिमीहरू पनि पुत्रमा र पिताको सङ्गतिमा रहिरहनेछौ।</verse>
				<verse number="25">अनि उहाँले हामीलाई गर्नुभएको प्रतिज्ञा यही हो—अनन्त जीवन।</verse>
				<verse number="26">तिमीहरूलाई बहकाउन कोसिस गर्नेहरूका विषयमा तिमीहरूलाई चेतावनी दिनलाई म यी कुराहरू लेखिरहेको छु।</verse>
				<verse number="27">तिमीहरूका विषयमा तिमीहरूले उहाँबाट जुन अभिषेक पाएका छौ, त्यो तिमीहरूमा रहिरहन्छ, र तिमीहरूलाई सिकाउन कसैको आवश्यकता पर्दैन; तर त्यस अभिषेकले तिमीहरूलाई सबै कुराका विषयमा सिकाउँछ, र त्यो अभिषेक झूटा नभई सत्य भएको हुनाले, त्यस अभिषेकले तिमीहरूलाई सिकाएबमोजिम ख्रीष्‍टको सङ्गतिमा रहिरहो।</verse>
				<verse number="28">अब हे प्यारा साना नानीहरूहो, उहाँमा रहिरहो, जब प्रभु आउनुहुन्छ, तब हामी ढुक्‍क भएर उहाँको आगमनमा उहाँको अघि हामीले शर्माउन नपरोस्।</verse>
				<verse number="29">ख्रीष्‍ट धार्मिक हुनुहुन्छ भनी तिमीहरूले जान्यौ भने, तिमीहरूले यो पनि जान्‍नेछौ, कि ठीक काम गर्ने हरेक मानिस परमेश्‍वरबाट जन्मिएको हो।</verse>
			</chapter>
			<chapter number="3">
				<verse number="1">हेर, पिताले हामीलाई कति महान् प्रेम प्रदान गर्नुभएको छ, कि हामी परमेश्‍वरका सन्तान कहलिएका छौं; अनि हामी त्यही हौं पनि! संसारले उहाँलाई नचिनेको कारण यसले हामीलाई पनि चिन्दैन।</verse>
				<verse number="2">प्रिय मित्रहरूहो, अहिले हामी परमेश्‍वरका सन्तान हौं, र हामी के हुनेछौं, त्यो अहिलेसम्म प्रकट गरिएको छैन; तर हामी यो जान्दछौं, ख्रीष्‍ट प्रकट हुनुहुँदा हामी उहाँजस्तै हुनेछौं; किनकि उहाँजस्तो हुनुहुन्छ हामी उहाँलाई त्यस्तै नै देख्नेछौं।</verse>
				<verse number="3">यो आशा उहाँमाथि राख्ने सबैले आफूलाई शुद्ध राख्छन्, जस्तो उहाँ शुद्ध हुनुहुन्छ।</verse>
				<verse number="4">पाप गर्ने हरेकले व्यवस्था भङ्ग गर्दछ; वास्तवमा पाप नै अधर्म हो।</verse>
				<verse number="5">तर तिमीहरू जान्दछौ, हाम्रा पाप हरण गर्नलाई नै उहाँ प्रकट हुनुभएको हो। अनि उहाँमा कुनै पाप छैन।</verse>
				<verse number="6">उहाँमा रहने कसैले पनि पाप गरिरहँदैन। पाप गरिरहने कसैले पनि उहाँलाई नदेखेको छ, न ता चिनेको छ।</verse>
				<verse number="7">हे प्यारा साना नानीहरूहो, कुनै पनि मानिसले तिमीहरूलाई बहकाउन नपाओस्। जसले ठीक काम गर्छ त्यो धार्मिक हो, जस्तो उहाँ धार्मिक हुनुहुन्छ।</verse>
				<verse number="8">जसले पापमय काम गर्दछ, त्यो शैतानको हो; किनकि शैतानले सुरुदेखि नै पाप गर्दै आइरहेको छ। परमेश्‍वरका पुत्र प्रकट हुनुभएको कारण नै शैतानका कामहरू नष्‍ट पार्नलाई हो।</verse>
				<verse number="9">परमेश्‍वरबाट जन्मेको कसैले पनि पाप गरिरहँदैन; किनकि परमेश्‍वरको बीज त्यसमा रहन्छ, त्यसले पाप गरिरहन सक्दैन; किनकि ऊ परमेश्‍वरबाट जन्मिएको हो।</verse>
				<verse number="10">परमेश्‍वरको सन्तान को हो र, शैतानको सन्तान को हो भन्‍ने कुरा हामीले यसैबाट जान्दछौं: जे ठीक छ त्यो काम नगर्ने कुनै पनि व्यक्‍ति र आफ्ना दाजुभाइ-दिदीबहिनीहरूलाई प्रेम नगर्ने व्यक्‍ति परमेश्‍वरको सन्तान होइन।</verse>
				<verse number="11">तिमीहरूले सुरुदेखि नै सुनेको सन्देश यही हो; हामीले एक-अर्कालाई प्रेम गर्नुपर्छ।</verse>
				<verse number="12">कयिनजस्तो नहोओ, जो दुष्‍टको थियो, र आफ्नै भाइलाई त्यसले हत्या गर्‍यो। त्यसले आफ्नो भाइलाई किन मार्‍यो? किनकि त्यसका आफ्ना कामहरू दुष्‍ट थिए, तर त्यसको भाइका चाहिँ कामहरू धार्मिक थिए।</verse>
				<verse number="13">त्यसैले हे मेरा दाजुभाइ-दिदीबहिनीहरूहो, यदि संसारले तिमीहरूलाई घृणा गर्छ भने अचम्म नमान।</verse>
				<verse number="14">हामी जान्दछौं, हामी ता मृत्युबाट जीवनमा सरिसकेका छौं; किनकि हामी आफ्ना दाजुभाइ-दिदीबहिनीहरूलाई प्रेम गर्छौं। जसले प्रेम गर्दैन, त्यो मृत्युमा रहिरहन्छ।</verse>
				<verse number="15">हरेक जसले आफ्ना दाजुभाइ-दिदीबहिनीहरूलाई घृणा गर्छ, त्यो हत्यारा हो; र कुनै पनि हत्यारासँग अनन्त जीवन हुँदैन भन्‍ने तिमीहरू जान्दछौ।</verse>
				<verse number="16">प्रेम के हो भन्‍ने कुरा हामी यसैबाट थाहा पाउँछौं; येशू ख्रीष्‍टले हाम्रा निम्ति आफ्नो प्राण अर्पण गर्नुभयो। अनि हामीले पनि आफ्ना दाजुभाइ-दिदीबहिनीहरूका निम्ति आफ्नो प्राण अर्पण गर्नुपर्छ।</verse>
				<verse number="17">यदि कसैसँग भौतिक धनसम्पत्ति छ, र आफ्ना दाजुभाइ-दिदीबहिनीहरूलाई खाँचोमा परेको देख्छ; तर पनि त्यसप्रति दया देखाउँदैन भने त्यसले कसरी परमेश्‍वरको प्रेम त्यससँग रहेको दाबी गर्न सक्छ र?</verse>
				<verse number="18">प्यारा साना नानीहरूहो, हामीले वचन र जिब्रोले मात्र होइन, तर कामद्वारा र सत्यतामा प्रेम गरौं।</verse>
				<verse number="19">त्यसकारण यसैबाट नै हामी सत्यका हौं भनी जान्दछौं, र यसरी हामी उहाँको उपस्थितिमा निर्धक्‍क भएर खडा हुन सक्छौं।</verse>
				<verse number="20">जब हाम्रो हृदयले हामीलाई दोष दिन्छ भने याद राख, परमेश्‍वर हाम्रो हृदयभन्दा महान् हुनुहुन्छ, र उहाँले सबै कुरा जान्‍नुहुन्छ।</verse>
				<verse number="21">प्रिय मित्रहरूहो, यदि हाम्रो हृदयले हामीलाई दोष दिँदैन भने परमेश्‍वरको सामुन्‍ने हामीलाई साहस हुन्छ,</verse>
				<verse number="22">अनि हामीले जे माग्दछौं, सो उहाँबाट पाउँछौं; किनकि हामी उहाँका आज्ञाहरू पालन गर्दछौं, र जुन कुराले उहाँलाई प्रसन्‍न तुल्याउँछ, त्यही गर्दछौं।</verse>
				<verse number="23">अनि उहाँको आज्ञा यही हो—उहाँका पुत्र येशू ख्रीष्‍टको नाउँमा विश्‍वास गर्नुपर्छ, र उहाँले हामीलाई आज्ञा दिनुभएअनुसार एक-अर्कालाई प्रेम गर्नुपर्छ।</verse>
				<verse number="24">जसले उहाँका आज्ञाहरू पालन गर्छन्, तिनीहरू उहाँमा रहन्छन्, र उहाँ तिनीहरूमा। उहाँ हामीमा रहनुहुन्छ भन्‍ने कुरा उहाँले हामीलाई दिनुभएको पवित्र आत्माद्वारा हामी जान्दछौं।</verse>
			</chapter>
			<chapter number="4">
				<verse number="1">प्रिय मित्रहरूहो, जुनसुकै आत्मालाई विश्‍वास नगर, तर ती आत्माहरू परमेश्‍वरबाट आएका हुन् वा होइनन् भनी जाँच गर; किनकि संसारमा धेरै झूटा अगमवक्‍ताहरू निस्किआएका छन्।</verse>
				<verse number="2">परमेश्‍वरको आत्मालाई तिमीहरू यसरी चिन्‍न सक्नेछौ—हरेक आत्मा जसले येशू ख्रीष्‍ट शरीरमा आउनुभएको हो भनी स्वीकार गर्दछ, त्यो परमेश्‍वरबाटको हो।</verse>
				<verse number="3">तर हरेक आत्मा जसले येशूलाई स्वीकार गर्दैन, त्यो परमेश्‍वरबाटको होइन। अनि यही नै ख्रीष्‍ट विरोधीको आत्मा हो, जो आउँछ भन्‍ने तिमीहरूले सुनेका छौ, र अहिले नै पनि त्यो यस संसारमा आइसकेको छ।</verse>
				<verse number="4">हे प्यारा साना नानीहरूहो, तिमीहरू परमेश्‍वरका हौ, र झूटा अगमवक्‍ताहरूलाई जितेका छौ; किनकि जो तिमीहरूमा हुनुहुन्छ, उहाँ संसारमा हुनेभन्दा महान् हुनुहुन्छ।</verse>
				<verse number="5">तिनीहरू संसारका हुन्, त्यसैले संसारकै दृष्‍टिकोणद्वारा बोल्छन्, अनि संसारले तिनीहरूका कुरा सुन्छ।</verse>
				<verse number="6">हामी परमेश्‍वरका हौं, र जसले परमेश्‍वरलाई जान्दछ; उसले हाम्रा कुरा सुन्छ; तर जो परमेश्‍वरको होइन, त्यसले हाम्रा कुरा सुन्दैन। यसैबाट नै हामी सत्यको आत्मा र झूटको आत्मालाई चिन्छौं।</verse>
				<verse number="7">प्रिय मित्रहरूहो, हामी एक-अर्कालाई प्रेम गरौं, किनकि प्रेम परमेश्‍वरबाट आउँछ। हरेक जसले प्रेम गर्छ, त्यो परमेश्‍वरबाट जन्मेको हो; र त्यसले परमेश्‍वरलाई जान्दछ।</verse>
				<verse number="8">जसले प्रेम गर्दैन, त्यसले परमेश्‍वरलाई चिनेको हुँदैन; किनकि परमेश्‍वर प्रेम हुनुहुन्छ।</verse>
				<verse number="9">परमेश्‍वरले हाम्रा बीचमा उहाँको प्रेम यसरी प्रकट गर्नुभयो। पुत्रद्वारा हामी जिउन सकौं भनेर उहाँले आफ्ना अद्वितीय पुत्र येशू ख्रीष्‍टलाई यस संसारमा पठाउनुभयो।</verse>
				<verse number="10">प्रेम यही नै हो, हामीले परमेश्‍वरलाई प्रेम गरेनौं, तर उहाँले हामीलाई प्रेम गर्नुभयो, र आफ्ना पुत्रलाई हाम्रो पापको लागि प्रायश्‍चितको बलि बनाएर पठाउनुभयो।</verse>
				<verse number="11">प्रिय मित्रहरूहो, परमेश्‍वरले हामीलाई यस्तो प्रेम गर्नुभएको हुनाले हामीले पनि एउटाले अर्कालाई प्रेम गर्नुपर्छ।</verse>
				<verse number="12">परमेश्‍वरलाई कसैले कहिल्यै देखेको छैन; तर हामीले एउटाले अर्कालाई प्रेम गर्‍यौं भने, परमेश्‍वर हामीमा जिउनुहुन्छ र उहाँको प्रेम हामीमा सिद्ध भएको हुन्छ।</verse>
				<verse number="13">हामी उहाँमा जिउँछौं, अनि उहाँ हामीमा जिउनुहुन्छ भनी हामी जान्दछौं; किनकि उहाँले हामीलाई आफ्ना आत्मा दिनुभएको छ।</verse>
				<verse number="14">अनि हामीले देखेका छौं र साक्षी दिन्छौं, पिताले संसारका मुक्‍तिदाता हुनाका निम्ति आफ्ना पुत्रलाई पठाउनुभएको छ।</verse>
				<verse number="15">कुनै पनि व्यक्‍तिले येशू परमेश्‍वरका पुत्र हुनुहुन्छ भनी स्वीकार गर्छ भने, परमेश्‍वर त्यसमा जिउनुहुन्छ र त्यो परमेश्‍वरमा।</verse>
				<verse number="16">अनि यसरी नै हामीप्रति परमेश्‍वरको प्रेम हामी जान्दछौं र त्यसैमा भर पर्दछौं। परमेश्‍वर प्रेम हुनुहुन्छ, जो प्रेममा जिउँछ, त्यो परमेश्‍वरमा जिउँछ, र परमेश्‍वर त्यसमा जिउनुहुन्छ।</verse>
				<verse number="17">यसरी न्यायको दिनमा हामीमा निर्भयता होस् भनेर प्रेम हाम्रो बीचमा सिद्ध भएको छ; किनकि येशू जस्तो हुनुहुन्छ, हामी पनि यस संसारमा त्यस्तै जिउँछौं।</verse>
				<verse number="18">प्रेममा डर हुँदैन, तर सिद्ध प्रेमले डरलाई हटाउँछ, किनकि डरको सम्बन्ध दण्डसँग हुन्छ। जो डराउँछ, त्यो प्रेममा सिद्ध भएको हुँदैन।</verse>
				<verse number="19">हामी उहाँलाई प्रेम गर्छौं, किनकि पहिले उहाँले हामीलाई प्रेम गर्नुभयो।</verse>
				<verse number="20">यदि कसैले “म परमेश्‍वरलाई प्रेम गर्छु” भन्छ, तापनि आफ्ना दाजुभाइ-दिदीबहिनीहरूलाई चाहिँ घृणा गर्छ भने, त्यो झूटो हो; किनकि जसले आफूले देखेका दाजुभाइ-दिदीबहिनीहरूलाई प्रेम गर्दैन, त्यसले आफूले नदेखेको परमेश्‍वरलाई प्रेम गर्न सक्दैन।</verse>
				<verse number="21">अनि उहाँले हामीलाई यो आज्ञा दिनुभएको छ, जसले परमेश्‍वरलाई प्रेम गर्छ, त्यसले आफ्ना दाजुभाइ-दिदीबहिनीहरूलाई पनि प्रेम गर्नैपर्छ।</verse>
			</chapter>
			<chapter number="5">
				<verse number="1">हरेक व्यक्‍ति जसले येशू नै ख्रीष्‍ट हुनुहुन्छ भनी विश्‍वास गर्छ, त्यो परमेश्‍वरबाट जन्मेको हो। अनि बुबालाई प्रेम गर्ने हरेकले परमेश्‍वरबाट जन्मेकोलाई पनि प्रेम गर्छ।</verse>
				<verse number="2">हामीले परमेश्‍वरका सन्तानलाई प्रेम गर्छौं भन्‍ने कुरा हामी यसरी थाहा पाउँछौ—परमेश्‍वरलाई प्रेम गरेर, र उहाँका आज्ञाहरू पालन गरेर।</verse>
				<verse number="3">परमेश्‍वरप्रतिको प्रेम नै उहाँका आज्ञाहरू पालन गर्नु हो; अनि उहाँका आज्ञाहरू असजिला छैनन्,</verse>
				<verse number="4">किनकि परमेश्‍वरबाट जन्मेको हरेकले संसारमाथि विजयी पाउँछ। यो नै त्यो विजय हो; जसले हाम्रो विश्‍वाससमेत संसारलाई जितेको छ।</verse>
				<verse number="5">संसारमाथि विजय प्राप्‍त गर्ने को हो? केवल त्यही मात्र, जसले येशू परमेश्‍वरका पुत्र हुनुहुन्छ भनी विश्‍वास गर्दछ।</verse>
				<verse number="6">उहाँ नै त्यो व्यक्‍ति हुनुहुन्छ, जो पानी र रगतद्वारा आउनुभयो—येशू ख्रीष्‍ट। उहाँ केवल पानीद्वारा मात्र आउनुभएन, तर पानी र रगतद्वारा आउनुभयो। अनि साक्षी दिने पवित्र आत्मा नै हुनुहुन्छ; किनकि पवित्र आत्मा सत्य हुनुहुन्छ।</verse>
				<verse number="7">किनकि साक्षी दिनेहरू तीन छन्—</verse>
				<verse number="8">पवित्र आत्मा, पानी र रगत, अनि यी तीन सहमत छन्।</verse>
				<verse number="9">हामी मानिसका साक्षी ग्रहण गर्छौं, तर परमेश्‍वरको साक्षी झन् महान् छ; किनकि यो परमेश्‍वरको साक्षी हो, जो उहाँले आफ्ना पुत्रको विषयमा दिनुभएको छ।</verse>
				<verse number="10">हरेक व्यक्‍ति जसले परमेश्‍वरका पुत्रमाथि विश्‍वास गर्दछ, त्यसले यो साक्षी स्वीकार गर्छ। जसले परमेश्‍वरमा विश्‍वास गर्दैन, त्यसले उहाँलाई झूटो तुल्याउँछ; किनकि परमेश्‍वरले उहाँको पुत्रको विषयमा दिनुभएको साक्षीलाई त्यसले विश्‍वास गरेको हुँदैन।</verse>
				<verse number="11">अनि साक्षी यही नै हो—परमेश्‍वरले हामीलाई अनन्त जीवन दिनुभएको छ, र यो जीवन उहाँको पुत्रमा छ।</verse>
				<verse number="12">जससँग पुत्र हुनुहुन्छ, त्यससँग जीवन छ, जससँग परमेश्‍वरका पुत्र हुनुहुन्‍न, त्यससँग जीवन छैन।</verse>
				<verse number="13">तिमीहरू परमेश्‍वरका पुत्रको नाउँमा विश्‍वास गर्नेहरूसँग अनन्त जीवन हुन्छ भनी जान भनेर म लेखिरहेको छु।</verse>
				<verse number="14">परमेश्‍वरकहाँ जाँदा हाम्रो यही भरोसा छ, कि हामीले उहाँको इच्छाअनुसार जुनसुकै कुरा मागे पनि उहाँले हामीलाई सुन्‍नुहुन्छ।</verse>
				<verse number="15">अनि हामीले जेसुकै मागे तापनि उहाँले हामीलाई सुन्‍नुहुन्छ भनी हामी जान्दछौं भने हामीले उहाँसँग जे मागेका छौं, त्यो हामीले पाएका छौं भनी हामी जान्दछौं।</verse>
				<verse number="16">यदि कसैले आफ्ना दाजुभाइ-दिदीबहिनीहरूले पाप गरेको देख्छ, जुन पापले मृत्युमा पुर्‍याउँदैन, त्यस्तो अवस्थामा त्यसले प्रार्थना गरिदिनुपर्छ, र परमेश्‍वरले त्यसलाई जीवन दिनुहुनेछ। म तिनीहरूका विषयमा जनाउँदैछु, जसको पाप मृत्युमा पुर्‍याउने किसिमको हुँदैन। त्यस्तो पाप पनि छ; जसले मृत्युमा पुर्‍याउँछ। त्यस्तो पापको निम्ति त्यसले प्रार्थना गरिदेओस् भनी म भन्दिनँ।</verse>
				<verse number="17">सबै अधर्म पाप हो, तर यस्तो पाप पनि हुन्छ, जसले मृत्युमा पुर्‍याउँदैन।</verse>
				<verse number="18">जो परमेश्‍वरबाट जन्मेको छ, त्यसले पाप गर्दैन भनी हामी जान्दछौं; परमेश्‍वरका पुत्रले उसलाई सधैं सुरक्षित राख्नुहुन्छ, अनि दुष्‍टले त्यसलाई हानि गर्न सक्दैन।</verse>
				<verse number="19">हामी परमेश्‍वरका सन्तान हौं, र सारा संसार दुष्‍टको नियन्त्रणमा परेको छ भन्‍ने कुरा हामी जान्दछौं।</verse>
				<verse number="20">हामी यो पनि जान्दछौं, जो सत्य हुनुहुन्छ उहाँलाई हामीले जान्‍न सकौं भनेर परमेश्‍वरको पुत्र आउनुभएको छ, र हामीलाई समझ दिनुभएको छ। अनि अहिले हामी उहाँमा छौं; किनकि हामी उहाँको पुत्र येशू ख्रीष्‍टमा छौं। उहाँ नै एक मात्र सत्य परमेश्‍वर र अनन्त जीवन हुनुहुन्छ।</verse>
				<verse number="21">प्यारा नानीहरूहो, तिम्रो हृदयमा परमेश्‍वरको स्थान लिने कुनै पनि कुराबाट अलग रहो ।</verse>
			</chapter>
		</book>
		<book number="63">
			<chapter number="1">
				<verse number="1">मण्डली प्रधानबाट, परमेश्‍वरद्वारा चुनिएकी स्त्री र तिनका छोराछोरीलाई, जसलाई म सत्यतामा प्रेम गर्दछु, र मैले मात्र होइन, तर ती सबैले, जसले सत्यलाई चिनेका छन्।</verse>
				<verse number="2">सत्यताको कारण जुन हामीमा रहन्छ, र सदा-सर्वदाका लागि हामीसँग रहिरहनेछ:</verse>
				<verse number="3">परमेश्‍वर पिता र येशू ख्रीष्‍टबाट, जो पिताको पुत्र हुनुहुन्छ, अनुग्रह, कृपा र शान्तिसँगै सत्य तथा प्रेम हामीहरूसित रहून्।</verse>
				<verse number="4">पिताले हामीलाई जस्तो आज्ञा दिनुभयो, तिम्रा केही छोराछोरीहरू ठीक त्यसै गरी सत्यतामा चलिरहेका छन् भनी भेट्टाएकोमा म धेरै आनन्दित भएको छु।</verse>
				<verse number="5">हे प्रिय महिला, म तिम्रा लागि नयाँ आज्ञा लेख्दिनँ, तर जो हामीसँग सुरुदेखि नै छ, त्यही लेख्दैछु। म विन्ती गर्दछु, हामी एक-अर्कालाई प्रेम गरौं।</verse>
				<verse number="6">हामीले उहाँका आज्ञाहरू पालन गर्दै जिउनु नै प्रेम हो। जसरी तिमीहरूले सुरुदेखि सुनेका छौ, त्यसरी नै तिमीहरू प्रेममा हिँड्‍नुपर्छ, यही नै उहाँको आज्ञा हो।</verse>
				<verse number="7">किनकि म तिमीहरूलाई भन्दछु, धेरैजना बहकाउनेहरू संसारमा निस्किआएका छन्, जसले येशू ख्रीष्‍ट शरीरमा आउनुभएको हो भनी स्वीकार गर्दैनन्। यस्ता कुनै पनि व्यक्‍ति छली र ख्रीष्‍ट विरोधी हो।</verse>
				<verse number="8">होसियार बस, जुन कुराको निम्ति हामीहरूले काम गरेका छौं, त्यो गुमाउने होइन, तर तिमीहरूले पूरा इनाम पाउन सक।</verse>
				<verse number="9">हरेक जो बाटो बिराएर अन्‍यत्र जाँदछ, त्यो ख्रीष्‍टको शिक्षामा स्थिर रहँदैन, त्यससँग परमेश्‍वर हुनुहुन्‍न; ख्रीष्‍टको शिक्षामा रहिरहने सबैसँग पिता र पुत्र दुवै हुनुहुन्छ।</verse>
				<verse number="10">यदि कोही तिमीहरूकहाँ आउँछ र यही शिक्षा ल्याउँदैन भने, त्यसलाई घरमा नलैजाओ, र स्वागत पनि नगर।</verse>
				<verse number="11">जसले तिनीहरूलाई स्वागत गर्छ, त्यो तिनीहरूका दुष्‍ट काममा सहभागी बनेको हुन्छ।</verse>
				<verse number="12">मैले तिमीहरूलाई लेख्नुपर्ने कुरा धेरै छन्, तर कागज र मसीले ती म लेख्न चाहन्‍नँ। तर तिमीहरूकहाँ आएर आमनेसामने भएर कुरा गर्ने म आशा राख्छु, जसबाट हाम्रो आनन्दपूर्ण हुन सकोस्।</verse>
				<verse number="13">परमेश्‍वरद्वारा चुनिएकी तिम्री बहिनीका छोराछोरीहरूले तिमीलाई अभिवादन पठाएका छन्।</verse>
			</chapter>
		</book>
		<book number="64">
			<chapter number="1">
				<verse number="1">मण्डली प्रधानबाट, मेरा प्रिय मित्र गायस, जसलाई म सत्यतामा प्रेम गर्दछु।</verse>
				<verse number="2">प्रिय मित्र, म प्रार्थना गर्दछु, जसरी तिम्रो आत्माको उन्‍नति भएको छ, त्यसरी नै तिमी स्वस्थ बस र सबै कुरामा तिमीलाई भलो होस्।</verse>
				<verse number="3">जब केही दाजुभाइ-दिदीबहिनीहरू आए, र सत्यताको विषयमा तिम्रो विश्‍वासयोग्यता र तिमी कसरी निरन्तर हिँडिरहेका छौ भन्‍ने विषयमा साक्षी दिएकोले म धेरै आनन्दित भएको छु।</verse>
				<verse number="4">मेरा सन्तानहरू सत्यतामा चलिरहेका छन् भन्‍ने कुरा सुन्‍न पाउनुभन्दा ठूलो आनन्द मेरो लागि अरू केही हुँदैन।</verse>
				<verse number="5">हे प्रिय मित्र, ती दाजुभाइ-दिदीबहिनीहरू, तिनीहरू तिम्रा लागि परदेशी भए तापनि तिमीले जे गर्दैछौ, त्यसमा तिमी विश्‍वासयोग्य छौ।</verse>
				<verse number="6">तिनीहरूले तिम्रो प्रेमको विषयमा मण्डलीलाई साक्षी दिएका छन्। परमेश्‍वरलाई मनपर्ने रीतिले तिनीहरूलाई आफ्ना यात्रामा पठाऊ।</verse>
				<verse number="7">तिनीहरू उहाँकै नाउँको निम्ति निस्केका हुन्, र गैरयहूदीहरूबाट कुनै सहायता लिएनन्।</verse>
				<verse number="8">यसकारण सत्यताका निम्ति सँगै मिलेर काम गर्न सकौं भन्‍नका लागि हामीले यस्ता मानिसहरूलाई सेवा सत्कार गर्नैपर्छ।</verse>
				<verse number="9">मैले मण्डलीलाई केही कुरा लेखेको थिएँ, तर तिमीहरूमा ठूलो हुन खोज्ने डियोत्रिफसले हामीलाई स्वीकार गर्दैन।</verse>
				<verse number="10">यसकारण म आएँ भने त्यसले गरिरहेका कामहरूबारे कुरा उठाउनेछु। त्यसले हाम्रा विरुद्धमा खराब कुराहरू बक्‍दै हिँड्छ। त्यतिमा पनि सन्तुष्‍ट नभएर, त्यसले अरू विश्‍वासीहरूलाई स्वीकार गर्दैन र स्वीकार गर्न चाहनेहरूलाई पनि त्यसले रोक्छ, र तिनीहरूलाई मण्डलीबाट बाहिर निकालिदिन्छ।</verse>
				<verse number="11">हे प्रिय मित्र, खराबीको होइन, तर असल कुराको अनुकरण गर। जसले असल कुरा गर्दछ, त्यो परमेश्‍वरबाटको हो। जसले खराबी गर्दछ, त्यसले परमेश्‍वरलाई देखेको छैन।</verse>
				<verse number="12">डेमेत्रियसका विषयमा सबैले असल साक्षी दिएका छन्, र सत्याता स्वयम्‌ले पनि त्यही साक्षी दिन्छ। हामी पनि तिनको विषयमा असल बोल्छौं, अनि हाम्रो साक्षी सत्य छ भनी तिमी जान्दछौ।</verse>
				<verse number="13">मैले तिमीलाई लेख्नुपर्ने कुराहरू धेरै छन्, तर म कलम र मसीले ती लेख्न चाहन्‍नँ।</verse>
				<verse number="14">मैले तिमीलाई चाँडै नै भेट्ने आशा गर्दछु, तब हामी आमनेसामने भएर कुरा गर्नेछौं।</verse>
				<verse number="15">तिमीलाई शान्ति होस्! यहाँ भएका मित्रहरूले आफ्ना अभिवादन पठाएका छन्। त्यहाँ भएका मित्रहरूलाई नाउँ लिएर अभिवादन भनिदेऊ।</verse>
			</chapter>
		</book>
		<book number="65">
			<chapter number="1">
				<verse number="1">येशू ख्रीष्‍टको सेवक र याकोबको भाइ यहूदाबाट, तिनीहरूलाई, जो परमेश्‍वर पिताबाट बोलाइएका र प्रेम गरिएका येशू ख्रीष्‍टको लागि सुरक्षित राखिएका छन्।</verse>
				<verse number="2">तिमीहरूलाई प्रशस्त मात्रामा कृपा, शान्ति र प्रेम होस्।</verse>
				<verse number="3">प्रिय मित्रहरूहो, म तिमीहरूलाई हामी सहभागी भएको मुक्‍तिको विषयमा लेख्न अति इच्छुक भए तापनि परमेश्‍वरका सन्तहरूलाई सधैंको निम्ति सुम्पिएको विश्‍वासको रक्षा गर भनेर तिमीहरूलाई विन्ती गर्दै लेख्न मलाई इच्छा लाग्यो।</verse>
				<verse number="4">किनकि धेरै अघिदेखि दण्डको भागीदार हुन् भनी लेखिएका कतिपय मानिसहरू तिमीहरूका बीचमा गुप्‍त रूपले पसिसकेका छन्। तिनीहरू ईश्‍वरहीन मानिसहरू हुन्, जसले हाम्रा परमेश्‍वरको अनुग्रहलाई दुष्‍ट आचरणको अनुमतिपत्रको रूपमा बदली गर्छन्, अनि हाम्रा एक मात्र स्वामी प्रभु येशू ख्रीष्‍टलाई इन्कार गर्दछन्।</verse>
				<verse number="5">तिमीहरूले यो सबै जानिसकेका छौ तापनि म तिमीहरूलाई यो स्मरण गराउन चाहन्छु—प्रभुले आफ्नो जातिलाई इजिप्ट देशबाट निकालेर ल्याउनुभयो; तर विश्‍वास नगर्नेहरूलाई पछिबाट नष्‍ट गर्नुभयो।</verse>
				<verse number="6">ती स्वर्गदूतहरू जसले आफ्नो अधिकारको स्थान राखेनन्, तर तिनीहरूका आफ्नै घरसमेत त्याग गर्नेलाई उहाँले त्यस महान् दिनको न्यायको निम्ति अनन्तको साङ्लोले बाँधेर अन्धकारमा राख्नुभएको छ।</verse>
				<verse number="7">यस्तै किसिमले सदोम र गमोरा अनि छेउछाउका शहरहरूले आफूलाई व्यभिचारको अनैतिकता र भ्रष्‍टताको लागि दिइहाले। तिनीहरू त अनन्तको आगोको दण्ड भोग्नेहरूका नमुना भएका छन्।</verse>
				<verse number="8">ठीक यही किसिमले यी मानिसहरू गुप्‍त रूपले पसेका छन्। यी ईश्‍वरहीन मानिसहरूले सपनाको आधारमा तिनीहरूका आफ्नै शरीरलाई दूषित पार्छन्; अधिकारलाई इन्कार गर्दछन्, अनि स्वर्गीय प्राणीहरूको निन्दा गर्छन्।</verse>
				<verse number="9">तर प्रधान दूत माइकलले पनि मोशाको शरीरको विषयमा शैतानसित विवाद गर्दा त्यसको विरुद्धमा निन्दापूर्ण दोष लगाउन साहस गरेनन्, तर “प्रभुले तिमीलाई हप्काऊन्! ” मात्र भनेका थिए।</verse>
				<verse number="10">तरै पनि यी मानिसहरूले निर्बुद्धि पशुहरूझैं सहज बुद्धिले कुरा बुझ्छन्; त्यसैले तिनीहरू आफूले नबुझेका कुराहरूको निन्दा गर्छन्। यी कुराहरूले नै तिनीहरूलाई नष्‍ट गर्नेछन्।</verse>
				<verse number="11">यस्ताहरूलाई धिक्‍कार छ! तिनीहरू कयिनको बाटोमा लागेका छन्। तिनीहरू लाभको निम्ति बालामको गल्तीतिर हतारिन्छन्। तिनीहरू कोरहको विद्रोहमा जस्तै नष्‍ट भएका छन्।</verse>
				<verse number="12">यी मानिसहरू तिमीहरूका प्रेम भोजहरूमा कलङ्कहरू हुन्, जो सङ्कोचविना निर्धक्‍कसित तिमीहरूसँगै खान्छन्। तिनीहरू आफ्नै मात्र पेट भर्ने गोठालाहरू हुन्। तिनीहरू बतासले उडाइएका पानीविनाका बादलहरू हुन्। तिनीहरू शरद ऋतुका फल नभएका, दुईपल्ट मरिसकेका र जरैसित उखेलिएका रूखहरू हुन्।</verse>
				<verse number="13">तिनीहरू समुद्रका उर्लंदा छालहरू हुन्; जसले आफ्नै शर्मका फिँज काढ्छन्। तिनीहरू डुलुवा ताराहरू हुन्, जसको लागि सबैभन्दा कालो अन्धकार सदाको लागि साँचिएको छ।</verse>
				<verse number="14">आदमदेखि सातौं पुस्ताका हनोकले यस्ता मानिसहरूबारे यसरी अगमवाणी गरेका थिए: “हेर, प्रभु हरेकको न्याय गर्नलाई आफ्ना हजारौं-हजारौं पवित्र जनहरूसँग आउँदै हुनुहुन्छ,</verse>
				<verse number="15">अनि ती सबै, जसले अभद्र तरिकाले ईश्‍वरहीन कामहरू गरे, र ईश्‍वरहीन पापीहरूले उहाँको विरुद्धमा बोलेका सबै कुराहरूको दण्ड दिनलाई आउँदै हुनुहुन्छ।”</verse>
				<verse number="16">यी मानिसहरू गनगन गर्नेहरू र दोष खोज्नेहरू हुन्। तिनीहरू आफ्नै दुष्‍ट विचारको पछि लाग्छन्। तिनीहरू आफ्नै विषयमा घमण्ड गर्छन्, र तिनीहरू आफ्नै लाभको निम्ति अरूको चापलूसी गर्दछन्।</verse>
				<verse number="17">तर प्रिय मित्रहरूहो, हाम्रा प्रभु येशू ख्रीष्‍टका प्रेरितहरूले पहिलेबाट नै के भनेका छन्, सो सम्झ।</verse>
				<verse number="18">तिनीहरूले तिमीहरूलाई भने, “अन्तिम समयहरूमा आफ्नै इच्छाहरूको पछि लाग्ने ईश्‍वरहीन निन्दकहरू हुनेछन्।”</verse>
				<verse number="19">यिनीहरू त्यस्ता मानिसहरू हुन्, जसले तिमीहरूमा विभाजन ल्याउँछन्, जससित परमेश्‍वरको आत्मा नभएका, तर सहज बुद्धिको पछि लाग्नेहरू हुन्।</verse>
				<verse number="20">तर प्रिय मित्रहरूहो, तिमीहरूले आफूलाई अति पवित्र विश्‍वासमा निर्माण गर, पवित्र आत्मामा प्रार्थना गर।</verse>
				<verse number="21">प्रभु येशू ख्रीष्‍टले तिमीहरूलाई अनन्त जीवनमा लैजाने कृपालाई पर्खंदा तिमीहरू आफूलाई परमेश्‍वरको प्रेममा स्थिर बनाइराख।</verse>
				<verse number="22">अनि शङ्कालुहरूप्रति कृपालु बन।</verse>
				<verse number="23">अनन्तको आगोमा पर्न लागेका केही मानिसहरूलाई झट्टै बचाओ; उहाँको डरलाई हृदयमा राखेर अरूहरूप्रति सधैं दया देखाओ। भ्रष्‍ट शरीरले दाग लगाएको वस्त्रलाई घृणा गर।</verse>
				<verse number="24">अब उहाँलाई नै, जसले तिमीहरूलाई पतन हुनदेखि बचाउनुहुन्छ र तिमीलाई उहाँको महिमित उपस्थितिमा अति आनन्दसाथ निष्कलङ्क प्रस्तुत गर्न सक्नुहुन्छ।</verse>
				<verse number="25">हाम्रा एउटै मुक्‍तिदाता परमेश्‍वरलाई हाम्रा प्रभु येशू ख्रीष्‍टद्वारा महिमा, गौरव, पराक्रम र अधिकार युगानुयुग अघि, अहिले, सदा-सर्वदा भइरहोस्। आमेन!</verse>
			</chapter>
		</book>
		<book number="66">
			<chapter number="1">
				<verse number="1">येशू ख्रीष्‍टको प्रकाश, जो परमेश्‍वरले येशू ख्रीष्‍टलाई दिनुभयो, ताकि येशू ख्रीष्‍टका सेवकहरूले चाँडै हुन आउने कुराहरू देखून्। उहाँले आफ्ना दूत पठाईकन यो आफ्नो सेवक यूहन्‍नालाई प्रकट गर्नुभयो,</verse>
				<verse number="2">तिनैले परमेश्‍वरको वचनको लागि र येशू ख्रीष्‍टको गवाहीको लागि, आफूले देखेका सबै थोकहरूको विवरण दिए।</verse>
				<verse number="3">जसले यस अगमवाणीका वचनहरू ठूलो सोरमा पढेर सुनाउँछ, त्यो धन्यको हो, अनि यसलाई सुन्‍नेहरू र यसमा लेखिएका कुराहरू पालन गर्नेहरू धन्यका हुन्, किनकि समय नजिकै छ।</verse>
				<verse number="4">यूहन्‍नाबाट, एशिया प्रान्तमा भएका सातओटा मण्डलीहरूलाई यो पत्र लेख्दैछु: उहाँबाट तिमीहरूमा अनुग्रह र शान्ति, जो हुनुहुन्छ, जो हुनुहुन्थ्यो, अनि जो हुनआउनुहुनेछ, अनि उहाँको सिंहासनको अघि भएका सात आत्माहरूबाट,</verse>
				<verse number="5">अनि येशू ख्रीष्‍टबाट, जो विश्‍वसनीय साक्षी, मृतकहरूमध्ये पहिले जीवित हुनुभएका र पृथ्वीका राजाहरूका शासक हुनुहुन्छ। उहाँ जसले हामीलाई प्रेम गर्नुहुन्छ, अनि उहाँले आफ्नो रगतले हाम्रा पापहरूबाट हामीलाई स्वतन्त्र पार्नुभयो;</verse>
				<verse number="6">अनि उहाँका परमेश्‍वर र पितालाई सेवा गर्नलाई हामीलाई एउटा राज्य अनि पूजाहारी बनाउनुभयो, उहाँलाई नै महिमा र पराक्रम सदा-सर्वदा भइरहोस्! आमेन!</verse>
				<verse number="7">“हेर, उहाँ बादलहरूका साथमा आउँदै हुनुहुन्छ”, अनि “हरेक आँखाले उहाँलाई देख्नेछ, तिनीहरूले पनि, जसले उहाँलाई घोचेका थिए” अनि सारा संसारका सबै पृथ्वीका सबै जातिहरूले “उहाँको कारण विलाप गर्नेछन्।” यस्तै होस्! आमेन!</verse>
				<verse number="8">सर्वशक्‍तिमान परमप्रभु परमेश्‍वर भन्‍नुहुन्छ, “म नै अल्फा र ओमेगा हुँ” जो हुनुहुन्छ, जो हुनुहुन्थ्यो, अनि जो हुनआउनुहुनेछ।</verse>
				<verse number="9">म यूहन्‍ना, तिमीहरूका भाइ, येशूमा भएका हाम्रा कष्‍टमा राज्यमा र धीरजपूर्वक लागिपर्ने सहकर्मी हुँ, परमेश्‍वरको वचन अनि येशूको गवाहीको कारण म पत्मोस टापूमा थिएँ।</verse>
				<verse number="10">प्रभुको दिनमा म आत्मामा थिएँ, अनि मेरो पछिल्तिर मैले तुरहीको जस्तै एउटा चर्को आवाज सुनें,</verse>
				<verse number="11">जसले यसो भन्यो: “तिमी जे देख्छौ, त्यो एउटा पुस्तकमा लेख, अनि त्यसलाई सातैओटा मण्डलीहरू अर्थात्, एफिसस, स्मुर्ना, पर्गामम, थिआटीरा, सार्डिस, फिलाडेल्फिया र लाउडिकियामा पठाऊ।”</verse>
				<verse number="12">अनि मसित बोल्नेलाई हेरूँ भनेर म फर्कें। अनि जब म पछिल्तिर फर्कें, मैले सुनका सातओटा सामदानहरू देखें,</verse>
				<verse number="13">अनि सामदानहरूका बीचमा पाउसम्मै पुग्ने लामो पोशाक लाउनुभएको र छातीमा सुनौलो चौडा पेटी लाउनुभएको “मानिसको पुत्रजस्तै,” एकजनालाई देखें।</verse>
				<verse number="14">उहाँका शिरको कपाल ऊनजस्ता सेता थिए, हिउँजस्तै सेता, अनि उहाँका आँखाहरू आगोका ज्वालाजस्तै थिए।</verse>
				<verse number="15">उहाँका पाउहरू आगोका भट्टीमा खारेर टल्काएका काँसाजस्तै थिए, र उहाँको सोरचाहिँ बेगसित उर्लेको पानीको आवाजझैं थियो।</verse>
				<verse number="16">अनि उहाँको दाहिने हातले सातओटा ताराहरू पक्रिराखेको थियो; अनि उहाँको मुखबाट एउटा धारिलो दुईधारे तरवार निस्केको थियो। उहाँको अनुहारचाहिँ पूरा तेजसित चम्केको सूर्यझैं थियो।</verse>
				<verse number="17">जब मैले उहाँलाई देखें, तब म मरेतुल्य भएर उहाँको पाउमा पछारिएँ। तब उहाँले आफ्नो दाहिने हात ममाथि राखेर भन्‍नुभयो: “नडराऊ, आदि र अन्त्य म नै हुँ।</verse>
				<verse number="18">जीवितचाहिँ म नै हुँ; म मरेको थिएँ, अनि हेर, म सदा-सर्वदाको लागि जीवित छु! अनि मसित मृत्यु र पातालका साँचाहरू छन्।</verse>
				<verse number="19">“यसकारण तिमीले जे देखेका छौ, अहिले जे छ, अनि यसपछि के हुनेछ, सो लेख।</verse>
				<verse number="20">तिमीले मेरो दाहिने हातमा देखेका सातओटा ताराहरू अनि सातओटा सुनका सामदानहरूको रहस्य यो हो: सातओटा ताराहरू सात मण्डलीका दूतहरू हुन्, अनि सातओटा सामदानहरू सात मण्डलीहरू हुन्।”</verse>
			</chapter>
			<chapter number="2">
				<verse number="1">“एफिससमा भएको मण्डलीका दूतलाई लेख: यी उहाँका वचनहरू हुन्, जसले आफ्नो दाहिने हातमा सातओटा ताराहरू पक्रेर राख्नुभएको छ; अनि जो सातओटा सुनका सामदानहरूका बीचमा हिँड्नुहुन्छ।</verse>
				<verse number="2">मलाई तिम्रो कामहरू, तिम्रो कठोर परिश्रम र लगनशीलता थाहा छ। मलाई यो पनि थाहा छ, तिमीले दुष्‍ट मानिसहरूलाई सहन सक्दैनौ; अनि जो प्रेरित होइनन्, तर प्रेरित हौं भन्‍नेहरूलाई तिमीले जाँच्यौ, र तिनीहरू झूटा हुन् भनी पत्ता लगायौ।</verse>
				<verse number="3">तिमीले लगनशील भएर मेरो नाउँको निम्ति दुःख सहेका छौ, तैपनि त्यागेका छैनौ।</verse>
				<verse number="4">तर तिम्रो विरुद्धमा मेरो यो गुनासो छ। तिमीले तिम्रो पहिलो प्रेम त्यागेका छौ।</verse>
				<verse number="5">तिमी कहाँबाट खसेका छौ, सो स्मरण गर! पश्‍चात्ताप गर अनि तिमीले पहिले गरेका कामहरू गर। यदि तिमीले पश्‍चात्ताप गरेनौ भने म तिमीकहाँ आएर तिम्रो सामदान त्यसको ठाउँबाट हटाइदिनेछु।</verse>
				<verse number="6">तर तिमीसँग एउटा राम्रो पक्ष छ: तिमीले निकोलाइटसहरूका कामहरूलाई घृणा गर्दछौ, जसलाई म पनि घृणा गर्दछु।</verse>
				<verse number="7">जसको कान छ, त्यसले सुनोस्, कि आत्माले मण्डलीहरूलाई के भन्‍नुहुन्छ। जसले विजय हासिल गर्दछ, त्यसलाई म जीवनको रूखबाट खान दिनेछु, जुन परमेश्‍वरको स्वर्गलोकमा छ।</verse>
				<verse number="8">“स्मुर्नामा भएको मण्डलीका दूतलाई लेख: यी उहाँका वचनहरू हुन्, जो आदि र अन्त्य हुनुहुन्छ, जो मर्नुभएको थियो, र अहिले जीवित हुनुभएको छ।</verse>
				<verse number="9">मलाई तिमीहरूको पीडा अनि दरिद्रता थाहा छ, तरै पनि तिमीहरू त धनी छौ! मलाई तिनीहरूले गरेको निन्दा थाहा छ, जो आफैलाई यहूदीहरू हौं भनी भन्छन्, तर होइनन्, तिनीहरू त शैतानका सभा हुन्।</verse>
				<verse number="10">तिमीहरूले भोग्न लागेका कष्‍टहरूसित नडराओ। म तिमीहरूलाई भन्दछु, शैतानले तिमीहरूमध्ये कतिलाई जाँच्नलाई कैदमा लैजानेछ; अनि तिमीहरूले दश दिनसम्म सतावट भोग्नेछौ। मृत्युसम्मै विश्‍वासी होओ, अनि म तिमीहरूलाई जीवनको मुकुट दिनेछु।</verse>
				<verse number="11">जसको कान छ, त्यसले सुनोस्; आत्माले मण्डलीहरूलाई के भन्‍नुहुन्छ। जसले जित्छ, त्यसलाई दोस्रो मृत्युले कुनै किसिमले हानि गर्नेछैन।</verse>
				<verse number="12">“पर्गाममा भएको मण्डलीका दूतलाई लेख: यी उहाँका वचनहरू हुन्, जससित धारिलो दुईधारे तरवार छ।</verse>
				<verse number="13">म जान्दछु तिमी कहाँ बस्छौ, त्यहीं नै जहाँ शैतानको आफ्नो सिंहासन छ। तरै पनि तिमी मेरो नाउँको निम्ति विश्‍वासयोग्य भइरह्‍यौ। तिमीले म प्रतिको तिम्रो विश्‍वासलाई, मेरो विश्‍वासयोग्य साक्षी, एन्टिपासको समयमा पनि त्यागेनौ, जुन शैतान बस्‍ने तिमीहरूको शहरमा मारिएका थिए।</verse>
				<verse number="14">तैपनि तिम्रो विरुद्धमा मसित केही कुराहरू छन्: तिमीहरूसँग कोही यस्ता छन्, जसले बालामका शिक्षा मान्दछन्, जसले बालकद्वारा इस्राएलीहरूलाई पाप गर्न उक्साए, जसले गर्दा तिनीहरूले मूर्तिहरूलाई चढाएको भोजन खाए, र व्यभिचार गरे।</verse>
				<verse number="15">यसरी नै तिमीसँग निकोलाइटसको शिक्षा पालन गर्नेहरू पनि छन्।</verse>
				<verse number="16">यसकारण पश्‍चात्ताप गर! नत्र म चाँडै तिमीकहाँ आएर मेरो मुखको तरवारले तिनीहरूका विरुद्धमा लडाइँ गर्नेछु।</verse>
				<verse number="17">जसको कान छ, त्यसले सुनोस्, आत्माले मण्डलीहरूलाई के भन्‍नुहुन्छ। जसले विजय हासिल गर्दछ, त्यसलाई म लुकाइराखेको मन्‍ना दिनेछु। म त्यसलाई नयाँ नाउँ लेखिएको एउटा सेतो पत्थर पनि दिनेछु, त्यसलाई पाउनेले मात्र यसलाई जान्‍नेछ।</verse>
				<verse number="18">“थिआटीरामा भएको मण्डलीका दूतलाई लेख: यी परमेश्‍वरका पुत्रका वचनहरू हुन्, जसका आँखा आगोका ज्वालाझैं, अनि जसका पाउहरू टल्काइराखेको काँसझैं छन्।</verse>
				<verse number="19">तिम्रा कामहरू, तिम्रो प्रेम र विश्‍वास, तिम्रो सेवा र लगनशीलता, अनि मलाई यो पनि थाहा छ, कि तिमीले पहिलेभन्दा अहिले बढी काम गर्दैछौ।</verse>
				<verse number="20">तैपनि तिम्रो विरुद्धमा मेरो यो गुनासो छ: तिमीले त्यस स्त्री ईजेबेललाई सहन्छौ, जसले आफूलाई भविष्‍यवक्‍तिनी हुँ भनी भन्दछे। आफ्ना शिक्षाहरूद्वारा त्यसले मेरा सेवकहरूलाई व्यभिचार गर्न र मूर्तिहरूलाई चढाएका भोजनहरू खान भनी गलत मार्गतिर डोर्‍याउँछे।</verse>
				<verse number="21">अनि मैले त्यसलाई आफ्नो यौन अनैतिकताबाट पश्‍चात्ताप गर्ने समय दिएँ, तर त्यसले पश्‍चात्ताप गर्नै चाहिनन्।</verse>
				<verse number="22">यसकारण म त्यसलाई कष्‍टको ओछ्यानमा थला पारिदिनेछु, अनि त्यससित व्यभिचार गर्नेहरूले त्यसको मार्गदेखि पश्‍चात्ताप गरेनन् भने, तिनीहरूलाई महा कष्‍ट दिनेछु।</verse>
				<verse number="23">म त्यसका छोराछोरीहरूलाई मृत्युद्वारा नाश पारिदिनेछु। तब सबै मण्डलीहरूले जान्‍नेछन्, कि हृदय र मनको खोजी गर्ने म नै हुँ, र मैले नै तिमीहरू हरेकलाई आफ्ना कामअनुसारको प्रतिफल दिनेछु।</verse>
				<verse number="24">अब थिआटीरामा भएका बाँकीलाई म भन्दछु, तिमीहरू जसले त्यसको शिक्षा ग्रहण गरेका छैनौ, अनि शैतानका गहिरा भेदहरू सिकेका छैनौ, ‘म तिमीहरूमाथि अब अरू कुनै भार थप्दिनँ,</verse>
				<verse number="25">तिमीहरूसित जे छ, म नआउन्जेल बलियो गरी पक्रिराख। म तिमीहरूलाई योभन्दा अरू दुःख दिन्‍नँ।’</verse>
				<verse number="26">त्यसकारण जसले विजय हासिल गर्दछ, अनि अन्त्यसम्म मेरो इच्छा पालन गर्दछ, जसरी मैले मेरा पिताबाट अधिकार पाएको छु, म त्यसलाई राष्ट्रहरूमाथि अधिकार दिनेछु।</verse>
				<verse number="27">अनि ‘त्यसले तिनीहरूमाथि फलामको राजदण्डले शासन गर्नेछ; त्यसले तिनीहरूलाई माटाको भाँडा फुटाएझैं फुटाउनेछ।’</verse>
				<verse number="28">जसरी मैले मेरा पिताबाट अधिकार पाएको छु, म त्यसलाई बिहानको तारा पनि दिनेछु।</verse>
				<verse number="29">जसको कान छ, त्यसले सुनोस्, आत्माले मण्डलीहरूलाई के भन्‍नुहुन्छ।</verse>
			</chapter>
			<chapter number="3">
				<verse number="1">“सार्डिसमा भएको मण्डलीका दूतलाई लेख: यी उहाँका वचनहरू हुन्, जसले परमेश्‍वरका सात आत्माहरू र सात ताराहरू पक्रनुभएको छ। मलाई तिम्रो काम थाहा छ; तिमी जीवित भनेर कहलिएका छौ, तर तिमी मरेका छौ।</verse>
				<verse number="2">जागा होऊ, र मर्नै लागेका बाँकी कुराहरूलाई बलियो बनाओ; किनकि मैले मेरा परमेश्‍वरको सामु तिम्रा कामहरू अधुरो पाएको छु।</verse>
				<verse number="3">यसकारण तिमीले जे पाएका अनि सुनेका छौ, त्यो स्मरण गर; त्यसलाई पालन गर, र पश्‍चात्ताप गर। तर तिमी जागेनौ भने म चोरझैं आउनेछु, अनि म तिमीकहाँ कुन बेला आउनेछु, सो तिमीले थाहा पाउनेछैनौ।</verse>
				<verse number="4">तैपनि सार्डिसमा केही यस्ता मानिसहरू छन्, जसले आफ्ना वस्त्रहरू बिटुलो पारेका छैनन्। तिनीहरू मसित सेता वस्त्रहरू पहिरेर हिँड्नेछन्, किनकि तिनीहरू योग्यका छन्।</verse>
				<verse number="5">जसले विजय हासिल गर्दछ, उसलाई तिनीहरूलाई झैं, सेतो वस्त्र पहिराइनेछ। म तिनीहरूका नाउँ जीवनको पुस्तकबाट कहिल्यै मेट्नेछैनँ, तर मेरा पिता अनि उहाँका दूतहरूको अघि स्वीकार गर्नेछु।</verse>
				<verse number="6">जसको कान छ, त्यसले सुनोस्, आत्माले मण्डलीहरूलाई के भन्‍नुहुन्छ।</verse>
				<verse number="7">“फिलाडेल्फियामा भएको मण्डलीका दूतलाई लेख: यी उहाँका वचनहरू हुन्, जो पवित्र र सत्य हुनुहुन्छ, जससित दाविदको साँचो छ। उहाँले जे खोल्नुहुन्छ, त्यो कसैले बन्द गर्न सक्दैन र उहाँले जे बन्द गर्नुहुन्छ, त्यो कसैले खोल्न सक्दैन।</verse>
				<verse number="8">मलाई तिम्रो कामहरू थाहा छ। हेर, मैले तिम्रो अगाडि एउटा खुला ढोका राखेको छु, जसलाई कसैले बन्द गर्न सक्दैन। तिमीसित थोरै शक्‍ति छ भन्‍ने मलाई थाहा छ, तापनि तिमीले मेरा वचन पालन गरेका छौ र मेरो नाउँलाई इन्कार गरेका छैनौ।</verse>
				<verse number="9">म ती शैतानका सभाकाहरूलाई, जो यहूदीहरू होइनन्, तर आफूलाई यहूदीहरू हौं भनेर झूट बोल्नेहरूलाई म तिमीहरूको पाउमा दण्डवत् गर्न, र मैले तिमीलाई प्रेम गरेको छु भनेर स्वीकार गर्न लगाउनेछु।</verse>
				<verse number="10">तिमीले धैर्यसाथ सहेर मेरा आज्ञा पालन गरेको हुनाले, म पनि तिमीलाई त्यस परीक्षाको समयबाट बचाउनेछु, जुन संसारका सबै बासिन्दाहरूको परीक्षा लिन सारा पृथ्वीमाथि आउँदैछ।</verse>
				<verse number="11">हेर, म चाँडै आउनेछु। तिमीहरूसित जे छ, त्यसलाई पक्रिराख, ताकि तिम्रो मुकुट कसैले लैजान नपाओस्।</verse>
				<verse number="12">जसले विजय हासिल गर्दछ, म मेरा पिताको मन्दिरमा एउटा खाँबो बनाउनेछु। उसले यसलाई कहिल्यै छोड्नेछैन। म उसमाथि मेरा परमेश्‍वरको नाउँ, मेरा परमेश्‍वरको स्वर्गबाट आइरहेको नयाँ शहर यरूशलेमको नाउँ लेखिदिनेछु; अनि म उसमाथि मेरो नयाँ नाउँ पनि लेखिदिनेछु।</verse>
				<verse number="13">जसको कान छ, त्यसले सुनोस्, आत्माले मण्डलीहरूलाई के भन्‍नुहुन्छ।</verse>
				<verse number="14">“लाउडिकियामा भएको मण्डलीका दूतलाई लेख: यी वचनहरू आमेनका हुन्, जो विश्‍वासयोग्य अनि सत्य साक्षी, अनि परमेश्‍वरको सृष्‍टिका शासक हुनुहुन्छ।</verse>
				<verse number="15">मलाई तिम्रा कामहरू थाहा छ, तिमी न चिसा न ता ताता छौ। तिमी चिसो अथवा ताता भएका भए त हुनेथियो।</verse>
				<verse number="16">यसकारण तिमी न ताता न ता चिसो; मनताता भएकोले म तिमीलाई मेरो मुखबाट उकेल्न आँटेको छु।</verse>
				<verse number="17">तिमी भन्छौ, ‘म धनी छु; मैले धेरै धन कमाएको छु, र मलाई कुनै थोकको खाँचो छैन।’ तर तिमीले यो थाहा गरेका छैनौ, कि तिमी गएगुज्रेको, दयनीय, गरिब, दृष्‍टिविहीन र नाङ्गा छौ।</verse>
				<verse number="18">म तिमीलाई सल्‍लाह दिन्छु, कि मबाट आगोमा खारेको सुन किन; र धनी बन, अनि आफ्नो लाजमर्दो नग्नता ढाक्नलाई सेतो वस्त्र किन, र लगाऊ; अनि आँखामा लाउने गाजल किन, ताकि तिमीले देख्न सक।</verse>
				<verse number="19">जसलाई म प्रेम गर्छु, तिनीहरूलाई म हप्काउँछु, अनि अनुशासन गर्छु। यसकारण उत्साहित होओ र पश्‍चात्ताप गर।</verse>
				<verse number="20">म यहाँ छु! म ढोकामा उभिएर घचघच्याउँछु। यदि कसैले मेरो आवाज सुन्छ र ढोका खोल्छ भने, म त्यसकहाँ भित्र आउनेछु अनि त्यससित भोजन खानेछु, र त्यसले मसित खानेछ।</verse>
				<verse number="21">जसले विजय हासिल गर्दछ, म उसलाई मसित मेरो सिंहासनमा बस्‍ने अधिकार दिनेछु, जसरी मैले पनि जितें अनि मेरो पिताको सिंहासनमा बसेको छु।</verse>
				<verse number="22">जसको कान छ, त्यसले सुनोस्, आत्माले मण्डलीहरूलाई के भन्‍नुहुन्छ।”</verse>
			</chapter>
			<chapter number="4">
				<verse number="1">त्यसपछि मैले देखें, स्वर्गमा एउटा खुला ढोका थियो। अनि मैले पहिले सुनेको स्वर तुरहीको आवाजमा मसँग यसरी बोलिरहेको थियो, “यहाँ माथि आऊ, र यसपछि के हुनैपर्छ, सो म तिमीलाई देखाउनेछु।”</verse>
				<verse number="2">म तुरुन्तै आत्मामा भएँ; अनि स्वर्गमा मेरो सामु कोही बसिरहनुभएको एउटा सिंहासन थियो।</verse>
				<verse number="3">अनि त्यहाँ जो बसिरहनुहुनेको मुहार बिल्‍लौर र लालमणिझैं देखिन्थ्यो। त्यहाँ पन्‍नाजस्तै इन्द्रेणीले सिंहासनलाई घेरिराखेको थियो।</verse>
				<verse number="4">त्यस सिंहासनका वरिपरि चौबीसओटा अरू सिंहासनहरू थिए; अनि यसमाथि सेता वस्त्र लगाएका र शिरमा सुनका मुकुट लगाएका चौबीसजना प्रधानहरू बसेका थिए।</verse>
				<verse number="5">सिंहासनबाट बिजुलीको चमक, गड्याङ-गुडुङ र मेघ गर्जनको आवाज निस्किरहेको थियो। सिंहासनको सामु सातओटा बत्तीहरू बलिरहेका थिए, जो परमेश्‍वरका सात आत्माहरू हुन्।</verse>
				<verse number="6">सिंहासनको अगाडि स्फटिकझैं पारदर्शी काँचको समुद्रजस्तो थियो। सिंहासनको बीचमा चारैतिर चारओटा जीवित प्राणीहरू थिए, अनि तिनीहरूका अगाडि र पछाडि आँखाहरूले ढाकिएका थिए।</verse>
				<verse number="7">पहिलो जीवित प्राणी सिंहजस्तै, दोस्रो गोरुजस्तै, तेस्रोको अनुहार मानिसको जस्तै, चौथोचाहिँ उडिरहेको गरुडजस्तै थियो।</verse>
				<verse number="8">प्रत्येक जीवित प्राणीका छओटा पखेटाहरू थिए; र ती चारैतिर, पखेटा भित्रपट्टि पनि आँखाहरूले ढाकिएका थिए। रातदिन तिनीहरूले नरोकिकन यसो भनिरहन्थे: “पवित्र, पवित्र, पवित्र, सर्वशक्‍तिमान परमप्रभु परमेश्‍वर, जो हुनुहुन्थ्यो, हुनुहुन्छ, अनि जो हुनआउनुहुनेछ।”</verse>
				<verse number="9">सिंहासनमा बस्‍नुहुने, अनि सदा-सर्वदा जिउनुहुनेलाई जब जीवित प्राणीहरूले महिमा, आदर र धन्यवाद चढाउँछन्,</verse>
				<verse number="10">तब ती चौबीसजना प्रधानहरू सिंहासनमाथि बस्‍नुहुने अनि सदा-सर्वदा जिउनुहुनेको सामु घोप्टो पर्छन्, र दण्डवत् गर्छन्। तिनीहरूले आ-आफ्ना मुकुटहरू सिंहासनको सामु राखेर यसो भन्छन्:</verse>
				<verse number="11">“हाम्रा प्रभु अनि परमेश्‍वर, तपाईं महिमा, आदर र शक्‍ति ग्रहण गर्ने योग्यका हुनुहुन्छ, किनकि तपाईंले सब थोक सृष्‍टि गर्नुभयो, अनि तपाईंको इच्छाद्वारा नै ती सृष्‍टि गरिए, अनि ती अस्तित्वमा आए।”</verse>
			</chapter>
			<chapter number="5">
				<verse number="1">त्यसपछि मैले सिंहासनमा बस्‍नुहुनेको दाहिने हातमा एउटा चर्मपत्र देखें, जसको दुवैतिर लेखिएको थियो; र सातओटा मोहरहरूले बन्द गरिएको थियो।</verse>
				<verse number="2">अनि मैले एउटा बलवान् स्वर्गदूतलाई देखें, जसले चर्को सोरले यसरी घोषणा गर्दैथिए, “यी मोहरहरू तोडेर चर्मपत्र खोल्ने योग्यको को छ?”</verse>
				<verse number="3">तर स्वर्गमा अथवा पृथ्वीमा वा पृथ्वीमुनि भएका कसैले पनि त्यस चर्मपत्रलाई खोल्न र पढ्न सकेनन्।</verse>
				<verse number="4">अनि म रोइरहें, किनकि त्यस चर्मपत्र खोल्ने र पढ्ने योग्यका कोही पनि पाइएन।</verse>
				<verse number="5">तब धर्मगुरुहरूमध्ये एक जनाले मलाई भने, “नरोऊ! हेर, यहूदाको कुलको सिंह, दाविदको सिंहासनको उत्तराधिकारी यो चर्मपत्र र यी सातओटा मोहरहरू खोल्न विजयी हुनुभएको छ।”</verse>
				<verse number="6">तब मैले काटिनुभएको थुमाजस्तो कसैलाई सिंहासनको बीचमा उभिरहनुभएको देखें, जसको चारैतिर चारओटा जीवित प्राणीहरू र धर्मगुरुहरू थिए। थुमाका सातओटा सिङहरू अनि सातओटा आँखाहरू थिए; जुनचाहिँ संसारभरि पठाइएका परमेश्‍वरका सात आत्माहरू हुन्।</verse>
				<verse number="7">थुमाले सिंहासनमा बस्‍नुहुनेको दाहिने हातबाट त्यो चर्मपत्र लिनुभयो।</verse>
				<verse number="8">अनि जब त्यो लिनुभयो, तब ती चारओटा जीवित प्राणीहरू अनि चौबीसजना प्रधानहरू त्यस थुमाको सामु घोप्टो परे। प्रत्येकसित एउटा वीणा थियो, अनि तिनीहरूले धूपले भरिएका सुनका धूपौराहरू पक्रेका थिए, जुन सन्तहरूका प्रार्थना हुन्।</verse>
				<verse number="9">अनि तिनीहरूले एउटा नयाँ गीत गाए: “तपाईं यो चर्मपत्र लिने र त्यसका छापहरू खोल्ने योग्यको हुनुहुन्छ, किनकि तपाईं काटिनुभएको थियो, अनि तपाईंको रगतद्वारा तपाईंले मानिसहरूलाई प्रत्येक कुल र भाषाबाट अनि जातिहरूलाई र राष्ट्रहरूलाई परमेश्‍वरको निम्ति किन्‍नुभयो।</verse>
				<verse number="10">तपाईंले तिनीहरूलाई हाम्रा परमेश्‍वरको सेवा गर्नलाई एक राज्य र पूजाहारीहरू बनाउनुभयो; अनि तिनीहरूले संसारमा राज्य गर्नेछन्।”</verse>
				<verse number="11">तब मैले दर्शनमा, सिंहासन, जीवित प्राणीहरू र प्रधानहरूका वरिपरि मैले असंख्य स्वर्गदूतहरूका स्वर सुनें; अनि तिनीहरूका संख्या लाखौं र करोडौं थियो।</verse>
				<verse number="12">अनि चर्को सोरमा तिनीहरूले यो गीत गाए: “काटिनुभएको थुमा, शक्‍ति, वैभव, बुद्धि, बल, आदर, महिमा र प्रशंसा पाउन योग्यका हुनुहुन्छ!”</verse>
				<verse number="13">तब मैले स्वर्गमा, पृथ्वीमाथि, पृथ्वीमुनि अनि समुद्रमा भएका समस्त प्राणीहरूले यो गीत गाइरहेका सुनें: “सिंहासनमा विराजमान हुनुहुनेलाई, र थुमालाई प्रशंसा, आदर, महिमा र शक्‍ति, सदा-सर्वदा भइरहोस्!”</verse>
				<verse number="14">चार जीवित प्राणीहरूले भने, “आमेन,” अनि प्रधानहरूले घोप्टो परेर उहाँलाई आराधना गरे।</verse>
			</chapter>
			<chapter number="6">
				<verse number="1">थुमाले सातओटा छापहरूमध्ये पहिलो छाप खोल्नुभएको मैले देखें। तब ती चार जीवित प्राणीहरूमध्ये एउटाले गर्जनको सोरमा यसो भनिरहेको सुनें, “आऊ!”</verse>
				<verse number="2">अनि त्यहाँ मैले मेरो सामु एउटा सेतो घोडा देखें! त्यसको सवारले एउटा धनु समातेको थियो, अनि उसलाई एउटा मुकुट दिइयो; अनि ऊ विजय गर्ने उद्देश्यले विजयीझैं निस्क्यो।</verse>
				<verse number="3">जब थुमाले दोस्रो छाप खोल्नुभयो, तब मैले दोस्रो जीवित प्राणीले यसो भनिरहेको सुनें, “आऊ!”</verse>
				<verse number="4">अनि अर्को उज्ज्वल रातो घोडा आयो। उसलाई एउटा ठूलो तरवार दिइयो। त्यसको सवारलाई संसारदेखि शान्ति उठाइलैजाने र एक-अर्का मानिसलाई मारून् भन्‍ने अख्तियार दिइयो।</verse>
				<verse number="5">जब थुमाले तेस्रो छाप खोल्नुभयो, मैले तेस्रो जीवित प्राणीले यसो भनिरहेको सुनें, “आऊ!” मैले हेरें, अनि मेरो सामु एउटा कालो घोडा थियो! त्यसको सवारको हातमा एउटा तराजु थियो।</verse>
				<verse number="6">तब ती चार जीवित प्राणीहरूमध्ये एउटा आवाजले यसो भनिरहेको मैले सुनें, “एक दिनको ज्याला एक किलो गहुँ र एक दिनको ज्याला, तीन किलो जौ; तेल र दाखमद्यलाई हानि नगर्नू!”</verse>
				<verse number="7">जब थुमाले चौथो छाप खोल्नुभयो, मैले चौथो जीवित प्राणीले यसो भनिरहेको सोर सुनें, “आऊ!”</verse>
				<verse number="8">मैले हेरें, मेरो सामु एउटा हल्का हरियो रङ्गको घोडा थियो! त्यसको सवारलाई मृत्यु भन्‍ने नाउँ दिइएको थियो, र पातालचाहिँ त्यसको पछि-पछि लागेको थियो। तिनीहरूलाई संसारको चौथाइ भागलाई तरवारले, अनिकालले, रूढीले र संसारका जङ्गली जन्तुहरूले मार्ने शक्‍ति दिइएको थियो।</verse>
				<verse number="9">जब थुमाले पाँचौं छाप खोल्नुभयो, तब मैले वेदीको मुनि तिनीहरूका आत्माहरूलाई देखें, जो परमेश्‍वरको वचनको कारण र आफ्नो साक्षी कायम राखेको कारण मारिएका थिए।</verse>
				<verse number="10">तिनीहरूले जोडसित यसो भने, “हे सार्वभौम, पवित्र र सत्य परमेश्‍वर, तपाईंले कहिलेसम्म संसारका बासिन्दाहरूमाथि न्याय गरेर हाम्रा रगतको बदला लिनुहुन्‍न र?”</verse>
				<verse number="11">तब ती प्रत्येकलाई पाउसम्म लामो सेतो वस्त्र दिइयो; अनि तिनीहरूका सङ्गी-सेवकहरू र दाजुभाइ-दिदीबहिनीहरू पनि तिनीहरूझैं मारिएर संख्यामा पूरा नभएसम्म केही समय पर्खिनू भनी तिनीहरूलाई भनियो।</verse>
				<verse number="12">थुमाले छैटौं छाप खोल्नुभएको मैले हेरें। तब एउटा ठूलो भुइँचालो गयो। सूर्यचाहिँ बाख्राको रौँले बनिएको भाङ्ग्राझैं कालो भयो; अनि सम्पूर्ण चन्द्रमा रगतजस्तो रातो भयो,</verse>
				<verse number="13">अनि आकाशका ताराहरूचाहिँ नपाकेका अञ्जीरहरू हावाले हल्‍लाइँदा झरेझैं पृथ्वीमा झरे।</verse>
				<verse number="14">आकाशचाहिँ पत्रको मूठाझैं बेह्रिएर गयो; अनि प्रत्येक पहाड र टापूचाहिँ आफ्नो ठाउँबाट हटिगए।</verse>
				<verse number="15">तब संसारका राजाहरू, राजकुमारहरू, सेनापतिहरू, धनीहरू, पराक्रमीहरू, प्रत्येक सेवक र स्वतन्त्र व्यक्‍ति, ओडार, चट्टान र पहाडहुँदो लुके।</verse>
				<verse number="16">तिनीहरूले पहाड र चट्टानहरूलाई भने, “हामीमाथि खस र हामीलाई सिंहासनमाथि बस्‍नुहुनेको अनुहारदेखि र थुमाको क्रोधदेखि लुकाइदेओ!</verse>
				<verse number="17">किनकि उहाँहरूको क्रोधको महा दिन आइपुगेको छ, अनि यसको सामना कसले गर्न सक्ला र?”</verse>
			</chapter>
			<chapter number="7">
				<verse number="1">यसपछि मैले चारजना स्वर्गदूतहरूलाई पृथ्वीको चार कुनाहरूमा उभिरहेका देखें, जसले जमिनमा, समुद्रमा अथवा कुनै रूखमा कतैबाट पनि बतास नचलोस् भनेर रोक्नलाई पृथ्वीका चारैओटा बतासहरूलाई रोकिराखेका थिए।</verse>
				<verse number="2">तब मैले जीवित परमेश्‍वरको छाप लिएर अर्को स्वर्गदूतलाई पूर्वबाट उक्लिरहेको देखें। उनले जमिन र समुद्रलाई हानि गर्ने अख्तियार पाएका चारजना स्वर्गदूतहरूलाई जोडसित भने,</verse>
				<verse number="3">“जबसम्म हामीले परमेश्‍वरका सेवकहरूका निधारहरूमा छाप लगाइसक्दैनौं, तबसम्म जमिन, समुद्र अथवा रूखहरूलाई हानि नगर्नू।”</verse>
				<verse number="4">तब मैले छाप पाएकाहरूको संख्या सुनें, अर्थात् तिनीहरू इस्राएलका सबै कुलहरूबाट एक लाख चवालीस हजार थिए।</verse>
				<verse number="5">यहूदाको कुलबाट बाह्र हजारलाई छाप लगाइयो, रूबेनको कुलबाट बाह्र हजारलाई, गादको कुलबाट बाह्र हजारलाई,</verse>
				<verse number="6">आशेरको कुलबाट बाह्र हजारलाई, नप्‍तालीको कुलबाट बाह्र हजारलाई, मनश्शेको कुलबाट बाह्र हजारलाई,</verse>
				<verse number="7">शिमियोनको कुलबाट बाह्र हजारलाई, लेवीको कुलबाट बाह्र हजारलाई, इस्साखारको कुलबाट बाह्र हजारलाई,</verse>
				<verse number="8">जबूलूनको कुलबाट बाह्र हजारलाई, योसेफको कुलबाट बाह्र हजारलाई, बेन्यामीनको कुलबाट बाह्र हजारलाई छाप लगाइयो।</verse>
				<verse number="9">त्यसपछि मैले प्रत्येक राष्ट्र, कुल, जाति अनि भाषाबाट कसैले गन्‍न नसक्ने एउटा ठूलो भीडलाई सिंहासनको र थुमाको सामु उभिरहेका देखें। तिनीहरूले पाउसम्मै लामो सेतो वस्त्रहरू पहिरेका अनि हातमा खजूरका हाँगाहरू लिएका थिए।</verse>
				<verse number="10">अनि तिनीहरू चर्को सोरमा कराए: “मुक्‍ति हाम्रा परमेश्‍वरको हो, जो सिंहासनमा बस्‍नुहुन्छ, अनि थुमाको पनि हो।”</verse>
				<verse number="11">सबै स्वर्गदूतहरू सिंहासन, प्रधानहरू र चारओटा जीवित प्राणीहरूका वरिपरि उभिरहेका थिए। तिनीहरू सिंहासनको सामु घोप्टो परे, अनि यसो भन्दै परमेश्‍वरलाई आराधना गरे,</verse>
				<verse number="12">“आमेन! हाम्रा परमेश्‍वरलाई प्रशंसा, महिमा, बुद्धि, धन्यवाद, आदर, शक्‍ति र बल सदा-सर्वदा भइरहोस्, आमेन!”</verse>
				<verse number="13">तब प्रधानहरूमध्ये एक जनाले मलाई सोधे, “यी सेता वस्त्रहरू पहिरनेहरू को हुन् अनि कहाँबाट आएका हुन्?”</verse>
				<verse number="14">तब मैले उत्तर दिएँ, “हजुर, तपाईं नै जान्‍नुहुन्छ।” अनि तिनले भने, “यी तिनीहरू हुन्, जो महा सङ्कष्‍टबाट निस्केर आएका छन्, तिनीहरूले आफ्ना वस्त्रहरू थुमाको रगतमा धोएर सेता बनाएका छन्।</verse>
				<verse number="15">यसकारण “तिनीहरू परमेश्‍वरको सिंहासनको सामु छन् अनि तिनीहरू उहाँको मन्दिरमा दिनरात उहाँको सेवा गर्छन्; अनि सिंहासनमा बस्‍नुहुनेले आफ्नो उपस्थितिले तिनीहरूलाई शरण दिनुहुनेछ।</verse>
				<verse number="16">‘तिनीहरू फेरि कहिल्यै भोकाउने छैनन्; तिनीहरू फेरि कहिल्यै तिर्खाउनेछैनन्। तिनीहरूलाई सूर्यको प्रचण्ड रापले,’ पोल्नेछैन।</verse>
				<verse number="17">किनकि सिंहासनको बीचमा हुनुहुने थुमा तिनीहरूका गोठाला हुनुहुनेछ; ‘उहाँले तिनीहरूलाई जिउँदो पानीको स्रोतसम्म डोर्‍याउनुहुनेछ।’ ‘अनि परमेश्‍वरले आफैले तिनीहरूका आँखाहरूबाट सबै आँसुहरू पुछिदिनुहुनेछ।’ ”</verse>
			</chapter>
			<chapter number="8">
				<verse number="1">जब थुमाले सातौं मोहर खोल्नुभयो, तब स्वर्गमा प्रायः आधा घण्टासम्म सन्‍नाटा छायो।</verse>
				<verse number="2">अनि मैले परमेश्‍वरको सामुन्‍ने सात जना स्वर्गदूतहरूलाई उभिएको देखें; र तिनीहरूलाई सातओटा तुरहीहरू दिइयो।</verse>
				<verse number="3">अर्का स्वर्गदूत, जससँग एउटा सुनको धुपौरो थियो, वेदीनिर आएर उभिए। तिनलाई सबै सन्तहरूको प्रार्थनासित सिंहासनको सामु भएको सुनको वेदीमा चढाउनलाई धेरै धूप दिइयो।</verse>
				<verse number="4">स्वर्गदूतको हातबाट धूपको धूवाँ सन्तहरूका प्रार्थनासँगसँगै उँभो उठ्दै परमेश्‍वरको उपस्थितिमा गयो।</verse>
				<verse number="5">तब ती स्वर्गदूतले धुपौरो लिएर त्यसमा वेदीको आगो भरे, अनि त्यसलाई पृथ्वीमाथि फ्याँकिदिए; अनि मेघ गर्जन, गड्याङ-गुडुङको आवाज, बिजुलीको चमक उत्पन्‍न भयो, अनि भुइँचालो गयो।</verse>
				<verse number="6">तब सातओटा तुरहीहरू भएका ती सात स्वर्गदूतहरू तुरही फुक्न तयार भए।</verse>
				<verse number="7">जब पहिलो स्वर्गदूतले आफ्नो तुरही फुके, तब त्यहाँ रगतमा मिसिएका असिना र आगो उत्पन्‍न भए, अनि पृथ्वीमाथि वर्षिए। पृथ्वीको एक तिहाइ भाग, रूखहरूको एक तिहाइ भाग अनि सबै हरिया घाँसहरू जलेर भस्म भयो।</verse>
				<verse number="8">जब दोस्रो स्वर्गदूतले आफ्नो तुरही फुके, तब बल्दै गरेको एउटा ठूलो पहाडजस्तै कुनै वस्तु समुद्रमा फालियो; अनि समुद्रको एक तिहाइ भाग रगतमा परिणत भयो।</verse>
				<verse number="9">समुद्रमा भएका जीवित प्राणीहरूको एक तिहाइ भाग मरे; र जहाजहरूको एक तिहाइ भाग नष्‍ट भए।</verse>
				<verse number="10">जब तेस्रो स्वर्गदूतले आफ्नो तुरही फुके, तब राँकोझैं जलिरहेको एउटा ठूलो तारा आकाशबाट नदीहरूको एक तिहाइ भागमाथि अनि पानीहरूको मुहानहरूमाथि खस्यो;</verse>
				<verse number="11">त्यस ताराको नाउँ तीतो हो। पानीको तेस्रो भाग तीतो भयो, र तीतो पानीका कारण धेरै मानिसहरू मरे।</verse>
				<verse number="12">जब चौथो स्वर्गदूतले आफ्नो तुरही फुके, तब सूर्यको एक तिहाइ भागमाथि अनि चन्द्रमाको एक तिहाइ भागमाथि अनि ताराहरूको एक तिहाइ भागमाथि प्रहार भयो; जसद्वारा तिनीहरूका एक तिहाइ भाग अँध्यारो भइहाल्यो। दिनको एक तिहाइ भाग र रातको एक तिहाइ भाग पनि ज्योतिविहीन भइहाल्यो।</verse>
				<verse number="13">जसरी मैले ध्यानसित हेरिरहेको थिएँ, आकाशको बीचमा उडिरहेको एउटा गरुडले चर्को सोरमा यसो भनिरहेको सुनें: “अरू तीन स्वर्गदूतहरूले फुक्न लागेका तुरहीका आवाजहरूको कारण पृथ्वीवासीहरूलाई आतङ्क! आतङ्क! आतङ्क!”</verse>
			</chapter>
			<chapter number="9">
				<verse number="1">जब पाँचौं स्वर्गदूतले आफ्नो तुरही फुके, तब मैले आकाशबाट पृथ्वीमा खसेको एउटा तारालाई देखें। तिनलाई अतल कुण्डको साँचो दिइएको थियो।</verse>
				<verse number="2">तिनले जब त्यस कुण्डलाई खोले, तब त्यहाँबाट विशाल भट्टीबाटझैं धूवाँ निस्क्यो। त्यस कुण्डबाट निस्केको धूवाँद्वारा सूर्य र आकाश अँध्यारो भए।</verse>
				<verse number="3">अनि त्यस धूवाँबाट सलहहरू निस्के; र पृथ्वीमा आए; अनि पृथ्वीमा भएका बिच्छीहरूको झैं तिनीहरूलाई शक्‍ति दिइयो।</verse>
				<verse number="4">ती सलहहरूलाई पृथ्वीका घाँसहरू अथवा कुनै बोटबिरुवा अथवा रूखहरूलाई हानि नगर्नू, तर जुन मानिसहरूका निधारमा परमेश्‍वरको छाप नभएका तिनीहरूलाई मात्र हानि गर्नू भनियो।</verse>
				<verse number="5">तिनीहरूलाई मार्ने अख्तियार त दिइएन, तर पाँच महिनासम्म यातना दिनू भनियो। अनि बिच्छीले डस्दा जस्तो पीडा हुन्छ, त्यो त्यस्तै थियो।</verse>
				<verse number="6">ती दिनहरूमा मानिसहरूले मृत्यु खोज्नेछन्, तर भेट्टाउनेछैनन्; तिनीहरू मर्ने इच्छा गर्नेछन्, तर मृत्यु तिनीहरूदेखि भाग्नेछ।</verse>
				<verse number="7">ती सलहहरू लडाइँका निम्ति तयार गरिएका घोडाहरूजस्तै थिए। तिनीहरूले आफ्ना टाउकाहरूमा सुनका मुकुटहरूझैं केही लगाएका थिए। अनि तिनीहरूका अनुहार मानिसहरूका जस्ता थिए।</verse>
				<verse number="8">तिनीहरूका केश स्त्रीहरूका जस्ता थिए, र तिनीहरूका दाँत सिंहहरूका झैं थिए।</verse>
				<verse number="9">तिनीहरूका छातीका कवचहरू फलामकाझैं थिए; र तिनीहरूका पखेटाहरूका आवाज लडाइँ गर्न दगुरिरहेका धेरै घोडाहरू र रथहरूको गडगडाहटझैं थियो।</verse>
				<verse number="10">तिनीहरूका पुच्छरहरूमा बिच्छीहरूका झैं खीलहरू थिए, अनि तिनीहरूका पुच्छरहरूमा मानिसहरूलाई पाँच महिनासम्म यातना दिने शक्‍ति थियो।</verse>
				<verse number="11">तिनीहरूका राजाका रूपमा अतल कुण्डको दूत थियो, जसको नाउँ हिब्रू भाषामा अबाडोन, ग्रीक भाषामा, अपोल्‍लियोन हो।</verse>
				<verse number="12">पहिलो आतङ्क बितेर गयो; यसपछि अरू दुई आतङ्कहरू आउन बाँकी नै छन्!</verse>
				<verse number="13">जब छैटौं स्वर्गदूतले आफ्नो तुरही फुके, तब मैले परमेश्‍वरको सामु भएको सुनको वेदीका चारओटा सिङहरूबाट आएको आवाज सुनें।</verse>
				<verse number="14">त्यो आवाजले तुरही बोकेका छैटौं स्वर्गदूतलाई यसो भन्यो, “त्यस ठूलो नदी यूफ्रेटिसमा बाँधिराखेका चारजना स्वर्गदूतहरूलाई फुकाइदेऊ।”</verse>
				<verse number="15">अनि मानिसहरूको एक तिहाइ भागलाई मारून् भनेर त्यस घडी, त्यस दिन, त्यस महिना र त्यस वर्षको निम्ति तयार पारिराखेका ती चारजना स्वर्गदूतहरूलाई छोडियो।</verse>
				<verse number="16">मैले ती घोडसवार फौजको संख्या बीस करोड थियो भनेर सुनें।</verse>
				<verse number="17">मैले मेरो दर्शनमा देखेका घोडाहरू अनि सवारहरू यस्ता थिए: तिनीहरूका छातीका कवचहरू आगोझैं राता, गाढा नीला अनि गन्धकझैं पहेंला थिए। ती घोडाहरूका शिर सिंहहरूका शिरझैं थिए, तिनीहरूका मुखबाट आगो, धूवाँ र गन्धक निस्कन्थ्यो।</verse>
				<verse number="18">तिनीहरूका मुखबाट निस्केका आगो, धूवाँ र गन्धकको तीनओटा रूढीहरूद्वारा मानिसहरूका एक तिहाइ भाग मारिए।</verse>
				<verse number="19">ती घोडाहरूका शक्‍ति तिनीहरूका मुखमा र पुच्छरहरूमा थिए, किनकि तिनीहरूका पुच्छरहरू सर्पहरूजस्ता थिए, जसमा टाउको पनि भएकाले यसले चोट पुर्‍याउँथे।</verse>
				<verse number="20">ती रूढीहरूले नमरेका बाँकी मानिस जातिले तिनीहरूका हातले गरेका दुष्‍ट कामहरूबाट अझ पनि पश्‍चात्ताप गरेनन्; तिनीहरूले देख्न नसक्ने, सुन्‍न नसक्ने र हिँड्न नसक्ने भूतप्रेतहरू र सुन, चाँदी, काँस, ढुङ्गा र काठका मूर्तिहरू पूज्न छाडेनन्।</verse>
				<verse number="21">न तिनीहरूले आफूले गरेका हत्या, टुनामुना, अनैतिक यौन सम्बन्ध, न ता चोरीको लागि नै पश्‍चात्ताप गरे।</verse>
			</chapter>
			<chapter number="10">
				<verse number="1">तब मैले अर्को शक्‍तिशाली स्वर्गदूतलाई स्वर्गबाट तल आइरहेको देखें। तिनले बादल ओढेका थिए, तिनका शिरमाथि एउटा इन्द्रेणी थियो; अनि तिनको अनुहार सूर्यझैं र पाउहरू आगोका खाँबाहरू जस्ता थिए।</verse>
				<verse number="2">तिनले एउटा सानो चर्मपत्र समाइराखेका थिए, जुन तिनको हातमा खुल्‍लै थियो। तिनले आफ्नो दाहिने पाउ समुद्रमाथि अनि देब्रे पाउ जमिनमाथि राखेका थिए</verse>
				<verse number="3">अनि तिनी सिंह गर्जिएझैं चर्को आवाजमा चिच्याए। जब तिनी चिच्याए, तब सातओटा मेघ गर्जनका आवाजहरूले बोले।</verse>
				<verse number="4">अनि जब सातओटा मेघ गर्जनहरू बोले, तब मैले लेख्नै लागेको थिएँ; तर मैले स्वर्गबाट यसो भन्दै गरेको आवाज सुनें, “सातओटा गर्जनहरूले बोलेका कुराहरूमा छाप लगाऊ, र त्यसलाई नलेख।”</verse>
				<verse number="5">तब मैले देखेका समुद्र र जमिनमा उभिरहेका ती स्वर्गदूतले आफ्नो दाहिने हात स्वर्गतिर उचाले।</verse>
				<verse number="6">अनि तिनले उहाँको नाउँमा शपथ खाए, जो सदा-सर्वदा जिउनुहुन्छ, जसले स्वर्ग अनि त्यसमा भएका सबै थोक, जमिन र त्यसमा भएका सबै थोक अनि समुद्र र त्यसमा भएका सबै थोक सृजनुभयो र भन्‍नुभयो, “अब ढिलो हुनेछैन!</verse>
				<verse number="7">तर सातौं स्वर्गदूतले आफ्नो तुरही फुक्न लागेको दिनहरूमा, उहाँले आफ्ना सेवकहरू अनि अगमवक्‍ताहरूलाई भन्‍नुभएजस्तै गरी परमेश्‍वरको रहस्य पूरा हुनेछ।”</verse>
				<verse number="8">तब स्वर्गबाट आएको आवाज मसित फेरि बोल्यो: “जाऊ, समुद्र र जमिनमाथि पाउ राखेका स्वर्गदूतको हातमा भएको खुल्‍ला चर्मपत्र लेऊ।”</verse>
				<verse number="9">यसकारण म त्यस स्वर्गदूतकहाँ गएँ, र त्यो सानो चर्मपत्र मागें। तिनले मलाई भने, “यसलाई लेऊ, र खाऊ। यसले तिम्रो पेटलाई अमिलो बनाइदिनेछ, तर तिम्रो मुखभित्र यो महजस्तै गुलियो हुनेछ।”</verse>
				<verse number="10">मैले त्यो सानो चर्मपत्र स्वर्गदूतको हातबाट लिएँ, अनि त्यसलाई खाएँ। त्यो मेरो मुखमा महझैं गुलियो भयो, तर जब मैले खाएँ, तब त्यो मेरो पेटमा अमिलो भयो।</verse>
				<verse number="11">तब मलाई यसो भनियो, “तिमीले धेरै मानिसहरू, राष्ट्रहरू, भाषाहरू र राजाहरूको विषयमा फेरि अगमवाणी गर्नैपर्छ।”</verse>
			</chapter>
			<chapter number="11">
				<verse number="1">मलाई एउटा नाप्ने लट्ठीजस्तो निगालो दिइयो; अनि भनियो, “जाऊ अनि परमेश्‍वरको मन्दिर र वेदीलाई नाप, र त्यहाँ आराधना गर्नेहरूलाई गन्ती गर।</verse>
				<verse number="2">तर मन्दिरबाहिर रहेको चोकलाई चाहिँ ननाप; किनकि यो त गैरयहूदीहरूलाई दिइएको छ। तिनीहरूले पवित्र शहरलाई बयालीस महिनासम्म कुल्चनेछन्।</verse>
				<verse number="3">अनि म मेरा दुईजना साक्षीहरूलाई शक्‍ति दिनेछु, अनि तिनीहरूले भाङ्ग्राको वस्त्र लाएर एक हजार दुई सय साठी दिनसम्म अगमवाणी बोल्नेछन्।”</verse>
				<verse number="4">यिनीहरू “ती दुई जैतुनका रूखहरू” अनि दुई सामदानहरू हुन्, “जो पृथ्वीका प्रभुका सामु उभिन्छन्।”</verse>
				<verse number="5">यदि कसैले अगमवक्‍ताहरूलाई हानि गर्ने कोसिस गर्दछ भने, तिनीहरूका मुखबाट आगो निस्केर ती शत्रुहरूलाई भस्म पारिदिनेछ। यसरी नै तिनीहरूलाई हानि गर्ने चेष्‍टा गर्नेहरू मर्नुपर्नेछ।</verse>
				<verse number="6">यी अगमवक्‍ताहरूले अगमवाणी गरेका दिनहरूमा पानी नपरोस् भनेर आकाशलाई थुन्‍ने शक्‍ति हुनेछ; अनि पानीलाई रगतमा परिणत गर्ने तथा तिनीहरूले चाहेअनुसार पृथ्वीमा हरेक किसिमका रूढीले प्रहार गर्ने शक्‍ति हुनेछ।</verse>
				<verse number="7">अब तिनीहरूले अगमवाणी गरिसकेपछि अतल कुण्डबाट निस्केर आउने पशुले तिनीहरूलाई आक्रमण गरी वशमा ल्याएर मार्नेछ।</verse>
				<verse number="8">तिनीहरूका शरीरहरू त्यस महान् शहरको सडकमा त्यसै छोडिएका हुनेछन्, जसलाई दृष्‍टान्तको रूपमा सदोम र इजिप्ट देश भनिन्छ, जहाँ तिनीहरूका प्रभु क्रूसमा टाँगिनुभएको थियो।</verse>
				<verse number="9">साढे तीन दिनसम्म प्रत्येक जाति, कुल, भाषा र राष्ट्रबाट आएका मानिसहरूले तिनीहरूका शरीरलाई हेर्नेछन्, अनि गाड्न दिनेछैनन्।</verse>
				<verse number="10">पृथ्वीका बासिन्दाहरूले तिनीहरूलाई रमिता मानेर हेर्नेछन्, अनि एक-अर्कालाई उपहार लेनदेन गर्दै खुशीयाली मनाउनेछन्; किनकि यी दुई अगमवक्‍ताहरूले ती पृथ्वीवासीहरूलाई यातना दिएका थिए।</verse>
				<verse number="11">तर साढे तीन दिनपछि परमेश्‍वरबाट जीवनको सास तिनीहरूभित्र पस्यो, र तिनीहरू आफ्ना पाउमा उभिए, अनि तिनीहरूलाई देख्नेहरू डरले आतङ्कित भए।</verse>
				<verse number="12">तब तिनीहरूले स्वर्गबाट ती दुईलाई यसो भन्दै गरेको एउटा चर्को स्वर सुने, “यहाँ माथि आओ।” अनि तिनीहरूका शत्रुहरूले हेर्दाहेर्दै ती दुई बादलमा स्वर्गतिर उठाइए।</verse>
				<verse number="13">ठीक त्यही समयमा एउटा ठूलो भुइँचालो गयो, अनि त्यस शहरको दशौं भाग ढल्यो। सात हजार मानिसहरू भुँइचालोमा मारिए, अनि बाँचेकाहरू भयभीत भए, र स्वर्गका परमेश्‍वरलाई महिमा दिए।</verse>
				<verse number="14">दोस्रो आतङ्क बित्यो; तेस्रो आतङ्क चाँडै आउँदैछ।</verse>
				<verse number="15">जब सातौं स्वर्गदूतले आफ्नो तुरही फुके, तब स्वर्गमा चर्का आवाजहरूले यसो भने: “संसारको राज्य हाम्रा प्रभुको र उहाँका ख्रीष्‍टको राज्य भएको छ, अनि उहाँले सदा-सर्वदा राज्य गर्नुहुनेछ।”</verse>
				<verse number="16">अनि परमेश्‍वरको अगाडि आ-आफ्ना सिंहासनहरूमा बस्‍ने ती चौबीस प्रधानहरूले घोप्टो परी परमेश्‍वरलाई आराधना गर्दै</verse>
				<verse number="17">यसो भने: “हे सर्वशक्‍तिमान परमप्रभु परमेश्‍वर, हामी तपाईंलाई धन्यवाद चढाउँछौं, जो हुनुहुन्छ, जो हुनुहुन्थ्यो, किनकि तपाईंले आफ्नो महान् शक्‍ति लिनुभएको छ, र राज्य गर्न थाल्नुभएको छ।</verse>
				<verse number="18">राष्ट्रहरू क्रोधित भएका थिए, अनि तपाईंको क्रोध आइपुगेको छ। मरेकाहरूको न्याय हुने बेला आएको छ, अनि तपाईंका सेवक अगमवक्‍ताहरू, तपाईंका सन्तहरू र तिनीहरू जसले तपाईंको नाउँको डर मान्छन्, ठूला र सानाहरू दुवैलाई इनाम दिने बेला आएको छ; अनि पृथ्वीलाई नाश गर्नेहरूलाई नष्‍ट गर्ने समय आएको छ।”</verse>
				<verse number="19">तब स्वर्गमा भएको परमेश्‍वरको मन्दिर खोलियो; र त्यस मन्दिरभित्र करारको सन्दुक देखियो। अनि त्यहाँ बिजुलीका चमकहरू, मेघ गर्जन र गडगडाहटका आवाजहरू आए, अनि भुइँचालो गयो र ठूला-ठूला असिनाहरू परे।</verse>
			</chapter>
			<chapter number="12">
				<verse number="1">एउटा ठूलो अनि अचम्मको चिन्ह स्वर्गमा देखियो: सूर्य ओढेकी, अनि पाउमुनि चन्द्र भएकी र शिरमाथि बाह्रओटा ताराहरूको मुकुट लगाएकी एउटी स्त्री देखा परिन्।</verse>
				<verse number="2">उनी गर्भवती थिइन्, अनि सुत्केरी व्यथाको पीडाले गर्दा चिच्याइरहेकी थिइन्।</verse>
				<verse number="3">तब स्वर्गमा अर्को चिन्ह देखा पर्‍यो: सात शिरहरू र दश सिङहरू भएको अनि शिरहरूमा सातओटा मुकुटहरू भएको एउटा विशाल रातो अजिङ्गर देखा पर्‍यो।</verse>
				<verse number="4">त्यसको पुच्छरले आकाशका ताराहरूको तेस्रो भागलाई सोहोरेर पृथ्वीमा फाल्यो; अनि बच्‍चा जन्माउन लागेकी स्त्रीले बालक जन्माउनसाथ त्यसलाई खाइहाल्न भनेर त्यो अजिङ्गर त्यस स्त्रीको सामु उभियो।</verse>
				<verse number="5">ती स्त्रीले एउटा छोरोलाई जन्म दिइन्, “जसले राष्ट्रहरूलाई फलामको राजदण्डले शासन गर्नेछ।” अनि तुरुन्तै तिनको बालक परमेश्‍वरकहाँ अनि उहाँको सिंहासन भएको ठाउँमा खोसेर लगियो।</verse>
				<verse number="6">तब ती स्त्री परमेश्‍वरले एक हजार दुई सय साठी दिनसम्म तिनको हेरचाहको लागि तयार पारेर राखिदिनुभएको ठाउँ उजाडस्थानतिर भागिन्।</verse>
				<verse number="7">अनि स्वर्गमा लडाइँ सुरु भयो। माइकल अनि तिनका दूतहरूले त्यस अजिङ्गरसित लडाइँ गरे, अनि अजिङ्गर र त्यसका दूतहरूले पनि तिनीहरूसँग लडाइँ गरे।</verse>
				<verse number="8">तर त्यो अजिङ्गर त्यति बलियो थिएन; त्यसैले तिनीहरूले स्वर्गका आफ्ना ठाउँहरू हारे।</verse>
				<verse number="9">त्यो विशाल अजिङ्गर तल फ्याँकियो। त्यो प्राचीन सर्प जसलाई दियाबलस वा शैतान पनि भनिन्छ, जसले सारा पृथ्वीलाई बहकाउँछ। त्यो अनि त्यसका दूतहरू त्योसँगै पृथ्वीमा फ्याँकिए।</verse>
				<verse number="10">तब मैले स्वर्गमा यसो भनेको ठूलो आवाज सुनें: “अब हाम्रो परमेश्‍वरको मुक्‍ति र शक्‍ति अनि राज्य अनि उहाँका ख्रीष्‍टको अख्तियार आएका छन्। किनकि हाम्रा दाजुभाइ-दिदीबहिनीहरूलाई दोष लगाउने, जसले परमेश्‍वरको सामु तिनीहरूलाई दिनरात दोष लगाउँछ, त्यो तल फ्याँकिएको छ।</verse>
				<verse number="11">तिनीहरूले त्यसलाई थुमाको रगतले अनि तिनीहरूका साक्षीको वचनले जितेका छन्; तिनीहरूले मृत्युसम्मै पनि आफ्ना जीवनलाई प्रेम गरेनन्।</verse>
				<verse number="12">यसकारण हे स्वर्गहरू र स्वर्गहरूमा बस्‍नेहरूहो, तिमीहरू रमाओ! तर पृथ्वी र समुद्रलाई धिक्‍कार! किनकि आफ्नो समय छोटो छ भन्‍ने थाहा पाएर दियाबलस ठूलो क्रोधसित तिमीहरूकहाँ तल आएको छ!”</verse>
				<verse number="13">जब त्यस अजिङ्गरले आफूलाई पृथ्वीमा फालिएको देख्यो, तब त्यसले छोरा जन्माउने त्यस स्त्रीलाई खेद्न थाल्यो।</verse>
				<verse number="14">ती स्त्रीलाई गरुडका दुई पखेटाहरू दिइयो, ताकि तिनी उजाडस्थानमा उडेर जान सकोस्, जहाँ एक काल, दुई काल र आधा कालसम्मका लागि त्यस सर्पको पहुँचबाट बाहिर उनको हेरचाह होस् भनेर तयार पारिएको थियो।</verse>
				<verse number="15">तब ती स्त्रीलाई बाढीले बगाओस् भनेर त्यस सर्पले स्त्रीको पछि आफ्नो मुखबाट नदीझैं पानी निकाल्यो।</verse>
				<verse number="16">तर ती स्त्रीलाई सहायता गर्न पृथ्वीले आफ्नो मुख उघारेर त्यस अजिङ्गरले आफ्नो मुखबाट निकालेको नदीलाई निलिदियो।</verse>
				<verse number="17">तर त्यो अजिङ्गर स्त्रीसित क्रोधित भयो, र उनका अरू सन्तानहरू जसले परमेश्‍वरका आज्ञाहरू पालन गर्छन् अनि येशूको साक्षी दिन्छन्, तिनीहरूसित लडाइँ गर्न गयो। अनि त्यो अजिङ्गर समुद्रको किनारमा उभियो।</verse>
			</chapter>
			<chapter number="13">
				<verse number="1">अनि मैले एउटा पशुलाई समुद्रबाट निस्कँदै गरेको देखें। त्यसका दशओटा सिङहरू र सातओटा शिरहरू थिए, अनि त्यसका सिङहरूमा दशओटा मुकुटहरू थिए, अनि प्रत्येक शिरमाथि एउटा ईश्‍वरनिन्दाको नाउँ लेखिएको थियो।</verse>
				<verse number="2">मैले देखेको पशु चितुवाजस्तै थियो, तर त्यसका खुट्टाहरू भालुका जस्ता अनि मुखचाहिँ सिंहको जस्तो थियो। त्यस अजिङ्गरले आफ्नो शक्‍ति, अनि आफ्नो सिंहासन र ठूलो अख्तियार त्यस पशुलाई दियो।</verse>
				<verse number="3">त्यस पशुका शिरहरूमध्ये एउटामा प्राणघातक चोट लागेको जस्तो थियो; तर त्यो घातक चोट निको भएको थियो। सारा पृथ्वी छक्‍क पर्‍यो र त्यस पशुको पछि लाग्यो।</verse>
				<verse number="4">मानिसहरूले त्यस अजिङ्गरको आराधना गरे, किनकि त्यसले नै त्यस पशुलाई अधिकार दिएको थियो, अनि तिनीहरूले त्यस पशुलाई पनि आराधना गरे, र यसो भनी सोधे, “यो पशु जस्तो को छ र? यससित लडाइँ गर्न कसले सक्छ र?”</verse>
				<verse number="5">त्यस पशुलाई अहङ्कारका शब्दहरू र ईश्‍वरनिन्दाहरू बोल्नलाई एउटा मुख र बयालीस महिनासम्म आफ्नो शक्‍ति चलाउने अख्तियार दिइयो।</verse>
				<verse number="6">परमेश्‍वरको विरुद्धमा निन्दा गर्न, उहाँको नाउँ र उहाँको वासस्थान अनि स्वर्गमा बस्‍नेहरूसमेत सबैको निन्दा गर्न त्यसले आफ्नो मुख खोल्यो।</verse>
				<verse number="7">त्यसलाई सबै सन्तहरूसित लडाइँ गर्ने अनि तिनीहरूलाई जित्ने शक्‍ति दिइयो। त्यसलाई प्रत्येक कुल, जाति, भाषा र राष्ट्रहरूमाथि अख्तियार दिइयो।</verse>
				<verse number="8">अनि पृथ्वीमा वास गर्ने सबैले त्यस पशुको आराधना गर्नेछन्, तिनीहरूले जसको नाउँ संसारको सृष्‍टिदेखि नै मारिनुभएको थुमाको जीवनको पुस्तकमा लेखिएको छैन।</verse>
				<verse number="9">जसको कान छ, त्यसले सुनोस्।</verse>
				<verse number="10">“यदि कसैलाई कैदमा जानुछ भने, त्यो कैदमा जानेछ। यदि कसैलाई तरवारले मारिनुछ भने, त्यो तरवारले नै मारिनेछ।” परमेश्‍वरका जनहरूको धैर्यशाली सहनशीलता र विश्‍वासयोग्यता यसैमा हुनुपर्छ।</verse>
				<verse number="11">तब मैले पृथ्वीबाट माथि निस्कँदै गरेको अर्को पशु देखें। त्यसका भेडाका जस्ता दुई सिङहरू थिए, तर त्यो अजिङ्गरले झैं बोल्थ्यो।</verse>
				<verse number="12">त्यसले पहिलो पशुको पक्षमा त्यसको सारा अधिकार चलायो, अनि पृथ्वी र त्यसका बासिन्दाहरूलाई त्यसले त्यो प्राणघातक चोट निको भएको पहिलो पशुको आराधना गर्न लगायो।</verse>
				<verse number="13">अनि त्यसले अचम्मका चिन्हहरू देखायो, यहाँसम्म कि मानिसहरूले देख्ने गरी त्यसले आकाशबाट पृथ्वीमा आगोसमेत झार्‍यो।</verse>
				<verse number="14">त्यस पहिलो पशुको पक्षमा प्रयोग गर्ने अधिकार पाएको अलौकिक चिन्हहरूद्वारा त्यसले पृथ्वीका बासिन्दाहरूलाई बहकायो। तरवारको चोट पाएर पनि त्यसले तिनीहरूलाई जीवित भएको त्यस पहिलो पशुको सम्मानमा मूर्ति बनाउन हुकुम दियो।</verse>
				<verse number="15">त्यस पहिलो पशुको मूर्तिले बोलोस् भनेर त्यसमा सास हाल्ने अनुमति त्यसलाई दिइयो, यस हेतुले कि त्यस मूर्तिलाई आराधना नगर्ने सबै मारिऊन्।</verse>
				<verse number="16">त्यसले साना र ठूला, धनी र गरिब, स्वतन्त्र र सेवकहरू, प्रत्येकलाई आफ्नो दाहिने हातमा अथवा निधारमा त्यसको छाप लाउन कर लगायो।</verse>
				<verse number="17">त्यो छापचाहिँ त्यस पहिलो पशुको नाउँ अथवा त्यसको नाउँको संख्या हो, यो छाप नभईकन कसैले पनि किन्‍न वा बेच्न नपाउने भयो।</verse>
				<verse number="18">बुद्धि चाहिने यस्तै बेला हो। जसको समझ छ, त्यसले त्यस पशुको संख्या गनोस्, किनकि यो मानिसको संख्या हो। अनि त्यसको संख्या छ सय छयसट्ठी हो।</verse>
			</chapter>
			<chapter number="14">
				<verse number="1">तब मैले हेरें, अनि मेरो सामु सियोन पर्वतमा थुमालाई उभिरहनुभएको देखें, उहाँसँग एक लाख चवालीस हजारलाई देखें, जसको निधारमा उहाँको र उहाँका पिताको नाउँ लेखिएका थिए।</verse>
				<verse number="2">तब मैले स्वर्गबाट जोडसित बग्दै गरेको पानी र ठूलो गर्जनजस्तो आवाज आइरहेको सुनें। मैले सुनेको आवाज वीणा वादकहरूले आफ्ना वीणाहरू बजाएको जस्तै थिए।</verse>
				<verse number="3">तिनीहरूले सिंहासनको सामु, ती चारओटा जीवित प्राणीहरूको र प्रधानहरूको सामुन्‍ने एउटा नयाँ गीत गाए। पृथ्वीबाट छुटकारा पाएका ती एक लाख चवालीस हजारले बाहेक कसैले पनि त्यो गीत सिक्न सक्दैनथे।</verse>
				<verse number="4">यी मानिसहरू ती हुन्, जो स्त्रीहरूसित बिटुलिएनन्; किनकि तिनीहरूले आफूलाई शुद्ध राखेका थिए। थुमा जहाँ जानुहुन्छ, तिनीहरूले उहाँलाई पछ्याउँछन्। तिनीहरू मानव जातिबाट किनिएका थिए, अनि परमेश्‍वर र थुमालाई पहिलो फलझैं चढाइए।</verse>
				<verse number="5">तिनीहरूका मुखमा कुनै झूट पाइएन; तिनीहरू निर्दोष छन्।</verse>
				<verse number="6">तब मैले बीच आकाशमा उडिरहेका अर्को स्वर्गदूतलाई देखें, अनि तिनीसित पृथ्वीमा बस्‍नेहरू, प्रत्येक राष्ट्र, कुल, भाषा र जातिहरूलाई घोषणा गर्नुपर्ने अनन्तको सुसमाचार थियो।</verse>
				<verse number="7">तिनले चर्को सोरले भने, “परमेश्‍वरसित डराओ, अनि उहाँलाई महिमा देओ, किनकि उहाँको न्यायको बेला आएको छ। उहाँको आराधना गर, जसले स्वर्गहरू, पृथ्वी, समुद्र र पानीका मूलहरू बनाउनुभयो।”</verse>
				<verse number="8">दोस्रो स्वर्गदूतले पनि आएर भने, सबै राष्ट्रहरूलाई आफ्नो व्यभिचारी कामवासनाको मद्यको कचौरा पिउन लगाउने, “महान् शहर बेबिलोनको पतन भयो! पतन भयो।”</verse>
				<verse number="9">अनि ती दुईका पछि एकजना तेस्रो स्वर्गदूतले आएर चर्को सोरले भने: “यदि कसैले त्यस पशु र त्यसको मूर्तिलाई आराधना गर्छ र त्यसको छाप निधारमा अथवा हातमा लगाउँछ भने,</verse>
				<verse number="10">त्यसले पनि उहाँको क्रोधको कचौरामा केही नमिसाई तयार गरिएको परमेश्‍वरको क्रोधको कडा मद्य पिउनेछ। त्यसलाई पवित्र स्वर्गदूतहरू र थुमाको उपस्थितिमा जल्दै गरेको गन्धकमा यातना दिइनेछ।</verse>
				<verse number="11">अनि तिनीहरूका यातनाको धूवाँ सदा-सर्वदा उँभोतिर गइरहनेछ। जसले त्यो पशु र त्यसको मूर्तिको आराधना गर्छन् र जसले त्यसको नाउँको छाप लगाउँछन् तिनीहरूले दिनरात आराम पाउनेछैनन्।”</verse>
				<verse number="12">परमेश्‍वरका आज्ञाहरू पालन गर्ने, अनि येशूप्रति विश्‍वासयोग्य भइरहने परमेश्‍वरका जनहरूको धीरज र सहनशीलता यसैमा हुनुपर्छ।</verse>
				<verse number="13">तब मैले स्वर्गबाट आएको एउटा आवाजले यसो भनिरहेको सुनें, “यो लेख: अबदेखि उसो प्रभुमा मर्नेहरू धन्यका हुन्।” आत्मा भन्‍नुहुन्छ, “हो, तिनीहरूले परिश्रमबाट विश्राम पाउनेछन्, किनकि तिनीहरूका काम तिनीहरूका साथ लाग्नेछन्।”</verse>
				<verse number="14">मैले हेरें, अनि मेरो सामुन्‍ने एउटा सेतो बादल थियो, त्यस बादलमा एकजना “मानिसको पुत्रझैं” बसिरहनुभएको थियो, जसको शिरमा सुनको एउटा मुकुट अनि हातमा एउटा धारिलो हँसिया थियो।</verse>
				<verse number="15">तब मन्दिरबाट अर्का स्वर्गदूत आए, अनि बादलमा बसिरहनुहुनेलाई चर्को सोरले भने, “तपाईंको हँसिया लिएर कटनी गर्नुहोस्; किनकि कटनीको समय आएको छ, अनि पृथ्वीको बाली पाकिसकेको छ।”</verse>
				<verse number="16">यसरी बादलमा बस्‍नुहुनेले आफ्नो हँसिया पृथ्वीमाथि चलाउनुभयो; अनि पृथ्वीमा कटनी भयो।</verse>
				<verse number="17">स्वर्गमा भएको मन्दिरबाट अर्का स्वर्गदूत आए, तिनीसित पनि एउटा धारिलो हँसिया थियो।</verse>
				<verse number="18">आगोको जिम्मेवारी पाएका अझ अर्का स्वर्गदूत वेदीबाट आए, अनि धारिलो हँसिया हुनेलाई चर्को सोरमा भने, “तिम्रो हँसिया लिएर पृथ्वीको अङ्गुरका झुप्पाहरू बटुल; किनकि अङ्गुर पाकिसकेको छ।”</verse>
				<verse number="19">त्यस स्वर्गदूतले आफ्नो हँसिया पृथ्वीमा चलाए, र त्यसमा भएका अङ्गुर बटुले अनि तिनीहरूलाई परमेश्‍वरको क्रोधको ठूलो दाखको कोलमा फालिदिए।</verse>
				<verse number="20">शहर बाहिरको दाखको कोलमा त्यो अङ्गुर कुल्चीमिल्ची गरियो, अनि दाखको कोलबाट रगत निस्केर आयो। त्यो रगत घोडाको लगामसम्म आयो, र त्यो तीन सय किलोमिटर सम्म फैलिएको थियो।</verse>
			</chapter>
			<chapter number="15">
				<verse number="1">मैले स्वर्गमा अर्को ठूलो र आश्‍चर्यजनक चिन्ह देखें: सातओटा अन्तिम विपत्तिहरू लिएका सात स्वर्गदूतहरू थिए। यी अन्तिम विपत्तिहरू हुन्, किनकि यीसँगै परमेश्‍वरको क्रोध पूरा हुनेछ।</verse>
				<verse number="2">अनि मैले आगोसित मिसिएको काँचको समुद्रझैं देखें; अनि समुद्रको किनारमा त्यो पशु र त्यसको मूर्ति अनि त्यसको नाउँको संख्‍यामाथि विजयी भएकाहरूलाई देखें। तिनीहरूले परमेश्‍वरले दिनुभएका वीणाहरू लिएका थिए।</verse>
				<verse number="3">तिनीहरूले परमेश्‍वरको सेवक मोशाको र थुमाको गीत गाए: “हे सर्वशक्‍तिमान परमप्रभु परमेश्‍वर, तपाईंका कामहरू महान् र अचम्मका छन्। राष्ट्रहरूका राजा, तपाईंका मार्गहरू न्यायपूर्ण र सत्य छन्।</verse>
				<verse number="4">हे प्रभु, तपाईंको डर कसले मान्दैन? अनि तपाईंको नाउँको महिमा कसले गर्दैन र? किनकि तपाईं मात्र पवित्र हुनुहुन्छ। सबै राष्ट्रहरू आएर तपाईंको सामु दण्डवत् गर्नेछन्, किनकि तपाईंका धार्मिक कामहरू प्रकट भएका छन्।”</verse>
				<verse number="5">त्यसपछि मैले स्वर्गमा मन्दिर उघारिएको देखें, जुनचाहिँ गवाहीको पाल हो।</verse>
				<verse number="6">त्यस मन्दिरबाट सात स्वर्गदूतहरू सात विपत्तिहरू लिएर बाहिर आए। तिनीहरूले सफा र चम्किलो मलमलको वस्त्र पहिरेका थिए, अनि छातीमा सुनका पेटी बाँधेका थिए।</verse>
				<verse number="7">तब ती चार जीवित प्राणीहरूमध्ये एक जनाले ती सात स्वर्गदूतहरूलाई सदा-सर्वदा जिउनुहुने परमेश्‍वरको क्रोधले भरिएका सातओटा सुनका कचौराहरू दिए।</verse>
				<verse number="8">अनि परमेश्‍वरको महिमा अनि उहाँको शक्‍तिबाट आएको धूवाँले मन्दिर भरियो; र ती सात स्वर्गदूतहरूका सात विपत्तिहरू पूरा नभएसम्म कोही पनि मन्दिरभित्र पस्‍न सकेन।</verse>
			</chapter>
			<chapter number="16">
				<verse number="1">तब मैले मन्दिरबाट सात स्वर्गदूतहरूलाई चर्को सोरले यसो भनिरहेको सुनें, “जाओ र परमेश्‍वरको क्रोधका सात कचौराहरू पृथ्वीमा खन्याइदेओ।”</verse>
				<verse number="2">तब पहिलो स्वर्गदूतले गएर आफ्नो कचौरा जमिनमाथि खन्याइदिए; अनि त्यस पशुको छाप लागेका र त्यसको मूर्तिलाई पूज्ने मानिसहरूमा घिनलाग्दा र कष्‍टदायक घाउखटिरा निस्क्यो।</verse>
				<verse number="3">जब दोस्रो स्वर्गदूतले आफ्नो कचौरा समुद्रमा खन्याए, त्यो मरेको मानिसको रगतझैं भइहाल्यो; र समुद्रमा भएका प्रत्येक जीवित प्राणी मर्‍यो।</verse>
				<verse number="4">अनि तेस्रो स्वर्गदूतले आफ्नो कचौरा नदी र पानीका मूलहरूमा खन्याए; अनि ती रगत भइहाले।</verse>
				<verse number="5">अनि पानीका अधिकारी स्वर्गदूतले यसो भनिरहेका मैले सुनें: तपाईं जो हुनुहुन्छ, अनि जो हुनुहुन्थ्यो, पवित्र हुनुहुन्छ, “तपाईं यी न्यायहरूमा न्यायी हुनुहुन्छ;</verse>
				<verse number="6">किनकि तिनीहरूले तपाईंका सन्तहरू अनि अगमवक्‍ताहरूका रगत बगाएका छन्, र तपाईंले तिनीहरूलाई रगत पिउन दिनुभएको छ; तिनीहरू यसकै लायक छन्।”</verse>
				<verse number="7">अनि वेदीबाट कसैले यसरी उत्तर दिइरहेको मैले सुनें: “हो, सर्वशक्‍तिमान परमप्रभु परमेश्‍वर, तपाईंका न्यायहरू सत्य र न्यायपूर्ण छन्।”</verse>
				<verse number="8">जब चौथो स्वर्गदूतले आफ्नो कचौरा सूर्यमाथि खन्याए; तब सूर्यलाई आगोले मानिसहरूलाई डढाउने अख्तियार दिइयो।</verse>
				<verse number="9">तिनीहरू प्रचण्ड तापले डढे, अनि तिनीहरूले यी विपत्तिहरूमाथि अधिकार भएका परमेश्‍वरलाई सरापे; तर तिनीहरूले पश्‍चात्ताप गर्न र उहाँलाई महिमा दिन इन्कार गरे।</verse>
				<verse number="10">जब पाँचौं स्वर्गदूतले त्यस पशुको सिंहासनमाथि आफ्नो कचौरा खन्याए, तब त्यसको राज्यमा घनघोर अन्धकार भयो। मानिसहरूले कष्‍टमा आ-आफ्ना जिब्राहरू टोके,</verse>
				<verse number="11">अनि खटिरा र वेदनाको कारण स्वर्गका परमेश्‍वरलाई सरापे, तर तिनीहरूले गरेका कामहरूको लागि पश्‍चात्ताप गरेनन्।</verse>
				<verse number="12">जब छैटौं स्वर्गदूतले आफ्नो कचौरा महानदी यूफ्रेटिसमाथि खन्याए; तब पूर्वका राजाहरूको लागि बाटो तयार होस् भनेर त्यसको पानी सुकिहाल्यो।</verse>
				<verse number="13">तब मैले भ्यागुताहरू जस्ता देखिने दुष्‍ट आत्माहरूलाई त्यस अजिङ्गरको मुखबाट, त्यस पशुको मुखबाट र त्यस झूटा अगमवक्‍ताको मुखबाट निस्किरहेको देखें।</verse>
				<verse number="14">तिनीहरू ती अलौकिक चिन्हहरू देखाउने दुष्‍ट आत्माहरू हुन्, तिनीहरू ती सारा संसारका राजाहरूलाई सर्वशक्‍तिमान परमेश्‍वरको महान् दिनमा लडाइँ गर्न भेला गर्नलाई जान्छन्।</verse>
				<verse number="15">“हेर, म चोरझैं आउँछु! त्यो धन्यको हो, जो जागा रहन्छ, अनि जसले आफ्नो वस्त्रको हिफाजत गर्छ, ताकि उसको नग्नताको शर्म नदेखियोस्।”</verse>
				<verse number="16">तब ती दुष्‍ट आत्माहरूले राजाहरूलाई हिब्रू भाषामा आरमागेड्डोन भन्‍ने ठाउँमा भेला गराए।</verse>
				<verse number="17">जब सातौं स्वर्गदूतले आफ्नो कचौरा हावामा खन्याए; तब मन्दिरको सिंहासनबाट यसो भन्‍ने चर्को आवाज आयो, “अब सिद्धियो!”</verse>
				<verse number="18">अनि त्यहाँ बिजुलीको चमक, गड्याङ-गुडुङ, मेघ गर्जन र ठूलो भुइँचालो गयो। त्यो भुइँचालो यति ठूलो थियो, कि पृथ्वीमा मानवजाति भएदेखि यता त्यस्तो कहिल्यै गएको थिएन।</verse>
				<verse number="19">त्यो महान् शहर तीन भागमा टुक्रियो, अनि सबै राष्ट्रहरूका शहरहरू ध्वंस भए। परमेश्‍वरले महान् बेबिलोनलाई सम्झनुभयो, अनि त्यसलाई आफ्नो भयानक क्रोधको मद्यले भरिएको कचौरा पिउन दिनुभयो।</verse>
				<verse number="20">प्रत्येक टापू लोप भएर गए, र पहाडहरू हराएर गए।</verse>
				<verse number="21">आकाशबाट पैंतालीस किलो तौल भएका ठूला-ठूला असिना मानिसहरूमाथि खसे; अनि विपत्ति डरलाग्दो भएकाले असिनाको कारण मानिसहरूले परमेश्‍वरलाई सरापे।</verse>
			</chapter>
			<chapter number="17">
				<verse number="1">सातओटा कचौराहरू भएका सात स्वर्गदूतहरूमध्ये एकजना आएर मलाई भने, “आऊ, म तिमीलाई धेरै पानीहरूमाथि बस्‍ने महा वेश्याको दण्ड देखाइदिनेछु।</verse>
				<verse number="2">त्यससित पृथ्वीका राजाहरूले व्यभिचार गरे अनि त्यसको व्यभिचारको मद्यले पृथ्वीका बासिन्दाहरू मात्तिए।”</verse>
				<verse number="3">तब त्यस स्वर्गदूतले मलाई आत्माद्वारा एउटा उजाडस्थानमा लगे। त्यहाँ मैले एउटी स्त्रीलाई ईश्‍वरनिन्दाहरूको नामले भरिएको, अनि सात शिर र दश सिङहरू भएको एउटा रातो पशुमाथि बसिरहेकी देखें।</verse>
				<verse number="4">त्यस स्त्रीले बैजनी र चहकिलो रातो वस्त्र पहिरेकी थिई, अनि सुन, रत्न र मोतीहरूले सिँगारिएकी थिई। त्यसले हातमा घिनलाग्दा कुरा अर्थात् त्यसका व्यभिचारका अशुद्ध कुराहरूले भरिएको एउटा सुनको प्याला पक्रिएकी थिई।</verse>
				<verse number="5">त्यसको निधारमा लेखिएको नाम एउटा रहस्य थियो: पृथ्वीका वेश्याहरू र घृणित कुराहरूकी आमा, महान् बेबिलोन।</verse>
				<verse number="6">मैले त्यस स्त्रीलाई सन्तहरूको रगतले, अर्थात् येशूको गवाही दिनेहरूका रगतले मात्तिएकी देखें। त्यसलाई देखेर म साह्रै अचम्मित भएँ।</verse>
				<verse number="7">तब ती स्वर्गदूतले मलाई भने: “तिमी किन चकित पर्छौ? म तिमीलाई त्यस स्त्रीको अनि त्यो बसेको सात शिर र दश सिङ भएको पशुको रहस्य बताइदिनेछु।</verse>
				<verse number="8">त्यो पशु, जुन तिमीले देख्यौ, कुनै समय थियो, अहिले छैन, अनि विनाशमा जानलाई अतल कुण्डबाट माथि निस्केर आउनेछ। संसारको उत्पत्तिदेखि जीवनको पुस्तकमा नाउँ नहुने पृथ्वीका बासिन्दाहरूले त्यस पशुलाई देखेर अचम्म मान्‍नेछन्, किनकि त्यो कुनै समय थियो, तर अब छैन र पछि आउनेछ।</verse>
				<verse number="9">“बुद्धि भएको दिमाग यस्तै बेला चाहिने हो। ती सात शिरहरू सातओटा पर्वतहरू हुन्, जसमाथि त्यो स्त्री बस्छे।</verse>
				<verse number="10">तिनीहरू सात जना राजाहरू पनि हुन्। पाँचजनाको पतन भइसकेको छ, एकजना छँदैछ, अर्कोचाहिँ अझ आइपुगेको छैन; तर जब त्यो आउँछ, उसको शासन केही समयको लागि रहनुपर्छ।</verse>
				<verse number="11">त्यो रातो पशु, जो एक समय थियो, र अहिले छैन, त्योचाहिँ एकजना आठौं राजा हो। त्यो सातमध्येको एकजना हो, र त्यसको सर्वनाश हुनेछ।</verse>
				<verse number="12">“तिमीले देखेका ती दश सिङहरू दश राजाहरू हुन्, जसले अझसम्म राज्य पाएका छैनन्, तर तिनीहरूले त्यस पशुसित एक घडीको निम्ति राजाको झैं अख्तियार पाउनेछन्।</verse>
				<verse number="13">तिनीहरूका लक्ष्य एउटै हुनेछ; अनि तिनीहरूले आफ्ना शक्‍ति र अख्तियार त्यस पशुलाई दिनेछन्।</verse>
				<verse number="14">तिनीहरूले थुमाको विरुद्धमा लडाइँ गर्नेछन्, तर थुमाले तिनीहरूलाई जित्नुहुनेछ; किनकि उहाँ प्रभुहरूका प्रभु र राजाहरूका राजा हुनुहुन्छ; अनि उहाँसित उहाँद्वारा बोलाइएका र चुनिएका विश्‍वासयोग्य अनुयायीहरू हुनेछन्।”</verse>
				<verse number="15">तब स्वर्गदूतले मलाई भने, “तिमीले देखेका ती पानीहरू, जसमाथि त्यो वेश्या बस्छे, त्यो भनेको मानिस जातिहरू, भीडहरू, राष्ट्रहरू र भाषाहरू हुन्।</verse>
				<verse number="16">तिमीले देखेको त्यो पशु र दश सिङहरूले त्यस वेश्यालाई घृणा गर्नेछन्। तिनीहरूले त्यसलाई नष्‍ट गर्नेछन्, नाङ्गो पार्नेछन्; तिनीहरूले त्यसको मासु खानेछन् र आगोले जलाइदिनेछन्।</verse>
				<verse number="17">उहाँको वचन पूरा नहोउन्जेल तिनीहरूले त्यस पशुलाई आफ्ना राजकीय अख्तियार दिऊन् भनी परमेश्‍वरले तिनीहरूका हृदयमा हालिदिनुभयो। यो नै परमेश्‍वरको उद्देश्य पूरा हुनु हो।</verse>
				<verse number="18">तिमीले देखेकी स्त्रीचाहिँ पृथ्वीका राजाहरूमाथि शासन गर्ने महानगरी हो।”</verse>
			</chapter>
			<chapter number="18">
				<verse number="1">यसपछि मैले अर्को स्वर्गदूतलाई स्वर्गबाट तल आइरहेको देखें। तिनीसित ठूलो अख्तियार थियो; अनि तिनको वैभवले पृथ्वी उज्यालो भयो।</verse>
				<verse number="2">तिनी शक्‍तिशाली आवाजमा कराए: “ ‘पतन भयो! महान् शहर बेबिलोनको पतन भयो!’ त्यो भूतहरूको घर भएको छ, अनि प्रत्येक अशुद्ध आत्माको अड्डा, प्रत्येक अशुद्ध चराको अड्डा भएको छ। प्रत्येक अशुद्ध तथा घृणित जन्तुहरूको लुक्ने ठाउँ भएको छ।</verse>
				<verse number="3">किनकि सबै राष्ट्रहरूले त्यसको अशुद्ध कामवासनाको मद्य पिएर मातेका छन्। पृथ्वीका राजाहरूले त्यससित व्यभिचार गरेका छन्, अनि पृथ्वीका व्यापारीहरू त्यसको अत्याधिक विलासिताको प्रभावले धनी भएका छन्।”</verse>
				<verse number="4">तब मैले स्वर्गबाट यसो भन्दै गरेको अर्को आवाज सुनें: “ ‘हे मेरा मानिसहरूहो, त्यसबाट निस्केर आओ,’ ताकि तिमीहरूले त्यसका पापहरूको सहभागी हुन नपरोस्, र तिमीहरूमा त्यसका कुनै विपत्ति पनि नआओस्;</verse>
				<verse number="5">किनकि त्यसका पापहरू आकाशसम्मै थुप्रो लागेका छन्, अनि परमेश्‍वरले त्यसका अपराधहरू सम्झनुभएको छ।</verse>
				<verse number="6">त्यसले जे गरेकी थिई, त्यसलाई त्यही फर्काइदेओ; त्यसले जे गरेकी छ, त्यो दोब्बर गरी त्यसलाई देओ। त्यसले कचौरामा जे मिसाएकी थिई, त्यसको दोब्बर हुनेगरी त्यसलाई देओ।</verse>
				<verse number="7">त्यो आफूले जति महिमा र भोग-विलास लुटी त्यत्तिकै यातना र सन्ताप त्यसलाई देओ। आफ्नो हृदयमा त्यसले यसरी घमण्ड गर्छे, ‘म रानीझैं बसेकी छु; म विधवा होइनँ, र म कहिल्यै शोक गर्नेछैनँ।’</verse>
				<verse number="8">यसकारण एकै दिनमा त्यसमाथि विपत्तिहरू आउनेछन्: मृत्यु, शोक र अनिकाल। त्यो आगोद्वारा भस्म पारिनेछ, किनकि त्यसलाई न्याय गर्ने परमप्रभु परमेश्‍वर सर्वशक्‍तिमान हुनुहुन्छ।</verse>
				<verse number="9">“जब त्यससित व्यभिचार गर्ने अनि त्यसको भोग-विलासमा सहभागी हुने पृथ्वीका राजाहरूले त्यो जल्दै गरेको धूवाँ देख्नेछन्, तिनीहरू त्यसको लागि रुनेछन् र विलाप गर्नेछन्।</verse>
				<verse number="10">त्यसको यातनाद्वारा भयभीत भएर तिनीहरू टाढै उभिएर चिच्याउने छन्: “ ‘हाय! हाय, हे महानगरी, हे शक्‍तिशाली शहर बेबिलोन! एकै घण्टामा नै तेरो विनाश आयो!’</verse>
				<verse number="11">“पृथ्वीका व्यापारीहरू त्यसको निम्ति रुनेछन् र विलाप गर्नेछन्; किनकि अब फेरि कसैले पनि त्यसबाट मालसामान किन्‍नेछैन।</verse>
				<verse number="12">सुन, चाँदी, बहुमूल्य पत्थर र मोतीहरू, मसिनो मलमलको कपडा; बैजनी, रेशम र चहकिलो राता कपडाहरू, हरेक किसिमका सुगन्धित काठ, र हरेक किसिमका हस्तिहड्डीका सामग्रीहरू, बहुमूल्य काठ, पित्तल, फलाम र संगमरमरका सामग्रीहरू,</verse>
				<verse number="13">दालचिनी र मसला, सुगन्धित धूप, मूर्र, लोबान र मद्य र जैतुनको तेल, मसिनो पीठो, गहुँ, गाईवस्तु र भेडाहरू, घोडाहरू, रथहरू, मानव शरीर र मानिसका जीवनहरू।</verse>
				<verse number="14">“तिनीहरूले भन्‍नेछन्, ‘तिमीहरूले चाहेका फलहरू तिमीहरूदेखि गएका छन्। तिम्रा सबै विलासिता र वैभवहरू कहिल्यै नपाउने गरी बिलाइहालेका छन्।’</verse>
				<verse number="15">यी चीजहरू बेचेर त्यसबाट धन कमाउने ती व्यापारीहरू त्यसको यातनामा भयभीत भएर टाढै उभिनेछन्। तिनीहरू रुँदै, विलाप गर्दै,</verse>
				<verse number="16">अनि चिच्याउँदै यसो भन्‍नेछन्: “ ‘हाय! हाय, हे महानगरी, जसले मसिनो मलमलको कपडा, बैजनी र चहकिलो रातो रङ्गको वस्त्र लगाएर सुनको चमक, बहुमूल्य पत्थर र मोतीहरू पहिरेकी थिई!</verse>
				<verse number="17">एकै घण्टामा यति धेरै सम्पत्ति नष्‍ट भए!’ “जहाजको हरेक कप्‍तान, अनि जहाजबाट यात्रा गर्नेहरू सबै, नाविकहरू, अनि समुद्रबाट जीविका चलाउनेहरू सबै टाढा उभिनेछन्।</verse>
				<verse number="18">जब तिनीहरूले त्यो स्त्रीलाई जल्दै गरेको धूवाँ देखे, तिनीहरू विलाप गर्दै कराउनेछन्, ‘के यस्तो महान् शहरजस्तै अरू शहर कहिल्यै थियो र?’</verse>
				<verse number="19">तिनीहरूले आ-आफ्नो टाउकोमा धूलो हाल्नेछन्, अनि रुवाइ र विलापकासाथ यसरी कराउनेछन्: “ ‘हाय! हाय, हे महानगरी, जसका समुद्रमा जहाज भएकाहरू त्यस स्त्रीको धनले धनी भएका छन्! एकै घण्टामा त्यो भस्म भएकी छ!’</verse>
				<verse number="20">“हे स्वर्ग, त्यसमाथि रमाओ! हे परमेश्‍वरका जनहरू र प्रेरितहरू र अगमवक्‍ताहरूहो रमाओ! तिमीहरूसित त्यसले जस्तो व्यवहार गरेकी थिई, त्यसरी नै परमेश्‍वरले त्यसको न्याय गर्नुभएको छ।”</verse>
				<verse number="21">तब त्यस सामर्थ्यी स्वर्गदूतले ठूलो जाँतोजस्तै एउटा ढुङ्गा उठाए, र त्यसलाई समुद्रमा फ्याँकिदिए, अनि भने: “यसरी नै बेगसित महान् शहर बेबिलोन तल फालिनेछ, र त्यो कहिल्यै फेला पर्नेछैन।</verse>
				<verse number="22">सङ्गीतकारहरू र वीणा, बाँसुरी वादक अनि तुरही बजाउनेहरूको सङ्गीत, तँमा फेरि कहिल्यै सुनिनेछैन। तँमा फेरि कुनै व्यापारको शिल्पकार कहिल्यै पाइनेछैन। तँमा फेरि जाँतोको आवाज कहिल्यै सुनिनेछैन।</verse>
				<verse number="23">बत्तीको उज्यालो तँमा फेरि कहिल्यै चम्कनेछैन। दुलहा र दुलहीको स्वर तँमा फेरि कहिल्यै सुनिनेछैन। तेरा व्यापारीहरू संसारका महान् व्यक्‍तिहरू थिए। तेरा मन्त्रतन्त्रले राष्ट्रहरू बहकिएका थिए।</verse>
				<verse number="24">त्यस स्त्रीमा अगमवक्‍ताहरूका र परमेश्‍वरका पवित्र जनहरूका, अनि पृथ्वीमा मारिएकाहरू सबैको रगत पाइएको थियो।”</verse>
			</chapter>
			<chapter number="19">
				<verse number="1">यसपछि मैले स्वर्गमा एउटा ठूलो भीडको गर्जनजस्तो यसरी चिच्याएको सुनें: “हल्‍लेलूयाह! मुक्‍ति, महिमा र शक्‍ति हाम्रा परमेश्‍वरका हुन्,</verse>
				<verse number="2">किनकि उहाँका न्यायहरू सत्य र न्यायपूर्ण छन्। आफ्ना व्यभिचारद्वारा पृथ्वीलाई भ्रष्‍ट पार्ने त्यस महावेश्यालाई उहाँले दण्ड दिनुभएको छ। र परमेश्‍वरले त्यससित आफ्ना सेवकहरूका रगतको बदला लिइसक्नुभएको छ।”</verse>
				<verse number="3">अनि तिनीहरू फेरि चिच्याए: “हल्‍लेलूयाह! त्यस स्त्रीबाट निस्केको न्यायको धूवाँ सदा-सर्वदाको लागि उँभोतिर गइरहन्छ।”</verse>
				<verse number="4">ती चौबीस प्रधानहरू अनि ती चार जीवित प्राणीहरूले घोप्टो परेर सिंहासनमा बस्‍नुहुने परमेश्‍वरलाई आराधना गरे। अनि तिनीहरू यसो भन्दै कराए: “आमेन, हल्‍लेलूयाह!”</verse>
				<verse number="5">तब सिंहासनबाट यसो भनिरहेको एउटा आवाज आयो: “हे उहाँका सबै सेवकहरूहो, तिमीहरू जो उहाँसित डराउँछौ, अर्थात् साना र ठूलाहरू दुवै। हाम्रा परमेश्‍वरलाई प्रशंसा गर।”</verse>
				<verse number="6">तब एउटा ठूलो भीडको जस्तो, पानीको बेगजस्तो आवाज र मेघ गर्जनको आवाजजस्तो यसरी चिच्याएको मैले सुनें: “हल्‍लेलूयाह! किनकि हाम्रा सर्वशक्‍तिमान परमप्रभु परमेश्‍वरले राज्य गर्नुहुन्छ।</verse>
				<verse number="7">हामी आनन्द मनाऔं, र खुशी होऔं, र उहाँलाई महिमा दिऔं! किनकि थुमाको विवाहको बेला आइपुगेको छ, अनि उहाँकी दुलहीले आफूलाई तयार पारेकी छिन्।</verse>
				<verse number="8">तिनलाई चहकिलो र स्वच्छ मलमलको कपडा पहिरनलाई दिइएको थियो।” मसिनो मलमलको कपडाले सन्तहरूका धार्मिक कार्य जनाउँछ।</verse>
				<verse number="9">अनि ती स्वर्गदूतले मलाई भने, “यो लेख: ‘थुमाको विवाहको भोजको निम्तो पाउनेहरू धन्यका हुन्!’ ” अनि तिनले अझ थपेर भने, “यी परमेश्‍वरका सत्य वचनहरू हुन्।”</verse>
				<verse number="10">अनि म तिनको पाउमा दण्डवत् गर्नलाई घोप्टो परें। तर तिनले मलाई भने, “यसो नगर! म येशूको गवाही कायम राख्ने तिमी अनि तिम्रा दाजुभाइ-दिदीबहिनीहरूझैं एकजना सङ्गी-सेवक हुँ। परमेश्‍वरको मात्रै आराधना गर! किनकि अगमवाणीका आत्माले नै येशूको गवाही बोकेका छन्।”</verse>
				<verse number="11">मैले स्वर्ग उघ्रिएको देखें, अनि मेरो सामु एउटा सेतो घोडा थियो, जसको सवारलाई विश्‍वासयोग्य र सत्य भनिन्छ। उहाँले निष्पक्षसित न्याय र लडाइँ गर्नुहुन्छ।</verse>
				<verse number="12">उहाँका आँखाहरू बल्दै गरेको आगोजस्ता छन्, अनि उहाँका शिरमा धेरै मुकुटहरू छन्। उहाँमा एउटा नाउँ लेखिएको छ, जो उहाँबाहेक अरू कसैले जान्दैन।</verse>
				<verse number="13">उहाँले रगतमा चोपिएको एउटा पोशाक पहिरिनुभएको छ; अनि उहाँको नाउँ परमेश्‍वरको वचन हो।</verse>
				<verse number="14">सेता घोडाहरूमा सवार भएका अनि मिहिन सेता र स्वच्छ मलमलको वस्त्र पहिरेका स्वर्गीय सेनाहरूले उहाँलाई पछ्याइरहेका थिए।</verse>
				<verse number="15">राष्ट्रहरूलाई प्रहार गर्नलाई उहाँको मुखबाट एउटा धारिलो तरवार निस्केको छ। “उहाँले फलामको राजदण्डले तिनीहरूमाथि शासन गर्नुहुनेछ।” उहाँले सर्वशक्‍तिमान परमेश्‍वरको क्रोधको मद्यको कोल कुल्चनुहुनेछ।</verse>
				<verse number="16">उहाँको वस्त्र र तिघ्रामा यो नाउँ लेखिएको छ: राजाहरूका राजा अनि प्रभुहरूका प्रभु।</verse>
				<verse number="17">अनि मैले एकजना स्वर्गदूतलाई सूर्यमा उभिरहेका देखें, जसले आकाशको बीचमा उडिरहेका चराहरूलाई चर्को सोरमा भनिरहेका थिए, “आओ, परमेश्‍वरको ठूलो भोजको लागि एकसाथ भेला होओ,</verse>
				<verse number="18">अनि तिमीहरूले राजाहरू, सेनापतिहरू, शक्‍तिशाली योद्धाहरू, घोडाहरू, त्यसका सवारहरू अनि स्वतन्त्र र सेवक सेविकाहरू, ठूला र सानाहरू सबैका मासु खान पाउनेछौ।”</verse>
				<verse number="19">तब मैले त्यस पशु, र पृथ्वीका राजाहरू अनि तिनीहरूका सेनाहरूलाई त्यस घोडामाथि सवार हुनुहुने र उहाँका सेनाहरूसित युद्ध गर्नलाई एकसाथ भेला भएको देखें।</verse>
				<verse number="20">तर त्यो पशु अनि त्यसको पक्षमा अचम्मका शक्‍तिशाली कामहरू गर्ने त्यो झूटा अगमवक्‍ता पक्राउ पर्‍यो। यी अलौकिक चिन्हहरूद्वारा पशुको छाप लाउने, र त्यसको मूर्तिलाई आराधना गर्नेहरूलाई बहकाएको थियो। ती दुवै गन्धक अग्निकुण्डमा जिउँदै फालिए।</verse>
				<verse number="21">अरू बाँकी रहेकाहरूचाहिँ घोडामा सवार हुनुहुनेको मुखबाट निस्केको तरवारद्वारा मारिए, अनि सबै चराहरूले तिनीहरूका मासु लुछ्दै खाएर अघाए।</verse>
			</chapter>
			<chapter number="20">
				<verse number="1">त्यसपछि मैले एकजना स्वर्गदूतलाई स्वर्गबाट निस्केर तल आइरहेको देखें। तिनको हातमा अतल कुण्डको साँचो र एउटा ठूलो साङ्लो थियो</verse>
				<verse number="2">तिनले त्यस अजिङ्गर अर्थात् त्यो पुरानो सर्प, जो दियाबलस वा शैतान हो, त्यसलाई पक्रेर एक हजार वर्षसम्म बाँधेर राखे।</verse>
				<verse number="3">तिनले त्यसलाई त्यस नरक कुण्डमा फालिदिए, अनि एक हजार वर्ष नबितुन्जेल राष्ट्रहरूलाई नछलोस् भनेर त्यो अतल कुण्ड बन्द गरी त्यसमाथि छाप लगाइदिए। त्यसपछि केही समयको लागि त्यसलाई मुक्‍त गरिनुपर्छ।</verse>
				<verse number="4">अनि मैले सिंहासनहरू देखें; र ती सिंहासनहरूमा मैले न्याय गर्ने अख्तियार पाएकाहरूलाई बसिरहेका देखें। अनि मैले येशूको गवाहीको निम्ति र परमेश्‍वरको वचनको निम्ति शिर काटिएकाहरूका आत्माहरूलाई देखें। तिनीहरूले त्यस पशु वा त्यसको मूर्तिको आराधना गरेका थिएनन्, अनि आफ्ना निधारहरू र हातहरूमा त्यसको छाप लगाएका थिएनन्। तिनीहरू फेरि जीवित भए, अनि ख्रीष्‍टसित एक हजार वर्षसम्म राज्य गरे।</verse>
				<verse number="5">(अरू बाँकी मरेकाहरूचाहिँ एक हजार वर्ष नबितुन्जेल जीवित भएनन्।) यो पहिलो पुनर्जीवन हो।</verse>
				<verse number="6">पहिलो पुनर्जीवनमा सहभागी हुनेहरू धन्य र पवित्र हुन्। तिनीहरूमाथि दोस्रो मृत्युको शक्‍तिले केही अधिकार गर्न सक्दैन, तर तिनीहरू परमेश्‍वरका अनि ख्रीष्‍टका पूजाहारीहरू हुनेछन्, र उहाँसित एक हजार वर्षसम्म राज्य गर्नेछन्।</verse>
				<verse number="7">एक हजार वर्ष बितेपछि त्यो शैतानलाई त्यसको कैदबाट मुक्‍त गरिनेछ,</verse>
				<verse number="8">अनि पृथ्वीका चारै दिशामा भएका राष्ट्रहरूलाई अर्थात् गोग र मागोगलाई लडाइँको लागि बहकाउन अनि जम्मा गर्नलाई त्यो निस्केर जानेछ। संख्यामा तिनीहरू समुद्रको किनारमा भएका बालुवा जतिकै हुनेछन्।</verse>
				<verse number="9">तिनीहरूले पृथ्वीको परिक्रमा गरेर परमेश्‍वरका जातिका छाउनी अर्थात् उहाँको प्रिय शहरलाई घेरा हाले। तर स्वर्गबाट आगो बर्सेर तिनीहरूलाई भस्म पार्‍यो।</verse>
				<verse number="10">अनि तिनीहरूलाई ठग्ने त्यो दियाबलसलाई, गन्धक जल्दै गरेको अग्निकुण्डमा फालियो, जहाँ त्यो पशु र झूटा अगमवक्‍ता पनि फालिएका थिए। त्यहाँ तिनीहरूले दिनरात सदा-सर्वदा यातना भोग्नेछन्।</verse>
				<verse number="11">तब मैले एउटा ठूलो उज्ज्वल सिंहासन र त्यसमाथि बस्‍नुहुनेलाई देखें। पृथ्वी र आकाश उहाँको उपस्थितिबाट बिलाएर गए; अनि तिनीहरू कतै पाइएनन्।</verse>
				<verse number="12">अनि मैले ठूला र साना सबै मृकतहरूलाई सिंहासनको सामु उभिरहेका देखें, अनि पुस्तकहरू खोलिए। अर्को एउटा पुस्तक पनि खोलियो, जुनचाहिँ जीवनको पुस्तक हो। ती पुस्तकहरूमा लेखिएका तिनीहरूका कामका आधारमा मृतकहरूको न्याय गरियो।</verse>
				<verse number="13">समुद्रले त्यससित भएका मुर्दाहरू दिइहाल्यो, अनि मृत्यु र पातालले पनि तिनीहरूमा भएका मुर्दाहरू दिइहाले; अनि प्रत्येकले गरेका कामअनुसार तिनीहरूका न्याय गरियो।</verse>
				<verse number="14">मृत्यु र पाताल अग्निकुण्डमा फालिए। त्यो अग्निकुण्ड दोस्रो मृत्यु हो।</verse>
				<verse number="15">जसको नाउँ जीवनको पुस्तकमा लेखिएको भेट्टाइएन, त्यसलाई अग्निकुण्डमा फालियो।</verse>
			</chapter>
			<chapter number="21">
				<verse number="1">तब मैले “एउटा नयाँ आकाश र एउटा नयाँ पृथ्वी देखें,” किनकि पहिलो आकाश र पहिलो पृथ्वी त बितिसकेका थिए; अनि त्यहाँ समुद्र पनि थिएन।</verse>
				<verse number="2">अनि मैले पवित्र शहर अर्थात् नयाँ यरूशलेमलाई आफ्ना पतिको निम्ति दुलहीझैं सिँगारिएर स्वर्गदेखि परमेश्‍वरबाट तल झरिरहेको देखें।</verse>
				<verse number="3">अनि मैले सिंहासनबाट चर्को सोरले यसो भनिरहेको सुनें, “हेर! अब परमेश्‍वरको वास मानिसहरूसित भएको छ, अनि उहाँ तिनीहरूसित बस्‍नुहुनेछ। तिनीहरू उहाँका जातिहरू हुनेछन्, अनि परमेश्‍वर आफै नै तिनीहरूसित तिनीहरूका परमेश्‍वर हुनुहुनेछ।</verse>
				<verse number="4">उहाँले तिनीहरूका आँखाबाट सबै आँसु पुछिदिनुहुनेछ। अब उप्रान्त त्यहाँ मृत्यु, शोक, विलाप अथवा कष्‍ट हुनेछैन; किनकि पुराना कुराहरू बितिसकेका छन्।”</verse>
				<verse number="5">सिंहासनमा विराजमान हुनुहुनेले भन्‍नुभयो, “म सबै थोक नयाँ बनाउँदैछु!” तब उहाँले भन्‍नुभयो, “यी वचनहरू लेख, किनकि यी वचनहरू विश्‍वासयोग्य र सत्य छन्।”</verse>
				<verse number="6">उहाँले मलाई भन्‍नुभयो, “अब सिद्धियो। म नै अल्फा र ओमेगा, आदि र अन्त हुँ। जो तिर्खाउँछ, म त्यसलाई जीवनको पानीको मूलबाट पिउनलाई सित्तैंमा दिनेछु।</verse>
				<verse number="7">जो विजयी हुन्छन्, तिनीहरू सबैले उत्तराधिकार पाउनेछन्; अनि म तिनीहरूका परमेश्‍वर र तिनीहरू मेरा सन्तान हुनेछन्।</verse>
				<verse number="8">तर डरपोकहरू, अविश्‍वासीहरू, घिनलाग्दा काम गर्नेहरू, हत्याराहरू, अनैतिक यौन सम्बन्ध राख्नेहरू, मन्त्रतन्त्र गर्नेहरू, मूर्तिपूजकहरू अनि सबै झूटाहरूको ठाउँ गन्धक जलिरहेको अग्निकुण्ड हुनेछ। यो दोस्रो मृत्यु हो।”</verse>
				<verse number="9">सातओटा अन्तिम विपत्तिहरूले भरिएका सातओटा कचौरा लिएका सात स्वर्गदूतहरूमध्ये एक जनाले मकहाँ आएर यसो भने, “आऊ, म तिमीलाई थुमाकी पत्नी हुन गैरहेकी दुलहीलाई देखाउनेछु।”</verse>
				<verse number="10">अनि तिनले मलाई आत्मामा एउटा ठूलो र अग्लो पर्वतमा लगे, अनि परमेश्‍वरबाट स्वर्गदेखि तल झरिरहेको पवित्र शहर यरूशलेम देखाए।</verse>
				<verse number="11">त्यो परमेश्‍वरको महिमाले चम्किरहेको थियो, अनि त्यसको चमक बहुमूल्य रत्नहरूझैं थियो, बिल्‍लौरझैं र स्फटिकजस्तो सफा थियो।</verse>
				<verse number="12">त्यसको विशाल र अग्लो पर्खाल थियो, जसमा बाह्रओटा मूल ढोकाहरू थिए, अनि प्रत्येक ढोकामा एक-एक स्वर्गदूत थिए। ती प्रत्येक ढोकामा एक-एक कुलका नाउँ गरेर इस्राएलका बाह्र कुलका नाउँ लेखिएका थिए।</verse>
				<verse number="13">पूर्वमा तीनओटा, उत्तरमा तीनओटा, दक्षिणमा तीनओटा अनि पश्‍चिममा तीनओटा ढोकाहरू थिए।</verse>
				<verse number="14">शहरका पर्खालमा बाह्रओटा शिलाहरूका जग थिए, अनि तिनीहरूमा थुमाका बाह्र प्रेरितहरूका नाउँहरू थिए।</verse>
				<verse number="15">मसित बोल्ने स्वर्गदूतसित शहर, ढोकाहरू अनि त्यसका पर्खालहरू नाप्ने सुनको लट्ठी थियो।</verse>
				<verse number="16">त्यो शहर वर्गाकार थियो, अनि त्यसको लम्बाइ र चौडाइ बराबर थियो। तिनले त्यस लट्ठीले शहरहरूलाई नापे, अनि त्यो दुई हजार दुई सय किलोमिटर पाए। त्यसको लम्बाइ, चौडाइ र उचाइ एकसमान थियो।</verse>
				<verse number="17">स्वर्गदूतले मानिसको नापअनुसार त्यो पर्खाल पनि नापे; त्यो पैंसट्ठी मिटर मोटो थियो।</verse>
				<verse number="18">त्यो पर्खाल बिल्‍लौरले बनिएको थियो; अनि शहरचाहिँ निखुर सुनले बनिएको थियो, जुनचाहिँ काँचझैं निखुर थियो।</verse>
				<verse number="19">शहरको पर्खालका जगहरू प्रत्येक किसिमका बहुमूल्य पत्थरले सिँगारिएका थिए। पहिलो जग बिल्‍लौर, दोस्रो नीलमणि, तेस्रो लालमणि, चौथो पन्‍ना,</verse>
				<verse number="20">पाँचौं सार्डियसमणि, छैटौं गोमेद, सातौं पीतमणि, आठौं फिरोजा, नवौं पुष्पराग, दशौं लसुने, एघारौं धूम्रकान्त र बाह्रौंचाहिँ मर्तिसमणि थियो।</verse>
				<verse number="21">ती बाह्र ढोकाहरू बाह्र मोती थिए; प्रत्येक ढोका एउटा मोतीले बनिएको थियो। शहरका ठूला सडकचाहिँ छर्लङ्गै देखिने काँचजस्तै निखुर सुनको थियो।</verse>
				<verse number="22">मैले शहरमा कुनै मन्दिर देखिनँ, किनकि सर्वशक्‍तिमान परमप्रभु परमेश्‍वर अनि थुमा नै त्यसको मन्दिर हुनुहुन्छ।</verse>
				<verse number="23">त्यस शहरमा उज्यालो दिनको लागि घाम र जूनको आवश्यकता थिएन, किनकि परमेश्‍वरको महिमाले त्यसलाई प्रकाश दिन्छ, अनि थुमा नै त्यसको बत्ती हुनुहुन्छ।</verse>
				<verse number="24">त्यहाँकै प्रकाशमा राष्ट्रहरू हिँड्‍डुल गर्नेछन्, अनि पृथ्वीका राजाहरू आफ्ना वैभवसहित त्यस शहरमा प्रवेश गर्नेछन्।</verse>
				<verse number="25">त्यसका ढोकाहरू कहिल्यै बन्द हुनेछैनन्; किनकि त्यहाँ कहिल्यै रात हुनेछैन।</verse>
				<verse number="26">सबै राष्ट्रहरूका महिमा र सम्मान त्यसमा ल्याइनेछन्।</verse>
				<verse number="27">त्यसमा कुनै अशुद्ध कुरा पस्‍न पाउनेछैन, न ता शर्मका र छलका काम गर्ने कोही; तर तिनीहरूले मात्र प्रवेश पाउनेछन्, जसको नाउँ थुमाको जीवनको पुस्तकमा लेखिएका छन्।</verse>
			</chapter>
			<chapter number="22">
				<verse number="1">तब त्यस स्वर्गदूतले मलाई परमेश्‍वर र थुमाको सिंहासनबाट बग्दै निस्केको स्फटिकजस्तो स्वच्छ जीवनको पानीको नदी देखाए,</verse>
				<verse number="2">जुनचाहिँ शहरको मूल बाटोको बीचबाट बगिरहेको थियो। नदीका दुवैतिर प्रत्येक महिना बाह्र किसिमका फलहरू फलाउने जीवनको रूख थियो। ती रूखहरूका पातहरूचाहिँ राष्ट्रहरूलाई निको पार्नको लागि हुन्।</verse>
				<verse number="3">त्यहाँ अब उप्रान्त श्राप हुनेछैन; किनभने त्यस शहरमा परमेश्‍वरको अनि थुमाको सिंहासन हुनेछ र उहाँका सेवकहरूले उहाँको सेवा गर्नेछन्।</verse>
				<verse number="4">तिनीहरूले उहाँको अनुहार देख्नेछन्, अनि उहाँको नाउँ तिनीहरूका निधारमा हुनेछ।</verse>
				<verse number="5">अब उप्रान्त रात हुनेछैन। तिनीहरूलाई बत्तीको उज्यालो र सूर्यको उज्यालोको आवश्यकता पर्नेछैन; किनकि प्रभु परमेश्‍वरले नै तिनीहरूलाई उज्यालो दिनुहुनेछ। अनि तिनीहरूले सदा-सर्वदा राज्य गर्नेछन्।</verse>
				<verse number="6">ती स्वर्गदूतले मलाई भने, “यी वचनहरू विश्‍वासयोग्य र सत्य छन्। परमप्रभु, जो अगमवक्‍ताहरूका आत्माका परमेश्‍वर हुनुहुन्छ, उहाँले उहाँका सेवकहरूलाई अब चाँडै हुन आउने कुराहरू देखाउनलाई आफ्नो स्वर्गदूत पठाउनुभएको छ।”</verse>
				<verse number="7">“हेर, म चाँडै आउँदैछु! यस पुस्तकका अगमवाणीका वचनहरू पालन गर्नेहरू धन्यका हुन्।”</verse>
				<verse number="8">यी कुराहरू सुन्‍ने र देख्ने म, स्वयम् यूहन्‍ना हुँ। अनि जब मैले यी सुनें र देखें, तब यी कुराहरू मलाई देखाइरहने स्वर्गदूतलाई आराधना गर्न भनेर म तिनको पाउमा घोप्टो परें।</verse>
				<verse number="9">तर ती स्वर्गदूतले मलाई भने, “यसो नगर! म ता तिमीजस्तै एक सङ्गी-सेवक हुँ। म तिम्रा सङ्गी-अगमवक्‍ता र यस पुस्तकका वचनहरू पालन गर्ने ती सबैजस्तै हुँ। परमेश्‍वरलाई मात्र दण्डवत् गर।”</verse>
				<verse number="10">तब स्वर्गदूतले मलाई भने, “यस पुस्तकका अगमवाणीका वचनहरूमा छाप नलाऊ, किनकि अगमवाणी पूरा हुने समय नजिकै छ।</verse>
				<verse number="11">जसले खराबी गर्छ त्यसले खराबी नै गरिरहोस्; जो अश्लील छ, त्यो अश्लीलै रहोस्; जो ठीक छ त्यसले ठीकै गरिरहोस्; र जो पवित्र छ, त्यो पवित्र नै भइरहोस्।”</verse>
				<verse number="12">“हेर, म चाँडै आउँदैछु! मेरो इनाम मसित छ, र म प्रत्येकलाई उसले गरेको कामअनुसार दिनेछु।</verse>
				<verse number="13">म नै अल्फा र ओमेगा, पहिलो र पछिल्‍लो, आदि र अन्त हुँ।</verse>
				<verse number="14">“जीवनको रूखको अधिकार पाउन र शहरका ढोकाहरू भित्र पस्‍न पाऊँ भनी आफ्ना वस्त्र शुद्ध राख्नेहरू धन्यका हुन्।</verse>
				<verse number="15">मन्त्रतन्त्र गर्ने कुकुरहरू, अनैतिक यौन सम्बन्धहरू, हत्याराहरू, मूर्तिपूजकहरू र झूट मन पराउने र त्यसैअनुसार चल्नेहरू शहरको बाहिरपट्टि हुन्छन्।</verse>
				<verse number="16">“म येशूले, मण्डलीहरूलाई यो गवाही दिनू भनी मेरो दूतलाई तिमीकहाँ पठाएको छु। म दाविदको मूल र सन्तान, अनि बिहानको चहकिलो तारा हुँ।”</verse>
				<verse number="17">आत्मा र दुलही भन्‍नुहुन्छ, “आउनुहोस्!” अनि जसले सुन्छ, त्यसले भनोस्, “आउनुहोस्!” जो तिर्खाएको छ, त्यो आओस्; र जसले इच्छा गर्छ, त्यसले जीवनको पानी सित्तैंमा लेओस्।</verse>
				<verse number="18">म यस पुस्तकमा भएका अगमवाणीका वचनहरू सुन्‍ने हरेकलाई चेतावनी दिन्छु: यदि कसैले यी वचनहरूमा केही थप्यो भने, परमेश्‍वरले त्यसमाथि यस पुस्तकमा वर्णन गरिएका विपत्तिहरू थपिदिनुहुनेछ।</verse>
				<verse number="19">यदि कसैले यस अगमवाणीका पुस्तकबाट वचनहरू हटाउँछ भने, परमेश्‍वरले यस पुस्तकमा वर्णन गरिएका जीवनको रूखमा र पवित्र शहरमा भएको त्यसको भाग हटाइदिनुहुनेछ।</verse>
				<verse number="20">यी सबै कुराहरूको साक्षी दिनुहुनेले भन्‍नुहुन्छ, “हेर, म चाँडै आउँदैछु।” आमेन! आउनुहोस्, हे प्रभु येशू।</verse>
				<verse number="21">प्रभु येशूको अनुग्रह परमेश्‍वरका जनहरूसँग रहोस्। आमेन!</verse>
			</chapter>
		</book>
	</testament>
</bible>
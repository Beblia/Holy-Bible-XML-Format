<?xml version="1.0" encoding="utf-8"?>
<bible translation="Marathi MRCV (मराठी समकालीन आवृत्ती)" status="Marathi Contemporary Version™, New Testament Copyright © 1978, 1982, 2008, 2022 by Biblica, Inc. Used with permission. All rights reserved worldwide." link="https://www.bible.com/bible/3260/MAT.2.MRCV">
	<testament name="New">
		<book number="40">
			<chapter number="1">
				<verse number="1">अब्राहामाचा पुत्र दावीदाचा पुत्र, येशू ख्रिस्त यांची वंशावळी आहे:</verse>
				<verse number="2">अब्राहाम इसहाकाचा पिता होता, इसहाक याकोबाचा पिता, याकोब हा यहूदा व त्याचे भाऊ यांचा पिता होता,</verse>
				<verse number="3">यहूदा हा पेरेस व जेरह यांचा पिता, याच्या आईचे नाव तामार असे होते, पेरेस हा हेस्रोनचा पिता, हेस्रोन अरामचा पिता,</verse>
				<verse number="4">अराम हा अम्मीनादाबाचा पिता, अम्मीनादाब नहशोनाचा पिता, नहशोन हा सल्मोनाचा पिता,</verse>
				<verse number="5">सल्मोन हा बवाजाचा पिता, बवाजाच्या आईचे नाव राहाब असे होते, बवाज हा ओबेदाचा पिता, ओबेदची आई रूथ होती, ओबेद हा इशायाचा पिता,</verse>
				<verse number="6">इशाय हा दावीद राजाचा पिता, दावीद हा शलमोनाचा पिता, शलमोनाची आई पूर्वी उरीयाची पत्नी होती,</verse>
				<verse number="7">शलमोन रहबामाचा पिता, रहबाम अबीयाचा पिता, अबीया आसाचा पिता,</verse>
				<verse number="8">आसा यहोशाफाटाचा पिता, यहोशाफाट हा योरामाचा पिता, योराम हा उज्जीयाचा पिता,</verse>
				<verse number="9">उज्जीया योथामाचा पिता, योथाम आहाजाचा पिता, आहाज हिज्कीयाचा पिता,</verse>
				<verse number="10">हिज्कीया मनश्शेचा पिता, मनश्शे आमोनाचा पिता, आमोन योशीयाचा,</verse>
				<verse number="11">योशीया हा यखन्या व त्यांचे भाऊ यांचा पिता होता, हे बाबेलमध्ये हद्दपार केले तेव्हा झाले.</verse>
				<verse number="12">बाबेलमध्ये हद्दपार झाल्यावर: यखन्या हा शल्तीएलचा पिता, शल्तीएल हा जरूब्बाबेलाचे पिता,</verse>
				<verse number="13">जरूब्बाबेल अबीहूदचा पिता, अबीहूद हा एल्याकीमचा पिता, एल्याकीम हा अज्जूरचा पिता,</verse>
				<verse number="14">अज्जूर हा सादोकाचा पिता, सादोक हा याखीमचा पिता, याखीम हा एलीहूदाचा पिता,</verse>
				<verse number="15">एलीहूद हा एलाजाराचा पिता, एलाजार हा मत्तानाचा पिता, मत्तान याकोबाचा पिता,</verse>
				<verse number="16">याकोब हा योसेफाचा पिता, योसेफ मरीयेचा पती होता; मरीया येशूंची आई होती ज्यांना ख्रिस्त म्हणत.</verse>
				<verse number="17">अब्राहामापासून दावीदापर्यंत सर्व मिळून चौदा पिढया, दावीदापासून बाबेलच्या बंदीवासापर्यंत चौदा पिढया, बंदीवासापासून ख्रिस्तापर्यंत चौदा पिढया.</verse>
				<verse number="18">येशू ख्रिस्त यांचा जन्म अशाप्रकारे झाला: त्यांची आई मरीया, हिचे लग्न योसेफाबरोबर ठरलेले होते. परंतु ते दोघे एकत्र येण्यापूर्वीच, मरीया पवित्र आत्म्याद्वारे गर्भवती आहे असे आढळून आले.</verse>
				<verse number="19">तिचा पती योसेफ हा नीतिमान होता, आणि समाजात तिला लज्जित करू नये म्हणून त्याने तिला गुप्तपणे घटस्फोट देण्याचे मनात ठरविले.</verse>
				<verse number="20">परंतु हे त्याने ठरविल्यानंतर, प्रभुचा एक दूत त्याला स्वप्नात प्रकट झाला आणि म्हणाला, “योसेफा दावीदाच्या पुत्रा, आपली पत्नी म्हणून मरीयेला घरी नेण्यास भिऊ नकोस, कारण जे तिच्या गर्भामध्ये आहे ते पवित्र आत्म्याकडून आहे.</verse>
				<verse number="21">ती पुत्राला जन्म देईल आणि तू त्यांचे नाव येशू ठेव, कारण तेच आपल्या लोकांचे त्यांच्या पापांपासून तारण करतील.”</verse>
				<verse number="22">प्रभुने आपल्या संदेष्ट्यांच्याद्वारे जे सांगितले होते ते पूर्ण व्हावे म्हणून हे सर्व घडून आले.</verse>
				<verse number="23">“कुमारी गर्भवती होईल व तिला पुत्र होईल, आणि त्यांचे नाव इम्मानुएल ठेवतील” (इम्मानुएलचा अर्थ “परमेश्वर आम्हाबरोबर”).</verse>
				<verse number="24">योसेफाने जागा झाल्यावर, प्रभुच्या दूताने दिलेल्या आज्ञेप्रमाणे केले आणि मरीयेला त्याची पत्नी म्हणून घरी आणले.</verse>
				<verse number="25">तरीपण तिच्या पुत्राचा जन्म होईपर्यंत त्याने तिच्याशी संबंध ठेवला नाही. मग योसेफाने त्यांचे नाव येशू ठेवले.</verse>
			</chapter>
			<chapter number="2">
				<verse number="1">येशूंचा जन्म यहूदीया प्रांतातील बेथलेहेम नावाच्या गावी, हेरोद राजाच्या कारकीर्दीत झाल्यानंतर, पूर्वेकडून खगोलशास्त्रज्ञ यरुशलेमात आले.</verse>
				<verse number="2">ते विचारू लागले, “ज्यांचा जन्म झाला आहे ते यहूद्यांचे राजे कोठे आहेत? आम्ही त्यांचा तारा पाहिला आणि त्यांची उपासना करावयास आलो आहोत.”</verse>
				<verse number="3">हेरोद राजाने हे ऐकले तेव्हा तो अस्वस्थ झाला आणि त्याच्याबरोबरच सर्व यरुशलेमही अस्वस्थ झाले.</verse>
				<verse number="4">हेरोदाने सर्व यहूदी लोकांचे प्रमुख याजक व नियमशास्त्र शिक्षक, यांना एकत्र बोलावले आणि विचारले ख्रिस्ताचा जन्म कोठे व्हावा.</verse>
				<verse number="5">“यहूदीयातील बेथलेहेमात,” त्यांनी उत्तर दिले, “कारण संदेष्ट्याने असे लिहिले आहे:</verse>
				<verse number="6">“ ‘परंतु बेथलेहेमा, तू यहूदीया प्रांतात, यहूदीयांच्या शासकांमध्ये कमी नाही, तुझ्यातून एक शासक उदय पावेल, तो माझ्या इस्राएल लोकांचा मेंढपाळ होईल.’ ”</verse>
				<verse number="7">मग हेरोदाने त्या खगोल शास्त्रज्ञांना खासगी निरोप पाठवून बोलावून घेतले आणि तारा नक्की कोणत्या वेळी प्रकट झाला याची माहिती मिळविली.</verse>
				<verse number="8">मग हेरोदाने त्यांना बेथलेहेमात पाठविले आणि म्हणाला, “जा आणि त्या बालकाचा बारकाईने शोध करा; तो सापडल्यावर, इकडे परत या आणि मला सांगा म्हणजे मी सुद्धा जाऊन त्यांची उपासना करेन.”</verse>
				<verse number="9">राजाचे सर्व बोलणे ऐकल्यानंतर, ते शास्त्रज्ञ पुढे निघाले तो, पाहा जो तारा त्यांनी पाहिला होता, तो तारा बालक जेथे होता, तेथे येईपर्यंत त्यांच्यापुढे चालला.</verse>
				<verse number="10">तो तारा पाहून त्यांना फार आनंद झाला.</verse>
				<verse number="11">ज्या घरात बालक व त्याची आई मरीया होती, तेथे ते गेले आणि त्यांनी दंडवत घालून त्याला नमन केले. नंतर त्यांनी आपले नजराणे उघडले आणि बालकाला सोने, ऊद व गंधरस ही अर्पण केली.</verse>
				<verse number="12">पण स्वप्नाद्वारे हेरोदाकडे न जाण्याची सूचना मिळाल्यामुळे ते दुसर्‍या रस्त्याने त्यांच्या देशी परत गेले.</verse>
				<verse number="13">ते गेल्यानंतर, प्रभूचा एक दूताने योसेफाला स्वप्नात दर्शन देऊन म्हटले, “ऊठ! बालकाला आणि त्याच्या आईला घेऊन इजिप्त देशात पळून जा आणि मी तुला सांगेपर्यंत तेथेच राहा, कारण हेरोद बालकाचा शोध करून ठार मारण्याचा कट करीत आहे.”</verse>
				<verse number="14">तेव्हा तो उठला, त्याच रात्री योसेफ बालकाला आणि मरीयेला घेऊन इजिप्त देशात निघून गेला.</verse>
				<verse number="15">हेरोद राजाचा मृत्यू होईपर्यंत तो तेथेच राहिला आणि अशाप्रकारे, “मी माझ्या पुत्राला इजिप्त देशातून बोलावले आहे,” असे जे प्रभुने आपल्या संदेष्ट्यांच्याद्वारे सांगितले होते, ते भविष्य पूर्ण झाले.</verse>
				<verse number="16">शास्त्रज्ञांनी आपल्याला फसवले, हे पाहून हेरोद राजा संतापला आणि शास्त्रज्ञांनी दिलेल्या वेळेनुसार बेथलेहेम आणि आसपासच्या प्रदेशात दोन वर्षे किंवा कमी वय असलेल्या प्रत्येक मुलाला ठार करण्याचा त्याने हुकूम केला.</verse>
				<verse number="17">संदेष्टा यिर्मया याच्याद्वारे जे सांगितले होते, ती भविष्यवाणी खरी ठरली ती अशी:</verse>
				<verse number="18">“रामा येथून आवाज ऐकू येत आहे, रडणे आणि घोर शोक, राहेल आपल्या मुलांसाठी रडत आहे. ती सांत्वन पावण्यास नकार देते, कारण ते आता राहिले नाहीत.”</verse>
				<verse number="19">हेरोद मरण पावल्यानंतर, प्रभुच्या दूताने योसेफाला इजिप्तमध्ये पुन्हा स्वप्नातून दर्शन दिले,</verse>
				<verse number="20">आणि सांगितले, “ऊठ, बालक व त्याची आई यांना घेऊन इस्राएल देशात परत जा, कारण बालकाचा जीव घेण्‍यास जे पाहत होते, ते मरण पावले आहेत.”</verse>
				<verse number="21">त्याप्रमाणे तो उठला, बालक व त्याची आई यांना घेऊन इस्राएल देशामध्ये परतला,</verse>
				<verse number="22">परंतु यहूदी प्रांतात अर्खेलाव त्याचा बाप हेरोदा ऐवजी राज्य करीत आहे हे त्याला समजले, तेव्हा तिकडे जाण्यास त्याला भीती वाटली. मग स्वप्नात अशी त्यांना सूचना मिळाली म्हणून तिकडे न जाता तो गालील प्रांतात गेला.</verse>
				<verse number="23">आणि ते नासरेथ या गावात राहिले. संदेष्ट्यांनी केलेले भविष्य पूर्ण झाले ते असे: “त्यांना नासरेथकर म्हणतील.”</verse>
			</chapter>
			<chapter number="3">
				<verse number="1">त्याच दिवसात, बाप्तिस्मा करणारा योहान आला व यहूदीयाच्या अरण्यात गेला व लोकांना संदेश देऊ लागला,</verse>
				<verse number="2">“पश्चात्ताप करा, कारण स्वर्गाचे राज्य जवळ आले आहे.”</verse>
				<verse number="3">तो हाच आहे ज्याच्याबद्दल संदेष्टा यशया बोलला होता: “अरण्यात घोषणा करणार्‍या एकाची वाणी झाली, ‘प्रभुसाठी मार्ग तयार करा, त्यांच्यासाठी मार्ग सरळ करा.’ ”</verse>
				<verse number="4">योहानाचा पोशाख उंटाच्या केसांपासून तयार केलेला आणि त्याच्या कंबरेला चामड्याचा पट्टा बांधलेला होता. त्याचे भोजन टोळ आणि वनमध होते.</verse>
				<verse number="5">यरुशलेम, सर्व यहूदीया आणि यार्देन प्रांतातील प्रत्येक भागातून लोक त्यांच्याकडे आले.</verse>
				<verse number="6">त्यांनी पापे कबूल केल्यानंतर यार्देन नदीमध्ये योहानाकडून त्यांचा बाप्तिस्मा केला जात असे.</verse>
				<verse number="7">परंतु पुष्कळ परूशी व सदूकी लोक त्यांच्याकडे बाप्तिस्मा घेण्याच्या विचाराने येऊ लागले, तेव्हा तो त्यांना म्हणाला, “अहो सापांच्या पिलांनो, येणार्‍या क्रोधापासून पळून जाण्यास तुम्हाला कोणी सावध केले?</verse>
				<verse number="8">जा, पश्चात्तापाला साजेल अशी कृत्ये करा.</verse>
				<verse number="9">आमचा पिता तर अब्राहाम आहे असे आपल्या मनात म्हणू नका. कारण मी तुम्हाला सांगतो की, परमेश्वर या दगडांपासून देखील अब्राहामासाठी संतती निर्माण करण्यास समर्थ आहे.</verse>
				<verse number="10">कुर्‍हाड अगोदरच झाडांच्या मूळावर ठेवलेली आहे. प्रत्येक झाड जे चांगले फळ देत नाही ते तोडले जाईल आणि अग्नीत टाकण्यात येईल.”</verse>
				<verse number="11">योहान म्हणाला “पश्चातापासाठी मी तुमचा पाण्याने बाप्तिस्मा करतो, परंतु ज्यांची पादत्राणे वाहण्यासही माझी पात्रता नाही, जे माझ्यापेक्षा फार सामर्थ्यवान आहेत, असे दुसरे कोणीतरी येत आहे. ते तुमचा बाप्तिस्मा पवित्र आत्म्याने आणि अग्निने करतील.</verse>
				<verse number="12">खळे स्वच्छ करण्यास त्यांच्या हातात धान्य पाखडण्याचे सूप आहे, ते गहू कोठारात साठवतील आणि न विझणार्‍या अग्निमध्ये भुसा जाळून टाकतील.”</verse>
				<verse number="13">तेव्हा योहानाकडून बाप्तिस्मा घ्यावा यासाठी येशू गालील प्रांतामधून यार्देन नदीवर आले.</verse>
				<verse number="14">पण योहान त्यांना नकार देत म्हणाला, “वास्तविक मीच तुमच्या हातून बाप्तिस्मा घेतला पाहिजे, मग तुम्ही माझ्याकडे बाप्तिस्मा घेण्‍यास का आलात?”</verse>
				<verse number="15">येशू त्याला म्हणाले, “आता असेच होऊ दे, कारण सर्व नीतिमत्व अशाप्रकारे पूर्ण करणे आपल्याला योग्य आहे.” तेव्हा योहानाने त्यांचा बाप्तिस्मा केला.</verse>
				<verse number="16">येशूंचा बाप्तिस्मा झाल्याबरोबर ते पाण्यातून वर आले. त्याक्षणीच स्वर्ग उघडला आणि त्यांनी परमेश्वराचा आत्मा कबुतरासारखा आपल्यावर उतरताना आणि स्थिरावताना पाहिला;</verse>
				<verse number="17">आणि स्वर्गातून वाणी झाली, “तू माझा पुत्र, माझा प्रिय; तुझ्यावर मी संतुष्ट आहे.”</verse>
			</chapter>
			<chapter number="4">
				<verse number="1">मग सैतानाकडून येशूंची परीक्षा व्हावी म्हणून पवित्र आत्म्याने त्यांना अरण्यात नेले.</verse>
				<verse number="2">चाळीस दिवस चाळीस रात्र त्यांनी उपवास केला, तेव्हा त्यांना भूक लागली.</verse>
				<verse number="3">मग परीक्षक येशूंकडे आला व म्हणाला, “तू परमेश्वराचा पुत्र असशील तर या दगडांना, भाकरीत रूपांतर होण्यास सांग.”</verse>
				<verse number="4">तेव्हा येशूंनी उत्तर दिले, “ ‘मनुष्य केवळ भाकरीने नाही, तर परमेश्वराच्या मुखातून निघालेल्या प्रत्येक शब्दाद्वारे जगेल’ असे लिहिले आहे.”</verse>
				<verse number="5">मग सैतानाने पवित्र नगरीतील मंदिराच्या सर्वात उंच टोकावर उभे केले.</verse>
				<verse number="6">तो म्हणाला, “तू परमेश्वराचा पुत्र आहेस, तर खाली उडी टाक, कारण असे लिहिले आहे: “तो आपल्या देवदूतांना तुझ्यासंबंधाने आज्ञा देईल, आणि तुझ्या पायाला दगडाची ठेच लागू नये म्हणून ते तुला आपल्या हातांवर उचलून धरतील.”</verse>
				<verse number="7">तेव्हा येशूंनी प्रत्युत्तर दिले, “असेही लिहिले आहे की: प्रभू तुझा परमेश्वर त्यांची परीक्षा पाहू नको.”</verse>
				<verse number="8">मग सैतानाने येशूंना एका उंच डोंगराच्या शिखरावर नेले. तेथून त्याने त्यांना जगातील सर्व राज्ये व त्याचे थाटमाट आणि गौरव दाखविले.</verse>
				<verse number="9">“जर तू पाया पडून माझी उपासना करशील,” तो म्हणाला, “तर हे सर्व मी तुला देईन.”</verse>
				<verse number="10">येशूंनी त्याला म्हटले, “अरे सैताना, येथून चालता हो! ‘कारण असे लिहिले आहे की, केवळ प्रभू परमेश्वरालाच नमन कर आणि त्यांचीच सेवा कर.’ ”</verse>
				<verse number="11">मग सैतान त्यांना सोडून निघून गेला आणि देवदूतांनी येऊन त्यांची सेवा केली.</verse>
				<verse number="12">योहानाला बंदीवासात टाकले आहे हे ऐकताच, येशू गालील प्रांतात निघून गेले.</verse>
				<verse number="13">नासरेथ सोडल्यानंतर जबुलून व नफताली या प्रांताजवळ असलेल्या सरोवराच्या किनार्‍यावरील कफर्णहूम या गावी गेले.</verse>
				<verse number="14">या घटनेचे संदेष्टा यशया याने केलेले भाकीत पूर्ण झाले. ते असे:</verse>
				<verse number="15">“जबुलून प्रांत आणि नफताली प्रांत, समुद्राच्या मार्गावरचा आणि यार्देनेच्या पलीकडचा प्रांत, गैरयहूदीयांचा गालील प्रांत—</verse>
				<verse number="16">अंधारात बसलेल्या लोकांनी मोठा प्रकाश पाहिला; मृत्युछायेच्या दरीत बसलेल्यांवर प्रकाश उदय पावला आहे.”</verse>
				<verse number="17">तेथून पुढे येशूंनी उपदेश करण्यास सुरुवात केली, “पश्चात्ताप करा, कारण स्वर्गाचे राज्य जवळ आले आहे.”</verse>
				<verse number="18">येशू गालील सरोवराच्या जवळून चालत असताना, त्यांनी शिमोन ज्याचे नाव पेत्र असेही होते आणि त्याचा भाऊ आंद्रिया यांना जाळे टाकताना पाहिले. ते सरोवरात जाळे टाकीत होते, कारण ते मासे धरणारे होते.</verse>
				<verse number="19">येशू त्यांना म्हणाले, “चला माझ्यामागे या म्हणजे मी तुम्हाला माणसे धरणारे करीन.”</verse>
				<verse number="20">लगेच त्यांनी त्यांची जाळी सोडली आणि ते त्यांच्यामागे गेले.</verse>
				<verse number="21">किनार्‍यावरून पुढे गेल्यावर त्यांनी आणखी दोन भाऊ, म्हणजे जब्दीचे पुत्र, याकोब व त्याचा भाऊ योहान यांना पाहिले. ते आपल्या वडिलांसह होडीत बसून आपली जाळी तयार करत होते. येशूंनी त्यांनाही हाक मारून बोलावले,</verse>
				<verse number="22">आणि ताबडतोब त्यांनी नाव व आपला पिता यांना सोडून त्यांच्यामागे गेले.</verse>
				<verse number="23">येशू सभागृहामध्ये शिक्षण देत, राज्याची शुभवार्ता चहूकडे सांगत, व लोकांचा प्रत्येक प्रकारचा रोग आणि प्रत्येक प्रकारचा विकार बरे करीत सर्व गालील प्रांतात फिरले.</verse>
				<verse number="24">त्याचा वृतांत गालील प्रांताच्या सीमेपलीकडेही पसरत गेला. त्यामुळे सीरियासारख्या दूर दूरच्या ठिकाणाहूनही आजारी लोक बरे होण्यासाठी त्यांच्याकडे येऊ लागले. कसल्याही प्रकारचा आजार किंवा वेदना झालेले, भूतग्रस्त किंवा झटके येत असलेले, तसेच पक्षघात झालेले लोक, या सर्वांना त्यांनी बरे केले.</verse>
				<verse number="25">गालील प्रांत, दकापलीस, यरुशलेम, यहूदीया आणि यार्देन पलीकडील प्रदेशातून येथूनही मोठा समुदाय त्यांच्यामागे आला.</verse>
			</chapter>
			<chapter number="5">
				<verse number="1">लोकांची गर्दी पाहून, येशू टेकडीवर गेले आणि तेथे बसले. त्यांचे शिष्य त्यांच्याकडे आले.</verse>
				<verse number="2">मग ते त्यांना शिकवू लागले. ते म्हणाले:</verse>
				<verse number="3">“धन्य ते, जे आत्म्याने नम्र आहेत, कारण स्वर्गाचे राज्य त्यांचे आहे.</verse>
				<verse number="4">धन्य ते, जे शोकग्रस्त आहेत, कारण त्यांना सांत्वन मिळेल.</verse>
				<verse number="5">धन्य ते, जे सौम्य आहेत, कारण ते पृथ्वीचे वतनाधिकारी होतील.</verse>
				<verse number="6">ज्यांना नीतिमत्वाची तहान व भूक लागली आहे ते धन्य कारण ते तृप्त केले जातील.</verse>
				<verse number="7">धन्य ते, जे दयाळू आहेत, कारण त्यांना दयाळूपणाने वागविले जाईल.</verse>
				<verse number="8">धन्य ते, जे शुद्ध हृदयाचे आहेत, कारण त्यांना परमेश्वराचे दर्शन घडेल.</verse>
				<verse number="9">धन्य ते, जे शांती प्रस्थापित करतात, कारण ते परमेश्वराचे लोक म्हणून ओळखण्यात येतील.</verse>
				<verse number="10">धन्य ते, ज्यांचा नीतिमत्वासाठी छळ करण्यात येतो, कारण स्वर्गाचे राज्य त्यांचे आहे.</verse>
				<verse number="11">“माझे अनुयायी असल्या कारणाने लोक तुमची निंदा, तुमचा अपमान व छळ करतील व तुमच्याविरुद्ध सर्वप्रकारच्या गोष्टी लबाडीने बोलतील, तेव्हा तुम्ही धन्य.</verse>
				<verse number="12">त्यामुळे तुम्ही आनंद व उल्हास करा, कारण स्वर्गामध्ये तुमचे प्रतिफळ मोठे आहे, त्यांनी प्राचीन काळाच्या संदेष्ट्यांनाही असेच छळले होते.</verse>
				<verse number="13">“तुम्ही पृथ्वीचे मीठ आहात, पण मिठाचा खारटपणा गेला तर त्याचा खारटपणा कशाने आणाल? ते बाहेर टाकून दिले पाहिजे व असे मीठ पायदळी तुडविण्याच्या लायकीचे आहे.</verse>
				<verse number="14">“तुम्ही जगाचा प्रकाश आहात. डोंगरावर वसलेले शहर लपू शकत नाही.</verse>
				<verse number="15">त्याचप्रमाणे लोक दिवा लावून तो मापाखाली ठेवण्याऐवजी दिवठणीवर ठेवतात म्हणजे घरातील प्रत्येकाला प्रकाश मिळावा.</verse>
				<verse number="16">याचप्रकारे लोकांनी तुमची चांगली कामे पाहून तुमच्या स्वर्गीय पित्याचे गौरव करावे म्हणून तुमचा प्रकाश उजळू द्या.</verse>
				<verse number="17">“मी मोशेचे नियमशास्त्र व संदेष्ट्यांची भविष्ये रद्द करण्यासाठी नाही, तर ती पूर्ण करण्यासाठी आलो आहे.</verse>
				<verse number="18">मी तुम्हाला सत्य सांगतो की आकाश व पृथ्वी नाहीतशी होतील तोपर्यंत आणि सर्वगोष्टी पूर्ण होईपर्यंत नियमशास्त्रातील एकही शब्द अथवा कानामात्रा कशानेही नाहीसा होणार नाही.</verse>
				<verse number="19">जो कोणी नियमशास्त्रातील लहान आज्ञा मोडील आणि दुसर्‍यांनाही त्यानुसार शिकविल, तो स्वर्गाच्या राज्यात कनिष्ठ गणला जाईल. परंतु जे परमेश्वराचे नियम शिकवितात आणि पाळतात ते परमेश्वराच्या राज्यात श्रेष्ठ ठरतील.</verse>
				<verse number="20">कारण मी तुम्हाला सांगतो की, परूशी आणि इतर नियमशास्त्र शिक्षक यांच्या नीतिमत्वापेक्षा तुमचे नीतिमत्व अधिक असल्याशिवाय, तुम्हाला स्वर्गाच्या राज्यात कधीही प्रवेश मिळणार नाही.</verse>
				<verse number="21">“ ‘तू खून करू नको, आणि जो कोणी खून करील तो न्यायास पात्र ठरेल,’ असे प्राचीन काळाच्या लोकांना सांगितले होते ते तुम्ही ऐकले आहे.</verse>
				<verse number="22">पण मी सांगतो की, तुम्ही बहीण किंवा भावावर रागवाल, तर तुम्ही न्यायदंडास पात्र व्हाल, जो कोणी त्यांना मूर्ख ‘राका,’ असे म्हणेल, तर त्याला न्यायालयासमोर उत्तर द्यावे लागेल. पण जो कोणी ‘तू मूर्ख’ असे म्हणेल तर त्याला नरकाच्या अग्नीत टाकले जाण्याची भीती आहे.</verse>
				<verse number="23">“यास्तव, जर तुम्ही वेदीवर भेट अर्पण करीत आहात आणि तेथे तुम्हाला आठवले की, तुझ्या बंधू किंवा भगिनीच्या मनात तुमच्याविरुद्ध काही आहे,</verse>
				<verse number="24">तर तुमची भेट तेथेच वेदीपुढे ठेवा. पहिले जाऊन त्यांच्याबरोबर समेट करा आणि मग येऊन आपली भेट अर्पण करा.</verse>
				<verse number="25">“तुमच्या शत्रूने तुम्हाला न्यायालयात नेण्यापूर्वीच, तुम्ही त्याच्याबरोबर वाटेत असतानाच लवकर त्याच्याशी संबंध नीट करा. नाही तर तुमचा शत्रू तुम्हाला न्यायाधीशाच्या स्वाधीन करेल आणि न्यायाधीश तुम्हाला शिपायांच्या स्वाधीन करील आणि तुम्हाला तुरुंगात टाकेल.</verse>
				<verse number="26">मी तुम्हाला निश्चित सांगतो की प्रत्येक दमडी चुकती केल्याशिवाय तुमची तुरुंगातून सुटका होणार नाही.</verse>
				<verse number="27">“ ‘तू व्यभिचार करू नको,’ असे सांगितलेले होते ते तुम्ही ऐकले आहे.</verse>
				<verse number="28">पण मी तुम्हाला सांगतो, जो कोणी एखाद्या स्त्रीकडे कामवासनेच्या दृष्टीने पाहतो, त्याने तिच्याबरोबर आपल्या अंतःकरणात आधीच व्यभिचार केला आहे.</verse>
				<verse number="29">जर तुमचा उजवा डोळा, तुम्हाला पापाला प्रवृत करीत असेल तर तो उपटून फेकून द्या. तुम्ही संपूर्ण शरीर नरकात जाण्यापेक्षा शरीराचा एक भाग नष्ट होणे अधिक उत्तम आहे;</verse>
				<verse number="30">आणि जर तुमचा उजवा हात तुम्हाला पापाला प्रवृत्त करीत असेल, तर तो कापून टाक. संपूर्ण शरीर नरकात जाण्याऐवजी तुम्ही तुमच्या शरीराच्या एका भागाला मुकणे अधिक हिताचे आहे.”</verse>
				<verse number="31">नियमशास्त्र सांगते की, “जो कोणी आपल्या पत्नीपासून विभक्त होऊ इच्छितो, त्याने तिला सूटपत्र लिहून द्यावे.”</verse>
				<verse number="32">मी तुम्हाला सांगतो, जो कोणी आपल्या पत्नीला व्यभिचाराच्या कारणाशिवाय सूटपत्र देतो तो तिला व्यभिचाराचे भक्ष करतो आणि सोडलेल्या स्त्रीशी जो कोणी लग्न करतो तो व्यभिचार करतो.</verse>
				<verse number="33">“प्राचीन काळाच्या लोकांना सांगितले होते ते तुम्ही ऐकले आहे, ‘शपथ मोडू नका, तर प्रभुला वाहिलेली प्रत्येक शपथ खरी करा.’</verse>
				<verse number="34">परंतु मी तुम्हाला सांगतो, शपथ मुळीच वाहू नका. स्वर्गाची नव्हे कारण ते परमेश्वराचे सिंहासन आहे.</verse>
				<verse number="35">किंवा पृथ्वीची कारण ते त्यांचे पायासन आहे; किंवा यरुशलेमची, कारण ती थोर राजाची नगरी आहे,</verse>
				<verse number="36">आणि स्वतःच्या मस्तकाचीही शपथ वाहू नका, कारण तुम्हाला एक केसही पांढरा किंवा काळा करता येत नाही.</verse>
				<verse number="37">जे काही तुम्हाला म्हणावयाचे ते साधे ‘होय’ किंवा ‘नाही’; असावे यापेक्षा अधिक त्या दुष्टापासून येते.</verse>
				<verse number="38">“जे म्हटले होते ते तुम्ही ऐकले आहे, ‘डोळ्याबद्दल डोळा व दाताबद्दल दात.’</verse>
				<verse number="39">पण मी तुम्हाला सांगतो, दुष्ट मनुष्याला प्रतिकार करू नका. तुमच्या एका गालावर कोणी चापट मारली तर दुसराही गाल पुढे करा.</verse>
				<verse number="40">जो कोणी तुमच्यावर फिर्याद किंवा वाद करून तुमची बंडी घेऊ पाहतो, त्याला तुमच्या अंगरखाही देऊन टाका.</verse>
				<verse number="41">जर कोणी तुम्हाला एक मैल जाण्याची सक्ती करेल, तर त्याच्याबरोबर दोन मैल जा.</verse>
				<verse number="42">जे तुम्हाजवळ मागतात त्यांना द्या आणि ज्यांना उसने हवे असेल त्यांच्यापासून परत मागणी करू नका.</verse>
				<verse number="43">“ ‘तुमच्या शेजार्‍यावर प्रीती करा आणि शत्रूंचा द्वेष करा,’ असे सांगितले होते ते तुम्ही ऐकले आहे.</verse>
				<verse number="44">पण मी तुम्हाला सांगतो, तुमच्या शत्रूवर प्रीती करा आणि जे तुमचा छळ करतात त्यांच्यासाठी प्रार्थना करा.</verse>
				<verse number="45">अशा वागण्याने तुम्ही स्वर्गीय पित्याचे पुत्र व्हाल. कारण ते आपला सूर्यप्रकाश चांगले आणि वाईट करण्यार्‍या अशा दोघांनाही देतात आणि नीतिमान व अनीतिमान या दोघांवरही पाऊस पाडतात.</verse>
				<verse number="46">जे तुमच्यावर प्रीती करतात त्यांच्यावरच तुम्ही प्रीती केली, तर त्यात तुम्हाला असे कोणते मोठे श्रेय मिळणार आहे? जकातदारही तसेच करतात की नाही?</verse>
				<verse number="47">आणि तुम्ही आपल्या बंधुनाच अभिवादन करीत असाल तर इतरांहून चांगले ते काय करता? गैरयहूदी तसेच करतात की नाही?</verse>
				<verse number="48">म्हणून जसा तुमचा स्वर्गीय पिता परिपूर्ण आहे, तसे तुम्हीही परिपूर्ण असावे.”</verse>
			</chapter>
			<chapter number="6">
				<verse number="1">“तुमच्या नीतिमत्वाचे आचरण लोकांसमोर न करण्याची काळजी घ्या. कारण तसे केल्याने तुमच्या स्वर्गीय पित्यापासून मिळणार्‍या प्रतिफळास तुम्ही मुकाल.</verse>
				<verse number="2">“म्हणून तुम्ही एखाद्या गरजवंताला दान देता, तेव्हा तुतार्‍या वाजवून जाहीर करू नका, ढोंगी जसे, रस्त्यांवर किंवा सभागृहांमध्ये लोकांकडून मान करून घेण्यासाठी करतात. मी तुम्हाला खरोखर सांगतो की, त्यांना त्यांचे पूर्ण प्रतिफळ मिळाले आहे.</verse>
				<verse number="3">तुम्ही गरजवंतास देता, तेव्हा तुमचा उजवा हात काय करतो हे तुमच्या डाव्या हाताला कळू देऊ नका.</verse>
				<verse number="4">म्हणजे तुमचे दान करणे गुप्त राहील, मग तुमच्या गुप्त गोष्टी पाहणारा पिता तुम्हाला प्रतिफळ देईल.</verse>
				<verse number="5">“तुम्ही प्रार्थना करताना ढोंग्यासारखे होऊ नका, रस्त्यांच्या कोपर्‍यात किंवा सभागृहांमध्ये उभे राहून, दुसर्‍यांना दिसावे म्हणून प्रार्थना करण्यास त्यांना आवडते. मी तुम्हाला खचित सांगतो की ते आपले प्रतिफळ भरून पावले आहेत.</verse>
				<verse number="6">तुम्ही प्रार्थना करता, तेव्हा आपल्या खोलीत जा, दार बंद करा आणि मग तुमच्या अदृश्य पित्याची प्रार्थना करा. तुम्ही गुप्त प्रकारे केलेली प्रार्थना तुमचा पिता ऐकेल, तेव्हा ते तुम्हाला प्रतिफळ देतील.</verse>
				<verse number="7">आणि तुम्ही प्रार्थना करता, तेव्हा गैरयहूदी लोकांप्रमाणे निरर्थक बडबड करू नका, त्यांच्या पुष्कळ बोलण्यामुळे त्यांचे म्हणणे ऐकले जाईल असे त्यांना वाटते.</verse>
				<verse number="8">त्यांच्यासारखे होऊ नका, तुम्ही मागण्यापूर्वीच तुम्हाला कशाची गरज आहे हे तुमच्या पित्याला माहीत असते.</verse>
				<verse number="9">“तर, तुम्ही याप्रमाणे प्रार्थना करीत जा: “ ‘हे आमच्या स्वर्गातील पित्या, तुमचे नाव पवित्र मानिले जावो,</verse>
				<verse number="10">तुमचे राज्य येवो, जशी स्वर्गात तशीच पृथ्वीवरही, तुमची इच्छा पूर्ण होवो.</verse>
				<verse number="11">आमची रोजची भाकर आज आम्हाला द्या.</verse>
				<verse number="12">आणि जशी आम्ही आमच्या अपराध्यांस क्षमा केली आहे, तशी तुम्ही आमच्या पापांची क्षमा करा.</verse>
				<verse number="13">आणि आम्हास परीक्षेत आणू नका, परंतु त्या दुष्टापासून आम्हास सोडवा. कारण की राज्य, सामर्थ्य आणि गौरव हे सर्वकाळ तुमचेच आहेत. आमेन ’</verse>
				<verse number="14">ज्यांनी तुमच्याविरुद्ध पाप केले, त्यांना तुम्ही क्षमा केली, तर तुमचा स्वर्गीय पिता तुमच्याही पातकांची क्षमा करतील.</verse>
				<verse number="15">पण जर तुम्ही त्यांना क्षमा करण्याचे नाकारले, तर तुमचा पिताही तुम्हाला क्षमा करणार नाही.</verse>
				<verse number="16">“तुम्ही उपास करता त्यावेळी, ढोंग्याप्रमाणे उदास चेहरा करू नका. आपण उपास करीत आहो असे लोकांना दाखविण्यासाठी ते उतरलेल्या चेहर्‍यांनी वावरतात. मी तुम्हाला खरोखरच सांगतो की, त्यांचे संपूर्ण प्रतिफळ त्यांना मिळून चुकले आहे.</verse>
				<verse number="17">तुम्ही उपास करता तेव्हा डोक्याला तेल लावा व आपले तोंड धुवा,</verse>
				<verse number="18">म्हणजे तुम्ही उपास करीत आहा असे लोकांना समजणार नाही. पण केवळ तुमच्या अदृश्य पित्याला समजेल आणि मग तुमचा पिता जे तुम्ही गुप्त प्रकारे केलेल्या गोष्टी पाहतात ते तुम्हाला प्रतिफळ देतील.</verse>
				<verse number="19">“तुमची धनसंपत्ती तुम्ही पृथ्वीवर साठवून ठेवू नका, कारण तेथे तिला कसर लागून, गंजून तिचा नाश होतो. शिवाय चोरही ती लुटून नेतात.</verse>
				<verse number="20">पण तुमची धनसंपत्ती स्वतःसाठी स्वर्गामध्ये साठवून ठेवा. कारण तेथे तिला कसर लागत नाही व ती गंजून जात नाही, तिचा नाश होत नाही आणि चोरही ती लुटून नेत नाहीत.</verse>
				<verse number="21">कारण जेथे तुमची संपत्ती आहे, तेथे तुमचे मनही असेल.</verse>
				<verse number="22">“डोळा शरीराचा दिवा आहे. तुमचे डोळे निर्दोष असले, तर सर्व शरीरही प्रकाशमय होईल.</verse>
				<verse number="23">पण तुमचे डोळे दोषपूर्ण असले, तर तुमचे संपूर्ण शरीर अंधाराने भरून जाईल. म्हणून तुमच्यातील प्रकाशच जर अंधार असला, तर तो अंधार केवढा मोठा!</verse>
				<verse number="24">“कोणी दोन धन्यांची चाकरी करू शकत नाही. तुम्ही एकाचा द्वेष कराल आणि दुसर्‍यावर प्रीती कराल किंवा एकाला समर्पित असाल आणि दुसर्‍याला तुच्छ मानाल. तुम्हाला परमेश्वराची आणि धनाची सेवा एकाच वेळी करता येणार नाही.</verse>
				<verse number="25">“मी तुम्हाला सांगतो, आपण काय खावे, किंवा काय प्यावे अशी आपल्या जिवाविषयी की आपण काय पांघरावे अशी आपल्या शरीराविषयी काळजी करू नका. अन्नापेक्षा जीव आणि वस्त्रांपेक्षा शरीर अधिक महत्वाचे नाही काय?</verse>
				<verse number="26">आकाशातील पाखरांकडे पाहा; ते धान्य पेरीत नाही, कापणी करीत नाही व कोठारात साठवित नाही आणि तरीदेखील तुमचा स्वर्गीय पिता त्यांना खायला घालतो. तुम्ही त्यांच्यापेक्षा कितीतरी अधिक मोलाचे नाही का?</verse>
				<verse number="27">शिवाय काळजी करून आयुष्यातील एक तास तरी कोणास वाढविता येईल काय?</verse>
				<verse number="28">“आणि तुम्ही वस्त्राविषयी काळजी का करावी? रानातील फुले कशी वाढतात हे पाहा. ती कष्ट करीत नाहीत किंवा कातीत नाहीत.</verse>
				<verse number="29">तरी मी तुम्हाला सांगतो की शलमोन राजादेखील आपल्या सर्व वैभवात त्यांच्याइतका नटला नव्हता.</verse>
				<verse number="30">जे आज आहे आणि उद्या अग्नीत टाकले जाते, त्या गवताला जर परमेश्वर असा पोशाख घालतात, तर अहो अल्पविश्वासी, ते तुम्हाला किती विशेषकरून पोशाख घालतील?</verse>
				<verse number="31">म्हणून ‘आम्ही काय खाणार?’ किंवा ‘आम्ही काय पिणार?’ किंवा ‘आम्ही काय पांघरावे?’ असे म्हणत काळजी करू नका.</verse>
				<verse number="32">कारण परकीय लोक या गोष्टींच्या मागे लागतात, आणि तुम्हाला या गोष्टींची गरज आहे, हे तुमच्या स्वर्गातील पित्याला माहीत आहे.</verse>
				<verse number="33">परंतु तुम्ही प्रथम त्यांचे राज्य आणि नीतिमत्व मिळविण्यासाठी झटा म्हणजे या सर्व गोष्टीही तुम्हाला प्राप्त होतील.</verse>
				<verse number="34">म्हणून उद्याच्या गोष्टींची चिंता करू नका, उद्याची चिंता उद्या, प्रत्येक दिवसाचा त्रास त्या दिवसासाठी पुरेसा आहे.</verse>
			</chapter>
			<chapter number="7">
				<verse number="1">“इतरांचा न्याय करू नका, म्हणजे तुमचाही न्याय होणार नाही.</verse>
				<verse number="2">कारण ज्या पद्धतीने तुम्ही इतरांचा न्याय कराल त्याच पद्धतीने तुमचाही न्याय करण्यात येईल, ज्या मापाने तुम्ही मापून द्याल, त्याच मापाने तुम्हाला मापून देण्यात येईल.</verse>
				<verse number="3">“आपल्या डोळ्यातील मुसळ लक्षात न आणता तू आपल्या भावाच्या डोळ्यातील कुसळ का पाहतोस?</verse>
				<verse number="4">स्वतःच्या डोळ्यामध्ये मुसळ असताना, ‘तुझ्या डोळ्यातील कुसळ मला काढू दे’ असे तुला आपल्या भावाला कसे म्हणता येईल?</verse>
				<verse number="5">अरे ढोंगी माणसा! पहिल्याने तू आपल्या डोळ्यातील मुसळ काढ म्हणजे मग तुझ्या भावाच्या डोळ्यातील कुसळ काढण्यासाठी तुला स्पष्ट दिसेल.</verse>
				<verse number="6">“जे पवित्र ते कुत्र्यांना घालू नका आणि आपले मोती डुकरांपुढे टाकू नका. जर टाकले तर ते कदाचित आपल्या पायाखाली तुडवतील आणि फाडून तुमचे तुकडे करतील.</verse>
				<verse number="7">“मागा म्हणजे मिळेल, शोधा म्हणजे तुम्हाला सापडेल, दार ठोका म्हणजे ते उघडले जाईल.</verse>
				<verse number="8">कारण जो कोणी मागतो त्याला मिळेल, जो कोणी शोधतो त्याला सापडेल आणि जो कोणी ठोकतो त्याच्यासाठी दार उघडले जाईल.</verse>
				<verse number="9">“तुम्हामध्ये असा कोण आहे जर तुमच्या मुलाने भाकर मागितली, तर त्याला दगड देईल?</verse>
				<verse number="10">किंवा मासा मागितला, तर साप देईल?</verse>
				<verse number="11">जर तुम्ही वाईट असूनही तुमच्या लेकरांना चांगल्या देणग्या देण्याचे तुम्हाला समजते, तर मग स्वर्गीय पित्याजवळ जे मागतात, त्यांना ते चांगल्या देणग्या किती विशेषकरून देतील?</verse>
				<verse number="12">तर मग सर्व ज्या इतरांनी तुमच्यासाठी कराव्‍यात तसेच तुम्हीही त्यांच्यासाठी करा, नियमशास्त्र आणि संदेष्ट्यांचे सार हेच आहे.</verse>
				<verse number="13">“अरुंद दाराने प्रवेश करा कारण नाशाकडे नेणारा दरवाजा रुंद व पसरट आहे. पुष्कळ लोक त्याच दरवाजातून प्रवेश करतात.</verse>
				<verse number="14">तरी जीवनाकडे नेणारा दरवाजा लहान असून मार्गही अरुंद आहे आणि अगदी थोडक्यांना तो सापडतो.</verse>
				<verse number="15">“खोट्या संदेष्ट्यांच्या विषयी अतिशय सावधगिरी बाळगा. ते मेंढरांची वस्त्रे धारण करून तुमच्याकडे येतात पण आतून क्रूर लांडगे असतात.</verse>
				<verse number="16">त्यांच्या फळांवरून तुम्हाला त्यांना ओळखता येते. लोक कधी काटेरी झुडूपांवरून अंजीर किंवा रानगुलाबाच्या झुडूपांवरून द्राक्षे काढतात काय?</verse>
				<verse number="17">प्रत्येक चांगले झाड चांगले फळ देते आणि वाईट झाड वाईट फळ देते.</verse>
				<verse number="18">चांगली झाडे, वाईट फळे देणार नाहीत आणि वाईट झाड, चांगले फळे देणार नाही.</verse>
				<verse number="19">या कारणामुळे चांगली फळे न देणारी झाडे तोडून टाकण्यात येतील व जाळून टाकली जातील.</verse>
				<verse number="20">अशाप्रकारे त्यांच्या फळांवरून तुम्हाला त्यांना ओळखता येते.</verse>
				<verse number="21">“जो कोणी मला, ‘प्रभुजी, प्रभुजी’ म्हणत राहतो, तो प्रत्येकजण स्वर्गाच्या राज्यात प्रवेश करील असे नाही, तर जो कोणी माझ्या स्वर्गीय पित्याच्या इच्छेप्रमाणे करतो, तोच स्वर्गाच्या राज्यात प्रवेश करील.</verse>
				<verse number="22">त्या दिवशी पुष्कळ जण मला म्हणतील, ‘प्रभुजी, प्रभुजी आम्ही तुमच्या नावाने भविष्यवाणी केली नाही काय, तुमच्या नावाने भुते घालविली नाहीत काय, तुमच्या नावाने मोठे चमत्कार केले नाहीत काय?’</verse>
				<verse number="23">तेव्हा मी त्यांना स्पष्टपणे सांगेन, ‘मी तुम्हाला कधीच ओळखले नाही. अहो दुष्टांनो, माझ्यापासून दूर निघून जा.’</verse>
				<verse number="24">“यास्तव माझी शिकवण ऐकणारे व त्याप्रमाणे वागणारे सर्वजण एका शहाण्या मनुष्यासारखे आहेत. त्याने आपले घर खडकावर बांधले.</verse>
				<verse number="25">मग पाऊस पडला, पूर आला, वारेही सुटले आणि त्या घरावर जोराने आदळले; तरी ते पडले नाही, कारण त्याचा पाया खडकावर घातला होता.</verse>
				<verse number="26">जो कोणी माझी वचने ऐकतो पण ती आपल्या आचरणात आणत नाही, तो पाया न घालता आपले घर वाळूवर बांधण्यार्‍या मूर्ख माणसासारखा आहे.</verse>
				<verse number="27">मग पाऊस पडला, पूर आला, वारेही सुटले आणि त्या घरावर जोराने आदळले आणि ते घर कोसळून पडले.”</verse>
				<verse number="28">येशूंनी या गोष्टी सांगण्याचे संपविले, तेव्हा समुदाय त्यांच्या शिकवणकीवरून थक्क झाले.</verse>
				<verse number="29">कारण ते नियमशास्त्राच्या शिक्षकांप्रमाणे नव्हे तर ज्याला अधिकार आहे असे त्यांना शिकवीत होते.</verse>
			</chapter>
			<chapter number="8">
				<verse number="1">येशू डोंगरावरून खाली आले, तेव्हा मोठा लोकसमुदाय त्यांच्यामागे चालू लागला.</verse>
				<verse number="2">तो, पाहा! एक कुष्ठरोगी येशूंकडे आला आणि त्यांच्यापुढे गुडघे टेकून म्हणाला, “प्रभू, जर तुमची इच्छा आहे, तर मला शुद्ध करण्यास तुम्ही समर्थ आहात.”</verse>
				<verse number="3">येशूंनी आपला हात लांब करून त्याला स्पर्श केला आणि म्हटले, “माझी इच्छा आहे. शुद्ध हो!” आणि तत्काळ त्याच्या कुष्ठरोगापासून तो शुद्ध झाला.</verse>
				<verse number="4">मग येशू त्याला म्हणाले, “हे कोणाला सांगू नकोस. परंतु जा, स्वतःस याजकाला दाखव व मोशेच्या नियमशास्त्राप्रमाणे, कुष्ठरोग बरे झाल्यानंतर शुद्धीकरणाचे प्रमाण म्हणून जे अर्पण करावयाचे असते, ते कर.”</verse>
				<verse number="5">येशूंनी कफर्णहूममध्ये प्रवेश केला. तेव्हा एका रोमी शताधिपतीने त्यांच्याकडे येऊन त्यांना विनंती केली,</verse>
				<verse number="6">“प्रभू, माझा नोकर घरी पक्षघाताने आजारी असून वेदनांनी तळमळत आहे.”</verse>
				<verse number="7">येशूने त्याला म्हटले, “मी त्याला येऊन बरे करू का?”</verse>
				<verse number="8">तेव्हा तो शताधिपती म्हणाला, “महाराज, तुम्ही माझ्या छप्पराखाली यावे यास मी योग्य नाही, शब्द मात्र बोला म्हणजे माझा नोकर बरा होईल.</verse>
				<verse number="9">कारण मी स्वतः अधिकाराच्या अधीन असलेला मनुष्य असून, माझ्या अधिकाराखाली सैनिक आहेत. मी एकाला ‘जा,’ म्हटले की तो जातो आणि दुसर्‍याला ‘ये,’ म्हटले की तो येतो आणि माझ्या नोकराला ‘हे कर,’ अथवा ‘ते कर,’ असे म्हटले तर तो ते करतो.”</verse>
				<verse number="10">येशूंनी हे ऐकले, तेव्हा ते आश्चर्यचकित झाले आणि समुदायाला म्हणाले, “मी तुम्हाला सत्य सांगतो की, एवढा मोठा विश्वास मला इस्राएलातील कोणामध्येही आढळला नाही.</verse>
				<verse number="11">मी तुम्हाला सांगतो की, अनेकजण पूर्व आणि पश्चिमेकडून येतील, आणि स्वर्गीय राज्यात चाललेल्या मेजवानीत, अब्राहाम, इसहाक आणि याकोब यांच्याबरोबर आपल्या जागा घेतील.</verse>
				<verse number="12">परंतु राज्याची प्रजा बाहेर अंधकारात टाकली जाईल, जेथे रडणे आणि दातखाणे असेल.”</verse>
				<verse number="13">नंतर येशू त्या शताधिपतीला म्हणाले, “जा! जसा तू विश्वास धरलास तसे होवो.” आणि त्याच घटकेस त्याचा नोकर बरा झाला.</verse>
				<verse number="14">येशू पेत्राच्या घरी आले, तेव्हा त्यांनी पेत्राची सासू तापाने फणफणली असून अंथरुणावर पडून होती असे पाहिले,</verse>
				<verse number="15">तेव्हा येशूंनी हात धरून तिला उठविले आणि त्यांनी स्पर्श करताच तिचा ताप गेला; ती उठली आणि त्यांची सेवा केली.</verse>
				<verse number="16">संध्याकाळ झाल्यावर अनेक भूतग्रस्त त्यांच्याकडे आणले गेले, आणि केवळ एका शब्दाने त्या दुष्ट आत्म्यांना येशूंनी हाकलून दिले आणि सर्व रोग्यांना बरे केले.</verse>
				<verse number="17">यशया संदेष्ट्याद्वारे जे म्हटले गेले ते पूर्ण व्हावे म्हणून असे झाले: “त्याने आमचे विकार स्वतःवर घेतले आणि आमचे रोग वाहिले.”</verse>
				<verse number="18">येशूंनी आपल्या भोवताली जमलेली गर्दी पाहिली तेव्हा शिष्यांना आज्ञा करून ते म्हणाले, “आपण सरोवराच्या पलीकडे जाऊ.”</verse>
				<verse number="19">तेवढ्यात एक नियमशास्त्र शिक्षक येशूंकडे येऊन म्हणाला, “आपण जेथे कोठे जाल, तेथे मी तुमच्यामागे येईन.”</verse>
				<verse number="20">येशूंनी उत्तर दिले, “हे लक्षात ठेवा की कोल्ह्यांना बिळे आणि आकाशातील पक्ष्यांना घरटी आहेत, परंतु मानवपुत्राला, डोके टेकण्यासही जागा नाही.”</verse>
				<verse number="21">त्यांच्या शिष्यांपैकी दुसर्‍या एकाने म्हटले, “प्रभू, प्रथम मला माझ्या वडिलांना पुरावयास जाऊ द्या.”</verse>
				<verse number="22">येशूंनी त्याला म्हटले, “मला अनुसर आणि जे मेलेले आहेत, त्यांना आपल्या मृतांना पुरू दे.”</verse>
				<verse number="23">मग त्यांचे शिष्य होडीत बसून त्यांच्याबरोबर गेले.</verse>
				<verse number="24">तोच, एकाएकी सरोवरात भयंकर वादळ सुटले, लाटा होडीवर आदळू लागल्या व त्यांची होडी बुडू लागली. पण येशू झोपी गेले होते.</verse>
				<verse number="25">तेव्हा शिष्यांनी त्यांना उठविले आणि ते त्यांना म्हणाले, “प्रभुजी, आम्हाला वाचवा! आपण सर्वजण बुडत आहोत!”</verse>
				<verse number="26">येशू त्यांना म्हणाले, “अहो, अल्पविश्वासीहो, तुम्ही इतके का घाबरला?” मग ते उठले आणि त्यांनी वार्‍याला व लाटांना धमकाविले. आणि सर्वकाही शांत झाले.</verse>
				<verse number="27">ते पाहून शिष्य चकित झाले आणि एकमेकांस म्हणू लागले: “हे कोणत्या प्रकारचे व्यक्ती आहेत? वारा आणि लाटाही त्यांच्या आज्ञा पाळतात!”</verse>
				<verse number="28">सरोवराच्या पलीकडे गदरेकरांच्या देशात येशू आले, तेव्हा भूताने पछाडलेले दोन मनुष्य कबरस्तानातून धावत आले व त्यांना भेटले. ती माणसे इतकी हिंसक होती की त्या परिसरातून कोणालाही जाणे शक्य नव्हते.</verse>
				<verse number="29">येशूंना पाहून ते मोठ्याने ओरडून म्हणाले, “हे परमेश्वराच्या पुत्रा, तुम्हाला आमच्याशी काय काम? ठरलेल्या वेळेपूर्वीच तुम्ही आम्हाला छळण्यास आले आहे का?”</verse>
				<verse number="30">दूर अंतरावर डुकरांचा एक मोठा कळप चरत होता.</verse>
				<verse number="31">भुतांनी येशूंना विनंती केली, “तुम्ही आम्हाला हाकलून देणार असाल तर आम्हाला डुकरांमध्ये जाण्याची परवानगी द्या.”</verse>
				<verse number="32">येशू म्हणाले, “जा.” तत्काळ भुते बाहेर आली आणि डुकरांमध्ये शिरली व तो सर्व कळप डोंगराच्या कडेने धावत सुटला आणि सरोवराच्या पाण्यात बुडून मेला.</verse>
				<verse number="33">डुकरांचे कळप राखणारे जवळच्या शहरात धावत गेले आणि त्यांनी ही बातमी सर्वांना सांगितली. भूतग्रस्तांच्या बाबतीत काय घडले हे त्यांनी लोकांना सांगितले.</verse>
				<verse number="34">तेव्हा गावातील सर्व लोक येशूंना भेटण्यास आले. त्यांना भेटल्यावर, “आमच्या भागातून निघून जा,” अशी त्यांनी त्यांना विनवणी केली.</verse>
			</chapter>
			<chapter number="9">
				<verse number="1">येशू एका होडीत चढले आणि सरोवराच्या पलीकडे आपल्या शहरात आले.</verse>
				<verse number="2">काही लोकांनी पक्षघाती मनुष्याला, खाटेवर ठेऊन त्यांच्याकडे आणले. तेव्हा येशू त्यांचा विश्वास पाहून त्या पक्षघाती माणसाला म्हणाले, “मुला, धीर धर तुझ्या पापांची क्षमा झाली आहे.”</verse>
				<verse number="3">मग तेथे उपस्थित असलेले काही नियमशास्त्र शिक्षक आपसात म्हणू लागले, “हा मनुष्य दुर्भाषण करतो!”</verse>
				<verse number="4">त्यांचे विचार येशूंनी ओळखून त्यांना विचारले, “तुम्ही दुष्टाईने भरलेले विचार तुमच्या मनामध्ये का करता?</verse>
				<verse number="5">यातून कोणते म्हणणे सोपे आहे, ‘तुझ्या पापांची क्षमा झाली आहे,’ किंवा ‘ऊठ आपली बाज उचलून चालू लाग?’</verse>
				<verse number="6">तुम्हाला हे समजण्याची गरज आहे की मानवपुत्राला पृथ्वीवर पापांची क्षमा करण्याचा अधिकार आहे.” ते पक्षघाती मनुष्याला म्हणाले, “ऊठ, आपली बाज उचल आणि घरी जा.”</verse>
				<verse number="7">तेव्हा तो मनुष्य उठला आणि आपल्या घरी गेला.</verse>
				<verse number="8">प्रत्यक्ष घडलेला हा चमत्कार पाहून जमावाच्या मनात भीती वाटली व ज्या परमेश्वराने मनुष्यास असा अधिकार दिला त्यांची सर्वांनी स्तुती केली.</verse>
				<verse number="9">मग येशू तेथून गेले, येशूंनी मत्तय नावाच्या एका मनुष्याला जकात नाक्यावर बसलेला पाहिले. येशूंनी त्याला म्हटले, “माझ्यामागे ये,” आणि मत्तय उठला आणि त्यांना अनुसरला.</verse>
				<verse number="10">नंतर संध्याकाळी येशू आणि त्यांचे शिष्य मत्तयाच्या घरी भोजन करत होते. त्यांच्या पंक्तीला अनेक जकातदार आणि पापी लोक बसले होते.</verse>
				<verse number="11">ते पाहून परूशी लोकांनी येशूंच्या शिष्यांना विचारले, “तुमचे गुरू जकातदार व पापी लोकांच्या पंक्तीला बसून का जेवतात?”</verse>
				<verse number="12">हे ऐकून, येशू त्यांना म्हणाले, “जे निरोगी आहेत त्यांना वैद्याची गरज नसते, परंतु रोग्यास असते.</verse>
				<verse number="13">ते पुढे म्हणाले जा आणि याचा अर्थ काय आहे शिकून घ्या: ‘मला तुमची अर्पणे नकोत.’ पण दया पाहिजे. मी नीतिमानांस नव्हे, तर पापी जनांस बोलवायला आलो आहे.”</verse>
				<verse number="14">एके दिवशी बाप्तिस्मा करणार्‍या योहानाचे शिष्य येशूंकडे आले आणि त्यांनी त्यांना प्रश्न केला, “गुरुजी, आम्ही आणि परूशी लोक उपास करतो तसे तुमचे शिष्य का करत नाहीत?”</verse>
				<verse number="15">तेव्हा येशू म्हणाले, “वराचे पाहुणे वर त्यांच्याबरोबर असताना शोक कसे करू शकतात? परंतु अशी वेळ येत आहे की, वर त्यांच्यापासून काढून घेण्यात येईल आणि मग ते उपास करतील.</verse>
				<verse number="16">“नवीन कापडाचा तुकडा घेऊन जुन्या कापडाला ठिगळ म्हणून कोणीही लावीत नाही. कारण ते ठिगळ वस्त्राला फाडील आणि छिद्र अधिक मोठे होईल.</verse>
				<verse number="17">त्याचप्रमाणे कोणीही नवा द्राक्षारस जुन्या बुधल्यांमध्ये ओतीत नाही. नाही तर, नवीन द्राक्षारसामुळे बुधले फुटून जातील; द्राक्षारस वाहून जाईल आणि बुधल्याचा नाश होईल. नाही, तसे होऊ नये म्हणून ते नवा द्राक्षारस नवीन बुधल्यांमध्ये ओततात आणि दोन्ही सुरक्षित राहतात.”</verse>
				<verse number="18">हे बोलत आहे तोच, सभागृहाचा पुढारी आला आणि त्यांच्यापुढे गुडघे टेकून म्हणाला, “माझी कन्या नुकतीच मरण पावली आहे, कृपा करून या व आपला हात तिच्यावर ठेवा म्हणजे ती पुन्हा जिवंत होईल!”</verse>
				<verse number="19">येशू उठून त्याच्याबरोबर गेले आणि त्यांचे शिष्यही त्यांच्याबरोबर निघाले.</verse>
				<verse number="20">तेव्हा जिला बारा वर्षे रक्तस्त्राव होत होता अशी एक स्त्री त्यांच्या पाठीमागे येऊन त्यांच्या झग्याच्या काठाला स्पर्श केला.</verse>
				<verse number="21">कारण तिने आपल्या मनात म्हटले की, “मी त्यांच्या वस्त्राला नुसता स्पर्श जरी केला तरी बरी होईन.”</verse>
				<verse number="22">येशू मागे वळून तिला म्हणाले, “मुली, धीर धर, तुझ्या विश्वासाने तुला बरे केले आहे” आणि त्याच क्षणाला ती स्त्री बरी झाली.</verse>
				<verse number="23">येशू त्या सभागृह पुढार्‍याच्या घरी आले, तेव्हा त्यांनी आकांत करणारा मोठा जमाव तेथे पाहिला. लोक बासरी वाजवून शोक करीत होते.</verse>
				<verse number="24">ते म्हणाले, “बाहेर जा. मुलगी मरण पावली नाही पण झोपली आहे!” हे ऐकून ते त्यांना हसू लागले.</verse>
				<verse number="25">शेवटी सर्व जमाव बाहेर आल्यानंतर येशू त्या मुलीला ठेवले होते तेथे गेले; त्यांनी तिच्या हाताला धरून तिला उठविले आणि ती उठून बसली.</verse>
				<verse number="26">याविषयीची बातमी त्या सर्व प्रदेशात पसरली.</verse>
				<verse number="27">येशू तेथून पुढे निघाल्यावर, दोन आंधळे त्यांच्यामागे आले व मोठ्याने म्हणाले, “अहो, दावीदाचे पुत्र, आम्हावर दया करा.”</verse>
				<verse number="28">जेव्हा ते घरात गेले त्यावेळी ते आंधळे त्यांच्याकडे आले आणि येशूंनी त्यांना विचारले, “मी हे करण्यास समर्थ आहे असा तुमचा विश्वास आहे काय?” “होय प्रभू,” त्यांनी उत्तर दिले.</verse>
				<verse number="29">मग येशूंनी त्यांच्या डोळ्यांना स्पर्श केला आणि ते त्यांना म्हणाले, “तुमच्या विश्वासानुसार तुम्हासाठी केले जावो.”</verse>
				<verse number="30">आणि त्याच क्षणाला त्यांना दिसू लागले. येशूंनी त्यांना सक्त ताकीद दिली, “याविषयी कोणालाही काहीही सांगू नका,”</verse>
				<verse number="31">परंतु याउलट त्यांनी येशूंची किर्ती त्या सर्व भागात पसरविली.</verse>
				<verse number="32">ते बाहेर जात असताना, एका भूतग्रस्त मनुष्याला, जो मुका होता, त्याला येशूंकडे आणण्यात आले.</verse>
				<verse number="33">येशूंनी त्या भुताला त्याच्यामधून हाकलून लावले, तेव्हा त्या मुक्या माणसाला बोलता येऊ लागले. ते पाहून गर्दीतील लोक आश्चर्यचकित होऊन म्हणाले, “असला अद्भुत प्रकार इस्राएलात आम्ही कधीच पाहिला नव्हता.”</verse>
				<verse number="34">परंतु परूशी लोक म्हणाले, “भुतांचा राजा सैतान याच्या साहाय्याने तो भुते घालवितो.”</verse>
				<verse number="35">येशूंनी त्या भागातील सर्व शहरांत व खेड्यापाड्यांत प्रवास करून, परमेश्वराच्या राज्याच्या शुभवार्तेची घोषणा करत व प्रत्येक प्रकारचा रोग आणि प्रत्येक प्रकारचा विकार बरा करीत सभागृहामध्ये शिक्षण देत फिरले.</verse>
				<verse number="36">त्यांनी समूहाला पाहिले तेव्हा त्यांना त्यांचा कळवळा आला, कारण ते मेंढपाळ नसलेल्या मेंढरांसारखे होते.</verse>
			</chapter>
			<chapter number="10">
				<verse number="1">येशूंनी आपल्या बारा शिष्यांना जवळ बोलावले आणि त्यांना अशुद्ध आत्म्यांना घालवून देण्याचा अधिकार दिला आणि प्रत्येक रोग व आजार बरे करण्याचा अधिकार दिला.</verse>
				<verse number="2">त्यांच्या बारा शिष्यांची नावे ही: शिमोन ज्याला पेत्र असेही म्हणतात आणि त्याचा भाऊ आंद्रिया, जब्दीचा पुत्र याकोब, त्याचा भाऊ योहान,</verse>
				<verse number="3">फिलिप्प आणि बर्थलमय; थोमा आणि मत्तय जकातदार; अल्फीचा पुत्र याकोब आणि तद्दय,</verse>
				<verse number="4">शिमोन कनानी आणि यहूदा इस्कर्योत ज्याने येशूंना विश्वासघाताने धरून दिले.</verse>
				<verse number="5">येशूंनी बारा जणांना सूचना देऊन पाठविले: “गैरयहूदी लोकांकडे जाऊ नका किंवा शोमरोन्यांच्या कोणत्याही शहरात प्रवेश करू नका</verse>
				<verse number="6">इस्राएलांच्या हरवलेल्या मेंढराकडे जा.</verse>
				<verse number="7">जात असताना, ‘स्वर्गाचे राज्य जवळ आले आहे’ अशी त्यांना घोषणा करा.</verse>
				<verse number="8">आजार्‍यांना बरे करा, मृतांना जिवंत करा, कुष्ठरोग्यांना शुद्ध करा, भूतग्रस्तांतून भुते काढून टाका. तुम्हाला मुक्तहस्ताने मिळाले आहे, तुम्हीही मुक्तहस्ते द्या.</verse>
				<verse number="9">“प्रवासाला जाताना कमरपट्ट्यात सोने, चांदी किंवा तांबे असे काहीही घेऊ नका.</verse>
				<verse number="10">तुमच्या प्रवासासाठी थैली किंवा अधिक अंगरखा किंवा पायतण किंवा काठी घेऊ नका; कारण कामकरी त्याच्या वेतनास पात्र आहे.</verse>
				<verse number="11">ज्या एखाद्या शहरात किंवा खेड्यात तुम्ही जाल, त्यावेळी एखाद्या योग्य मनुष्याचा शोध करा आणि निघेपर्यंत त्याच्याच घरी राहा.</verse>
				<verse number="12">एखाद्या घरात प्रवेश करताना शुभेच्छा द्या.</verse>
				<verse number="13">ते घर योग्य असेल, तर तुमच्या आशीर्वादाप्रमाणे तिथे शांती नांदेल. पण याउलट परिस्थिती असली तर तुमचा आशीर्वाद तुम्हाकडे परत येईल.</verse>
				<verse number="14">जर कोणी तुमचे स्वागत केले नाही किंवा तुमचे ऐकण्यास तयार झाले नाही, तर त्या घरातून किंवा शहरातून बाहेर पडतांना त्या ठिकाणची धूळ तेथेच झटकून टाका.</verse>
				<verse number="15">मी तुम्हाला निश्चित सांगतो की, खरोखर न्यायाचा दिवस सदोम व गमोराला त्या नगरापेक्षा अधिक सुसह्य असेल.</verse>
				<verse number="16">“मेंढरांनी लांडग्यांमध्ये जावे त्याप्रमाणे मी तुम्हाला पाठवीत आहे म्हणून तुम्ही सर्पासारखे चतुर आणि कबुतरांसारखे भोळे असा.</verse>
				<verse number="17">तुम्ही सावध असले पाहिजेत. तुम्हाला न्यायालयाकडे सोपविले जाईल आणि सभागृहामध्ये तुम्हाला फटके मारण्यात येईल.</verse>
				<verse number="18">तुम्हाला माझ्या नावासाठी त्यांना व गैरयहूदीयांना साक्ष व्हावी म्हणून अधिकारी व राजांसमोर आणले जाईल.</verse>
				<verse number="19">तुम्हाला अटक करून नेल्यावर न्यायालयासमोर काय बोलावे व कसे बोलावे याची चिंता करू नका. त्यावेळी तुम्हाला काय बोलावे ते सुचवले जाईल.</verse>
				<verse number="20">कारण तुम्ही बोलणार नाही पण तुमच्या पित्याचा आत्मा तुमच्याद्वारे बोलेल.</verse>
				<verse number="21">“भाऊ भावाला, पिता आपल्या पोटच्या लेकरांना ठार मारण्याकरिता विश्वासघाताने धरून देतील. लेकरेही आपल्या आईवडिलांविरुद्ध बंड करतील आणि त्यांचा वध घडवून आणतील.</verse>
				<verse number="22">माझ्यामुळे सर्वजण तुमचा द्वेष करतील. परंतु जो शेवटपर्यंत स्थिर राहतील, त्यांचे मात्र तारण होईल.</verse>
				<verse number="23">तुमचा एका शहरात छळ होऊ लागला की दुसर्‍या शहरात पळून जा. कारण मी तुम्हाला खचित सांगतो मनुष्याचा पुत्र येण्याअगोदर इस्राएलाच्या नगरांमधून तुमचे फिरणे संपणारच नाही.</verse>
				<verse number="24">“शिष्य गुरूपेक्षा श्रेष्ठ नाही किंवा दास आपल्या धन्यापेक्षा श्रेष्ठ नाही.</verse>
				<verse number="25">शिष्याने आपल्या गुरू सारखे असणे आणि दासाने आपल्या धन्यासारखे असणे पुरे आहे. जर घर प्रमुखाला बालजबूल म्हटले, तर घरच्या सभासदांना कितीतरी अधिक म्हणतील!</verse>
				<verse number="26">“तुम्ही त्यांना भिऊ नका, जे प्रकट होणार नाही असे काही झाकलेले नाही उघडकीस येणार नाही असे काही गुप्त नाही.</verse>
				<verse number="27">आता मी तुम्हाला अंधारात सांगत आहे ते दिवसाच्या प्रकाशात सांगा; जे मी तुमच्या कानात सांगत आहे ते घराच्या धाब्यावरून जाहीर करा.</verse>
				<verse number="28">जे तुमच्या शरीराचा वध करू शकतात परंतु आत्म्याचा नाश करू शकत नाहीत, अशांना भिऊ नका. तर तुमचा आत्मा आणि शरीर या दोहोंचा नरकामध्ये जे नाश करू शकतात त्या परमेश्वराचे मात्र भय धरा.</verse>
				<verse number="29">एका पैशात दोन चिमण्या विकत मिळतात, तरी त्यापैकी एकही चिमणी तुमच्या पित्याच्या इच्छेविना जमिनीवर पडत नाही.</verse>
				<verse number="30">आणि तुमच्या डोक्याचे सर्व केसही मोजलेले आहेत.</verse>
				<verse number="31">म्हणून भीती बाळगू नका, कारण तुम्ही पुष्कळ चिमण्यांपेक्षा अधिक मोलवान आहात.</verse>
				<verse number="32">“जो कोणी मला जाहीरपणे स्वीकारेल, तर मीही त्याचा माझ्या स्वर्गीय पित्यासमोर जाहीरपणे स्वीकार करीन.</verse>
				<verse number="33">तरी जे मला येथे लोकांसमोर नाकारतात, तर मीही त्यांना माझ्या स्वर्गीय पित्यासमोर जाहीरपणे नाकारीन.</verse>
				<verse number="34">“मी पृथ्वीवर शांती देण्यासाठी आलो आहे अशी कल्पना करू नका. शांती देण्यासाठी नाही, तर तलवार चालवण्यास आलो आहे.</verse>
				<verse number="35">“ ‘पुत्राला आपल्या पित्याविरुद्ध, मुलीला आपल्या आईविरुद्ध, आणि सूनेला तिच्या सासूविरुद्ध करण्यासाठी मी आलो आहे.</verse>
				<verse number="36">एखाद्या मनुष्याच्या स्वतःच्या घरातीलच लोक त्याचे शत्रू होतील.’</verse>
				<verse number="37">“जो कोणी माझ्यापेक्षा आपल्या आईवडिलांवर अधिक प्रेम करीत असेल, तर तो मला पात्र नाही; जो कोणी माझ्यापेक्षा आपल्या पुत्र व कन्यांवर अधिक प्रेम करीत असेल तर ते मला पात्र नाही.</verse>
				<verse number="38">जो कोणी आपला क्रूसखांब उचलून घेऊन माझ्यामागे येत नाही तो मला पात्र नाही.</verse>
				<verse number="39">जो आपल्या जीवाला जपतो, तो आपला जीव गमावील आणि जो माझ्याकरिता आपला जीव गमावतो, तो आपला जीव सुरक्षित राखील.</verse>
				<verse number="40">“जे तुमचे स्वागत करतात, ते माझे स्वागत करतात आणि जे माझे स्वागत करतात, ते ज्यांनी मला पाठविले त्यांचे स्वागत करतात.</verse>
				<verse number="41">जो संदेष्ट्यांचा संदेष्टा म्हणून स्वीकार करतो, त्याला संदेष्ट्यांचे प्रतिफळ मिळेल; जो कोणी नीतिमान मनुष्याचा स्वीकार नीतिमान आहे म्हणून करतो, त्याला नीतिमान मनुष्याचे प्रतिफळ मिळेल.</verse>
				<verse number="42">मी तुम्हाला निश्चित सांगतो की, जर कोणी या लहानातील एकाला जो माझा शिष्य आहे त्याला पेलाभर थंड पाणी प्यावयास दिले, तर तो आपल्या पारितोषिकाला मुकणार नाही.”</verse>
			</chapter>
			<chapter number="11">
				<verse number="1">येशूंनी आपल्या बारा शिष्यांना या सूचना देण्याचे संपविल्यावर, तेथून ते गालील शहरात, उपदेश करण्यास व शिक्षण देण्यास गेले.</verse>
				<verse number="2">जेव्हा बाप्तिस्मा करणारा योहान तुरुंगात होता, ख्रिस्त करीत असलेल्या कामाविषयी त्याने ऐकले, आपल्या शिष्यांना पाठविले</verse>
				<verse number="3">हे विचारावयास की, “जे यावयाचे ख्रिस्त ते आपण आहात की आम्ही दुसर्‍या कोणाची वाट पाहावी?”</verse>
				<verse number="4">येशूंनी उत्तर दिले, “तुम्ही जे ऐकता व पाहता ते योहानाला जाऊन सांगा,</verse>
				<verse number="5">आंधळ्यांना दृष्टी मिळते, लंगडे चालतात, कुष्ठरोगी शुद्ध होतात, बहिर्‍यांना ऐकू येते, मेलेले पुन्हा जिवंत होतात आणि गरीब लोकांना शुभवार्ता सांगितली जाते.</verse>
				<verse number="6">जो कोणी माझ्यासंबंधाने अडखळत नाही तो धन्य होय.”</verse>
				<verse number="7">योहानाचे शिष्य निघून गेल्यावर येशू जमावाशी योहानाविषयी बोलू लागले. ते म्हणाले, “तुम्ही ओसाड अरण्यात काय पाहण्यासाठी गेला? वार्‍याच्या झोताने हलणार्‍या लव्हाळ्याला काय? जर नाही,</verse>
				<verse number="8">तर मग काय पाहावयाला तुम्ही गेला होता? किमती पोशाख घातलेला एखादा पुरुष काय? नाही, भारी पोशाख घालणारे राजाच्या राजवाडयातच आहेत.</verse>
				<verse number="9">तर मग तुम्ही काय पाहावयास गेला होता? संदेष्टा? होय, मी तुम्हाला सांगतो, संदेष्ट्यापेक्षाही अधिक.”</verse>
				<verse number="10">हा तोच आहे ज्याच्याविषयी हे लिहिले आहे: “ ‘मी आपला संदेशवाहक तुझ्यापुढे पाठवीन आणि तो तुझा मार्ग तुझ्यापुढे सिद्ध करील.’</verse>
				<verse number="11">मी तुम्हाला निश्चित सांगतो, स्त्रियांपासून जन्मलेल्या व्यक्तिंमध्ये योहानापेक्षा कोणीही श्रेष्ठ नाही. तरीपण स्वर्गाच्या राज्यामध्ये जो कनिष्ठ आहे, तो त्याच्यापेक्षाही श्रेष्ठ आहे.</verse>
				<verse number="12">योहानाच्या काळापासून आतापर्यंत स्वर्गाचे राज्य मोठ्या शक्तीने पसरत आहे. आणि आवेशी लोक याचे अधिकार प्राप्त करीत आहेत.</verse>
				<verse number="13">कारण सर्व संदेष्ट्यांनी आणि नियमशास्त्रांनी योहानापर्यंत भविष्यकथन केलेले आहे.</verse>
				<verse number="14">आणि ते मान्य करण्याची तुमची तयारी असेल तर ऐका: येणारा एलीया तो हाच आहे.</verse>
				<verse number="15">ज्यांना कान आहेत, त्यांनी ऐकावे.</verse>
				<verse number="16">“या पिढीच्या लोकांना मी कोणाची उपमा देऊ? बाजारात बसून इतरांना हाक मारणार्‍या लहान मुलांसारखी ही पिढी आहे:</verse>
				<verse number="17">“ ‘आम्ही तुमच्यासाठी बासरी वाजविली तरी तुम्ही नाचला नाही; आम्ही शोकगीताचे स्वर वाजविले, तरी तुम्ही रडला नाही.’</verse>
				<verse number="18">कारण योहान काहीही न खाता किंवा पिता आला होता आणि ते म्हणतात, ‘तो दुरात्म्याने ग्रस्त आहे.’</verse>
				<verse number="19">मनुष्याचा पुत्र खातपीत आला आणि ते म्हणतात, ‘पाहा, हा खादाड आणि मद्यपी मनुष्य! जकातदार आणि पापी लोक यांचा मित्र!’ परंतु ज्ञान आपल्या कृत्याने खरे असे सिद्ध झाले आहे.”</verse>
				<verse number="20">मग ज्या नगरांमध्ये सर्वात अधिक चमत्कार केले होते आणि तरीही त्यांनी पश्चात्ताप केला नाही, त्यांच्यावर येशूंनी टीका करण्यास सुरुवात केली.</verse>
				<verse number="21">“खोराजिना, तुला धिक्कार असो! बेथसैदा, तुला धिक्कार असो! कारण जे चमत्कार तुमच्यामध्ये केले ते सोर आणि सीदोनात केले असते, तर त्यांनी गोणपाट नेसून आणि डोक्यात राख घालून केव्हाच पश्चात्ताप केला असता.</verse>
				<verse number="22">पण मी तुम्हाला सांगतो की, न्यायाच्या दिवशी सोर आणि सीदोन यांना मिळणारी शिक्षा, तुम्हाला मिळणार्‍या शिक्षेपेक्षा अधिक सुसह्य असेल.</verse>
				<verse number="23">हे कफर्णहूमा, तू, स्वर्गात घेतला जाशील काय? नाही, पण तू नरकात खोलवर जाशील, कारण जी अद्भुत कृत्ये मी तुझ्यात केली ती सदोममध्ये केली असती तर सदोम आजपर्यंत अस्तित्वात असते.</verse>
				<verse number="24">परंतु मी तुला सांगतो की न्यायाचा दिवस तुझ्यापेक्षा सदोमाला अधिक सुसह्य असेल.”</verse>
				<verse number="25">त्यावेळी येशूंनी ही प्रार्थना केली, “हे पित्या, स्वर्गाच्या आणि पृथ्वीच्या प्रभू, स्वतःस ज्ञानी आणि सुज्ञ समजणार्‍या लोकांपासून या गोष्टी गुप्त ठेऊन, त्या तू लहान बालकांना प्रगट केल्यास म्हणून मी तुमचे आभार मानतो.</verse>
				<verse number="26">कारण हे पित्या, असे करणेच तुम्हाला उचित वाटले.</verse>
				<verse number="27">“माझ्या पित्याने माझ्याकडे सर्वकाही सोपविले आहे. पुत्राला पित्याशिवाय कोणी ओळखत नाही आणि पिता कोण आहे, हे पुत्रावाचून व पुत्राने ज्या कोणाला त्यांची ओळख करून देण्यासाठी निवडले असेल, त्या वाचून कोणीही पित्याला ओळखत नाही.</verse>
				<verse number="28">“जे तुम्ही थकलेले आणि भाराक्रांत आहात, ते तुम्ही सर्वजण माझ्याकडे या, मी तुम्हाला विश्रांती देईन.</verse>
				<verse number="29">माझे जू आपणावर घ्या आणि माझ्याकडून शिका; कारण मी सौम्य व लीन मनाचा आहे आणि तुमच्या आत्म्याला विसावा मिळेल.</verse>
				<verse number="30">कारण माझे जू हलके व माझे ओझे सहज पेलवणारे आहे.”</verse>
			</chapter>
			<chapter number="12">
				<verse number="1">शब्बाथाच्या दिवशी येशू धान्याच्या शेतामधून गेले. त्यांच्या शिष्यांना भूक लागली होती म्हणून ते कणसे तोडून खाऊ लागले.</verse>
				<verse number="2">जेव्हा परूश्यांनी हे पाहिले, ते त्यांना म्हणाले, “पाहा! तुमचे शिष्य शब्बाथ दिवशी जे नियमशास्त्राविरुद्ध आहे ते करतात.”</verse>
				<verse number="3">येशूंनी उत्तर दिले, “तुम्ही वाचले नाही काय, दावीद राजा आणि त्याच्या सोबत्यांना भूक लागली होती, तेव्हा त्याने काय केले?</verse>
				<verse number="4">तो परमेश्वराच्या मंदिरात गेला, त्याने आणि त्याच्या सोबत्यांनी समर्पित भाकरी खाल्या, अशा गोष्टी त्यांनी करणे हे नियमानुसार योग्य नव्हते, परंतु फक्त याजकांसाठीच त्या योग्य होत्या.</verse>
				<verse number="5">मंदिरात सेवा करीत असलेले याजक शब्बाथ दिवशी काम करून शब्बाथ विटाळवितात तरी ते निर्दोष असतात, हे तुम्ही नियमशास्त्रात वाचले नाही काय?</verse>
				<verse number="6">मी तुम्हाला सांगतो की, मंदिरापेक्षा श्रेष्ठ असलेला एकजण येथे आहे.</verse>
				<verse number="7">‘मला तुमची अर्पणे नकोत पण दया मला हवी आहे.’ या शास्त्रवचनाचा अर्थ तुम्हाला समजला असता तर जे दोषी नाहीत त्यांच्यावर आरोप लावला नसता.</verse>
				<verse number="8">कारण मानवपुत्र हा शब्बाथाचाही प्रभू आहे.”</verse>
				<verse number="9">नंतर ते तेथून निघाले आणि सभागृहामध्ये गेले</verse>
				<verse number="10">तेथे हात वाळून गेलेला एक मनुष्य उपस्थित होता. येशूंवर आरोप सिद्ध व्हावे म्हणून त्यांनी विचारले, “शब्बाथ दिवशी बरे करणे कायदेशीर आहे काय?”</verse>
				<verse number="11">येशूंनी त्यांना उत्तर दिले, “समजा, तुमच्याजवळ एकच मेंढरू आहे आणि शब्बाथ दिवशी ते विहिरीत पडले, तर तुम्ही त्याला धरून वर काढणार नाही काय?</verse>
				<verse number="12">मग मेंढरापेक्षा मनुष्य कितीतरी पटीने अधिक मोलवान आहे! म्हणून शब्बाथ दिवशी चांगले करणे नियमानुसार आहे.”</verse>
				<verse number="13">मग ते त्या मनुष्याला म्हणाले, “तुझा हात लांब कर.” त्याने हात लांब केला आणि तो पहिल्यासारखा अगदी इतरांसारखा चांगला झाला.</verse>
				<verse number="14">परंतु परूश्यांनी जाऊन येशूंना जिवे कसे मारता येईल याची योजना आखली.</verse>
				<verse number="15">परंतु त्यांचा कट येशूंनी जाणला, व ते मंदिरातून निघून गेले. त्यांच्यामागे एक मोठा जनसमुदाय निघाला, आणि येशूंनी सर्व आजार्‍यांना बरे केले.</verse>
				<verse number="16">त्यांच्याबद्दल इतरांना सांगू नका अशी त्यांनी लोकांना सूचनाही दिली.</verse>
				<verse number="17">या घटनेद्वारे यशया संदेष्ट्याने येशूंविषयी केलेली भविष्यवाणी पूर्ण झाली ती अशी:</verse>
				<verse number="18">“पाहा, हा माझा सेवक, ज्याला मी निवडलेले आहे, जो माझा प्रिय, ज्याच्याविषयी मी संतुष्ट आहे; माझा आत्मा मी त्याच्या ठायी ठेवीन. राष्ट्रांना तो न्याय प्रकट करील.</verse>
				<verse number="19">तो भांडणार नाही किंवा उंचस्वराने बोलणार नाही. रस्त्यांमध्ये त्याचा आवाज ऐकू येणार नाही.</verse>
				<verse number="20">विजयाने न्याय आणेपर्यंत दबलेला बोरु तो मोडणार नाही, आणि मिणमिणती वात मालवणार नाही.</verse>
				<verse number="21">त्याच्या नावामध्ये सर्व राष्ट्रे आपल्या आशा एकवटतील.”</verse>
				<verse number="22">नंतर त्यांनी एका भूतग्रस्त मनुष्याला येशूंकडे आणले, जो आंधळा व मुका होता आणि येशूंनी त्याला बरे केले. व त्याला बोलता व पाहता येऊ लागले.</verse>
				<verse number="23">तेव्हा सर्व लोक आश्चर्यचकित होऊन म्हणाले, “हाच दावीदाचा पुत्र असेल काय?”</verse>
				<verse number="24">परंतु हे ऐकल्यावर परूशी लोक म्हणाले, “हा मनुष्य केवळ बालजबूल, जो भुतांचा राजा सैतान याच्या साहाय्याने भुते घालवितो.”</verse>
				<verse number="25">त्यांचे विचार येशूंना माहीत होते आणि ते त्यांना म्हणाले, “प्रत्येक फूट पडलेल्या राज्याचा नाश होतो किंवा एखाद्या शहरातील किंवा घरातील लोकांत आपसात फूट पडली, तर ते शहर किंवा ते घर टिकू शकत नाही.</verse>
				<verse number="26">जर सैतानच सैतानाला घालवू लागला आणि त्याच्यात फूट पडली, तर त्याचे राज्य कसे टिकेल?</verse>
				<verse number="27">आणि जर मी बालजबूलाच्या साहाय्याने भुते काढतो, तर तुमचे लोक कोणाच्या साहाय्याने काढतात? तर मग, ते तुमचे न्यायाधीश असतील.</verse>
				<verse number="28">पण मी परमेश्वराच्या आत्म्याने भुते काढतो, तर परमेश्वराचे राज्य तुमच्यावर आले आहे.</verse>
				<verse number="29">“किंवा मग, बळकट माणसाच्या घरात प्रवेश करून त्याला अगोदर बांधल्याशिवाय त्याची मालमत्ता लुटून नेणे कसे शक्य होईल? त्याला बांधल्यावरच त्याचे घर लुटता येईल.</verse>
				<verse number="30">“जो माझ्याबरोबर नाही तो माझ्याविरुद्ध आहे आणि जो माझ्याबरोबर गोळा करीत नाही तो विखरतो.</verse>
				<verse number="31">आणि म्हणून मी तुम्हाला सांगतो की, प्रत्येक प्रकारचे पाप किंवा निंदा यांची क्षमा होऊ शकेल, परंतु पवित्र आत्म्याविरुद्ध केलेल्या निंदेची क्षमा होणार नाही.</verse>
				<verse number="32">जो कोणी मानवपुत्राच्या विरुद्ध बोलेल त्याला क्षमा होईल, परंतु जो कोणी पवित्र आत्म्याविरुद्ध दुर्भाषण करेल त्याला या युगात आणि येणार्‍या युगात कधीही क्षमा होणार नाही.</verse>
				<verse number="33">“एखादे झाड त्याच्या फळांवरून तुम्हाला ओळखता येते. चांगल्या जातीचे झाड वाईट फळ देत नाही किंवा वाईट जातीचे झाड चांगले फळ देत नाही.</verse>
				<verse number="34">अहो सापांच्या पिलांनो! तुमच्यासारख्या दुष्टांना चांगले आणि यथायोग्य कसे बोलता येईल? कारण अंतःकरणात जे भरलेले आहे तेच मुखातून बाहेर पडते.</verse>
				<verse number="35">चांगला मनुष्य आपल्या चांगल्या अंतःकरणातून चांगल्याच गोष्टी बाहेर काढतो, तर दुष्ट अंतःकरणाचा माणूस वाईटाने भरलेल्या साठ्यातून वाईटच बाहेर काढतो.</verse>
				<verse number="36">मी तुम्हाला सांगतो की न्यायाच्या दिवशी प्रत्येकाला त्याच्या प्रत्येक निरर्थक शब्दाबद्दल जाब द्यावा लागणार आहे.</verse>
				<verse number="37">कारण तुमच्या शब्दांवरुनच तुम्ही निर्दोष ठराल किंवा तुमच्या शब्दांवरुनच तुम्ही दोषी ठराल.”</verse>
				<verse number="38">मग परूशी व नियमशास्त्र शिक्षक यांच्यापैकी काही येशूंना म्हणाले, “गुरुजी, आम्हाला तुमच्याकडून एक चिन्ह पाहायचे आहे.”</verse>
				<verse number="39">येशू त्यांना म्हणाले, “दुष्ट आणि व्यभिचारी पिढी चिन्ह मागते! परंतु योना संदेष्ट्याच्या चिन्हाखेरीज दुसरे कोणतेही चिन्ह दिले जाणार नाही.”</verse>
				<verse number="40">कारण ज्याप्रमाणे योना मोठ्या माशाच्या पोटात तीन दिवस व तीन रात्री राहिला, त्याचप्रमाणे मानवपुत्र, भूमीच्या पोटात तीन दिवस आणि तीन रात्री राहील.</verse>
				<verse number="41">न्यायाच्या दिवशी निनवेचे लोक उठून या पिढीला दोषी ठरवतील, कारण योनाचा उपदेश ऐकून त्यांनी पश्चात्ताप केला आणि योनापेक्षाही श्रेष्ठ असा एकजण येथे आहे.</verse>
				<verse number="42">न्यायाच्या दिवशी शबाची राणीही या राष्ट्रांविरुद्ध उठेल आणि त्याला दोषी ठरवेल. कारण शलमोनाची ज्ञानवचने ऐकण्यासाठी ती दूर देशाहून आली आणि आता तर शलमोनापेक्षाही थोर असलेला एकजण येथे आहे.</verse>
				<verse number="43">“एखाद्या मनुष्यातून दुरात्मा निघाला, म्हणजे तो रुक्ष प्रदेशात विश्रांती घेण्यासाठी जागा शोधीत फिरतो, पण ती त्याला सापडत नाही,</verse>
				<verse number="44">मग तो म्हणतो, ‘जे घर मी सोडले, तेथे परत जाईन.’ तो परत आला म्हणजे त्याला ते घर झाडून पुसून स्वच्छ व व्यवस्थित केलेले आढळते.</verse>
				<verse number="45">त्यावेळी आपल्यापेक्षाही दुष्ट असलेले आणखी सात दुरात्मे आपल्याबरोबर घेऊन येतो व ते त्या मनुष्यामध्ये शिरतात आणि तेथे राहतात, आणि मग त्या मनुष्याची अवस्था पहिल्यापेक्षा वाईट होते तसेच या दुष्ट पिढीचे होईल.”</verse>
				<verse number="46">येशू समूहाशी बोलत असताना त्यांची आई आणि भाऊ त्यांच्याशी बोलण्यासाठी बाहेर उभे राहिले होते.</verse>
				<verse number="47">कोणी त्यांना सांगितले, “तुमची आई आणि तुमचे भाऊ बाहेर उभे आहेत व आपल्याशी बोलू इच्छित आहेत.”</verse>
				<verse number="48">त्यांनी त्याला उत्तर दिले, “कोण माझी आई आणि कोण माझे भाऊ?”</verse>
				<verse number="49">मग आपल्या शिष्यांकडे बोट दाखवीत ते म्हणाले, “हे माझी आई आणि माझे भाऊ आहेत.</verse>
				<verse number="50">ते पुढे म्हणाले, जो कोणी माझ्या स्वर्गीय पित्याच्या इच्छेप्रमाणे करतो, तोच माझा भाऊ, तीच माझी बहीण आणि माझी आई आहे.”</verse>
			</chapter>
			<chapter number="13">
				<verse number="1">त्याच दिवशी येशू घरातून बाहेर पडले आणि सरोवराच्या किनार्‍यावर बसले.</verse>
				<verse number="2">तेव्हा लोकांनी त्यांच्याभोवती इतकी मोठी गर्दी केली, म्हणून ते एका होडीत बसून किनार्‍यावर उभे असलेल्या लोकांना शिकवू लागले.</verse>
				<verse number="3">अनेक गोष्टी त्यांना दाखल्याद्वारे शिकवीत ते म्हणाले, “एक शेतकरी बी पेरण्याकरीता निघाला</verse>
				<verse number="4">तो बी पेरीत असताना, काही बी वाटेवर पडले, ते पक्ष्यांनी खाऊन टाकले.</verse>
				<verse number="5">काही बी खडकाळ जमिनीवर पडले, तेथे पुरेशी माती नव्हती व माती खोल नसल्यामुळे ते झटकन उगवले.</verse>
				<verse number="6">परंतु सूर्य उगवल्यावर, ती रोपे करपून गेली आणि मूळ नसल्यामुळे वाळून गेली.</verse>
				<verse number="7">काही बी काटेरी झुडूपांमध्ये पडले, ते उगवले खरे पण काटेरी झुडूपांनी त्याची वाढ खुंटवली.</verse>
				<verse number="8">परंतु काही बी सुपीक जमिनीत पडले आणि जेवढे पेरले होते त्या काही ठिकाणी शंभरपट, साठपट किंवा तीसपट पीक आले.</verse>
				<verse number="9">ज्याला ऐकावयास कान आहेत त्यांनी ऐकावे.”</verse>
				<verse number="10">आणि त्यांचे शिष्य त्यांच्याकडे आले व त्यांना विचारले, “लोकांशी तुम्ही दाखल्यांनी का बोलता?”</verse>
				<verse number="11">यावर येशूंनी खुलासा केला, “स्वर्गाच्या राज्याची रहस्ये जाणून घेण्याचे ज्ञान तुम्हाला दिले आहे, परंतु त्यांना ते दिलेले नाही.</verse>
				<verse number="12">कारण ज्यांच्याजवळ आहे त्यांना अधिक दिले जाईल, म्हणजे त्यांना विपुल असेल. ज्यांच्याजवळ नाही, त्यांच्याजवळ जे असेल ते देखील त्यांच्यापासून काढून घेतले जाईल.”</verse>
				<verse number="13">म्हणूनच मी त्यांच्याशी दाखल्यांनी बोलतो: “ते पाहत असले तरी पाहत नाही, कानांनी ऐकत असले, तरी ते ऐकत नाहीत व समजत नाहीत.</verse>
				<verse number="14">या लोकांमध्ये यशया संदेष्ट्याची भविष्यवाणी पूर्ण झाली ती ही: “ ‘तुम्ही सतत ऐकत असणार पण कधीही समजणार नाही; तुम्ही सतत पाहत असणार पण तुम्हाला त्याचे आकलन होणार नाही.</verse>
				<verse number="15">कारण या लोकांची हृदये कठीण झाली आहेत, ते त्यांच्या कानाने क्वचितच ऐकतात, आणि त्यांनी डोळे मिटून घेतले आहेत; कदाचित ते त्यांच्या डोळ्यांनी पाहतील, त्यांच्या कानांनी ऐकतील, हृदयापासून समजून घेतील आणि वळतील, म्हणजे मी त्यांना बरे करीन.’</verse>
				<verse number="16">परंतु तुमचे डोळे धन्य आहेत, कारण ते पाहतात; तुमचे कान धन्य आहेत कारण ते ऐकतात.</verse>
				<verse number="17">कारण मी तुम्हाला निश्चित सांगतो, तुम्ही जे पाहिले आणि ऐकले, ते पाहण्याची आणि ऐकण्याची अनेक संदेष्ट्यांनी आणि नीतिमान लोकांनी उत्कंठा बाळगली होती.</verse>
				<verse number="18">“तर पेरणी करणार्‍याच्या दाखल्याचा अर्थ काय आहे ते ऐका:</verse>
				<verse number="19">वाटेवर पडलेले बी अशा हृदयाच्या लोकांचे प्रतीक आहे की, ते परमेश्वराच्या राज्याची शुभवार्ता ऐकतात पण त्यातले त्यांना काहीही समजत नाही. मग सैतान येतो आणि त्यांच्या हृदयात पेरलेले वचन हिरावून नेतो.</verse>
				<verse number="20">खडकाळ जमिनीत पडलेले बी त्यांच्याप्रमाणे आहेत जे वचन ऐकतात आणि तत्काळ आनंदाने स्वीकारतात.</verse>
				<verse number="21">परंतु वचनामुळे संकटे आली किंवा छळ होऊ लागला की ते लगेच मागे जातात. त्यांना मूळ नसल्यामुळे, ते लवकर नाहीसे होतात.</verse>
				<verse number="22">काटेरी झाडांमध्ये पेरलेले बी, जे वचन ऐकतात; परंतु संसाराची चिंता, पैशांची लालसा त्यांना भुरळ पाडते त्यामुळे परमेश्वराच्या वचनाची वाढ खुंटते व फळ देत नाही, त्यांच्याप्रमाणे आहे.</verse>
				<verse number="23">परंतु चांगल्या जमिनीत पडलेले बी असा व्यक्ती आहे की जो परमेश्वराचे वचन ऐकतो आणि समजतो आणि मग, जे पेरले होते त्यापेक्षा शंभरपट पीक, साठपट किंवा तीसपट पीक देतो.”</verse>
				<verse number="24">येशूंनी त्यांना दुसरा दाखला सांगितला: “स्वर्गाचे राज्य, आपल्या शेतामध्ये उत्तम प्रतीचे बी पेरणार्‍या एका मनुष्यासारखे आहे.</verse>
				<verse number="25">पण रात्री सर्व झोपलेले असताना त्याचा शत्रू आला. आणि गव्हामध्ये रानगवताचे बी पेरले, आणि निघून गेला.</verse>
				<verse number="26">पीक वाढू लागले, आणि दाणे आले तसे त्याच्याबरोबर रानगवतही दिसू लागले.</verse>
				<verse number="27">“तेव्हा शेतातील मजूर मालकाकडे आले आणि म्हणाले, ‘महाराज, शेतात तुम्ही उत्तम प्रतीचे बी पेरले होते की नाही? तर मग रानगवत कोठून आले?’</verse>
				<verse number="28">“तेव्हा मालकाने म्हटले, ‘हे शत्रूने केले आहे.’ “मजुरांनी त्याला विचारले, आम्ही ते उपटून टाकावे काय?</verse>
				<verse number="29">“ ‘नाही,’ मालक म्हणाला, ‘तुम्ही रानगवत उपटून काढीत असताना त्याच्याबरोबर कदाचित गहूही उपटाल.</verse>
				<verse number="30">तर हंगामापर्यंत दोघांनाही बरोबरच वाढू द्या. त्यावेळी मी कापणी करणार्‍यांना सांगेन की पहिल्याने रानगवत गोळा करून ते जाळण्यासाठी त्यांच्या पेंढया बांधा, मग गहू गोळा करून माझ्या कोठारात आणा.’ ”</verse>
				<verse number="31">येशूंनी त्यांना आणखी एक दाखला सांगितला: “स्वर्गाचे राज्य मोहरीच्या दाण्यासारखे आहे, जो एका मनुष्याने घेऊन आपल्या शेतात लावला.</verse>
				<verse number="32">तो सर्व दाण्यापैकी सर्वात लहान असला तरी जेव्हा ते वाढते तेव्हा ते बागेतील सर्वात मोठे झाड होते, मग त्याच्या फांद्यांमध्ये आकाशातील पक्षी येऊन विसावा घेतात.”</verse>
				<verse number="33">त्यांनी त्यांना आणखी एक दाखला सांगितला: “स्वर्गाचे राज्य त्या खमिरासारखे आहे, जे एका स्त्रीने ते घेतले आणि तीन माप पिठात एकत्र केले की त्यामुळे सर्व पीठ फुगले.”</verse>
				<verse number="34">ह्या सर्वगोष्टी येशू गर्दीतील लोकांशी दाखल्यांमधून बोलले; आणि ते दाखल्यांवाचून त्यांच्याशी काहीच बोलले नाही.</verse>
				<verse number="35">याप्रमाणे संदेष्ट्यांद्वारे जे भविष्य सांगितले होते ते पूर्ण झाले ते हे: “मी तोंड उघडून दाखल्यांनी त्यांच्याशी बोलेन. जगाच्या उत्पत्तीपासून जी रहस्ये गुप्त आहेत, ती मी त्यांना सांगेन.”</verse>
				<verse number="36">गर्दीला बाहेर सोडून ते घरात गेले, तेव्हा त्यांचे शिष्य त्यांच्याकडे आले आणि म्हणाले, “शेतातील रानगवताच्या दाखल्याचा अर्थ आम्हासाठी स्पष्ट करून सांगा.”</verse>
				<verse number="37">ते म्हणाले, “उत्तम प्रतीचे बी पेरणारा मानवपुत्र आहे.</verse>
				<verse number="38">जग हे शेत आहे आणि चांगले बी हे परमेश्वराच्या राज्याचे लोक आहेत. रानगवत सैतानाच्या लोकांचे प्रतीक आहे.</verse>
				<verse number="39">गव्हामध्ये रानगवताचे बी पेरणारा शत्रू म्हणजे सैतान आहे. हंगाम म्हणजे युगाचा अंत आणि कापणी करणारे म्हणजे देवदूत आहेत.</verse>
				<verse number="40">“जसे रानगवत उपटून अग्नीत जाळण्यात आले, त्याचप्रमाणे युगाच्या शेवटी होईल.</verse>
				<verse number="41">मानवपुत्र त्यांचे देवदूत पाठवीन आणि पाप व दुष्टाई करणार्‍या सर्वांना त्यांच्या राज्यातून बाहेर काढतील.</verse>
				<verse number="42">त्यांना जळत्या भट्टीत टाकण्यात येईल जेथे रडणे आणि दातखाणे चालेल.</verse>
				<verse number="43">मग नीतिमान लोक आपल्या पित्याच्या राज्यात सूर्यासारखे चमकतील. ज्यांना ऐकावयास कान आहेत त्यांनी ऐकावे.</verse>
				<verse number="44">“स्वर्गाचे राज्य शेतात दडवून ठेवलेल्या धनासारखे आहे. एका मनुष्याला ते सापडले, तेव्हा त्याने ते पुन्हा लपविले आणि अतिशय आनंदाने त्याच्याजवळ होते ते सारे विकून ते शेत विकत घेतले.</verse>
				<verse number="45">“पुन्हा, स्वर्गाचे राज्य उत्तम प्रतीच्या मोत्यांच्या शोधात असलेल्या एका व्यापार्‍यासारखे आहे.</verse>
				<verse number="46">त्याला फार मोठ्या किमतीचे एक मोती सापडले तेव्हा त्याने जाऊन आपल्या मालकीचे सर्वकाही विकून ते विकत घेतले.</verse>
				<verse number="47">“आणखी, स्वर्गाचे राज्य मासे धरण्यार्‍या एका जाळयासारखे आहे. ते सरोवरात टाकले आणि जाळ्यात सर्वप्रकारचे मासे लागले.</verse>
				<verse number="48">जाळे भरल्यावर कोळी लोकांनी ते ओढून काठावर आणले. मग खाली बसून त्यांनी चांगले मासे भांड्यात भरले आणि वाईट मासे फेकून दिले.</verse>
				<verse number="49">युगाच्या शेवटीही असेच होईल देवदूत येतील आणि वाईट लोकांना नीतिमान लोकांतून वेगळे करतील.</verse>
				<verse number="50">आणि त्यांना जळत्या भट्टीत टाकण्यात येईल जेथे रडणे आणि दातखाणे चालेल.</verse>
				<verse number="51">“तुम्हाला ह्या सर्वगोष्टी समजल्या काय?” येशूंनी विचारले. “होय,” ते म्हणाले.</verse>
				<verse number="52">मग येशू त्यांना म्हणाले, “म्हणून नियमशास्त्राचा प्रत्येक शिक्षक जो स्वर्गाच्या राज्यात शिष्य झाला आहे, तो त्या घरमालकासारखा आहे जो त्याच्या भांडारातून जुने आणि नवे धन काढतो.”</verse>
				<verse number="53">येशूंनी हे दाखले सांगण्याचे संपविल्यावर ते तेथून निघाले.</verse>
				<verse number="54">स्वतःच्या गावी येऊन, तेथील सभागृहामध्ये असलेल्या लोकांना त्यांनी शिकविण्यास सुरुवात केली आणि ते सर्व आश्चर्यचकित झाले. त्यांनी विचारले, “या मनुष्याला हे ज्ञान व चमत्कार करण्याचे सामर्थ्य कोठून प्राप्त झाले?</verse>
				<verse number="55">हा सुताराचा मुलगा नाही काय? याच्या आईचे नाव मरीया नाही काय, आणि याकोब, योसेफ, शिमोन आणि यहूदा हे त्याचे भाऊ नाहीत काय?</verse>
				<verse number="56">याच्या सर्व बहिणी आपल्यातच नाहीत का? मग या मनुष्याला ह्या सर्वगोष्टी कोठून प्राप्त झाल्या?”</verse>
				<verse number="57">आणि ते त्याच्यावर संतापले. तेव्हा येशू त्यांना म्हणाले, “संदेष्ट्याचा मान होत नाही असे नाही; फक्त आपले गाव आणि आपले घर यांच्यात तो मान्यता पावत नाही.”</verse>
				<verse number="58">आणि त्यांच्या अविश्वासामुळे त्यांनी त्याठिकाणी फार चमत्कार केले नाहीत.</verse>
			</chapter>
			<chapter number="14">
				<verse number="1">त्यावेळी प्रांताधिकारी हेरोद याने येशूंविषयी ऐकले,</verse>
				<verse number="2">तो आपल्या सेवकांना म्हणाला, “हा मेलेल्यातून जिवंत होऊन आलेला बाप्तिस्मा करणारा योहानच आहे! म्हणूनच आश्चर्यकर्म करण्याचे सामर्थ्य त्याच्यामध्ये आहे.”</verse>
				<verse number="3">आता हेरोदाने आपली पत्नी हेरोदिया जी पूर्वी त्याचा भाऊ फिलिप्प याची पत्नी होती हिच्या मागणीनुसार योहानाला बांधून तुरुंगात ठेवले होते.</verse>
				<verse number="4">कारण योहान त्याला म्हणत असे: “तू तिला ठेवावे हे कायद्याने योग्य नाही.”</verse>
				<verse number="5">म्हणून हेरोद त्याचा जीव घेण्‍यास पाहत होता, पण लोकांना तो भीत होता, कारण योहान संदेष्टा आहे असे लोक मानत होते.</verse>
				<verse number="6">हेरोदाच्या वाढदिवशी हेरोदियेच्या कन्येने पाहुण्यांसाठी नृत्य करून हेरोदाला खूप संतुष्ट केले.</verse>
				<verse number="7">त्यामुळे वचन देऊन ती मागेल ते देण्याची त्याने शपथ वाहिली.</verse>
				<verse number="8">तिने आपल्या आईच्या संकेताप्रमाणे म्हटले, “बाप्तिस्मा करणार्‍या योहानाचे शिर एका तबकात मला द्या.”</verse>
				<verse number="9">तेव्हा राजा अस्वस्थ झाला, पण आपल्या शपथेमुळे आणि भोजनाला आलेल्या पाहुण्यांमुळे त्याने मुलीची मागणी अंमलात आणण्यासाठी हुकूम दिला.</verse>
				<verse number="10">आणि योहानाचा तुरुंगात शिरच्छेद करण्यात आला.</verse>
				<verse number="11">आणि त्याचे शिर एका तबकात आणून त्या मुलीला देण्यात आले व तिने ते आपल्या आईला दिले.</verse>
				<verse number="12">योहानाचे शिष्य आले आणि त्यांनी त्याचे शव घेतले आणि पुरले. नंतर जे घडले ते त्यांनी येशूंना सांगितले.</verse>
				<verse number="13">जे घडले ते ऐकल्यानंतर, येशू एका होडीत बसून एकटेच दूर एकांतस्थळी गेले, परंतु हे गर्दीतल्या लोकांनी ऐकले, तेव्हा शहरातील लोक त्यांच्याकडे पायी चालत आले.</verse>
				<verse number="14">जेव्हा येशू होडीतून उतरले आणि त्यांनी मोठा समुदाय पाहिला, तेव्हा त्यांना कळवळा आला व त्यांनी आजार्‍यांना बरे केले.</verse>
				<verse number="15">संध्याकाळ झाल्यावर शिष्य येशूंकडे येऊन म्हणाले, “ही ओसाड जागा आहे शिवाय उशीरही होत आहे. लोकांना आसपासच्या खेड्यात आणि गावात जाऊन काही अन्न विकत घ्यावे म्हणून त्यांना निरोप द्या.”</verse>
				<verse number="16">यावर येशूंनी उत्तर दिले, “त्यांना जाण्याची गरज नाही; तुम्ही त्यांना काहीतरी खावयास द्या.”</verse>
				<verse number="17">त्यांनी उत्तर दिले, “आमच्याजवळ पाच भाकरी आणि दोन मासे आहेत.”</verse>
				<verse number="18">येशू म्हणाले, “ते माझ्याकडे आणा.”</verse>
				<verse number="19">मग येशूंनी लोकांना गवतावर बसण्यास सांगितले. मग येशूंनी त्या पाच भाकरी व दोन मासे घेतले, स्वर्गाकडे पाहून त्यांबद्दल आभार मानले आणि मग त्या भाकरी मोडून शिष्यांजवळ लोकांना वाढण्यासाठी दिले.</verse>
				<verse number="20">ते सर्व खाऊन तृप्त झाले, आणि शिष्यांनी जेवणानंतर उरलेल्या तुकड्यांनी बारा टोपल्या भरून घेतल्या.</verse>
				<verse number="21">जेवणार्‍या पुरुषांची संख्या सुमारे पाच हजार होती. यात स्त्रिया व मुले यांची संख्या धरलेली नाही.</verse>
				<verse number="22">लगेच येशूंनी आपल्या शिष्यांना होडीत बसून पुढे सरोवराच्या पैलतीराला जाण्यास सांगितले, आणि ते स्वतः लोकांना निरोप देण्यासाठी मागे राहिले.</verse>
				<verse number="23">त्यांना निरोप दिल्यावर, येशू प्रार्थना करण्यासाठी डोंगरावर गेले. रात्र झाली तरी तेथे ते एकांती होते.</verse>
				<verse number="24">तेव्हा होडी किनार्‍यापासून बरीच दूर गेली होती आणि वारा त्यांच्याविरुद्ध दिशेने वाहत असल्यामुळे लाटांनी हेलकावे खात होती.</verse>
				<verse number="25">पहाटेच्या सुमारास येशू पाण्यावरून चालत त्यांच्याकडे आले.</verse>
				<verse number="26">शिष्यांनी येशूंना सरोवरावरून चालताना पाहिले, तेव्हा ते फार घाबरले आणि ओरडून म्हणाले, “हे भूत आहे.”</verse>
				<verse number="27">पण येशू त्यांना ताबडतोब म्हणाले, “धीर धरा, मीच आहे. भिऊ नका.”</verse>
				<verse number="28">मग पेत्र म्हणाला, “प्रभुजी, जर आपण असाल, तर पाण्यावरून चालत आपल्याकडे येण्यास मला सांगा.”</verse>
				<verse number="29">ते म्हणाले “ये.” तेव्हा पेत्र होडीतून उतरला आणि पाण्यावरून येशूंकडे चालत जाऊ लागला.</verse>
				<verse number="30">परंतु उंच लाटांकडे त्याचे लक्ष गेले, तेव्हा तो घाबरला आणि लागला, “प्रभुजी, मला वाचवा!” त्याने आरोळी मारली.</verse>
				<verse number="31">तत्क्षणी येशूंनी हात पुढे करून त्याला धरले. येशू म्हणाले, “अल्पविश्वासी तू संशय का धरलास?”</verse>
				<verse number="32">मग ते होडीत चढले आणि वादळ शांत झाले आणि वारा थांबला.</verse>
				<verse number="33">होडीत असलेले दुसरे शिष्य त्यांच्या पाया पडून म्हणाले, “खरोखर तुम्ही परमेश्वराचे पुत्र आहात.”</verse>
				<verse number="34">ते पलीकडे गेल्यावर गनेसरेत येथे उतरले.</verse>
				<verse number="35">तेथील लोकांनी येशूंना ओळखले व आसपासच्या सर्व भागात संदेश पाठविला. लोकांनी सर्व आजारी लोकांना त्यांच्याकडे आणले.</verse>
				<verse number="36">“तुमच्या झग्याच्या काठाला तरी आम्हाला शिवू द्या.” अशी त्यांनी त्यांना विनंती केली आणि जितक्यांनी त्यांना स्पर्श केला तितके सर्व बरे झाले.</verse>
			</chapter>
			<chapter number="15">
				<verse number="1">परूशी आणि यरुशलेमहून आलेले नियमशास्त्राचे काही शिक्षक येशूंकडे येऊन विचारू लागले,</verse>
				<verse number="2">“तुमचे शिष्य आपल्या वाडवडिलांच्या परंपरा का मोडतात? जेवणापूर्वी ते आपले हात धूत नाहीत!”</verse>
				<verse number="3">येशूंनी उत्तर दिले, “तुमच्या प्रथा पाळण्याकरिता तुम्ही परमेश्वराच्या आज्ञा का मोडता?</verse>
				<verse number="4">परमेश्वर म्हणाले, ‘तुझ्या वडिलांचा आणि आईचा मान राख’ आणि ‘जे कोणी आपल्या वडिलांना किंवा आईला शाप देतात तो मरणदंडास पात्र व्हावा.’</verse>
				<verse number="5">परंतु तुम्ही म्हणता, जर कोणी असे घोषित करतो की, आईवडिलांना करत असलेली मदत, ही ‘परमेश्वराला समर्पित’ आहे.</verse>
				<verse number="6">अशाप्रकारे ते त्यांच्या आईवडिलांचा मान ठेवीत नाहीत, पण तुमच्या परंपरा पाळल्या जाव्या म्हणून तुम्ही परमेश्वराचे वचन रद्द करता.</verse>
				<verse number="7">अहो ढोंग्यांनो! यशया संदेष्ट्याने तुमच्या ढोंगीपणाचे अचूक वर्णन केले आहे, तो म्हणतो:</verse>
				<verse number="8">“ ‘हे लोक त्यांच्या ओठांनी माझा सन्मान करतात, पण त्यांची हृदये माझ्यापासून फार दूर आहेत.</verse>
				<verse number="9">माझी उपासना ते व्यर्थपणे करतात; त्यांची शिकवण केवळ मानवी नियम आहेत.’ ”</verse>
				<verse number="10">येशूने गर्दीतील लोकांना आपल्याकडे बोलावून म्हटले, “ऐका आणि समजून घ्या.</verse>
				<verse number="11">मनुष्याच्या मुखात जे जाते ते त्यांना अपवित्र करीत नाही, पण जे त्यांच्या मुखातून बाहेर पडते ते त्यांना अपवित्र करते.”</verse>
				<verse number="12">थोड्या वेळाने त्यांच्या शिष्यांनी त्यांच्याकडे येऊन विचारले, “आपल्या उद्गारांनी परूशी लोकांची मने दुखावली आहेत हे तुम्हाला कळले काय.”</verse>
				<verse number="13">येशू म्हणाले, “माझ्या स्वर्गीय पित्याने न लावलेले प्रत्येक झाड उपटून टाकण्यात येईल.</verse>
				<verse number="14">त्यांच्याकडे लक्ष देऊ नका; ते आंधळे मार्गदर्शक आहेत. जर एक आंधळा मनुष्य दुसर्‍या आंधळ्याला वाट दाखवेल, तर ते दोघेही खाचेत पडतील.”</verse>
				<verse number="15">पेत्र म्हणाला, “आम्हाला हा दाखला स्पष्ट करून सांगा.”</verse>
				<verse number="16">“तुम्ही अजूनही अज्ञानी आहात काय?” येशूंनी त्यांना विचारले.</verse>
				<verse number="17">“तुम्हाला हे समजत नाही काय की, जे मुखात जाते ते पोटात उतरते आणि शरीरातून बाहेर पडते?</verse>
				<verse number="18">परंतु जे शब्द मुखातून बाहेर येतात ते हृदयातून येतात आणि तेच मनुष्याला अशुद्ध करतात.</verse>
				<verse number="19">कारण हृदयातून दुष्ट विचार, खून, जारकर्म, व्यभिचार, चोरी, खोटी साक्ष, निंदाही बाहेर पडतात;</verse>
				<verse number="20">आणि हेच मनुष्याला अशुद्ध करतात. परंतु हात धुतल्याशिवाय अन्न खाल्याने ते अशुद्ध होत नाहीत.”</verse>
				<verse number="21">नंतर येशूंनी तो प्रांत सोडला आणि सोर व सीदोन या प्रांतात गेले.</verse>
				<verse number="22">एक कनानी स्त्री त्या विभागातून येशूंकडे आली आणि त्यांना विनवणी करून म्हणाली, “प्रभू, दावीद राजाचे पुत्र, माझ्यावर दया करा! माझ्या मुलीला भूतात्म्याने ग्रस्त झाली असून, ती पुष्कळ छळ सहन करीत आहे.”</verse>
				<verse number="23">पण येशूंनी एका शब्दानेही तिला उत्तर दिले नाही; तेव्हा त्यांच्या शिष्यांनी त्यांना विनंती केली, “प्रभुजी, तिला पाठवून द्या, कारण ती आपल्यामागे सारखी ओरडत येत आहे.”</verse>
				<verse number="24">तेव्हा येशू त्या स्त्रीला म्हणाले, “हरवलेल्या इस्राएली मेंढराकडेच मला पाठविले आहे.”</verse>
				<verse number="25">परंतु ती बाई पुढे आली आणि त्यांच्या पाया पडून म्हणाली, “प्रभुजी, मला मदत करा.”</verse>
				<verse number="26">येशू म्हणाले, “लेकरांची भाकर काढून कुत्र्यांना घालणे बरोबर नाही.”</verse>
				<verse number="27">“हे प्रभू आपले म्हणणे अगदी बरोबर आहे!” स्त्रीने उत्तर दिले, “मुलांच्या मेजाखाली जे तुकडे पडतात ते कुत्रेही खातात.”</verse>
				<verse number="28">ते ऐकून येशू तिला म्हणाले, “बाई, तुझा विश्वास फार मोठा आहे! म्हणून तुझी विनंती मान्य करण्यात आली आहे.” आणि त्याचक्षणी तिची मुलगी बरी झाली.</verse>
				<verse number="29">नंतर येशूंनी ते ठिकाण सोडले आणि गालील सरोवराच्या किनार्‍याने गेले. मग ते एका डोंगरावर जाऊन बसले.</verse>
				<verse number="30">खूप मोठी गर्दी त्यांच्याजवळ जमली. लोकांनी आपल्यातील लंगडे, आंधळे, मुके, अपंग आणि इतर रोगांनी आजारी असलेल्यांना त्यांच्या चरणांजवळ आणले आणि त्या सर्वांना त्यांनी बरे केले.</verse>
				<verse number="31">मुके बोलू लागले, जे लंगडे होते ते चालू लागले आणि आंधळे पाहू लागले. सर्व जमाव आश्चर्यचकित होऊन इस्राएलाच्या परमेश्वराची मनःपूर्वक स्तुती करू लागला.</verse>
				<verse number="32">येशूंनी आपल्या शिष्यांना जवळ बोलावले आणि ते त्यांना म्हणाले, “मला या लोकांचा कळवळा येत आहे. कारण ते येथे तीन दिवसापासून आहेत आणि त्यांच्याजवळ खावयास काही नाही. त्यांना तसेच उपाशी पाठवून देण्याची माझी इच्छा नाही, नाही तर ते रस्त्यातच पडतील.”</verse>
				<verse number="33">शिष्यांनी उत्तर दिले, “एवढ्या लोकांना पुरेल इतके अन्न या ओसाड रानात कोठून आणावे?”</verse>
				<verse number="34">येशूंनी विचारले, “तुमच्याजवळ किती भाकरी आहेत?” शिष्यांनी उत्तर दिले, “सात भाकरी आणि काही लहान मासे.”</verse>
				<verse number="35">तेव्हा त्यांनी जमावाला जमिनीवर बसावयास सांगितले.</verse>
				<verse number="36">मग त्या सात भाकरी व मासे घेऊन त्या भाकरीबद्दल परमेश्वराचे आभार मानले आणि त्या मोडल्या व शिष्यांना दिल्या आणि त्यांनी ते लोकांना वाढले.</verse>
				<verse number="39">येशूंनी लोकांना घरी जाण्यास निरोप दिल्यानंतर ते एका होडीत बसून मगादान नावाच्या भागात आले.</verse>
			</chapter>
			<chapter number="16">
				<verse number="1">तेथे परूशी व सदूकी लोक येऊन येशूंना प्रश्न विचारू लागले. त्यांची परीक्षा पाहण्याकरिता, ते म्हणाले, “आकाशातून आम्हास चिन्ह दाखवा.”</verse>
				<verse number="2">तेव्हा येशूंनी उत्तर दिले “संध्याकाळ झाली, म्हणजे तुम्ही म्हणता, ‘हवामान अनुकूल होईल कारण आकाश तांबूस झाले आहे.’</verse>
				<verse number="3">आणि सकाळी तुम्ही म्हणता, ‘वादळी हवा सुटेल, कारण आकाश तांबूस आणि गडद आहे,’ आकाशात होणार्‍या बदलांवरून त्याचा अर्थ तुम्हाला काढता येतो, परंतु काळाच्या चिन्हांचा अर्थ तुम्हाला लावता येत नाही.</verse>
				<verse number="4">दुष्ट आणि व्यभिचारी पिढी चिन्ह मागते, परंतु योनाच्या चिन्हाखेरीज दुसरे कोणतेही चिन्ह दिले जाणार नाही.” मग येशू तेथून निघून गेले.</verse>
				<verse number="5">सरोवराच्या पलीकडे गेल्यावर आपण बरोबर भाकरी आणावयास विसरलो आहो, हे शिष्यांच्या लक्षात आले.</verse>
				<verse number="6">येशू शिष्यांना ताकीद देत म्हणाले, “परूशी व सदूकी यांच्या खमिरापासून सावध असा.”</verse>
				<verse number="7">तेव्हा शिष्य आपसात चर्चा करू लागले आणि म्हणाले, “कारण आपण भाकर आणली नाही म्हणून ते असे बोलत आहेत.”</verse>
				<verse number="8">त्यांच्या चर्चेचा विषय ओळखून येशू म्हणाले, “अहो, अल्पविश्वासी, तुम्ही भाकर नाही याबद्दल आपसात का बोलता?</verse>
				<verse number="9">तुम्हाला अजून समजले नाही काय? पाच हजारांना पाच भाकरींनी जेवू घातले तेव्हा तुम्ही किती टोपल्या गोळा केल्या ते तुम्हाला आठवत नाही काय?</verse>
				<verse number="10">किंवा सात भाकरींनी चार हजारांना जेवू घातले तेव्हा उरलेल्या अन्नाच्या तुम्ही किती टोपल्या गोळा केल्या?</verse>
				<verse number="11">तुम्हाला कसे समजत नाही की भाकरीविषयी मी बोलत नाही? परंतु परूशी व सदूकी यांच्या खमिराविषयी सावध असण्यास सांगत आहे.”</verse>
				<verse number="12">मग भाकरीमध्ये घालण्यात येणार्‍या खमिराबद्दल ते बोलत नसून परूशी व सदूकी यांच्या चुकीच्या शिक्षणाबद्दल ते बोलत होते हे त्यांच्या लक्षात आले.</verse>
				<verse number="13">येशू कैसरीया फिलिप्पाच्या प्रांतात आले, तेव्हा त्यांनी आपल्या शिष्यांना विचारले, “मानवपुत्र कोण आहे असे लोक म्हणतात?”</verse>
				<verse number="14">त्यांनी उत्तर दिले, “काही म्हणतात बाप्तिस्मा करणारा योहान; काही एलीया म्हणतात; आणि आणखी काही, यिर्मया किंवा संदेष्ट्यापैकी एक.”</verse>
				<verse number="15">“परंतु तुमचे मत काय?” येशूंनी विचारले, “मी कोण आहे, असे तुम्ही म्हणता?”</verse>
				<verse number="16">शिमोन पेत्राने उत्तर दिले, “तुम्ही ख्रिस्त, जिवंत परमेश्वराचे पुत्र आहा.”</verse>
				<verse number="17">येशूंनी उत्तर दिले, “योनाच्या पुत्रा शिमोना, तू धन्य आहेस, हे तुला मांस किंवा रक्त यांनी नव्हे, तर माझ्या स्वर्गीय पित्याने प्रकट केले आहे</verse>
				<verse number="18">आणि मी तुला सांगतो की तू पेत्र आहेस आणि या खडकावर मी माझी मंडळी उभारीन; तिच्यापुढे अधोलोकाच्या द्वाराचा विजय होणार नाही.</verse>
				<verse number="19">मी तुला स्वर्गाच्या राज्याच्या किल्ल्या देईन; पृथ्वीवर जे काही तू बंद करशील ते स्वर्गात बंद केले जाईल आणि पृथ्वीवर जे काही तू मोकळे करशील ते स्वर्गात मोकळे केले जाईल.”</verse>
				<verse number="20">मग येशूंनी शिष्यांना ताकीद दिली, “मी ख्रिस्त आहे हे कोणालाही सांगू नका.”</verse>
				<verse number="21">तेव्हापासून, येशू आपल्या शिष्यांना सांगू लागले की त्यांनी यरुशलेमास जाणे, वडील व मुख्य याजक, नियमशास्त्राचे शिक्षक यांच्याकडून अनेक दुःख सहन करावी, जिवे मारले जावे आणि तिसर्‍या दिवशी पुन्हा जिवंत होणे याविषयी अगत्य आहे.</verse>
				<verse number="22">पेत्र त्यांना बाजूला घेऊन त्यांचा निषेध करू लागला व म्हणाला, “प्रभुजी, असे तुम्हाला कधीच होणार नाही.”</verse>
				<verse number="23">तेव्हा येशू पेत्राकडे वळून म्हणाले, “अरे सैताना, माझ्या दृष्टीआड हो! तू मला अडखळण आहे. तुझे मन परमेश्वराच्या गोष्टींकडे नाही, परंतु केवळ मनुष्याच्या गोष्टींकडे आहे.”</verse>
				<verse number="24">मग येशू आपल्या शिष्यांना म्हणाले, “जर कोणी माझा शिष्य होऊ पाहतो तर त्यांनी स्वतःस नाकारावे, रोज आपला क्रूसखांब उचलावा आणि माझ्यामागे यावे.</verse>
				<verse number="25">कारण जो कोणी आपला जीव वाचवेल तो आपल्या जीवाला मुकेल, पण जो कोणी माझ्यासाठी आपल्या जीवाला गमावेल, तो त्याचा जीव वाचवेल.</verse>
				<verse number="26">कोणी सारे जग मिळविले आणि आपला आत्मा गमावला तर त्यातून काय चांगले निष्पन्न होणार? आपल्या आत्म्याच्या मोबदल्यात मनुष्याला दुसरे काही देता येईल का?</verse>
				<verse number="27">कारण, मानवपुत्र आपल्या पित्याच्या वैभवानिशी त्यांच्या दिव्य दूतांबरोबर येईल, तेव्हा प्रत्येक व्यक्तीला त्यांच्या कृत्यांप्रमाणे प्रतिफळ देईल.</verse>
				<verse number="28">“मी तुम्हाला निश्चित सांगतो, की येथे उभे असणारे काहीजण असे आहेत की, ते मानवपुत्राला त्यांच्या राज्यात येताना पाहतील तोपर्यंत, त्यांना मरणाचा अनुभव येणार नाही.”</verse>
			</chapter>
			<chapter number="17">
				<verse number="1">सहा दिवसानंतर पेत्र, याकोब आणि याकोबाचा भाऊ योहान या तिघांना बरोबर घेऊन येशू एका उंच डोंगरावर गेले;</verse>
				<verse number="2">तेथे त्यांच्यासमोर येशूंचे रूपांतर झाले, त्यांचा चेहरा सूर्यासारखा तेजस्वी झाला आणि त्यांची वस्त्रे प्रकाशासारखी शुभ्र झाली.</verse>
				<verse number="3">त्याचवेळी मोशे आणि एलीया तेथे प्रकट झाले आणि येशूंबरोबर संवाद करू लागले.</verse>
				<verse number="4">तेव्हा पेत्र येशूंना म्हणाला, “प्रभुजी, आपल्याला येथेच राहता आले, तर फार चांगले होईल. आपली इच्छा असेल, तर मी येथे तीन मंडप उभारेन एक तुमच्यासाठी, एक मोशेसाठी आणि एक एलीयासाठी.”</verse>
				<verse number="5">पण तो हे बोलत असतानाच, मेघाने त्यांच्यावर छाया केली आणि मेघातून वाणी ऐकू आली, “हा माझा पुत्र आहे, माझा प्रिय आणि मी त्याच्याविषयी संतुष्ट आहे. याचे तुम्ही ऐका!”</verse>
				<verse number="6">ही वाणी कानी पडताच, शिष्य अतिशय भयभीत झाले आणि जमिनीवर पालथे पडले.</verse>
				<verse number="7">पण येशूंनी येऊन त्यांना स्पर्श करून म्हणाले, “उठा, भिऊ नका!”</verse>
				<verse number="8">जेव्हा त्यांनी वर पाहिले, त्यावेळी येशू व्यतिरिक्त त्यांना कोणीही दिसले नाही.</verse>
				<verse number="9">डोंगरावरून खाली उतरत असताना येशूंनी त्यांना आज्ञा केली, “तुम्ही जे काही पाहिले, ते मानवपुत्र मरणातून पुन्हा उठेपर्यंत कोणालाही सांगू नका.”</verse>
				<verse number="10">येशूंच्या शिष्यांनी त्यांना विचारले, “एलीया प्रथम आला पाहिजे, असे नियमशास्त्राचे शिक्षक का म्हणतात?”</verse>
				<verse number="11">येशूंनी उत्तर दिले, “हे निश्चित आहे, एलीया प्रथम येईल व सर्वकाही व्यवस्थित करेल.</verse>
				<verse number="12">पण मी तुम्हाला सांगतो की एलीया आलेला आहे आणि त्यांच्या इच्छेप्रमाणे त्यांनी त्याला वाटेल तसे वागविले आहे.” अशाच प्रकारे मानवपुत्रालाही त्यांच्या हातून यातना भोगावयास लागतील.</verse>
				<verse number="13">तेव्हा येशू बाप्तिस्मा करणार्‍या योहानाविषयी बोलत आहेत, हे शिष्यांच्या लक्षात आले.</verse>
				<verse number="14">जेव्हा ते समुदायाकडे आले, त्यातील एक मनुष्य येशूंकडे आला आणि त्यांच्यापुढे गुडघे टेकून म्हणाला,</verse>
				<verse number="15">“महाराज, माझ्या मुलावर दया करा, कारण तो फेपरेकरी आहे आणि त्यामुळे त्याला फार यातना भोगाव्या लागतात. तो वारंवार आगीत नाही तर पाण्यात पडतो.</verse>
				<verse number="16">मी मुलाला तुमच्या शिष्यांकडे घेऊन आलो, पण त्यांना बरे करता आले नाही.”</verse>
				<verse number="17">येशूंनी उत्तर दिले, “हे विश्वासहीन व दुष्ट पिढी, आणखी किती काळ मी तुमच्याबरोबर राहिले पाहिजे? आणखी किती काळ मी सहन करू? त्या मुलाला माझ्याकडे आणा.”</verse>
				<verse number="18">मग येशूंनी त्या मुलामधील दुरात्म्याला धमकावून घालवून दिले व त्या क्षणापासून तो मुलगा बरा झाला.</verse>
				<verse number="19">मग येशूंच्या शिष्यांनी त्यांच्याकडे एकांतात येऊन त्यांना विचारले, “त्याला आम्ही का काढू शकलो नाही?”</verse>
				<verse number="20">येशूंनी उत्तर दिले, “तुमच्या अल्पविश्वासामुळे,” मी तुम्हाला सत्य सांगतो, तुमच्याजवळ मोहरीच्या दाण्याएवढा विश्वास असला आणि या डोंगराला तू पलीकडे सरक, असे तुम्ही म्हणाला, तरी तो दूर सरकेल. तुम्हाला कोणतीही गोष्ट अशक्य होणार नाही.</verse>
				<verse number="21">असला प्रकार प्रार्थनेद्वारेच जाऊ शकतो.</verse>
				<verse number="22">ते गालीलात एकत्र आले असताना, येशूंनी शिष्यांना सांगितले, “मानवपुत्राला, मनुष्यांच्या हाती दिले जाईल.</verse>
				<verse number="23">ते त्याला जिवे मारतील. पण तिसर्‍या दिवशी तो पुन्हा जिवंत केला जाईल.” हे ऐकून शिष्यांची अंतःकरणे दुःखाने व्यापून गेली.</verse>
				<verse number="24">येशू व त्यांचे शिष्य कफर्णहूमात आल्यानंतर, मंदिराचे जकातदार पेत्राकडे येऊन म्हणाले, “तुमचे गुरुजी मंदिराचा कर भरीत नसतात काय?”</verse>
				<verse number="25">“अर्थात् ते कर भरीत असतात,” पेत्राने उत्तर दिले. मग पेत्र घरात गेला, तेव्हा तो काही बोलण्या अगोदरच येशूंनी त्याला विचारले, “शिमोना, तुला काय वाटते? पृथ्वीचे राजे कर कसे गोळा करतात; स्वतःच्या लेकरांकडून की इतर लोकांकडून?”</verse>
				<verse number="26">“इतर लोकांकडून,” पेत्राने उत्तर दिले. “लेकरे कर भरण्यापासून मुक्त आहेत.” तेव्हा येशू म्हणाले</verse>
				<verse number="27">“पण आपण अडखळण होऊ नये, म्हणून सरोवराच्या किनार्‍यावर जा व तुझा गळ टाक आणि प्रथम जो मासा धरशील त्या माशाचे तोंड उघड. त्यात तुला आपल्या दोघांचे कर भरण्यास पुरेल इतक्या किमतीचे नाणे मिळेल. ते घे आणि आपला कर भर.”</verse>
			</chapter>
			<chapter number="18">
				<verse number="1">त्याच सुमारास शिष्य येशूंकडे आले आणि त्यांना विचारले, “स्वर्गाच्या राज्यात सर्वात श्रेष्ठ कोण आहे?”</verse>
				<verse number="2">तेव्हा येशूंनी एका लहान मुलाला जवळ बोलावले आणि त्या बालकाला त्यांच्यामध्ये उभे केले.</verse>
				<verse number="3">मग येशू त्यांना म्हणाले, “मी तुम्हाला निश्चितपणे सांगतो, जोपर्यंत तुमच्यात बदल होऊन तुम्ही लहान बालकासारखे होत नाही तोपर्यंत स्वर्गाच्या राज्यात कधीही तुमचा प्रवेश होणार नाही.</verse>
				<verse number="4">म्हणून जो कोणी स्वतःला या बालकासारखे नम्र करतो तोच स्वर्गाच्या राज्यात सर्वश्रेष्ठ होईल.</verse>
				<verse number="5">आणि कोणीही माझ्या नावाने अशा लहान बालकाचा स्वीकार करतो, तो माझा स्वीकार करतो.</verse>
				<verse number="6">“जर कोणी माझ्यावर विश्वास ठेवणार्‍या अशा लहानातील एकालाही पाप करण्यास प्रवृत्त करील, तर त्यांच्या गळ्यात जात्याची मोठी तळी बांधून समुद्रात फेकून देणे हे त्यांच्यासाठी अधिक हिताचे ठरेल.</verse>
				<verse number="7">ज्याच्यामुळे लोकांना अडखळण येतात त्या जगाचा धिक्कार असो! अडखळण न यावे हे अशक्य आहे, परंतु ज्याच्याद्वारे अडखळण येईल, त्याला धिक्कार असो.</verse>
				<verse number="8">तुझा हात किंवा पाय तुम्हाला पापाला प्रवृत करीत असेल तर तो कापून टाकून दे. दोन पाय असून नरकात टाकले जावे, यापेक्षा एका पायाने अपंग होऊन जीवनात प्रवेश करणे हे तुझ्या हिताचे आहे</verse>
				<verse number="9">तुझा डोळा तुला पापाला प्रवृत करीत असेल, तर तो उपटून फेकून द्या. दोन डोळयांसह अग्निच्या नरकात जाण्यापेक्षा एका डोळ्याने जीवनात जाणे उत्तम आहे.</verse>
				<verse number="10">“या लहान बालकांपैकी एकालाही तुच्छ लेखू नका, कारण मी तुम्हाला सांगतो की स्वर्गात त्यांचे देवदूत माझ्या पित्याचे मुख निरंतर पाहत असतात.</verse>
				<verse number="11">मानवपुत्र हरवलेले शोधावयास आणि उद्धार करावयास आले आहेत.</verse>
				<verse number="12">“तुम्हाला काय वाटते? एका माणसाजवळ शंभर मेंढरे आहेत आणि त्यातले एक मेंढरू हरवून गेले, तर तो माणूस काय करील? तो आपली नव्याण्णव मेंढरे डोंगरावर सोडून ते हरवलेले मेंढरू शोधण्यास जाणार नाही काय?</verse>
				<verse number="13">आणि मी तुम्हाला सत्य सांगतो, ते सापडल्यावर, आपली नव्याण्णव मेंढरे सुखरुप आहेत त्यापेक्षा, आपले हरवलेले मेंढरू सापडले म्हणून तो अधिक आनंद करील.</verse>
				<verse number="14">त्याचप्रकारे या लहान बालकांतील एकाचाही नाश होऊ नये अशी तुमच्या स्वर्गीय पित्याची इच्छा आहे.</verse>
				<verse number="15">“तुझ्या भावाने किंवा बहिणीने पाप केले असेल, तर त्याची चूक त्याला समजावून सांग, परंतु हे तुमच्या दोघांमध्ये असू दे. त्यांनी तुझे ऐकले, तर तू त्यांना परत मिळविले आहेस.</verse>
				<verse number="16">जर त्यांनी ऐकले नाही तर, एक किंवा दोन साक्षीदारांना बरोबर घेऊन जा, म्हणजे ‘दोन किंवा तीन साक्षीदारांच्या संमतीने प्रत्येक साक्ष स्थापित होईल.’</verse>
				<verse number="17">यावरही ते तुझे ऐकण्यास तयार झाले नाही, तर तुझा दावा मंडळीकडे घेऊन जा आणि मंडळीचेही ऐकण्याचे त्यांनी नाकारले, तर तो एखादा गैरयहूदी किंवा जकातदार आहे असे समजून तू त्याच्याशी वाग.</verse>
				<verse number="18">“मी तुम्हाला खरोखर सांगतो, पृथ्वीवर जे काही तुम्ही बांधाल ते स्वर्गात बांधले जाईल आणि पृथ्वीवर जे काही तुम्ही मोकळे कराल ते स्वर्गात मोकळे केले जाईल.</verse>
				<verse number="19">“मी तुम्हाला पुन्हा निश्चितपणे सांगतो की, या पृथ्वीवर कोणतीही मागणी करण्यासाठी तुम्हापैकी दोघे एकचित्त होऊन ती मागतील, तर माझा स्वर्गीय पिता तुमची ती मागणी मान्य करील.</verse>
				<verse number="20">कारण जेथे दोघे किंवा तिघे माझ्या नावाने एकत्र येतात, तेथे मी उपस्थित आहे.”</verse>
				<verse number="21">मग पेत्र येशूंकडे आला आणि त्याने त्यांना विचारले, “प्रभुजी, माझ्या भावाने अथवा बहिणीने माझ्याविरुद्ध पाप केले, तर मी त्यांना किती वेळा क्षमा करावी? सात वेळेस का?”</verse>
				<verse number="22">येशूंनी उत्तर दिले, “सात नाही तर साताच्या सत्तर वेळा!</verse>
				<verse number="23">“म्हणून, स्वर्गाचे राज्य त्या राजासारखे आहे ज्याला आपल्या नोकरांकडून हिशोब घ्यायचा होता.</verse>
				<verse number="24">हिशोब घेत असताना, ज्या नोकरावर राजाचे दहा हजार तालंतचे कर्ज होते, त्याला राजापुढे आणण्यात आले.</verse>
				<verse number="25">त्या नोकराला हे कर्ज फेडणे अशक्य होते, म्हणून राजाने कर्जदार, त्याची पत्नी, त्याची मुले, आणि त्याचे जे सगळे होते ते विकून कर्ज वसूल करण्याची आज्ञा दिली.</verse>
				<verse number="26">“तेव्हा तो नोकर गुडघे टेकून खाली पडला आणि गयावया करून राजाला म्हणाला, ‘महाराज, थोडा धीर धरा. मी आपले सर्व कर्ज फेडीन.’</verse>
				<verse number="27">तेव्हा राजाला त्या नोकराची दया आली, त्याचे सर्व कर्ज माफ केले आणि त्याला सोडून दिले.</verse>
				<verse number="28">“पण तो नोकर बाहेर गेला आणि त्याला ज्याच्याकडे त्याचे शंभर दिनारचे कर्ज होते तो सोबतीचा नोकर भेटला, त्याने त्याची मानगुट पकडली आणि ताबडतोब आपले कर्ज देण्याची त्याने मागणी केली.</verse>
				<verse number="29">“त्याचा कर्जदार त्याच्या पुढे पालथा पडला व विनंती करू लागला, ‘थोडा धीर धरा, मी सर्व कर्ज फेडीन.’</verse>
				<verse number="30">“पण तो थांबावयास तयार नव्हता. त्याने त्या माणसाला अटक करवून तो पैसे फेडेपर्यंत तुरुंगात डांबून ठेवले.</verse>
				<verse number="31">जेव्हा इतर नोकरांनी हे पाहिले, तेव्हा ते क्रोधाने भरून राजाकडे गेले आणि काय घडले हे सर्व त्यांनी राजाला सांगितले.”</verse>
				<verse number="32">तेव्हा राजाने ज्या नोकराला क्षमा केली होती, त्या नोकराला बोलावले. राजा त्याला म्हणाला, “अरे दुष्ट माणसा, मी तुझे अतिशय मोठे कर्ज माफ केले, कारण तू मला तशी विनंती केलीस;</verse>
				<verse number="33">ज्याप्रमाणे मी तुझ्यावर दया केली त्याप्रमाणे तू त्याच्यावर दया करू नये काय?</verse>
				<verse number="34">मग संतप्त झालेल्या राजाने त्या दुष्ट मनुष्याला, तो सर्व कर्ज फेडीपर्यंत तुरुंगामध्ये कोंडून ठेवले.</verse>
				<verse number="35">“तुम्ही तुमच्या भावाची व बहिणीची मनापासून क्षमा करणार नाही, तर माझा स्वर्गीय पिताही याचप्रकारे तुम्हा प्रत्येकाला वागवील.”</verse>
			</chapter>
			<chapter number="19">
				<verse number="1">आपले बोलणे संपविल्यावर येशू गालील प्रांत सोडून यार्देन नदीच्या पार यहूदीया प्रांतात आले.</verse>
				<verse number="2">लोक मोठ्या संख्येने त्यांच्यामागे जात होते आणि त्यांनी त्यांना बरे केले.</verse>
				<verse number="3">काही परूशी त्यांची परीक्षा पाहण्यासाठी तेथे आले. त्यांनी विचारले, “एखाद्या मनुष्याने, प्रत्येक किंवा कोणत्याही कारणासाठी त्याच्या पत्नीला घटस्फोट देणे कायदेशीर आहे काय?”</verse>
				<verse number="4">येशूंनी उलट विचारले, “तुम्ही वाचले नाही काय? प्रारंभी ‘परमेश्वराने पुरुष व स्त्री निर्माण केली,’</verse>
				<verse number="5">आणि, ‘या कारणासाठी पुरुषाने आपल्या आईवडिलांना सोडून आपल्या पत्नीबरोबर राहावे आणि ती दोघे एकदेह होतील.’</verse>
				<verse number="6">म्हणून येथून पुढे ते दोघे नसून एकदेह आहेत. परमेश्वराने जे जोडले आहे, ते मनुष्याने विभक्त करू नये.”</verse>
				<verse number="7">“मग” त्यांनी विचारले, “एखाद्या मनुष्याने आपल्या पत्नीला सूटपत्र लिहून देऊन घटस्फोट द्यावा व तिला पाठवून द्यावे असे मोशेने का सांगितले?”</verse>
				<verse number="8">यावर येशूंनी उत्तर दिले, “कारण तुमच्या कठोर अंतःकरणामुळे मोशेने तुम्हाला आज्ञा दिली. परंतु मुळात परमेश्वराची तशी इच्छा नव्हती.</verse>
				<verse number="9">मी तुम्हाला सांगतो, व्यभिचाराच्या कारणाशिवाय जो कोणी आपल्या पत्नीला सूटपत्र देतो आणि दुसर्‍या स्त्रीशी लग्न करतो, तो व्यभिचार करतो.”</verse>
				<verse number="10">येशूंचे शिष्य त्यांना म्हणाले, “जर अशी परिस्थिती पती आणि पत्नीमध्ये असेल, तर मग लग्न न केलेले बरे.”</verse>
				<verse number="11">येशू म्हणाले, “हे शिक्षण प्रत्येकाला स्वीकारता येईल असे नाही; पण ज्यांना तसे दान दिले आहे, त्यानांच ते स्वीकारता येईल.</verse>
				<verse number="12">कारण काहीजण जन्मतःच नपुंसक असतात आणि काही जणांना मनुष्यांनीच तसे केलेले असते; आणि काहींनी स्वर्गाच्या राज्यासाठी ही जीवनपद्धती स्वीकारली आहे. ज्यांना ही स्वीकारावयाची आहे, त्याने ती स्वीकारावी.”</verse>
				<verse number="13">येशूंनी त्यांच्यावर हात ठेवावे व प्रार्थना करावी म्हणून लोक आपल्या लहान बालकांना येशूंकडे घेऊन आले. परंतु शिष्यांनी त्यांना दटाविले.</verse>
				<verse number="14">येशू शिष्यांना म्हणाले, “लहान बालकांना माझ्याजवळ येऊ द्या, त्यांना प्रतिबंध करू नका; कारण स्वर्गाचे राज्य असल्यांचेच आहे.”</verse>
				<verse number="15">त्या ठिकाणाहून निघण्यापूर्वी येशूंनी त्यांच्यावर हात ठेवले.</verse>
				<verse number="16">आता एक मनुष्य येशूंकडे आला व त्यांना विचारले, “गुरुजी, सार्वकालिक जीवन हे वतन मिळविण्याकरीता मी कोणत्या चांगल्या गोष्टी कराव्या?”</verse>
				<verse number="17">तेव्हा येशूंनी त्याला म्हटले, “तू मला उत्तम काय आहे हे का विचारतोस? फक्त परमेश्वरच खर्‍या अर्थाने उत्तम आहेत. पण तू आज्ञा पाळ म्हणजे तुला जीवनात प्रवेश मिळेल.”</verse>
				<verse number="18">“कोणत्या आज्ञा?” त्याने विचारले. येशूंनी उत्तर दिले, “ ‘तू खून करू नको, तू व्यभिचार करू नको, तू चोरी करू नको, तू खोटी साक्ष देऊ नको,</verse>
				<verse number="19">तुझ्या आई आणि वडिलांचा मान राख,’ आणि ‘जशी तुम्ही स्वतःवर तशी तुमच्या शेजार्‍यावर प्रीती करा.’ ”</verse>
				<verse number="20">तो तरुण म्हणाला, “या सर्व मी पाळल्या आहेत. मी अजून कशात उणा आहे?”</verse>
				<verse number="21">येशू म्हणाले, “तू परिपूर्ण होऊ इच्छित असल्यास तुझी सारी मालमत्ता विकून टाक आणि जो पैसा येईल तो गरीबांना वाटून दे आणि तुला स्वर्गात संपत्ती मिळेल. मग ये व मला अनुसर.”</verse>
				<verse number="22">पण त्या तरुणाने हे ऐकले, तेव्हा तो खिन्न झाला आणि निघून गेला, कारण त्याच्याजवळ पुष्कळ संपत्ती होती.</verse>
				<verse number="23">मग येशू आपल्या शिष्यांना म्हणाले, “मी तुम्हाला सत्य सांगतो, श्रीमंतांना स्वर्गाच्या राज्यात प्रवेश करणे कठीण आहे!</verse>
				<verse number="24">मी पुन्हा सांगतो की, श्रीमंत मनुष्याला परमेश्वराच्या राज्यात प्रवेश करणे यापेक्षा उंटाला सुईच्या नाकातून जाणे सोपे आहे.”</verse>
				<verse number="25">येशूंच्या या विधानाने शिष्य गोंधळात पडले, “मग, त्यांनी विचारले, मग कोणाचे तारण होऊ शकेल?”</verse>
				<verse number="26">येशूंनी त्यांच्याकडे पाहिले आणि म्हटले, “मानवाला हे अशक्य आहे, परंतु परमेश्वराला सर्वगोष्टी शक्य आहेत.”</verse>
				<verse number="27">यावर पेत्र येशूंना म्हणाला, “आपल्याला अनुसरण्यासाठी आम्ही सर्वकाही सोडून दिले आहे; त्याच्या मोबदल्यात आम्हाला काय मिळेल?”</verse>
				<verse number="28">येशूंनी त्यांना उत्तर दिले, “मी तुम्हाला सत्य सांगतो, सर्व गोष्टीचे नूतनीकरण होईल, तेव्हा मानवपुत्र गौरवी सिंहासनावर बसेन आणि जे तुम्ही मला अनुसरता ते तुम्ही सुद्धा बारा सिंहासनावर बसाल व इस्राएलाच्या बारा वंशाचा न्याय कराल.</verse>
				<verse number="29">ज्या कोणी मला अनुसरण्यासाठी आपले घर, भाऊ बहीण, आई, बाप, पत्नी, मुले, मालमत्ता यांचा त्याग केला आहे, त्याला शंभरपट मोबदला तर मिळेलच, पण सार्वकालिक जीवनही मिळेल.</verse>
				<verse number="30">पण अनेकजण जे पहिले आहेत, ते शेवटले होतील आणि जे शेवटले आहेत ते पहिले होतील.”</verse>
			</chapter>
			<chapter number="20">
				<verse number="1">“स्वर्गाचे राज्य एका जमीनदारासारखे आहे. तो आपल्या द्राक्षमळ्यातील हंगामाचे पीक कापण्याकरिता मजूर शोधण्यासाठी अगदी सकाळीच बाहेर पडला.</verse>
				<verse number="2">एक दिवसासाठी एक दिनार देण्याचे कबूल करून, त्याने मजुरांना आपल्या द्राक्षमळ्यात पाठविले.</verse>
				<verse number="3">“सकाळी नऊ वाजण्याच्या सुमारास तो बाहेर गेला, तेव्हा बाजारपेठेत दुसरे काही मजूर रिकामे उभे असल्याचे त्याने पाहिले.</verse>
				<verse number="4">त्याने त्यांना म्हटले, ‘तुम्ही जाऊन माझ्या द्राक्षमळ्यात काम करा आणि योग्य ती मजुरी मी तुम्हाला देईन.’</verse>
				<verse number="5">म्हणून ते गेले. “तो पुन्हा दुपारच्या सुमारास बाहेर गेला. दुपारी तीन वाजण्याच्या सुमारासही त्याने असेच केले.</verse>
				<verse number="6">पाच वाजता तो बाहेर गेला असताना, काही लोक रिकामे उभे असलेले त्याने पाहिले. त्याने त्यांना विचारले, ‘तुम्ही येथे दिवसभर काही काम न करता का थांबला आहात?’</verse>
				<verse number="7">“ ‘आम्हाला कोणी मजुरीवर लावले नाही,’ त्यांनी उत्तर दिले. “तो त्यांना म्हणाला, ‘मग तुम्ही सुद्धा माझ्या द्राक्षमळ्यावर जा आणि काम करा.’</verse>
				<verse number="8">“संध्याकाळी धन्याने आपल्या मुकादमला सांगितले, ‘द्राक्षमळ्यामध्ये आलेल्या मजुरांना बोलवा आणि जे शेवटी आले होते त्यांच्यापासून आरंभ करून जे प्रथम आले होते त्या सर्वांना मजुरी द्या.’</verse>
				<verse number="9">“तेव्हा संध्याकाळी पाच वाजता आलेल्या मजुरांना एक दिनार मजुरी मिळाली.</verse>
				<verse number="10">त्यावरून अगोदर आलेल्या मजुरांना, आपल्याला अधिक मजुरी मिळेल, असे वाटले; परंतु त्यांनाही एका दिवसाचीच मजुरी मिळाली.</verse>
				<verse number="11">जेव्हा त्यांना ती मिळाली, तेव्हा त्यांनी धन्याविरुद्ध कुरकुर करण्यास सुरुवात केली.</verse>
				<verse number="12">‘त्या माणसांनी फक्त एकच तास काम केले, तरी त्यांना तुम्ही दिवसभराची मजुरी दिली आणि आम्ही येथे सकाळपासून उन्हात दिवसभर राबलो, तरी आम्हाला तुम्ही त्यांच्यासारखेच केले.’</verse>
				<verse number="13">“त्याने त्यांच्यापैकी एकाला म्हटले, ‘मित्रा, तुझ्यावर मी कोणताही अन्याय केलेला नाही; याच मजुरीत दिवसभर काम करण्याचे तू कबूल केले होतेस की नाही?</verse>
				<verse number="14">मग तुझी मजुरी घे आणि जा; जेवढी मी तुला दिली तेवढीच मजुरी जो शेवटी आला त्यालाही द्यावी असे मला वाटते.</verse>
				<verse number="15">माझा पैसा मी माझ्या इच्छेप्रमाणे खर्च करण्याचा अधिकार मला नाही काय? किंवा मी उदार आहे म्हणून तुला का राग यावा?’</verse>
				<verse number="16">“याप्रमाणे जे शेवटले ते पहिले, आणि जे पहिले ते शेवटले होतील.”</verse>
				<verse number="17">येशू यरुशलेमला जात होते. वाटेत त्यांनी आपल्या बारा शिष्यांना एका बाजूला घेतले आणि त्यांना म्हटले,</verse>
				<verse number="18">“आपण यरुशलेमात जात आहोत आणि तेथे मानवपुत्राला प्रमुख याजक व नियमशास्त्र शिक्षक यांच्या हवाली करण्यात येईल. ते त्यांच्यावर आरोप करून त्यांना मृत्युदंड देतील आणि नंतर त्यांना गैरयहूदीयांच्या हाती सोपवून देण्यात येईल.</verse>
				<verse number="19">ते लोक त्यांची थट्टा करतील, त्यांना फटके मारतील व क्रूसावर खिळतील; परंतु तीन दिवसानंतर ते मरणातून पुन्हा उठतील.”</verse>
				<verse number="20">मग जब्दीच्या पुत्रांची आई तिच्या मुलांना घेऊन येशूंकडे आली. तिने त्यांच्यासमोर गुडघे टेकले आणि त्यांच्याजवळ एक कृपादान मागितले.</verse>
				<verse number="21">येशूंनी तिला विचारले, “तुला काय पाहिजे?” ती म्हणाली, “तुमच्या राज्यामध्ये माझा या दोन पुत्रातील एकाला आपल्या उजवीकडे व दुसर्‍याला डावीकडे बसू द्यावे.”</verse>
				<verse number="22">यावर येशू त्यांना म्हणाले, “तुम्ही काय मागता हे तुम्हाला समजत नाही. जो प्याला मला प्यावा लागणार आहे, तो तुम्ही पिऊ शकाल काय?” त्यांनी उत्तर दिले, “आम्ही तो पिऊ शकू!”</verse>
				<verse number="23">“त्या प्याल्यातून तुम्ही प्याल यात शंका नाही,” येशूंनी त्यांना म्हटले, “परंतु माझ्या उजवीकडे किंवा डावीकडे कोणी बसावे, हे ठरवण्याचा अधिकार मला नाही. या जागा माझ्या पित्याने ज्यांच्यासाठी तयार केल्या आहेत, त्यांनाच मिळतील.”</verse>
				<verse number="24">हे बाकीच्या दहा शिष्यांनी ऐकले, तेव्हा त्यांना त्या दोन्ही भावांचा खूप राग आला.</verse>
				<verse number="25">हे पाहून येशूंनी त्यांना एकत्र बोलावून म्हटले, “गैरयहूदी लोकांचे शासक त्यांच्यावर हुकमत चालवितात, आणि त्यांचे उच्चाधिकारी त्यांच्यावर अधिकार चालवितात हे तुम्हाला माहीत आहे.</verse>
				<verse number="26">पण तुम्हामध्ये तसे नसावे. तुमच्यामध्ये जो कोणी श्रेष्ठ होऊ पाहतो, त्याने तुमचा सेवक झाले पाहिजे.</verse>
				<verse number="27">जो कोणी प्रथम होऊ पाहतो, त्याने तुमचा गुलाम व्हावे.</verse>
				<verse number="28">मी जो मानवपुत्र, सेवा करवून घ्यावयास नाही, तर सेवा करावयास आणि पुष्कळांच्या उद्धारासाठी आपला जीव खंडणी म्हणून द्यावयास आलो आहे.”</verse>
				<verse number="29">येशू व त्यांचे शिष्य हे यरीहो शहर सोडून जात असताना, त्यांच्यामागे खूप मोठी गर्दी चालली होती.</verse>
				<verse number="30">दोन आंधळी माणसे रस्त्याच्या कडेला बसली होती. येशू आपल्या बाजूने येत आहेत, हे त्यांनी ऐकले, तेव्हा ते मोठ्याने ओरडू लागले, “प्रभू, दावीदाचे पुत्र! आम्हावर दया करा!”</verse>
				<verse number="31">गर्दीतील लोकांनी त्यांना धमकाविले आणि गप्प बसण्यास सांगितले, तरीसुद्धा ते अधिक मोठमोठ्याने ओरडून म्हणू लागले, “अहो प्रभू, दावीदाचे, पुत्र, आम्हावर दया करा!”</verse>
				<verse number="32">येशू थांबले आणि त्यांनी आंधळ्यांना बोलावले व ते म्हणाले, “मी तुमच्यासाठी काय करावे अशी तुमची इच्छा आहे?”</verse>
				<verse number="33">“प्रभुजी,” त्यांनी उत्तर दिले, “आम्हाला आमची दृष्टी यावी.”</verse>
				<verse number="34">येशूंना त्यांचा कळवळा आला; त्यांनी त्यांच्या डोळ्यांना स्पर्श केला; ताबडतोब त्यांना दिसू लागले आणि ते त्यांच्यामागे चालू लागले.</verse>
			</chapter>
			<chapter number="21">
				<verse number="1">ते यरुशलेमेजवळ आले आणि जैतून डोंगरावर असलेल्या बेथफगे या गावास आले, तेव्हा येशूंनी आपल्या दोन शिष्यांना असे सांगून पाठविले.</verse>
				<verse number="2">त्यांना म्हणाले, “समोरच्या गावात जा, तेथे पोहोचताच, तुम्हाला एक गाढवी दिसेल, तिच्याजवळ शिंगरू बांधून ठेवलेले असेल; त्यांना सोडून माझ्याकडे आणा.</verse>
				<verse number="3">कोणी तुम्हाला विचारले, तर त्यांना एवढेच सांगा, प्रभुला त्याची गरज आहे आणि ते लागलीच पाठवून देतील.”</verse>
				<verse number="4">संदेष्ट्याने केलेले भविष्यकथन पूर्ण व्हावे म्हणून असे झाले:</verse>
				<verse number="5">“सीयोन कन्येला सांगा की, पाहा, तुझा राजा तुझ्याकडे येत आहे. तो लीन आहे व गाढवीवर बसून येत आहे, आणि गाढवीच्या शिंगरावर बसून तो येत आहे.”</verse>
				<verse number="6">शिष्य गेले आणि येशूंनी त्यांना सांगितल्याप्रमाणेच त्यांनी केले.</verse>
				<verse number="7">त्यांनी गाढवी व शिंगरू ही आणली आणि त्यांचे कपडे गाढवी व शिंगरूच्या पाठीवर टाकले मग येशू त्यावर बसले.</verse>
				<verse number="8">गर्दीमधील काही लोकांनी आपले अंगरखे काढून रस्त्यावर त्यांच्यापुढे पसरले; तर इतर काहींनी झाडांच्या डाहळ्या तोडून त्यांच्यापुढे पसरल्या.</verse>
				<verse number="9">मग जमावातील जे लोक त्यांच्यापुढे गेले, ते आणि जे लोक त्यांच्यामागून चालले. ते मोठ्याने ओरडून म्हणाले, “दावीदाच्या पुत्राला होसान्ना!” “प्रभुच्या नावाने येणारा धन्यवादित असो.” “सर्वोच्च स्वर्गात होसान्ना!”</verse>
				<verse number="10">येशूंनी यरुशलेममध्ये प्रवेश केला, तेव्हा सर्व शहर जागे झाले आणि त्यांनी विचारले, “हा कोण आहे?”</verse>
				<verse number="11">“हे येशू आहेत!” गर्दीतील लोकांनी उत्तर दिले, “गालीलाच्या नासरेथहून आलेले संदेष्टा आहेत.”</verse>
				<verse number="12">येशू मंदिराच्या परिसरात गेले आणि तेथे खरेदीविक्री करणार्‍या सर्वांना त्यांनी बाहेर घालवून दिले. पैशाची अदलाबदल करणार्‍यांचे तक्ते आणि कबुतरे विकणार्‍यांची आसने त्यांनी उधळून लावली.</verse>
				<verse number="13">ते त्यांना म्हणाले, “असे लिहिले आहे, माझ्या घराला प्रार्थनेचे घर म्हणतील पण तुम्ही याला लुटारूंची गुहा केली आहे.”</verse>
				<verse number="14">मग मंदिरात त्यांच्याकडे आंधळे व अपंग लोक आले आणि त्यांनी त्यांना बरे केले.</verse>
				<verse number="15">तरी जेव्हा मुख्य याजक आणि नियमशास्त्र शिक्षक यांनी ही अद्भुत कामे पाहिली आणि लहान मुलांना मंदिराच्या परिसरात, “दावीदाच्या पुत्राला होसान्ना!” असे ओरडतांना ऐकले, तेव्हा ते संतापले.</verse>
				<verse number="16">त्यांनी येशूंना विचारले, “ही मुले काय म्हणत आहेत, हे तुम्ही ऐकत आहात ना?” “हो,” येशूंनी उत्तर दिले, “ ‘लहान लेकरे व बालके यांच्या करवी हे प्रभू तू आपली स्तुती प्रकट केली आहे,’ हे तुम्ही कधी वाचले नाही काय?”</verse>
				<verse number="17">मग ते बेथानीस परत आले आणि रात्रीचा मुक्काम त्यांनी तेथेच केला.</verse>
				<verse number="18">अगदी पहाटेच, ते पुन्हा शहराकडे निघाले. रस्त्यात असताना येशूंना भूक लागली.</verse>
				<verse number="19">जवळच त्यांना अंजिराचे झाड दिसले. त्यावर काही अंजीर आहेत काय हे पाहण्यास ते झाडाजवळ गेले. त्या झाडावर त्यांना पानांशिवाय काही आढळले नाही. मग ते त्या झाडाला म्हणाले, “यापुढे तुला फळाची प्राप्ती होऊ नये.” आणि तत्काळ ते झाड वाळून गेले.</verse>
				<verse number="20">हे पाहून शिष्य आश्चर्यचकित झाले. त्यांनी येशूंना विचारले, “ते अंजिराचे झाड इतक्या लवकर कसे वाळून गेले?”</verse>
				<verse number="21">मग येशूंनी त्यांना म्हटले, “मी तुम्हाला सत्य सांगतो की, तुम्ही संशय न धरता विश्वास ठेवाल, तर जे काही अंजिराच्या झाडाबाबत झाले ते तुम्ही सुद्धा कराल, या डोंगराला ‘ऊठ आणि समुद्रात पड,’ असे तुम्ही म्हणालात, तर ही गोष्ट केली जाईल.</verse>
				<verse number="22">तुम्ही विश्वास धरून आणि प्रार्थना करून जे काही मागाल, ते तुम्हाला मिळेल.”</verse>
				<verse number="23">येशूंनी मंदिराच्या आवारात प्रवेश केला आणि ते शिकवीत असता मुख्य याजक व यहूदी पुढारी त्यांच्याकडे आले व “कोणत्या अधिकाराने या गोष्टी तुम्ही करत आहात?” व “तुम्हाला हा अधिकार कोणी दिला?” याचा जाब त्यांना विचारू लागले.</verse>
				<verse number="24">येशूंनी उत्तर दिले, “मी तुम्हाला एक प्रश्न विचारतो. त्याचे उत्तर द्या आणि मी हे कोणत्या अधिकाराने करीत आहे, मी तुम्हाला सांगेन.</verse>
				<verse number="25">योहानाला बाप्तिस्मा करण्याचा अधिकार कोठून प्राप्त झाला होता, स्वर्गापासून किंवा मनुष्याकडून?” या प्रश्नावर त्यांनी एकमेकांबरोबर चर्चा केली, “योहानाचा बाप्तिस्मा, ‘स्वर्गापासून होता,’ असे आपण म्हणालो, तर ते विचारतील, ‘तर त्यावर तुम्ही विश्वास का ठेवला नाही’?</verse>
				<verse number="26">जर आपण म्हणालो, ‘मनुष्यांपासून होता’ तर आम्हाला लोकांची भीती आहे. कारण योहान संदेष्टा होता, असा सर्वांचाच ठाम विश्वास होता.”</verse>
				<verse number="27">शेवटी त्यांनी उत्तर दिले, “आम्हाला माहीत नाही.” यावर येशू म्हणाले, “तर मग मीही या गोष्टी कोणत्या अधिकाराने करतो हे तुम्हाला सांगणार नाही.</verse>
				<verse number="28">“तुम्हाला काय वाटते? एका मनुष्याला दोन मुले होते. तो मोठ्या मुलाला म्हणाला, ‘मुला आज द्राक्षमळ्यामध्ये जा व काम कर.’ ”</verse>
				<verse number="29">मुलगा म्हणाला, “ ‘द्राक्षमळ्यात मी जाणार नाही,’ पण नंतर त्याने आपले मन बदलले आणि तो गेला.</verse>
				<verse number="30">“मग पिता धाकट्या मुलालाही तसेच म्हणाला, मुलगा म्हणाला, ‘मी जातो.’ पण तो गेलाच नाही.”</verse>
				<verse number="31">मी विचारतो, “या दोन मुलांपैकी कोणत्या मुलाने पित्यास जे पाहिजे होते ते केले?” “वडील मुलाने,” त्या लोकांनी उत्तर दिले. मग येशू आपल्या दाखल्याचा खुलासा करीत म्हणाले, “मी खरे सांगतो, जकातदार लोक आणि वेश्या तुमच्या अगोदर परमेश्वराच्या राज्यात जात आहेत.</verse>
				<verse number="32">कारण योहान नीतिमत्वाचा मार्ग दाखवीत तुम्हाकडे आला, पण तुम्ही त्याच्यावर विश्वास ठेवला नाही; उलट जकातदार लोक आणि वेश्यांनी तसे केले. हे प्रत्यक्ष डोळ्यांनी पाहिलेले असतानाही, तुम्ही पश्चात्ताप करण्याचे आणि विश्वास ठेवण्याचे नाकारले.</verse>
				<verse number="33">“दुसरा एक दाखला ऐका: एका जमीनदाराने एक द्राक्षमळा लावला. त्याच्याभोवती भिंत बांधली, द्राक्षांची मळणी करून त्यांचा रस काढण्याकरिता एक खड्डा खणिला आणि संरक्षणासाठी एक बुरूजही बांधला. मग द्राक्षमळा काही शेतकर्‍यांना भाड्याने देऊन दुसर्‍या ठिकाणी रहावयास गेला.</verse>
				<verse number="34">हंगामाचे दिवस आल्यावर बागेमध्ये त्यांच्याकडून फळांतून काही मिळावे म्हणून त्याने नोकरांना शेतकर्‍यांकडे पाठविले.</verse>
				<verse number="35">“परंतु शेतकर्‍यांनी सेवकांना धरले; एकाला मारले, दुसर्‍याला ठार केले, आणि तिसर्‍याला दगडमार केला.</verse>
				<verse number="36">मग जमीनदाराने त्यांच्याकडे पहिल्या वेळेपेक्षा जास्त नोकर पाठविले. पण त्यांनाही त्यांनी तसेच केले.</verse>
				<verse number="37">सर्वात शेवटी, त्याने आपल्या पुत्राला त्यांच्याकडे पाठविले व म्हणाला, ‘ते माझ्या पुत्राचा तरी मान राखतील.’</verse>
				<verse number="38">“पण शेतकर्‍यांनी जमीनदारांच्या पुत्राला येताना पाहिले, तेव्हा ते आपसात म्हणाले, ‘हा तर वारस आहे. चला, आपण त्याला ठार मारू या आणि त्याचे वतन घेऊ या.’</verse>
				<verse number="39">त्याप्रमाणे त्यांनी त्याला धरले आणि द्राक्षमळ्याच्या बाहेर फेकून दिले आणि त्याचा जीव घेतला.</verse>
				<verse number="40">“आता, ज्यावेळी द्राक्षमळ्याचा धनी परत येईल, त्यावेळी तो या शेतकर्‍यांचे काय करील असे तुम्हाला वाटते?”</verse>
				<verse number="41">त्यांनी उत्तर दिले, “तो या दुष्ट लोकांना ठार करील आणि जे त्याला हंगामाच्या वेळी फळ देतील, अशा दुसर्‍या शेतकर्‍यांना तो द्राक्षमळा भाड्याने देईल.”</verse>
				<verse number="42">येशूंनी त्यांना म्हटले, “धर्मशास्त्रात तुम्ही वाचले नाही का: “ ‘जो दगड बांधणार्‍यांनी नापसंत केला, तोच कोनशिला झाला आहे; प्रभुने हे केले आहे, आणि आमच्या दृष्टीने हे अद्भुत आहे.’</verse>
				<verse number="43">“यास्तव परमेश्वराचे राज्य तुमच्याकडून काढून घेतले जाईल आणि जे लोक फळ देतील त्यांना दिले जाईल.</verse>
				<verse number="44">या खडकावर जे आदळतील त्यांचे तुकडे होतील, परंतु ज्यांच्यावर हा खडक आदळेल त्यांचा भुगा भुगा होईल.”</verse>
				<verse number="45">येशू आपल्याविषयीच या गोष्टीमधून बोलत आहेत हे प्रमुख याजक आणि परूशी यांच्या ध्यानात आले,</verse>
				<verse number="46">तेव्हा येशूंना अटक करण्याचा काहीतरी मार्ग ते शोधू लागले. पण त्यांना लोकांची भीती वाटत होती, कारण सर्व लोक येशूंना संदेष्टा मानीत होते.</verse>
			</chapter>
			<chapter number="22">
				<verse number="1">येशूंनी परत त्यांना दाखला सांगितला:</verse>
				<verse number="2">ते म्हणाले, “स्वर्गाचे राज्य, एका राजासारखे आहे ज्याने आपल्या मुलाच्या लग्नानिमीत्ताने मेजवानी तयार केली.</verse>
				<verse number="3">ज्यांना आमंत्रित केले होते त्या सर्वांस मेजवानीसाठी यावे म्हणून राजाने दासांना त्यांच्याकडे पाठविले. पण त्यांनी मेजवानीस येण्याचे नाकारले.</verse>
				<verse number="4">“तेव्हा त्याने आणखी काही दास पाठविले, ‘ज्यांना आमंत्रित केले आहे त्यांना सांगा की मी मेजवानी तयार केली आहे, माझे बैल आणि पुष्ट गुरेढोरे कापली आहेत आणि सर्वकाही तयार आहे. लग्नाच्या मेजवानीस या.’</verse>
				<verse number="5">“परंतु त्यांनी मुळीच लक्ष दिले नाही आणि एकजण आपल्या शेतावर, तर दुसरा आपल्या व्यापारासाठी निघून गेला.</verse>
				<verse number="6">बाकीच्या आमंत्रितांनी तर राजाच्या दासांना पकडले, अपमानित वागणूक दिली आणि ठारही मारले.</verse>
				<verse number="7">राजाला खूपच राग आला. त्याने आपले सैन्य पाठवून दासांना ठार करणार्‍यांचा नाश केला. त्यांची शहरे जाळून टाकली.</verse>
				<verse number="8">“यानंतर राजा आपल्या दासांना म्हणाला, ‘लग्नाची मेजवानी तयार आहे, पण ज्यांना मी आमंत्रण दिले ते लोक या बहुमानास पात्र नाहीत.</verse>
				<verse number="9">तेव्हा तुम्ही रस्त्यांच्या चौकामध्ये जा आणि तेथे जे दिसतील, त्यांना मेजवानीस घेऊन या.’</verse>
				<verse number="10">राजाच्या आज्ञेप्रमाणे दास बाहेर गेले आणि चांगले वाईट, असे जे कोणी त्यांना रस्त्यात सापडले, त्या सर्वांना ते मेजवानीस घेऊन आले आणि मेजवानीचा कक्ष आमंत्रितांनी भरून गेला.</verse>
				<verse number="11">“राजा पाहुणे मंडळीस भेटावयास आला, त्यावेळी एक मनुष्य लग्नाचे कपडे न घालताच आलेला दिसला.</verse>
				<verse number="12">राजाने त्या मनुष्याला विचारले, ‘मित्रा, लग्नाच्या कपड्यांशिवाय तू आत कसा आलास?’ तो मनुष्य स्तब्ध झाला.</verse>
				<verse number="13">“मग राजा आपल्या नोकरास म्हणाला, ‘या मनुष्याचे हातपाय बांधा आणि त्याला बाहेरच्या अंधारात फेकून द्या. त्याठिकाणी रडणे आणि दातखाणे चालेल.’</verse>
				<verse number="14">“कारण बोलावलेले पुष्कळ आहेत, पण निवडलेले थोडके आहेत.”</verse>
				<verse number="15">मग परूशी लोक बाहेर गेले आणि येशूंना त्यांच्या बोलण्यात कसे पकडावे यासंबंधी चर्चा केली.</verse>
				<verse number="16">त्यानुसार परूश्यांनी आपल्या काही शिष्यांना हेरोदी गटाच्या लोकांबरोबर येशूंकडे पाठविले व म्हणाले, “गुरुजी, तुम्ही प्रामाणिक व्यक्ती आहात, हे आम्हाला माहीत आहे. तुम्ही कोणाचे समर्थन करीत नाही, कोणाची पर्वा न करता, खरेपणाने परमेश्वराचा मार्ग शिकविता आणि भेदभाव न करता, ते कोण आहेत याकडे लक्ष देत नाही.</verse>
				<verse number="17">तर आता आम्हाला हे सांगा की, कैसराला कर देणे योग्य आहे की नाही?”</verse>
				<verse number="18">पण त्यांचा हेतू काय आहे हे येशूंनी ओळखले. “अहो, ढोंग्यांनो,” येशू म्हणाले, “मला सापळयात पाडू पाहता काय?</verse>
				<verse number="19">कर भरण्यासाठी वापरलेले एक नाणे मला दाखवा.” आणि त्यांनी त्यांना दिनारचे एक नाणे दाखविले.</verse>
				<verse number="20">येशूंनी त्यांना विचारले, “या नाण्यावर कोणाचा मुखवटा आणि कोणाचा लेख आहे?”</verse>
				<verse number="21">“कैसराचे!” त्यांनी उत्तर दिले. “मग,” येशू म्हणाले, “जे कैसराचे आहे, ते कैसराला द्या आणि जे परमेश्वराचे आहे ते परमेश्वराला द्या.”</verse>
				<verse number="22">त्यांच्या उत्तराने ते आश्चर्यचकित झाले आणि मग ते त्यांना सोडून निघून गेले.</verse>
				<verse number="23">त्याच दिवशी, पुनरुत्थान नाही असे म्हणणारे, सदूकी त्यांच्याकडे आले व प्रश्न करू लागले.</verse>
				<verse number="24">“गुरुजी, मोशेने आम्हाला सांगितले आहे की, एखादा मनुष्य, मूल न होता मरण पावला, तर त्याच्या भावाने त्याच्या विधवेशी लग्न करून त्याच्यासाठी संतती वाढवावी.</verse>
				<verse number="25">आता सात भाऊ होते. त्यातील पहिल्याने लग्न केले, पण एकही मूल न होता तो मरण पावला. तेव्हा त्याची विधवा त्याच्या धाकट्या भावाची पत्नी झाली.</verse>
				<verse number="26">पण हीच गोष्ट दुसर्‍या व तिसर्‍या भावापासून सातव्या भावापर्यंत झाली.</verse>
				<verse number="27">सर्वात शेवटी ती स्त्री मरण पावली.</verse>
				<verse number="28">जेव्हा, पुनरुत्थान होईल तेव्हा ती कोणाची पत्नी होईल, कारण त्या सातही जणांनी तिच्याशी लग्न केले होते?”</verse>
				<verse number="29">येशूंनी उत्तर दिले, “तुम्ही चुकत आहात, कारण ना तुम्ही धर्मशास्त्र जाणता, ना परमेश्वराचे सामर्थ्य ओळखता.</verse>
				<verse number="30">पुनरुत्थानामध्ये लग्न करत नाही किंवा लग्न करूनही देत नाही; तर ते स्वर्गातील देवदूतांप्रमाणे असतील.</verse>
				<verse number="31">पण आता मृतांच्या पुनरुत्थाना संदर्भात परमेश्वर तुमच्‍याशी काय बोलत आहे हे तुम्ही वाचले नाही काय?</verse>
				<verse number="32">‘मी अब्राहाम, इसहाक आणि याकोब यांचा परमेश्वर आहे,’ म्हणजेच परमेश्वर मृतांचा नसून जिवंताचा आहे.”</verse>
				<verse number="33">सभोवार जमलेली गर्दी येशूंच्या उत्तरांनी विलक्षण प्रभावित झाली.</verse>
				<verse number="34">येशूंनी सदूकींना निरुत्तर केले, हे परूश्यांनी ऐकले, तेव्हा ते एकत्र जमले.</verse>
				<verse number="35">कोणी एक नियमशास्त्र तज्ञ आला व त्यांची परीक्षा पाहण्याकरिता त्यांना हा प्रश्न विचारला:</verse>
				<verse number="36">“गुरुजी, मोशेच्या नियमशास्त्रानुसार सर्वात मोठी आज्ञा कोणती आहे?”</verse>
				<verse number="37">येशूंनी उत्तर दिले, “ ‘तुमचा प्रभू परमेश्वर यांच्यावर तुमच्या पूर्ण अंतःकरणाने आणि तुमच्या पूर्ण जिवाने आणि तुमच्या पूर्ण मनाने प्रीती केली पाहिजे.’</verse>
				<verse number="38">हीच सर्वात पहिली आणि महान आज्ञा आहे.</verse>
				<verse number="39">यासारखीच दुसरी ही आहे: ‘जशी स्वतःवर तशी तुमच्या शेजार्‍यावर प्रीती करा.’</verse>
				<verse number="40">सर्व नियम आणि संदेष्ट्यांची शिकवण या दोन आज्ञांवरच आधारित आहे.”</verse>
				<verse number="41">एकदा परूशी लोक एकत्र गोळा झाले असताना, येशूंनी त्यांना विचारले,</verse>
				<verse number="42">“ख्रिस्ताबद्दल तुमचे काय म्हणणे आहे? तो कोणाचा मुलगा आहे?” “तो दावीदाचा पुत्र आहे,” त्यांनी उत्तर दिले.</verse>
				<verse number="43">येशूंनी विचारले, “मग दावीद त्याला, आत्म्याच्याद्वारे ‘प्रभू,’ असे कसे म्हणतो?</verse>
				<verse number="44">“ ‘प्रभू माझ्या प्रभुला म्हणाले: “माझ्या उजव्या हाताला बस जोपर्यंत मी तुझ्या शत्रूंना तुझ्या पायाखाली चिरडणार नाही.” ’</verse>
				<verse number="45">जर दावीद त्यांना ‘प्रभू’ म्हणतो, तर ते त्याचा पुत्र कसा असू शकेल?”</verse>
				<verse number="46">यावर त्यांना काही उत्तर देता येईना आणि तेव्हापासून कोणी त्यांना आणखी प्रश्न विचारावयास धजले नाहीत.</verse>
			</chapter>
			<chapter number="23">
				<verse number="1">मग येशू लोकसमुदायाला आणि आपल्या शिष्यांना म्हणाले:</verse>
				<verse number="2">“नियमशास्त्राचे शिक्षक आणि परूशी मोशेच्या सिंहासनावर बसतात.</verse>
				<verse number="3">त्यांच्या सांगण्याप्रमाणे करा, पण ते जे करतात ते आचरण करू नका, कारण ते सांगतात त्याप्रमाणे ते करीत नाहीत.</verse>
				<verse number="4">ते जड, अवघड ओझी बांधतात व इतर लोकांच्या खांद्यावर लादतात, परंतु ती हालविण्यास स्वतःचे बोटही लावण्याची त्यांची इच्छा नसते.</verse>
				<verse number="5">“जे काही ते करतात ते सर्व लोकांना दाखविण्यासाठी असते: ते वचने लिहिलेल्या चामड्याच्या पट्ट्या लोकांना दिसाव्या म्हणून रुंद करतात, आणि आपल्या झग्यांचे गोंडे लांब करतात.</verse>
				<verse number="6">मेजवान्यात मानाची स्थाने आणि सभागृहांमध्ये प्रमुख जागेवर बसणे, हे त्यांना प्रिय आहे.</verse>
				<verse number="7">बाजारात लोकांकडून आदरपूर्वक अभिवादन घेणे आणि ‘रब्बी’ संबोधने त्यांना कितीतरी प्रिय आहेत.</verse>
				<verse number="8">“परंतु तुम्ही स्वतः ‘रब्बी,’ म्हणून घेऊ नका, कारण तुमचा गुरू एकच आहे आणि तुम्ही सर्व एकमेकांचे भाऊ आहात.</verse>
				<verse number="9">आणि या पृथ्वीवर कोणालाही ‘पिता’ म्हणून संबोधू नका, कारण तुम्हाला एकच पिता आहे व ते स्वर्गात आहे.</verse>
				<verse number="10">‘शिक्षण देणारा’ असे स्वतःला म्हणवून घेऊ नका, कारण एकटे ख्रिस्त हेच एक तुमचे ‘मार्गदर्शक’ आहे.</verse>
				<verse number="11">जो तुम्हामध्ये सर्वात मोठा होऊ पाहतो त्याने तुमचा सेवक व्हावे.</verse>
				<verse number="12">कारण जे स्वतःला उच्च करतात, त्यांना नम्र केले जाईल आणि जे स्वतःला नम्र करतात, ते उंच केले जातील.</verse>
				<verse number="13">“अहो परूश्यांनो, आणि नियमशास्त्र शिक्षकांनो, ढोंग्यांनो तुम्हाला धिक्कार असो. कारण तुम्ही लोकांच्या तोंडावर स्वर्गाचे द्वार बंद करिता, आणि स्वतःही प्रवेश करीत नाही, ना जे प्रवेश करू इच्छितात त्यांनाही आत जाऊ देत नाहीत.</verse>
				<verse number="14">ते देखाव्यासाठी लांब लांब प्रार्थना करतात आणि विधवांची घरे लुबाडतात. अशा लोकांना कडक शिक्षा होईल.</verse>
				<verse number="15">“अहो नियमशास्त्र शिक्षकांनो आणि परूश्यांनो, अहो ढोंग्यांनो, तुम्हाला धिक्कार असो. एका माणसाचे परिवर्तन करण्याकरिता तुम्ही भूमार्गाने आणि जलमार्गाने प्रवास करता आणि जेव्हा त्याचे परिवर्तन होते, तेव्हा तुम्ही त्याला आपल्यापेक्षा दुप्पट प्रमाणात नरकपुत्र करून ठेवता.</verse>
				<verse number="16">“आंधळ्या मार्गदर्शकांनो, तुमचा धिक्कार असो! ‘परमेश्वराच्या मंदिराची शपथ घेऊन तुम्ही म्हणता, मंदिराची शपथ मोडली तरी चालेल पण मंदिरातील सोन्याची घेतलेली शपथ कधीही मोडता कामा नये.’</verse>
				<verse number="17">अहो आंधळ्या मूर्खांनो! ते सोने श्रेष्ठ आहे की त्या सोन्याला पवित्र करणारे ते मंदिर श्रेष्ठ आहे?</verse>
				<verse number="18">तुम्ही असेही म्हणता, ‘मंदिरातील वेदीची शपथ घेतली आणि ती मोडली तरी चालेल,’ पण वेदीवरील दानाची शपथ घेतली तर तो त्यास बंधनकारक आहे.</verse>
				<verse number="19">अहो आंधळ्यांनो, ती देणगी श्रेष्ठ आहे की त्या देणगीला पवित्र करणारी वेदी श्रेष्ठ आहे?</verse>
				<verse number="20">लक्षात ठेवा, ज्यावेळी तुम्ही वेदीची शपथ वाहता त्यावेळी वेदीबरोबर वेदीवरील सर्व वस्तुंचीही शपथ वाहता,</verse>
				<verse number="21">आणि ज्यावेळी तुम्ही मंदिराची शपथ वाहता त्यावेळी मंदिराबरोबरच मंदिरात राहणार्‍या परमेश्वराचीही शपथ वाहता.</verse>
				<verse number="22">ज्यावेळी तुम्ही स्वर्गाची शपथ वाहता त्यावेळी तुम्ही परमेश्वराच्या सिंहासनाची आणि खुद्द परमेश्वराची शपथ वाहता.</verse>
				<verse number="23">“तुम्हा परूश्यांचा व नियमशास्त्र शिक्षकांचा धिक्कार असो, अहो ढोंग्यांनो! तुम्ही पुदिना, बडीशेप आणि जिरे या मसाल्यांचा दशांश देता, परंतु न्याय, दया आणि विश्वासूपणा या अत्यंत महत्वाच्या गोष्टींकडे दुर्लक्ष करता. या गोष्टी तर तुम्ही कराव्‍यात, पण त्याचबरोबरच ज्या अधिक महत्वाच्या गोष्टी आहेत त्या दुर्लक्षित करू नये.</verse>
				<verse number="24">तुम्ही आंधळे मार्गदर्शक! तुम्ही एक चिलट गाळून काढता पण उंट गिळून टाकता.</verse>
				<verse number="25">“तुम्हा परूश्यांचा आणि नियमशास्त्र शिक्षकांचा धिक्कार असो, अहो ढोंग्यांनो! तुम्ही आपली ताटवाटी बाहेरून घासून पुसून स्वच्छ करता पण अंतर्भाग लोभ आणि असंयम यांनी भरलेला आहे.</verse>
				<verse number="26">आंधळ्या परूश्यांनो! पहिल्यांदा ताटवाटी आतून स्वच्छ करा म्हणजे ती बाहेरून देखील स्वच्छ होतील.</verse>
				<verse number="27">“अहो परूश्यांनो आणि नियमशास्त्र शिक्षकांनो, अहो ढोंग्यांनो, तुमचा धिक्कार असो; कारण तुम्ही चुना लावलेल्या कबरांप्रमाणे आहात. त्या बाहेरून सुंदर दिसतात, पण आत मृतांच्या हाडांनी व सर्वप्रकारच्या अशुद्धतेने व दुष्कृत्याने भरलेल्या असतात.</verse>
				<verse number="28">त्याचप्रमाणे तुम्ही बाहेरून लोकांना नीतिमान दिसता, पण आतून तुम्ही कबरांसारखे आहात, तुम्ही ढोंगाने आणि दुष्कृत्याने भरलेले आहात.</verse>
				<verse number="29">“अहो परूश्यांनो आणि नियमशास्त्र शिक्षकांनो, अहो ढोंग्यांनो, तुमचा धिक्कार असो. तुम्ही संदेष्ट्यांच्या कबरा बांधता आणि नीतिमानांच्या कबरा सजविता</verse>
				<verse number="30">तुम्ही म्हणता, ‘आम्ही आमच्या वाडवडिलांच्या काळात राहत असतो, तर संदेष्ट्यांचे रक्त सांडण्यामध्ये आम्ही त्यांच्याबरोबर कधीही भाग घेतला नसता.’</verse>
				<verse number="31">पण असे बोलताना, तुम्ही स्वतःविरुद्ध साक्ष देता की तुम्ही संदेष्ट्यांचे खून पाडणार्‍या वाडवडिलांची संताने आहात.</verse>
				<verse number="32">मग जा आणि जे तुमच्या पूर्वजांनी आरंभिले होते ते पूर्ण करा.</verse>
				<verse number="33">“अहो सापांनो! विषारी सापांच्या पिलांनो! नरक-दंडापासून आपली सुटका कशी कराल?</verse>
				<verse number="34">यास्तव मी तुमच्याकडे संदेष्टे, ज्ञानी आणि शिक्षक पाठवीत आहे. काहींचा तुम्ही वध कराल आणि क्रूसावर द्याल; काहींना सभागृहात फटके माराल आणि नगरोनगरी त्यांच्या पाठीस लागाल.</verse>
				<verse number="35">नीतिमान हाबेलाच्या रक्तापासून मंदिर आणि वेदी यांच्यामध्ये ज्याचा वध तुम्ही केला तो बरख्याचा पुत्र जखर्‍या याच्या रक्तापर्यंत, जे सर्व नीतिमान रक्त पृथ्वीवर पाडण्यात आले त्याचा दोष तुम्हावर येईल.</verse>
				<verse number="36">मी तुम्हाला सत्य सांगतो की, तो याच पिढीवर येईल.</verse>
				<verse number="37">“हे यरुशलेमे, यरुशलेमे! संदेष्ट्यांना ठार मारणारे आणि तुझ्याकडे पाठविलेल्यांना धोंडमार करणारे! जशी कोंबडी आपल्या पिलांना पंखाखाली एकवटते, तसे तुझ्या लेकरांना एकवटण्याची माझी कितीतरी इच्छा होती. पण तुमची नव्हती.</verse>
				<verse number="38">आणि पाहा! आताच तुझे घर ओसाड पडले आहे.</verse>
				<verse number="39">मी तुला सांगतो की, ‘प्रभुच्या नावाने येणार्‍याचे स्वागत असो, असे तू म्हणेपर्यंत मी तुझ्या दृष्टीस पडणार नाही.’ ”</verse>
			</chapter>
			<chapter number="24">
				<verse number="1">येशू मंदिरातून बाहेर पडून चालत असता, त्यांचे शिष्य त्यांच्याकडे आले आणि त्यांचे लक्ष मंदिराच्या इमारतींकडे वेधले.</verse>
				<verse number="2">येशू त्यांना म्हणाले, “हे सर्व तुम्ही आता पाहत आहात ना? मी तुम्हाला खचित सांगतो की, एका दगडावर दुसरा दगड राहणार नाही. प्रत्येक दगड खाली पडेल.”</verse>
				<verse number="3">येशू मंदिराच्या समोर असलेल्या जैतुनाच्या डोंगरावर बसले असताना, शिष्य त्यांच्याकडे एकांतात आले आणि विचारले, “ही घटना केव्हा घडेल आणि आपले पुनरागमन आणि युगाचा शेवट घडण्या अगोदर कोणती चिन्हे असतील?”</verse>
				<verse number="4">येशूंनी त्यांना म्हटले, “कोणीही तुम्हाला फसवू नये म्हणून सावध राहा.</verse>
				<verse number="5">कारण अनेकजण माझ्या नावाने येतील आणि, ‘मी ख्रिस्त आहे,’ असे जाहीर करतील आणि पुष्कळांना फसवतील.</verse>
				<verse number="6">तुम्ही लढायासंबंधी ऐकाल आणि लढायांच्या अफवा ऐकाल, पण त्यामुळे तुम्ही घाबरू नका. कारण या गोष्टी घडल्याच पाहिजेत, पण शेवट अजूनही यावयाचा आहे.</verse>
				<verse number="7">कारण राष्ट्रांविरुद्ध राष्ट्र व राज्याविरुद्ध राज्य उठतील. वेगवेगळ्या ठिकाणी भूकंप होतील, दुष्काळही पडतील.</verse>
				<verse number="8">या घटना तर प्रसूती वेदनांची सुरुवात आहेत.</verse>
				<verse number="9">“छळ करण्यासाठी आणि जिवे मारण्यासाठी तुम्हाला धरून दिले जाईल आणि माझ्यामुळे सर्व राष्ट्रे तुमचा द्वेष करतील.</verse>
				<verse number="10">त्यावेळी पुष्कळ जण विश्वासापासून दूर जातील व एकमेकांचा द्वेष करतील.</verse>
				<verse number="11">पुष्कळ खोटे संदेष्टे उदयास येतील आणि पुष्कळांना फसवतील.</verse>
				<verse number="12">दुष्टता वाढेल व त्यामुळे पुष्कळांची प्रीती थंडावेल.</verse>
				<verse number="13">परंतु जो शेवटपर्यंत स्थिर राहील त्याचे तारण होईल.</verse>
				<verse number="14">सर्व जगामध्ये साक्ष म्हणून राज्याच्या शुभवार्तेचा प्रचार सर्व राष्ट्रांमध्ये झाला पाहिजे आणि मगच शेवट होईल.</verse>
				<verse number="15">“संदेष्टा दानीएल याने सांगितलेला ‘ओसाडीचा अमंगळ पदार्थ’ पवित्रस्थानी उभा असलेला तुम्ही पाहाल—वाचकाने हे समजून घ्यावे—</verse>
				<verse number="16">त्यावेळी जे यहूदीयात आहेत त्यांनी डोंगरांकडे पळून जावे.</verse>
				<verse number="17">जो कोणी घराच्या छपरांवर असेल, त्याने घरातून काही आणण्याकरिता खाली उतरू नये.</verse>
				<verse number="18">जो शेतात असेल, त्याने आपला अंगरखा नेण्यासाठी परत जाऊ नये.</verse>
				<verse number="19">गर्भवती आणि दूध पाजणार्‍या स्त्रियांसाठी तर तो काळ किती क्लेशांचा असेल!</verse>
				<verse number="20">तुमच्या पलायनाचा काळ हिवाळ्यात किंवा शब्बाथ दिवशी येऊ नये, म्हणून प्रार्थना करा.</verse>
				<verse number="21">कारण ते दिवस इतके भयानक असतील की, परमेश्वराने पृथ्वी निर्माण केल्यापासून आजपर्यंत असे दिवस आले नाहीत किंवा पुढेही येणार नाहीत.</verse>
				<verse number="22">“आणि परमेश्वराने हा आपत्तिचा काळ कमी केला नाही, तर पृथ्वीवर कोणीही जिवंत राहणार नाही. तरी निवडलेल्या लोकांसाठी मात्र ते दिवस कमी केले जातील.</verse>
				<verse number="23">त्या काळात ‘येथे ख्रिस्त आहे,’ किंवा ‘पाहा, तो तेथे आहे,’ असे जर कोणी तुम्हाला सांगितले, तर अजिबात विश्वास ठेवू नका.</verse>
				<verse number="24">कारण खोटे ख्रिस्त आणि खोटे संदेष्टे उदय पावतील आणि मोठी चिन्हे व अद्भुते करून, साधेल तर, निवडलेल्या लोकांनाही फसवतील.</verse>
				<verse number="25">पाहा मी तुम्हाला अगोदरच सांगून ठेवलेले आहे.</verse>
				<verse number="26">“जर कोणी तुम्हाला सांगेल, ‘तो तेथे रानात आहे,’ तर तिकडे जाऊ नका किंवा तो तेथे ‘आतल्या खोलीत आहे,’ तर विश्वास ठेवू नका.</verse>
				<verse number="27">कारण जशी वीज पूर्वेकडून निघते आणि पश्चिमेकडे प्रकाशतांना दिसते, तसाच प्रकारे मानवपुत्राचे आगमन होईल.</verse>
				<verse number="28">जेथे प्रेत आहे, तेथे गिधाडे जमणार.</verse>
				<verse number="29">“क्लेशांच्या काळाची समाप्ती झाल्यावर “ ‘त्या दिवसात, सूर्य अंधकारमय होईल, आणि चंद्र आपला प्रकाश देणार नाही; आकाशातून तारे गळून पडतील, आणि आकाशमंडळ डगमगेल.’</verse>
				<verse number="30">“मानवपुत्राच्या आगमनाचे चिन्ह आकाशात दिसेल आणि पृथ्वीवरील सर्व राष्ट्रे मोठा आक्रोश करतील. ते मानवपुत्राला आकाशात मेघारूढ होऊन पराक्रमाने परत येत असलेले पाहतील.</verse>
				<verse number="31">कर्ण्यांच्या महानादाबरोबर ते आपल्या दूतास पृथ्वीच्या व आकाशाच्या या टोकापासून अगदी शेवटच्या टोकापर्यंत आणि चारही दिशेकडून माझ्या निवडलेल्या लोकांना एकत्र करण्यासाठी पाठवतील.</verse>
				<verse number="32">“आता अंजिराच्या झाडापासून हा बोध घ्या व शिका. त्या झाडाच्या डाहळ्या कोवळ्या झाल्या आणि त्यांना पालवी फुटू लागली म्हणजे उन्हाळा जवळ आला आहे, हे तुम्ही ओळखता.</verse>
				<verse number="33">या सर्व घटना घडत असताना तुम्ही पाहाल, तेव्हा ते जवळ आहे, दारातच आहे हे समजून घ्या.</verse>
				<verse number="34">मी तुम्हाला निश्चित सांगतो की, या सर्वगोष्टी घडून आल्याशिवाय ही पिढी खात्रीने नाहीशी होणार नाही.</verse>
				<verse number="35">आकाश व पृथ्वी नाहीशी होतील, पण माझी वचने नाहीशी होणार नाहीत.</verse>
				<verse number="36">“तरीपण त्या दिवसाबद्दल किंवा वेळेबद्दल कोणालाच माहीत नाही, म्हणजे स्वर्गातील दूतांना नाही, पुत्रालाही नाही, ते फक्त पित्यालाच ठाऊक आहे.</verse>
				<verse number="37">नोहाच्या दिवसात जशी परिस्थिती होती, तशीच मानवपुत्र येण्याच्या वेळी होईल.</verse>
				<verse number="38">जलप्रलय येण्यापूर्वी, नोहा प्रत्यक्ष तारवात गेला, त्या दिवसापर्यंत लोक खातपीत होते, लग्न करून घेत होते, लग्न करून देत होते.</verse>
				<verse number="39">आपले काय होणार आहे हे त्यांना माहीत नव्हते, मग एकाएकी जलप्रलय आला आणि त्या सर्वांनाच जलसमाधी मिळाली. मानवपुत्र परत येईल त्यावेळीही अगदी असेच होईल.</verse>
				<verse number="40">शेतात काम करीत असलेल्या दोन मनुष्यांपैकी एक घेतला जाईल व दुसरा ठेवला जाईल.</verse>
				<verse number="41">जात्यावर दळीत बसलेल्या दोन स्त्रियांपैकी एकीला घेतले जाईल व दुसरीला ठेवले जाईल.</verse>
				<verse number="42">“यास्तव तुम्ही जागृत राहा, कारण तुमच्या प्रभुच्या आगमनाचा दिवस कोणता, हे तुम्हाला ठाऊक नाही.</verse>
				<verse number="43">पण एक गोष्ट नीट समजून घ्या; चोर अमूक प्रहरी येणार आहे हे घरधन्याला अगोदरच समजले असते, तर तो जागा राहिला असता आणि आपले घर त्याने चोराला फोडू दिले नसते.</verse>
				<verse number="44">म्हणून तुम्ही सदैव तयारीत राहा. कारण मानवपुत्र तुम्हाला कल्पना नसेल अशा घटकेला येईल.</verse>
				<verse number="45">“तुमच्यामध्ये प्रामाणिक व सुज्ञ कारभारी कोण आहे? ज्याच्यावर घरधनी त्याच्या कुटुंबियांची देखभाल करण्याचे व अन्नधान्याचे वेळच्या वेळी वाटप करण्याचे काम सोपवितो.</verse>
				<verse number="46">धनी येईल, तेव्हा जो दास आपली कामगिरी बजावीत असताना त्याला आढळेल, तो धन्य होय.</verse>
				<verse number="47">मी तुम्हाला सत्य सांगतो की तो धनी आपल्या सर्व मालमत्तेवर त्याची नेमणूक करील.</verse>
				<verse number="48">परंतु समजा तो दास दुष्ट आपल्या मनात म्हणेल, ‘माझा धनी येण्यास पुष्कळ विलंब होत आहे,’</verse>
				<verse number="49">आणि तो सोबतीच्या दासांना मारहाण करू लागेल आणि पिणार्‍यांबरोबर खाऊ आणि पिऊ लागेल.</verse>
				<verse number="50">तर त्या दासाचा धनी, तो अपेक्षा करीत नाही त्या दिवशी आणि तो जाणत नाही त्या घडीला येईल.</verse>
				<verse number="51">तो त्या दासाला चाबकाने फोडून काढील व ढोंग्याबरोबर ज्या ठिकाणी रडारड आणि दातखाणे चालेल तेथे त्याला वाटा मिळेल.</verse>
			</chapter>
			<chapter number="25">
				<verse number="1">“त्यावेळी स्वर्गाचे राज्य, आपआपले दिवे घेऊन वराला सामोर्‍या जाणार्‍या दहा कुमारींसारखे होईल,</verse>
				<verse number="2">त्यांच्यापैकी पाच मूर्ख होत्या व पाच शहाण्या होत्या.</verse>
				<verse number="3">मूर्ख कुमारींनी दिव्यांबरोबर आपले तेल घेतले नाही.</verse>
				<verse number="4">शहाण्यांनी मात्र दिव्यांबरोबरच आपआपल्या कुपीत तेलही घेतले.</verse>
				<verse number="5">वराला येण्यास उशीर लागला म्हणून त्या सर्वांना डुलक्या लागल्या, व झोपी गेल्या.</verse>
				<verse number="6">“मध्यरात्री, ‘वर येत आहे; त्याच्या स्वागतासाठी बाहेर यावे!’ अशी हाक त्यांच्या कानी आली.</verse>
				<verse number="7">“मग सर्व कुमारी गडबडीने उठल्या आणि त्यांनी दिवे तयार केले.</verse>
				<verse number="8">मूर्ख कुमारी शहाण्या कुमारींना म्हणाल्या, ‘तुमच्या तेलामधून आम्हाला थोडे द्या; कारण आमचे दिवे विझू लागले आहेत.’ </verse>
				<verse number="9">“ ‘नाही’ त्यांनी उत्तर दिले, ‘ते तुम्हास व आम्हास पुरणार नाही. तुम्ही तेल विकणार्‍यांकडे जा आणि स्वतःसाठी ते विकत आणा.’</verse>
				<verse number="10">“त्या तेल विकत आणावयास गेल्या असताना वाटेत असतानाच, वर आला आणि ज्या कुमारी तयारीत होत्या, त्या वराबरोबर लग्नाच्या मेजवानीस आत गेल्या आणि दरवाजा बंद करण्यात आला.</verse>
				<verse number="11">“काही वेळाने त्या दुसर्‍याही कुमारी आल्या व ‘प्रभू, प्रभू,’ असे म्हणू लागल्या, ‘आम्हासाठी दार उघडा!’</verse>
				<verse number="12">“पण वराने उत्तर दिले, ‘मी तुम्हाला खचित सांगतो, मी तुम्हाला ओळखीत नाही.’</verse>
				<verse number="13">“म्हणून तुम्ही जागृत राहा, कारण तो दिवस व ती घटका तुम्हाला माहीत नाही.</verse>
				<verse number="14">“अजून ते प्रवासाला निघालेल्या एका मनुष्यासारखे आहे. त्याने त्याच्या दासांना एकत्र बोलावले आणि प्रत्येकाला त्याने ठराविक रक्कम दिली.</verse>
				<verse number="15">त्याने एकाला पाच तालांत, दुसर्‍याला दोन आणि तिसर्‍याला एक असे ज्याच्या त्याच्या योग्यतेप्रमाणे दिले आणि मग तो आपल्या प्रवासाला निघून गेला.</verse>
				<verse number="16">नंतर, ज्या सेवकाला पाच मिळाले होते, त्याने ताबडतोब कामधंदा सुरू केला आणि लवकरच त्याने पाच शिक्के अधिक मिळविले.</verse>
				<verse number="17">त्याचप्रमाणे ज्याला दोन मिळाले होते, त्यानेही आणखी दोन शिक्के मिळविले.</verse>
				<verse number="18">पण ज्याला एक शिक्का मिळाला, तो गेला व त्याने जमिनीत एक खोल खड्डा केला आणि सुरक्षित राहवा म्हणून त्याच्या मालकाचा शिक्का दडवून ठेवला.</verse>
				<verse number="19">“बर्‍याच काळानंतर त्यांचा धनी परत आला आणि त्याने आपल्या सेवकांना पैशाचा हिशोब देण्यासाठी बोलावले.</verse>
				<verse number="20">ज्याला पाच मिळाले होते त्याने धन्याला दहा आणून दिले. तो म्हणाला, ‘महाराज, तुम्ही मला पाच दिले होते; पाहा, मी त्यावर आणखी पाच मिळविले आहेत.’</verse>
				<verse number="21">“शाबास! त्याचा धनी म्हणाला, ‘तू चांगला आणि विश्वासू दास आहेस. तू लहान गोष्टीत प्रामाणिक राहिलास, मी तुझी पुष्कळांवर नेमणूक करीन; ये आणि तुझ्या धन्याच्या आनंदात सहभागी हो!’</verse>
				<verse number="22">“यानंतर ज्याला दोन दिले होते तो सेवक सुद्धा पुढे आला; ‘महाराज,’ तो म्हणाला, ‘तुम्ही मला दोन दिले होते, ते मी दुप्पट केले आहेत.’</verse>
				<verse number="23">“शाबास! त्याचा धनी म्हणाला, ‘तू चांगला आणि विश्वासू दास आहेस. तू लहान गोष्टीत प्रामाणिक राहिलास, मी तुझी पुष्कळांवर नेमणूक करीन; ये आणि तुझ्या धन्याच्या आनंदात सहभागी हो!’</verse>
				<verse number="24">“नंतर जो सेवक ज्याला एक शिक्का दिला होता, घेऊन पुढे आला. ‘महाराज,’ तो म्हणाला, ‘तुम्ही एक कठोर गृहृस्थ आहात, हे मला माहीत होते. जेथे तुम्ही पेरले नाही तेथून कापणी करता आणि जेथे तुम्ही विखुरले नाही तेथून गोळा करता.</verse>
				<verse number="25">मला तुमची भीती वाटली, म्हणून मी गेलो व तुम्ही दिलेला एक शिक्का भूमीत दडवून ठेवला. पाहा, तो आता मी तुम्हाला परत करण्याकरिता आणला आहे.’</verse>
				<verse number="26">“यावर त्याचा धनी म्हणाला, ‘अरे, दुष्ट आणि आळशी दासा, जेथे मी पेरले नाही तेथून मी कापणी करतो आणि जेथे मी विखुरले नाही तेथून गोळा करतो तुला एवढे तुला माहीत होते.</verse>
				<verse number="27">तर मग तू माझे सोने सावकाराकडे तरी गुंतवून ठेवावयास होते, म्हणजे मी परत आल्यावर मला ते व्याजासकट मिळाले असते.</verse>
				<verse number="28">“ ‘मग धन्याने आज्ञा दिली, या माणसाकडून ते घ्या आणि ज्याच्याजवळ दहा आहेत त्याला द्या.</verse>
				<verse number="29">कारण ज्यांच्याजवळ आहे त्यांना अधिक दिले जाईल, म्हणजे त्यांना विपुलतेने मिळेल. ज्यांना नाही, त्यांच्याजवळ जे असेल ते देखील त्यांच्यापासून काढून घेतले जाईल.</verse>
				<verse number="30">आता त्या कुचकामी सेवकाला बाहेरच्या अंधारात फेकून द्या; ज्या ठिकाणी रडणे आणि दातखाणे चालेल.’</verse>
				<verse number="31">“जेव्हा मानवपुत्र सर्व देवदूतांना बरोबर वैभवाने येईल, त्यावेळी तो वैभवशाली सिंहासनावर बसेल.</verse>
				<verse number="32">मग सर्व राष्ट्रे त्याच्यासमोर एकत्र होतील आणि मेंढपाळ मेंढरे व शेरडे वेगळे करतो तसा तो लोकांना एकमेकांपासून वेगळे करेल.</verse>
				<verse number="33">मेंढरांना तो त्याच्या उजवीकडे आणि शेरड्यांना त्याच्या डावीकडे करेल.</verse>
				<verse number="34">“मग राजा त्याच्या उजवीकडे असलेल्या लोकांना म्हणेल, ‘अहो, माझ्या पित्याने दिलेल्या आशीर्वादांनी धन्य झालेले लोकहो, या आणि जगाच्या उत्पत्तीपासून जे राज्य तुम्हाकरिता तयार करून ठेवले आहे ते वतन करून घ्या.</verse>
				<verse number="35">मी भुकेला होतो आणि तुम्ही मला काही खावयास दिले; मी तान्हेला होतो आणि तुम्ही मला प्यावयास दिले; मी परका होतो आणि तुम्ही मला आत घेतले;</verse>
				<verse number="36">मला वस्त्रांची गरज होती, तेव्हा तुम्ही मला वस्त्रे दिली; मी आजारी होतो, तेव्हा तुम्ही माझी काळजी घेतली, तुरुंगात होतो तेव्हा तुम्ही माझी भेट घेतली.’</verse>
				<verse number="37">“त्यावेळी नीतिमान लोक त्याला म्हणतील, ‘प्रभुजी, तुम्ही भुकेले असताना तुम्हाला केव्हा पाहिले आणि अन्न दिले आणि तान्हेले असताना आम्ही तुम्हाला प्यावयाला दिले?</verse>
				<verse number="38">तुम्ही परके असताना आम्ही तुम्हाला केव्हा पाहिले आणि घरात घेतले, किंवा तुम्ही वस्त्रहीन असताना तुम्हाला वस्त्रे दिली?</verse>
				<verse number="39">तुम्ही आजारी असताना किंवा तुरुंगात असताना, आम्ही केव्हा तुमच्या भेटीला आलो?’</verse>
				<verse number="40">“मग राजा उत्तर देऊन म्हणेल, ‘मी तुम्हाला खचित सांगतो, जे काही ह्या लहानातील माझ्या एकाही भावा-बहिणीसाठी तुम्ही केले ते तुम्ही माझ्यासाठी केले.’</verse>
				<verse number="41">“नंतर तो त्याच्या डावीकडे असलेल्या लोकांना म्हणेल, ‘अहो शापग्रस्त लोकांनो, तुम्ही माझ्यापुढून निघून जा. सैतान आणि त्याचे दूत यांच्यासाठी जो सार्वकालिक अग्नी तयार ठेवला आहे त्यात जा.</verse>
				<verse number="42">कारण मी भुकेला होतो, तेव्हा तुम्ही मला काही खावयास दिले नाही; तान्हेला होतो, तेव्हा तुम्ही मला काही प्यावयास दिले नाही.</verse>
				<verse number="43">परका होतो, तेव्हा तुम्ही मला घरात घेतले नाही; उघडा होतो तेव्हा तुम्ही मला वस्त्र दिले नाही; आजारी होतो, तुरुंगात होतो, तेव्हा तुम्ही माझी काळजी घेतली नाही.’</verse>
				<verse number="44">“ते सुद्धा असे उत्तर देतील, ‘प्रभुजी तुम्ही भुकेले, तान्हेले, परके, उघडे, आजारी किंवा तुरुंगात असताना आम्ही तुम्हाला केव्हा पाहिले आणि तुमची मदत केली नाही?’</verse>
				<verse number="45">“तो त्यांना उत्तर देईल, ‘खरोखर, या कनिष्ठांना करण्याचे तुम्ही नाकारले, तेव्हा तुम्ही माझ्यासाठी करण्याचे नाकारले.’</verse>
				<verse number="46">“मग त्यांना सार्वकालिक मृत्यूची शिक्षा मिळेल, पण जे नीतिमान आहेत ते सार्वकालिक जीवनात प्रवेश करतील.”</verse>
			</chapter>
			<chapter number="26">
				<verse number="1">आपले हे सर्व बोलणे संपविल्यावर येशू आपल्या शिष्यांना म्हणाले,</verse>
				<verse number="2">“जसे तुम्हाला माहीत आहे की, वल्हांडण आणि बेखमीर भाकरीचा सण यांना दोनच दिवसांचा अवधी आहे आणि मानवपुत्र क्रूसावर खिळण्यासाठी धरून दिले जातील.”</verse>
				<verse number="3">नंतर प्रमुख याजकवर्ग आणि लोकांचे वडील, कयफा नावाचा महायाजक याच्या राजवाड्यात एकत्र जमले.</verse>
				<verse number="4">आणि येशूंना गुप्तपणे धरून जिवे मारावे म्हणून संधी शोधीत होते.</verse>
				<verse number="5">पण ते म्हणाले, “आपण हे सणात करू नये, कारण तसे केले तर लोक कदाचित दंगल करतील.”</verse>
				<verse number="6">येशू बेथानी येथे कुष्ठरोगी शिमोन याच्या घरी होते.</verse>
				<verse number="7">तेथे ते जेवायला बसले असताना, एक स्त्री अतिशय मोलवान सुगंधी तेल असलेली एक अलाबास्त्र कुपी घेऊन आत आली आणि तिने ते तेल येशूंच्या मस्तकांवर, ते बसले असताना ओतले.</verse>
				<verse number="8">जेव्हा शिष्यांनी हे पाहिले त्यावेळी ते संतापले. “का ही तेलाची नासाडी?” ते म्हणाले,</verse>
				<verse number="9">“हे तेल अधिक किमतीस विकून आलेले पैसे गोरगरिबांना दान करता आले असते.”</verse>
				<verse number="10">हे जाणून येशू त्यांना म्हणाले, “तुम्ही या स्त्रीला त्रास का देता? तिने माझ्यासाठी एक सुंदर कृत्य केले आहे.</verse>
				<verse number="11">गरीब लोक तर नेहमीच तुमच्याबरोबर असतील, परंतु मी तुमच्याबरोबर नेहमीच असणार नाही.</verse>
				<verse number="12">माझ्या अंत्यविधीची तयारी म्हणून तिने हे तेल माझ्या शरीरावर ओतले आहे.</verse>
				<verse number="13">मी तुम्हाला निश्चित सांगतो की, जगात जेथे कोठे शुभवार्ता गाजविण्यात येईल, तेथे हिने केलेले हे सत्कार्य हिच्या आठवणीसाठी सांगितले जाईल.”</verse>
				<verse number="14">यानंतर बारा शिष्यांपैकी एक जो यहूदा इस्कर्योत; प्रमुख याजकांकडे गेला.</verse>
				<verse number="15">आणि त्याने त्यांना विचारले, “येशूंना मी तुमच्या स्वाधीन केले, तर तुम्ही मला काय द्याल?” तेव्हा त्यांनी त्याला चांदीची तीस नाणी मोजून दिली.</verse>
				<verse number="16">त्या वेळेपासून यहूदा येशूंना धरून देण्याची योग्य संधी शोधू लागला.</verse>
				<verse number="17">बेखमीर भाकरीच्या सणाच्या पहिल्या दिवशी शिष्य येशूंकडे आले आणि त्यांनी त्यांना विचारले, “गुरुजी, वल्हांडणाच्या भोजनाची तयारी आम्ही कोठे करावी?”</verse>
				<verse number="18">येशूंनी उत्तर दिले, “शहरात जा आणि या एका माणसाची भेट घ्या. त्याला सांगा की, ‘गुरुजी म्हणतात: माझी नेमलेली वेळ जवळ आली आहे. मी माझ्या शिष्यांबरोबर वल्हांडणाचे भोजन तुझ्या घरी करीन.’ ”</verse>
				<verse number="19">येशूंनी सांगितल्याप्रमाणे शिष्यांनी केले आणि वल्हांडणाच्या भोजनाची तयारी केली.</verse>
				<verse number="20">संध्याकाळ झाल्यावर येशू आपल्या बारा शिष्यांबरोबर बसले होते.</verse>
				<verse number="21">आणि ते भोजन करीत असताना येशू म्हणाले, “मी तुम्हाला निश्चित सांगतो की तुमच्यापैकी एकजण माझा विश्वासघात करेल.”</verse>
				<verse number="22">येशूंचे हे उद्गार ऐकताच शिष्यांची अंतःकरणे दुःखित झाली आणि ते त्यांना विचारू लागले, “प्रभुजी, खरोखर तो मी तर नाही ना?”</verse>
				<verse number="23">येशूंनी उत्तर दिले, “ज्या एकाने माझ्याबरोबर ताटात हात घातला आहे तोच माझा विश्वासघात करणार आहे.</verse>
				<verse number="24">कारण त्यांच्याबद्दल लिहिले होते त्याप्रमाणे मानवपुत्र जातो खरा. परंतु जो मानवपुत्राला विश्वासघाताने धरून देतो, त्याचा धिक्कार असो. तो जन्मलाच नसता, तर ते त्याला अधिक हिताचे झाले असते.”</verse>
				<verse number="25">मग जो त्यांना धरून देणारा होता, त्या यहूदाने येशूंना विचारले, “खरोखर रब्बी, खरोखर तो मी तर नाही ना?” त्यावर येशूंनी उत्तर दिले, “तू स्वतःच तसे म्हटले आहेस.”</verse>
				<verse number="26">भोजन करीत असताना, येशूंनी भाकर घेतली आणि आशीर्वाद मागितल्यावर, ती मोडली आणि आपल्या शिष्यांना दिली. मग ते म्हणाले, “घ्या आणि खा, हे माझे शरीर आहे.”</verse>
				<verse number="27">त्यांनी द्राक्षारसाचा प्याला हाती घेतला, व त्याबद्दल आभार मानले आणि मग तो प्याला त्यांना दिला व म्हणाले, “तुम्ही प्रत्येकजण यामधून प्या;</verse>
				<verse number="28">हे माझ्या कराराचे रक्त आहे. बहुतांना पापक्षमा मिळावी म्हणून ते पुष्कळांसाठी ओतले जात आहे.</verse>
				<verse number="29">मी तुम्हाला सांगतो की, येथून पुढे मी पित्याच्या राज्यात तुम्हाबरोबर नवा द्राक्षारस पिईन त्या दिवसापर्यंत द्राक्षवेलीचा उपज मी पिणार नाही.”</verse>
				<verse number="30">मग त्या सर्वांनी मिळून एक गीत गाईले आणि ते जैतुनाच्या डोंगराकडे गेले.</verse>
				<verse number="31">मग येशू शिष्यांना म्हणाले, “आज रात्री तुम्ही सर्वजण मला एकट्याला सोडून पळून जाल, कारण धर्मशास्त्रात असे लिहिले आहे की: “ ‘मी मेंढपाळावर प्रहार करीन, आणि कळपातील मेंढरांची पांगापांग होईल.’</verse>
				<verse number="32">परंतु मी पुन्हा जिवंत झाल्यावर, तुमच्या अगोदर गालीलात जाईन आणि तेथे तुम्हाला भेटेन.”</verse>
				<verse number="33">यावर पेत्राने त्याला म्हटले, “प्रत्येकजण सोडून गेला, तरी मी तुम्हाला कधीच सोडून जाणार नाही.”</verse>
				<verse number="34">येशू म्हणाले मी तुला निश्चित सांगतो, “आज रात्रीच, कोंबडा आरवण्यापूर्वी तू मला तीन वेळा नाकारशील.”</verse>
				<verse number="35">परंतु पेत्र जाहीरपणे म्हणाला, “मला तुमच्याबरोबर मरावे लागले, तरी मी तुम्हाला नाकारणार नाही.” आणि बाकीचे सर्व शिष्यही असेच म्हणाले.</verse>
				<verse number="36">मग येशू त्यांच्या सर्व शिष्यांसोबत गेथशेमाने नावाच्या ठिकाणी आले, आणि त्यांना ते म्हणाले, “मी पुढे जाऊन प्रार्थना करून येईपर्यंत येथे बसा.”</verse>
				<verse number="37">मग त्यांनी पेत्र आणि जब्दीचे दोन पुत्र, याकोब व योहान, यांना बरोबर घेतले आणि ते अस्वस्थ आणि दुःखीकष्टी होऊ लागले.</verse>
				<verse number="38">ते त्यांना म्हणाले, “मरणप्राय दुःखाने माझा आत्मा विव्हळ झाला आहे. तुम्ही येथेच थांबा आणि माझ्याबरोबर जागे राहा.”</verse>
				<verse number="39">मग थोडे पुढे जाऊन ते भूमीवर पालथे पडून प्रार्थना केली, “हे माझ्या पित्या, शक्य असल्यास हा प्याला माझ्यापासून दूर करा. तरी माझ्या इच्छेप्रमाणे नको तर तुमच्या इच्छेप्रमाणे होवो.”</verse>
				<verse number="40">यानंतर ते आपल्या शिष्यांकडे परत आले, पण ते झोपी गेले आहेत असे त्यांना आढळले. पेत्राला त्यांनी म्हटले, “माझ्याबरोबर तुम्हा माणसांना एक तासभरही जागे राहता आले नाही का?”</verse>
				<verse number="41">येशू त्यांना म्हणाले “तुम्ही परीक्षेत पडू नये म्हणून सावध राहा आणि प्रार्थना करा. आत्मा उत्सुक आहे परंतु देह अशक्त आहे.”</verse>
				<verse number="42">येशू पुन्हा गेले आणि प्रार्थना केली की, “हे माझ्या पित्या, जर हा प्याला प्याल्याशिवाय दूर करता येणार नसेल, तर तुमच्या इच्छेप्रमाणे होवो.”</verse>
				<verse number="43">नंतर ते परत त्यांच्याकडे आले, त्यावेळीही ते झोपी गेलेले आढळले, कारण त्यांचे डोळे जड झाले होते.</verse>
				<verse number="44">म्हणून ते प्रार्थना करण्यासाठी परत गेले आणि पुन्हा त्यांनी तेच शब्द उच्चारून प्रार्थना केली.</verse>
				<verse number="45">नंतर ते शिष्यांकडे परत आले आणि त्यांना म्हणाले, “तुम्ही अजूनही झोप व विसावा घेत आहात काय? पाहा, वेळ आली आहे आणि मानवपुत्र पापी लोकांच्या हाती धरून दिला जात आहे.</verse>
				<verse number="46">उठा, आपण जाऊ! माझा विश्वासघात करणारा आला आहे.”</verse>
				<verse number="47">येशू बोलत आहे तोच, यहूदा, त्यांच्या बारा पैकी एक, तेथे पोहोचला. त्याच्याबरोबर मोठा जमाव तरवारी आणि सोटे घेऊन आला, जो प्रमुख याजक आणि वडीलजनांनी पाठविलेला होता.</verse>
				<verse number="48">आता विश्वासघातक्याने जमावाला खूण देऊन ठेवली होती की, “ज्या मनुष्याचे मी चुंबन घेईन त्याला अटक करा.”</verse>
				<verse number="49">तत्क्षणी यहूदा येशूंच्या जवळ गेला, “सलाम, रब्बी!” त्याने उद्गार काढले आणि त्यांचे चुंबन घेतले.</verse>
				<verse number="50">येशू त्याला म्हणाले, “मित्रा, ज्या कामासाठी तू आला आहेस ते आटोपून घे.” मग लोकांनी येशूंना धरले आणि अटक केली.</verse>
				<verse number="51">तेवढ्यात येशूंच्या बरोबर जे होते त्यांच्यातील एकाने तरवार उपसली आणि प्रमुख याजकाच्या दासाचा कान कापून टाकला.</verse>
				<verse number="52">तत्काळ येशू त्यांना म्हणाले, “तुझी तलवार म्यानात घाल,” कारण “तलवार उपसणारे तलवारीनेच मारले जातील.</verse>
				<verse number="53">मी माझ्या पित्याला विनंती केली तर, ते देवदूतांच्या बारापेक्षा अधिक सैन्यतुकड्या ताबडतोब पाठविणार नाही का?</verse>
				<verse number="54">पण मी तशी विनंती केली, तर जे घडत आहे त्याविषयीचे धर्मशास्त्रात लिहिलेले भविष्य कसे पूर्ण होईल?”</verse>
				<verse number="55">त्यावेळी येशू जमावाला म्हणाले, “मी बंडखोरांचा नेता आहे काय, जे तुम्ही तरवार आणि लाठ्या घेऊन मला धरावयास आला आहात? मी दररोज मंदिराच्या परिसरात बसून शिक्षण देत होतो, पण त्यावेळी तुम्ही मला धरले नाही.</verse>
				<verse number="56">यासाठी की संदेष्ट्यांनी धर्मशास्त्रात लिहिलेली भविष्यवाणी पूर्ण होण्यासाठीच हे सर्व घडत आहे.” मग सर्व शिष्य त्यांना एकट्याला सोडून पळून गेले.</verse>
				<verse number="57">येशूंना अटक करून त्यांना प्रमुख याजक कयफा याच्याकडे नेले; त्याठिकाणी सर्व वडीलजन आणि नियमशास्त्र शिक्षक एकत्र झाले होते.</verse>
				<verse number="58">पेत्र काही अंतरावरुन त्यांच्यामागे चालत, महायाजकाच्या अंगणात आला आणि पहारेकर्‍यांमध्ये जाऊन काय होते ते पाहत बसला.</verse>
				<verse number="59">मुख्य याजक, आणि सर्व यहूदी न्यायसभा येशूंना जिवे मारण्यासाठी खोटे पुरावे शोधण्याचा प्रयत्न करीत होते.</verse>
				<verse number="60">परंतु ते त्यांना सापडले नाही जरी अनेक खोटे साक्षीदार पुढे आले. शेवटी दोन माणसे पुढे आली,</verse>
				<verse number="61">“हा मनुष्य म्हणाला, ‘मी परमेश्वराच्या मंदिराचा विध्वंस करण्यास व तीन दिवसात ते पुन्हा बांधण्यास समर्थ आहे.’ ”</verse>
				<verse number="62">हे ऐकून प्रमुख याजक उभा राहिला आणि त्याने येशूंना विचारले, “या आरोपांना तू उत्तर देणार नाही काय? हे लोक जी साक्ष तुझ्याविरुद्ध सांगत आहे ती काय आहे?”</verse>
				<verse number="63">पण येशू शांत राहिले. नंतर महायाजकाने त्यांना विचारले, “जिवंत परमेश्वराच्या नावाने शपथ घालून मी तुला विचारतो की, तू पुत्र परमेश्वराचा पुत्र ख्रिस्त आहेस का?”</verse>
				<verse number="64">येशूंनी उत्तर दिले, “असे तू म्हणतोस, परंतु मी तुम्हा सर्वांना सांगतो की येथून पुढे तुम्ही मला, अर्थात् मानवपुत्राला, सर्वसमर्थाच्या उजवीकडे बसलेले आणि आकाशातून मेघारूढ होऊन परत येत असलेले पाहाल.”</verse>
				<verse number="65">येशूंचे हे उद्गार ऐकल्याबरोबर महायाजकाने आपली वस्त्रे फाडली आणि तो ओरडला, “तुम्ही ईश्वरनिंदा ऐकली आहे. आता आणखी साक्षीदारांची आपल्याला गरजच काय? पाहा, तुम्ही ईश्वरनिंदा ऐकली आहे.</verse>
				<verse number="66">तुम्हाला काय वाटते?” “तो मृत्युदंडास योग्य आहे.” त्यांनी ओरडून प्रत्युत्तर दिले.</verse>
				<verse number="67">मग ते येशूंच्या तोंडावर थुंकले आणि त्यांना बुक्क्या मारल्या. काहींनी त्यांच्या तोंडात चपडाका मारल्या,</verse>
				<verse number="68">आणि म्हटले, “ख्रिस्ता, आम्हासाठी भविष्यवाणी करा. तुम्हाला कोणी मारले?”</verse>
				<verse number="69">हे सर्व होत असताना, पेत्र अंगणात बाहेर बसला होता आणि एक दासी त्याच्याकडे आली व ती त्याला म्हणाली, “तू गालीलकर येशूंबरोबर होतास.”</verse>
				<verse number="70">परंतु पेत्राने सर्वांच्यासमोर नकार दिला. तो म्हणाला, “तू कशाबद्दल बोलतेस हे मला समजत नाही.”</verse>
				<verse number="71">मग तो बाहेरील आवाराच्या दाराजवळ गेला, तेथे त्याला दुसर्‍या एका दासीने पाहिले आणि ती लोकांना म्हणाली, “हा माणूस नासरेथच्या येशूंबरोबर होता.”</verse>
				<verse number="72">या खेपेसही पेत्र नाकारून आणि शपथ घेऊन म्हणाला, “मला त्या माणसाची ओळख नाही!”</verse>
				<verse number="73">थोड्या वेळाने जी माणसे तेथे उभी होती. ती पेत्राला म्हणाली, “तू खरोखर त्यांच्यापैकीच आहेस हे आम्हाला माहीत आहे. तुझ्या बोलण्यावरून आम्ही हे सांगू शकतो.”</verse>
				<verse number="74">हे ऐकून पेत्र शाप देऊ लागला व शपथ घेऊन त्यांना म्हणू लागला, “मी त्या माणसाला ओळखत नाही.” तेवढ्यात कोंबडा आरवला.</verse>
				<verse number="75">तेव्हा त्याच क्षणाला पेत्राला येशूंचे शब्द आठवले, “पेत्रा, कोंबडा आरवण्यापूर्वी तीन वेळा तू मला नाकारशील.” पेत्र दूर निघून गेला आणि अतिशय दुःखाने रडला.</verse>
			</chapter>
			<chapter number="27">
				<verse number="1">प्रातःकाळ झाल्यावर सर्व प्रमुख याजक आणि लोकांचे वडीलजनांनी येशूंचा वध कसा करता येईल याची योजना केली.</verse>
				<verse number="2">सभेनंतर त्यांनी येशूंना बंदिस्त करून रोमी राज्यपाल पिलाताच्या स्वाधीन केले.</verse>
				<verse number="3">ज्या यहूदाने, त्यांचा घात केला होता, त्याने पाहिले की येशूंना दोषी ठरवण्यात आले, तेव्हा त्याला खेद झाला आणि चांदीची तीस नाणी त्याने प्रमुख याजक व वडीलजन यांच्याकडे परत केली.</verse>
				<verse number="4">“मी पाप केले आहे.” तो म्हणाला, “मी निर्दोष रक्ताचा विश्वासघात केला आहे.” “त्याचे आम्हाला काय? तू स्वतःच त्याला जबाबदार आहेस,” त्यांनी प्रत्युत्तर केले.</verse>
				<verse number="5">यावर त्याने ते पैसे मंदिरात फेकून दिले आणि बाहेर येऊन गळफास घेतला.</verse>
				<verse number="6">प्रमुख याजकांनी ते पैसे गोळा केले आणि ते म्हणाले, “हे पैसे आपल्याला मंदिराच्या खजिन्यात भरता येणार नाहीत, हे नियमशास्त्राच्या विरुद्ध आहे. कारण हे रक्ताचे पैसे आहेत.”</verse>
				<verse number="7">म्हणून त्या पैशात परदेशी लोकांच्या दफनासाठी कुंभाराचे शेत विकत घेण्याचा त्यांनी निर्णय घेतला.</verse>
				<verse number="8">यामुळे त्या शेताला रक्ताचे शेत असे आजपर्यंत म्हणतात.</verse>
				<verse number="9">हे शेत विकत घेण्याच्या घटनेने यिर्मया संदेष्टा याची भविष्यवाणी पूर्ण झाली. ती अशी: “इस्राएल लोकांनी चांदीची तीस नाणी ही त्याची किंमत ठरविली,</verse>
				<verse number="10">आणि प्रभुने मला आज्ञा दिल्याप्रमाणे, त्यांनी कुंभाराचे शेत विकत घेण्यासाठी त्यांचा उपयोग केला.”</verse>
				<verse number="11">येशू राज्यपालाच्या पुढे उभे होते आणि राज्यपालाने त्यांना विचारले, “तू यहूद्यांचा राजा आहेस काय?” येशूंनी उत्तर दिले, “तू म्हटले तसे.”</verse>
				<verse number="12">प्रमुख याजक आणि यहूदी पुढारी यांनी येशूंवर अनेक आरोप केले त्यावेळी येशू अगदी शांत राहिले.</verse>
				<verse number="13">“हे लोक तुझ्यावर अनेक गोष्टींचा दोषारोप करीत आहेत, हे तू ऐकत नाही काय?” पिलाताने येशूंना विचारले,</verse>
				<verse number="14">परंतु येशूंनी एकाही आरोपाचे उत्तर दिले नाही राज्यपालासाठी ही खूप आश्चर्यचकित गोष्ट होती.</verse>
				<verse number="15">आता सणामध्ये एका कैद्याला जमावाच्या निवडीनुसार सोडून देण्याची राजपालांची प्रथा होती.</verse>
				<verse number="16">या वर्षी येशू बरब्बास नावाचा एक प्रसिद्ध गुन्हेगार तुरुंगात होता.</verse>
				<verse number="17">त्याठिकाणी लोकांची खूप गर्दी जमली असताना, पिलाताने लोकांना विचारले, “सणानिमित्त मी तुमच्यासाठी कोणाला सोडून देऊ? येशू बरब्बास किंवा ख्रिस्त म्हटलेला येशूंना?”</verse>
				<verse number="18">कारण पिलाताला कळून चुकले होते की, लोकांनी स्वतःच्या हितासाठी येशूंना धरून दिले होते.</verse>
				<verse number="19">त्याचवेळी, पिलात न्यायासनावर बसला असतानाच, त्याच्या पत्नीने त्याला निरोप पाठविला, “त्या निर्दोष माणसाच्या विरुद्ध जाऊ नका, कारण आज स्वप्नात मी त्याच्यामुळे फार दुःख भोगले आहे.”</verse>
				<verse number="20">परंतु तोपर्यंत प्रमुख याजकांनी व वडील यांनी “बरब्बाला सोडा अशी मागणी करून येशूंना जिवे मारावे.” म्हणून समुदायाचे मन वळविले.</verse>
				<verse number="21">राज्यपालांनी विचारले, “या दोघांपैकी मी तुम्हाकरिता कोणाला सोडावे, अशी तुमची इच्छा आहे?” जमावाने उत्तर दिले, “बरब्बाला सोडावे!”</verse>
				<verse number="22">“मग ख्रिस्त जो येशू यांचे मी काय करावे?” पिलाताने विचारले. “त्याला क्रूसावर खिळा,” लोक मोठ्याने ओरडले.</verse>
				<verse number="23">“पण का?” पिलाताने खुलासा विचारला, “त्याने असा कोणता गुन्हा केला आहे?” पण लोकांनी अधिकच मोठ्याने गर्जना केली, “त्याला क्रूसावर खिळा!”</verse>
				<verse number="24">पिलाताला समजले की आपण काहीही करू शकत नाही, दंगल वाढत आहे असे त्याने पाहिले, तेव्हा त्याने पाणी घेतले आणि सर्व जमावापुढे आपले हात धुतले. “मी या माणसाच्या रक्ताबाबत निर्दोष आहे.” तो म्हणाला, “ही तुमची जबाबदारी आहे.”</verse>
				<verse number="25">यावर सर्व जमाव ओरडला, “त्याचे रक्त आम्हावर आणि आमच्या मुलाबाळांवर असो.”</verse>
				<verse number="26">तेव्हा पिलाताने बरब्बाला सोडून दिले आणि येशूंना फटके मारल्यानंतर त्यांना क्रूसावर खिळण्याकरिता सैनिकांच्या स्वाधीन केले.</verse>
				<verse number="27">मग राज्यपालाच्या शिपायांनी येशूंना आपल्या ताब्यात घेतले आणि त्यांना राजवाड्यात प्राइतोरियम येथे नेऊन सर्व सैनिकांच्या टोळीला तेथे एकत्र बोलावले</verse>
				<verse number="28">तेथे त्यांनी त्यांचे कपडे काढले आणि त्यांना किरमिजी रंगाचा झगा घातला.</verse>
				<verse number="29">मग त्यांनी काट्यांचा एक मुकुट गुंफला आणि त्यांच्या मस्तकांवर घातला. राजदंड म्हणून त्यांनी त्यांच्या उजव्या हातात एक छडी दिली आणि त्यांनी गुडघे टेकले आणि त्यांचा उपहास करीत ते त्यांना म्हणाले, “हे यहूद्यांच्या राजा, तुझा जयजयकार असो!”</verse>
				<verse number="30">ते त्यांच्या तोंडावर थुंकले, त्यांच्या हातात दिलेली छडी त्यांनी हिसकावून घेतली. त्यांच्या मस्तकावर छडीने वारंवार मारले.</verse>
				<verse number="31">येशूंची अशी थट्टा केल्यावर त्यांनी झगा काढून घेतला आणि त्यांचे कपडे पुन्हा त्यांच्या अंगावर चढविले. मग त्यांना क्रूसावर खिळण्याकरिता घेऊन गेले.</verse>
				<verse number="32">ते त्यांना घेऊन क्रूसावर खिळण्याच्या जागेकडे निघाले. वाटेत त्यांना कुरेने गावचा शिमोन नावाचा माणूस भेटला. त्यांनी त्याला जबरदस्तीने क्रूस वाहण्यास भाग पाडले.</verse>
				<verse number="33">मग ते गुलगुथा या नावाने ओळखल्या जाणार्‍या भागात आले. गुलगुथा याचा अर्थ “कवटीची जागा” असा आहे.</verse>
				<verse number="34">त्याठिकाणी त्यांना पित्त मिसळलेला द्राक्षारस प्यावयास दिला. परंतु त्यांनी तो चाखून पाहिल्यावर घेतला नाही.</verse>
				<verse number="35">येशूंना क्रूसावर खिळल्यानंतर त्यांची वस्त्रे सैनिकांनी चिठ्ठ्या टाकून वाटून घेतली.</verse>
				<verse number="36">मग क्रूसावर टांगलेल्या येशूंवर पहारा करीत ते जवळच बसले.</verse>
				<verse number="37">त्यांच्या डोक्याच्या वरच्या बाजूला दोषपत्राचा लेख लावण्यात आला होता, त्यावर लिहिले होते: “हा येशू, यहूद्यांचा राजा आहे.”</verse>
				<verse number="38">त्यांनी दोन बंडखोरांना त्यांच्याबरोबर क्रूसावर खिळले, एक उजवीकडे आणि दुसरा त्यांच्या डावीकडे होता.</verse>
				<verse number="39">जे जवळून जात होते त्यांनी त्यांचा अपमान केला, डोकी हालवीत चेष्टा करू लागले.</verse>
				<verse number="40">ते म्हणाले, “तू मंदिर उध्वस्त करून तीन दिवसात पुन्हा बांधणार आहे ना! जर तू परमेश्वराचा पुत्र आहेस, तर क्रूसावरून खाली ये आणि स्वतःचा बचाव कर.”</verse>
				<verse number="41">त्याचप्रमाणे प्रमुख याजकवर्ग आणि नियमशास्त्र शिक्षक यांनीही त्यांची थट्टा केली.</verse>
				<verse number="42">“त्याने दुसर्‍यांचे तारण केले,” ते म्हणाले, “पण त्याला स्वतःचा बचाव करता येत नाही. तो इस्राएलाचा राजा आहे! मग त्याला क्रूसावरून खाली उतरून येऊ दे म्हणजे आम्ही त्याच्यावर विश्वास ठेवू.</verse>
				<verse number="43">तो परमेश्वरावर भरवसा ठेवतो. मग परमेश्वराची इच्छा असल्यास त्याने त्याची सुटका करावी, कारण तो म्हणाला होता की, ‘मी परमेश्वराचा पुत्र आहे.’ ”</verse>
				<verse number="44">त्यांच्याबरोबर क्रूसावर खिळलेल्या त्या चोरांनीही त्यांचा अपमान केला.</verse>
				<verse number="45">त्या दिवशी दुपारपासून तीन वाजेपर्यंत सर्व प्रांतावर अंधार पडला.</verse>
				<verse number="46">दुपारी तीन वाजण्याच्या सुमारास येशूंनी मोठ्याने आरोळी मारली, “एली, एली, लमा सबकतनी,” म्हणजे, “माझ्या परमेश्वरा, माझ्या परमेश्वरा, तुम्ही माझा त्याग का केला?”</verse>
				<verse number="47">तेथे उभे असलेल्या काही लोकांनी हे ऐकले व ते म्हणाले की तो, “एलीयाला बोलावत आहे.”</verse>
				<verse number="48">लागलीच त्यांच्यापैकी एकाने धावत जाऊन शिरक्यात भिजविलेला एक स्पंज वेतावर ठेवून येशूंना प्यावयास दिला,</verse>
				<verse number="49">इतर म्हणाले, “त्याला एकटे सोडा. एलीया त्याला खाली उतरावयास व तारावयास येतो की काय हे आपण पाहू!”</verse>
				<verse number="50">मग येशूंनी पुन्हा एकदा मोठी आरोळी मारली आणि आपला प्राण सोडला.</verse>
				<verse number="51">त्याच क्षणाला, पवित्रस्थानातील पडदा वरपासून खालपर्यंत दोन भागात फाटला, पृथ्वी हादरली आणि खडक फुटले</verse>
				<verse number="52">आणि कबरा उघडल्या आणि मृत पावलेल्या अनेक पवित्र लोकांची शरीरे पुन्हा उठविली गेली.</verse>
				<verse number="53">येशूंच्या पुनरुत्थानानंतर ते कबरेच्या बाहेर आले आणि पवित्र शहरात गेले आणि पुष्कळ लोकांनी त्यांना पाहिले.</verse>
				<verse number="54">जेव्हा शताधिपतीने आणि त्याच्याबरोबर येशूंवर पहारा करणारे रोमी शिपाई यांनी भूकंप आणि घडलेल्या इतर सर्वगोष्टी पाहिल्या, तेव्हा ते अत्यंत भयभीत झाले, आणि त्यांनी उद्गार काढले, “खरोखरच हा परमेश्वराचा पुत्र होता!”</verse>
				<verse number="55">अनेक स्त्रिया हे दुरून पाहत होत्या. त्या गालील प्रांतातून येशूंची सेवा करीत त्यांच्यामागे आल्या होत्या.</verse>
				<verse number="56">त्या स्त्रियांमध्ये मरीया मग्दालिया; याकोब व योसेफ यांची आई मरीया आणि जब्दीचे पुत्र याकोब व योहान यांची आई होती.</verse>
				<verse number="57">संध्याकाळ झाली असताना, येशूंचा अनुयायी झालेला, अरिमथिया शहराचा योसेफ नावाचा एक श्रीमंत मनुष्य,</verse>
				<verse number="58">पिलाताकडे जाऊन, त्याने येशूंचे शरीर मागितले, आणि पिलाताने ते त्याला देण्यात यावे अशी आज्ञा दिली.</verse>
				<verse number="59">योसेफाने येशूंचे शरीर घेतले, एका स्वच्छ तागाच्या वस्त्रात गुंडाळले,</verse>
				<verse number="60">आणि खडकात खोदलेल्या आपल्या मालकीच्या एका नव्या कबरेमध्ये ते ठेवले. कबरेच्या दाराशी त्याने एक मोठी शिळा लोटून ठेवली. नंतर तो तेथून निघून गेला.</verse>
				<verse number="61">मरीया मग्दालिया आणि दुसरी मरीया या दोघीजणी कबरेसमोर बसल्या होत्या.</verse>
				<verse number="62">सणाच्या तयारीच्या दुसर्‍या दिवशी, वल्हांडण सणाचा पहिला दिवस संपताना, प्रमुख्य याजकवर्ग आणि परूशी लोक पिलाताकडे गेले.</verse>
				<verse number="63">“महाराज,” ते म्हणाले, “आम्हाला आठवण आहे की तो लबाड जिवंत असताना म्हणाला होता की, ‘तीन दिवसानंतर मी पुन्हा जिवंत होईन’</verse>
				<verse number="64">यास्तव त्याची कबर तीन दिवसापर्यंत सुरक्षित ठेवण्याचा हुकूम आपण द्यावा. नाही तर त्याचे शिष्य येऊन शरीर चोरून नेतील आणि तो पुन्हा जिवंत झाला आहे, असे लोकांना सांगतील. असे झाले तर ही शेवटली फसवणूक पहिल्यापेक्षा अधिक वाईट होईल.”</verse>
				<verse number="65">पिलाताने उत्तर दिले, “सैनिकांना घ्या, तुमच्याने होईल तसा कबरेचा बंदोबस्त करा.”</verse>
				<verse number="66">याप्रमाणे ते गेले आणि कबरेवरील शिला शिक्कामोर्तब करून त्यांनी ती सुरक्षित केली. व पहारेकरीही ठेवले.</verse>
			</chapter>
			<chapter number="28">
				<verse number="1">शब्बाथ संपल्यानंतर, आठवड्याच्या पहिल्या दिवशी पहाटेस मरीया मग्दालिया आणि दुसरी मरीया कबर पाहायला गेल्या.</verse>
				<verse number="2">तेवढ्यात एकाएकी तीव्र भूकंप झाला, कारण स्वर्गातून प्रभुचा एक दूत खाली आला, कबरेजवळ जाऊन त्याने कबरेवरील धोंड बाजूला लोटली आणि तो तिच्यावर बसला.</verse>
				<verse number="3">त्याचे मुख विजेसारखे तेजस्वी आणि त्याचे वस्त्रे हिमासारखी शुभ्र होती.</verse>
				<verse number="4">पहारेकर्‍यांनी त्याला पाहिले, व ते भयभीत झाले व थरथर कापले आणि मृतवत झाले.</verse>
				<verse number="5">देवदूत त्या स्त्रियांना म्हणाला, “भिऊ नका, क्रूसावर खिळलेल्या येशूंना तुम्ही शोधीत आहा, हे मला माहीत आहे.</verse>
				<verse number="6">ते येथे नाहीत; त्यांनी सांगितल्याप्रमाणे ते उठले आहेत. या आणि ज्या ठिकाणी त्यांना ठेवले होते ती जागा पाहा.</verse>
				<verse number="7">आता लवकर जा आणि त्यांच्या शिष्यांना सांगाः ‘येशू मेलेल्यामधून पुन्हा उठले आहेत आणि ते तुमच्या पुढे गालीलात जात आहेत. ते तेथे तुम्हाला भेटतील.’ जसे मी तुम्हाला सांगितले.”</verse>
				<verse number="8">भयभीत पण अतिशय आनंदित होऊन त्या स्त्रिया कबरेपासून दूर निघून गेल्या, शिष्यांना देवदूताचा निरोप सांगण्यासाठी त्या धावतच निघाल्या.</verse>
				<verse number="9">अकस्मात येशू त्यांना भेटले व “अभिवादन” असे म्हणाले. त्या त्यांच्याजवळ जाऊन, त्यांनी त्यांचे चरण धरले आणि त्यांची उपासना केली.</verse>
				<verse number="10">मग येशू त्यांना म्हणाले, “भिऊ नका. माझ्या भावांकडे जा त्यांना सांगा आणि मला भेटण्यासाठी ताबडतोब गालीलात या. तेथे मी त्यांच्या दृष्टीस पडेन.”</verse>
				<verse number="11">त्या स्त्रिया वाटेवर असताना, काही शिपाई प्रमुख याजकाकडे गेले आणि काय घडले यासंबंधीचा सर्व वृतांत त्यांनी प्रमुख याजकांना सांगितला.</verse>
				<verse number="12">ताबडतोब यहूदी पुढार्‍यांची तातडीची सभा बोलावण्यात आली. त्या सभेत शिपायांना लाच देऊन,</verse>
				<verse number="13">त्यांना असे सांगावयास लावले, “रात्री आम्ही झोपेत असताना त्यांच्या शिष्यांनी येऊन त्यांचे शरीर पळवून नेले.”</verse>
				<verse number="14">राज्यपालांना हे समजले तर, यावर सभेने उत्तर दिले, “भिण्याचे काही कारण नाही. आम्ही तुमच्यावतीने बोलू. सर्वकाही ठीक होईल.”</verse>
				<verse number="15">या आश्वासनानंतर शिपायांनी लाच घेतली आणि त्यांना शिकविल्याप्रमाणे त्यांनी सांगितले आणि ही गोष्ट यहूदी लोकांमध्ये पसरली आणि ती आजही प्रचलित आहे.</verse>
				<verse number="16">यानंतर येशूंचे अकरा शिष्य गालीलातील ज्या डोंगरावर येशूंनी त्यांना जमावयास सांगितले होते, त्या डोंगरावर गेले.</verse>
				<verse number="17">त्यांनी त्यांना पाहिले आणि त्यांची उपासना केली. परंतु काहींनी संशय धरला.</verse>
				<verse number="18">मग येशू त्यांच्याजवळ येऊन त्यांना म्हणाले, “स्वर्गात आणि पृथ्वीवर सर्व अधिकार मला देण्यात आलेला आहे.</verse>
				<verse number="19">यास्तव सर्व राष्ट्रांमध्ये जाऊन शिष्य करा आणि त्यांना पित्याच्या, पुत्राच्या आणि पवित्र आत्म्याच्या नावाने बाप्तिस्मा द्या;</verse>
				<verse number="20">आणि मी तुम्हाला आज्ञा केल्याप्रमाणे त्यांना सर्वकाही पाळावयास शिकवा आणि मी सदैव, युगाच्या अंतापर्यंत तुमच्याबरोबर आहे.”</verse>
			</chapter>
		</book>
		<book number="41">
			<chapter number="1">
				<verse number="1">परमेश्वराचा पुत्र येशू ख्रिस्त, यांच्याबद्दलच्या शुभवार्तेचा प्रारंभ.</verse>
				<verse number="2">यशया संदेष्ट्याच्या ग्रंथात लिहिल्याप्रमाणे: “मी माझा संदेशवाहक तुमच्या पुढे पाठवीन, तो तुमचा मार्ग तयार करील,”</verse>
				<verse number="3">“अरण्यात घोषणा करणार्‍या एकाची वाणी झाली, ‘प्रभुसाठी मार्ग तयार करा, आणि त्यांच्यासाठी मार्ग सरळ करा.’ ”</verse>
				<verse number="4">आणि म्हणून बाप्तिस्मा करणारा योहान पापक्षमेसाठी पश्चातापाच्या बाप्तिस्म्याचा संदेश देत अरण्यात प्रकट झाला.</verse>
				<verse number="5">यहूदीया प्रांतातील आणि सर्व यरुशलेमेतील लोक त्यांच्याकडे आले. त्यांनी पापे कबूल केल्यानंतर, यार्देन नदीमध्ये योहानाकडून त्यांचा बाप्तिस्मा होत असे.</verse>
				<verse number="6">योहान उंटाच्या केसांपासून तयार केलेल्या कपड्याचा झगा घालीत असे, कंबरेला चामड्याचा पट्टा बांधीत असे. तो टोळ आणि रानमध सेवन करीत असे.</verse>
				<verse number="7">त्याचा संदेश हा होता: “माझ्यानंतर असा एकजण येत आहे, जो माझ्यापेक्षा फार सामर्थ्यवान आहे व त्यांच्या पादत्राणाचे बंद सोडणारा एक गुलाम होण्याची सुद्धा माझी पात्रता नाही.</verse>
				<verse number="8">मी तुमचा बाप्तिस्मा पाण्याने करतो, पण ते तुमचा बाप्तिस्मा पवित्र आत्म्याने करतील.”</verse>
				<verse number="9">त्यावेळी येशू गालील प्रांतातील नासरेथ गावातून आले आणि योहानाने यार्देन नदीत त्यांचा बाप्तिस्मा केला.</verse>
				<verse number="10">येशू पाण्यातून बाहेर येत होते त्याचवेळेस, आकाश उघडलेले आणि आत्मा कबुतरासारखा त्यांच्यावर उतरत आहे असे त्यांनी पाहिले</verse>
				<verse number="11">त्याचवेळी स्वर्गातून एक वाणी झाली: “तू माझा प्रिय पुत्र आहेस, तुझ्यावर मी संतुष्ट आहे.”</verse>
				<verse number="12">नंतर लगेच पवित्र आत्म्याने त्यांना अरण्यात पाठविले,</verse>
				<verse number="13">रानात चाळीस दिवस असताना, सैतानाने त्यांची परीक्षा घेतली. त्यांच्या सोबतीला जंगली प्राणी होते आणि देवदूतांनी त्यांची सेवा केली.</verse>
				<verse number="14">योहानाला बंदीत टाकल्यानंतर, परमेश्वराच्या शुभवार्तेची घोषणा करीत येशू गालील प्रांतात आले.</verse>
				<verse number="15">ते म्हणाले, “वेळ आली आहे,” व “परमेश्वराचे राज्य जवळ आले आहे. पश्चात्ताप करा आणि शुभवार्तेवर विश्वास ठेवा!”</verse>
				<verse number="16">एके दिवशी येशू गालील सरोवराच्या जवळून चालत असताना, त्यांनी शिमोन पेत्र आणि त्याचा भाऊ आंद्रिया यांना सरोवरात जाळे टाकताना पाहिले, कारण ते मासे धरणारे होते.</verse>
				<verse number="17">येशू त्यांना म्हणाले, “चला, माझ्यामागे या म्हणजे मी तुम्हाला माणसे धरणारे करीन.”</verse>
				<verse number="18">हे ऐकताच त्यांनी त्यांची जाळी सोडली आणि ते त्यांच्यामागे गेले.</verse>
				<verse number="19">थोडे पुढे जाताच, त्यांनी जब्दीचे पुत्र याकोब आणि त्याचा भाऊ योहान यांना होडीत बसून आपली जाळी तयार करताना पाहिले.</verse>
				<verse number="20">त्यांनी उशीर न करता त्यांना बोलावले, तेव्हा ते आपला पिता जब्दी याला नावेमध्ये मजुरांबरोबर सोडून त्यांच्यामागे गेले.</verse>
				<verse number="21">ते कफर्णहूम या शहरात आले, शब्बाथ दिवशी सभागृहामध्ये जाऊन येशूंनी शिक्षण देण्यास सुरुवात केली.</verse>
				<verse number="22">त्यांच्या शिकवणकीवरून लोक थक्क झाले, कारण ते नियमशास्त्राच्या शिक्षकांप्रमाणे नव्हे तर ज्याला अधिकार आहे असे त्यांना शिकवीत होते.</verse>
				<verse number="23">इतक्यात, सभागृहामध्ये दुरात्म्याने पछाडलेला एक मनुष्य ओरडला,</verse>
				<verse number="24">“हे नासरेथकर येशू, आम्हाकडून तुला काय पाहिजे? तू आमचा नाश करावयास आला आहेस काय? तू कोण आहेस हे मला माहीत आहे—परमेश्वराचा पवित्रजन आहेस!”</verse>
				<verse number="25">“गप्प राहा!” येशूंनी धमकावले, “यातून बाहेर ये!”</verse>
				<verse number="26">त्या दुरात्म्याने किंकाळी फोडली आणि त्या मनुष्याला पिळवटून तो त्याच्यामधून निघून गेला.</verse>
				<verse number="27">हे पाहून सर्व लोक आश्चर्यचकित झाले आणि आपसात म्हणू लागले, “हे काय आहे? नवी शिकवण आणि काय हा अधिकार! ते दुरात्म्यांना आदेश करतात आणि ते त्यांची आज्ञा पाळतात.”</verse>
				<verse number="28">त्यांच्याबद्दलची बातमी पूर्ण गालील प्रांताच्या सर्व भागात झपाट्याने पसरत गेली.</verse>
				<verse number="29">सभागृहातून बाहेर पडल्याबरोबर ताबडतोब, याकोब व योहान यांच्याबरोबर शिमोन व आंद्रिया यांच्या घरी गेले.</verse>
				<verse number="30">तेथे शिमोनाची सासू तापाने फणफणली असून अंथरुणावर पडून होती आणि त्यांनी लगेच तिच्याबद्दल येशूंना सांगितले.</verse>
				<verse number="31">येशू तिच्याजवळ गेले आणि त्यांनी तिचा हात धरून तिला उठविले. तेव्हा एकाएकी तिचा ताप नाहीसा झाला आणि ती त्यांची सेवा करू लागली.</verse>
				<verse number="32">त्या दिवशी सूर्यास्ताच्या वेळी लोकांनी येशूंकडे सर्व रोग्यांना आणि भूतग्रस्तांना आणले.</verse>
				<verse number="33">संपूर्ण शहर दारात गोळा झाले होते,</verse>
				<verse number="34">तेव्हा येशूंनी वेगवेगळ्या प्रकारच्या रोगांनी ग्रासलेल्या पुष्कळांना बरे केले व अनेक दुरात्म्यांना हाकलून दिले, परंतु दुरात्म्यांना बोलण्यास सक्त मनाई केली, कारण ते कोण आहेत, हे त्यांना माहीत होते.</verse>
				<verse number="35">अगदी पहाटेस, अंधार असताना, ते उठले आणि घर सोडून एकांतस्थळी गेले आणि तेथे त्यांनी प्रार्थना केली.</verse>
				<verse number="36">शिमोन व त्याचे सोबती त्यांना शोधीत तेथे गेले.</verse>
				<verse number="37">ते सापडल्यावर ते त्यांना म्हणाले, “प्रत्येकजण तुमचा शोध करीत आहे!”</verse>
				<verse number="38">येशूंनी म्हटले, “आपण दुसरीकडे कोठेतरी आसपासच्या खेड्यात जाऊ म्हणजे मला तेथे प्रवचन देता येईल कारण त्यासाठीच मी आलो आहे.”</verse>
				<verse number="39">मग त्यांनी गालील प्रांतात सर्वठिकाणी प्रवास केला, ते त्यांच्या सभागृहांमध्ये उपदेश करीत आणि दुरात्म्यांना बाहेर काढीत फिरले.</verse>
				<verse number="40">एक कुष्ठरोगी येशूंकडे येऊन गुडघे टेकून विनंती करून म्हणाला, “तुमची इच्छा असल्यास तुम्ही मला शुद्ध करू शकता.”</verse>
				<verse number="41">येशूंना कळवळा आला. येशूंनी आपला हात लांब करून त्याला स्पर्श केला म्हटले, “माझी इच्छा आहे, शुद्ध हो!”</verse>
				<verse number="42">तेव्हा लगेच त्याचा कुष्ठरोग निघून गेला आणि तो शुद्ध झाला.</verse>
				<verse number="43">येशूंनी त्याला निक्षून सांगितले:</verse>
				<verse number="44">“पाहा हे कोणाला सांगू नकोस. परंतु जा, स्वतःस याजकाला दाखव आणि मोशेच्या नियमशास्त्राप्रमाणे, कुष्ठरोग बरे झाल्यानंतर जे अर्पण करावयाचे असते, ते कर, म्हणजे तू शुद्ध झाला आहेस, याचे हे प्रमाण प्रत्येकाला पटेल.”</verse>
				<verse number="45">याउलट, त्याने ही बातमी जाहीरपणे सांगून पसरविली की त्यामुळे येशूंना उघडपणे गावात प्रवेश करता येईना म्हणून ते एकांतस्थळी राहिले. पण तेथेही चहूकडून लोक त्यांच्याकडे आले.</verse>
			</chapter>
			<chapter number="2">
				<verse number="1">काही दिवसानंतर, जेव्हा येशू कफर्णहूम या ठिकाणी पुन्हा आले, तेव्हा लोकांनी ऐकले की ते घरी आले आहेत.</verse>
				<verse number="2">ते इतक्या मोठ्या संख्येने जमले की जागा उरली नाही, दाराबाहेरही जागा उरली नाही आणि येशूंनी वचनातून लोकांना उपदेश केला.</verse>
				<verse number="3">तेवढ्यात काही लोक एका पक्षघाती मनुष्याला त्यांच्याकडे घेऊन आले, त्याला चार जणांनी उचलून आणले.</verse>
				<verse number="4">आणि तेथे मोठी गर्दी असल्यामुळे ते त्या मनुष्याला येशूंजवळ घेऊन जाऊ शकले नाहीत, तेव्हा त्यांनी येशू जेथे बसले होते त्या ठिकाणचे छप्पर उघडले आणि तेथून त्या माणसाला त्याच्या अंथरुणासहीत खाली सोडले</verse>
				<verse number="5">जेव्हा येशूंनी त्यांचा विश्वास पाहिला तेव्हा ते त्या पक्षघाती माणसाला म्हणाले, “मुला, तुझ्या पापांची क्षमा झाली आहे.”</verse>
				<verse number="6">हे ऐकून तेथे बसलेले काही नियमशास्त्र शिक्षक आपसात विचार करू लागले,</verse>
				<verse number="7">“हा मनुष्य अशाप्रकारे का बोलतो? परमेश्वराशिवाय पापांची क्षमा कोण करू शकतो?”</verse>
				<verse number="8">ते काय विचार करीत आहेत, हे येशूंनी लगेच त्यांच्या आत्म्यामध्ये ओळखले आणि ते त्यांना म्हणाले, “तुम्ही या गोष्टींचा असा विचार का करता?</verse>
				<verse number="9">या पक्षघाती मनुष्याला ‘तुझ्या पापांची क्षमा झाली आहे,’ किंवा ‘ऊठ आपले अंथरुण उचलून घे व चालू लाग’? यातून काय म्हणणे सोपे आहे.</verse>
				<verse number="10">तुम्हाला हे समजण्याची गरज आहे की मानवपुत्राला पृथ्वीवर पापांची क्षमा करण्याचा अधिकार आहे.”</verse>
				<verse number="11">ते पक्षघाती मनुष्याला म्हणाले, “ऊठ, आपले अंथरुण उचल आणि घरी जा.”</verse>
				<verse number="12">तो माणूस उठला आणि लगेच अंथरुण उचलून त्या सर्वांसमोर चालत गेला. तेव्हा सर्वांना आश्चर्य वाटले व सर्वांनी परमेश्वराची स्तुती केली. ते म्हणाले, “आम्ही असे काही कधीच पाहिले नाही!”</verse>
				<verse number="13">नंतर येशू पुन्हा सरोवरावर चालत गेले आणि तेथे त्यांच्याभोवती मोठा समुदाय जमा झाला व ते त्यांना शिकवू लागले.</verse>
				<verse number="14">येशू चालत असताना जकात नाक्यावर बसलेला अल्फीचा पुत्र लेवी त्यांच्या दृष्टीस पडला. येशू त्याला म्हणाले, “चल, माझ्यामागे ये.” तेव्हा लेवी उठला आणि त्यांना अनुसरला.</verse>
				<verse number="15">येशू आणि त्यांचे शिष्य लेवीच्या घरी भोजन करत असताना, त्यांच्या पंक्तीला अनेक जकातदार व पापी लोक भोजन करत होते. कारण येशूंच्या मागे आलेले पुष्कळ जण तेथे होते.</verse>
				<verse number="16">जेव्हा नियमशास्त्र शिक्षक जे परूशी होते त्यांनी येशूंना जकातदार व पापी लोकांच्याबरोबर जेवत असताना पाहिले, तेव्हा त्यांनी शिष्यांना विचारले, “तुमचे गुरू जकातदार व पापी लोक यांच्याबरोबर का जेवतात?”</verse>
				<verse number="17">हे ऐकून येशू त्यांना म्हणाले, “जे निरोगी आहेत त्यांना वैद्याची गरज नसते, परंतु रोग्यास असते. मी नीतिमानांस नव्हे, तर पापी जनांस बोलावयास आलो आहे.”</verse>
				<verse number="18">आता योहानाचे शिष्य आणि परूशी उपवास करीत होते. काही लोक येशूंकडे आले आणि त्यांनी त्यांना विचारले, “योहानाचे शिष्य आणि परूशी उपवास करतात, परंतु तुमचे शिष्य का करत नाही?”</verse>
				<verse number="19">येशूंनी उत्तर दिले, “वराचे पाहुणे वर त्यांच्याबरोबर असताना उपवास कसे करू शकतात? जोपर्यंत वर त्यांच्याबरोबर आहे तोपर्यंत ते उपवास करू शकत नाहीत.</verse>
				<verse number="20">परंतु अशी वेळ येत आहे की, वर त्यांच्यापासून काढून घेण्यात येईल आणि मग ते उपवास करतील.</verse>
				<verse number="21">“नवीन कापडाचा तुकडा जुन्या कापडाला ठिगळ म्हणून कोणीही लावत नाही. कारण ते ठिगळ वस्त्राला फाडील आणि छिद्र अधिक मोठे होईल.</verse>
				<verse number="22">आणि कोणीही नवा द्राक्षारस जुन्या बुधल्यांमध्ये ओतीत नाही. नाही तर, नवीन द्राक्षारसामुळे बुधले फुटून जातील; द्राक्षारस वाहून जाईल आणि दोन्ही द्राक्षारस व बुधल्याचा नाश होईल. नाही, तसे होऊ नये म्हणून ते नवा द्राक्षारस नवीन बुधल्यांमध्ये ओततात.”</verse>
				<verse number="23">एका शब्बाथ दिवशी येशू धान्याच्या शेतामधून जात होते आणि त्यांचे शिष्य त्यांच्याबरोबर चालत असताना, ते गव्हाचे काही कणसे तोडू लागले.</verse>
				<verse number="24">ते पाहून परूशी त्यांना म्हणाले, “पाहा, शब्बाथ दिवशी जे नियमशास्त्राविरुद्ध आहे ते का करतात?”</verse>
				<verse number="25">येशूंनी उत्तर दिले, “दावीद राजा आणि त्याचे सोबती यांना भूक लागली असता व त्यांना गरज असताना दावीदाने काय केले हे तुम्ही कधी वाचले नाही का?</verse>
				<verse number="26">प्रमुख याजक अब्याथार यांच्या दिवसात तो परमेश्वराच्या मंदिरात गेला आणि त्याने त्या समर्पित भाकरी खाल्या, ज्या भाकरी फक्त याजकांनीच खाव्यात असा नियम होता आणि त्याने त्याच्यातून काही त्याच्या सोबत्यांना सुद्धा दिल्या.”</verse>
				<verse number="27">मग येशूंनी त्यांना म्हटले, “शब्बाथ मनुष्यासाठी निर्माण केला आहे, मनुष्य शब्बाथासाठी नाही.</verse>
				<verse number="28">म्हणून मानवपुत्र हा शब्बाथाचाही प्रभू आहे.”</verse>
			</chapter>
			<chapter number="3">
				<verse number="1">आणखी एका वेळेला येशू सभागृहामध्ये गेले आणि तेथे हात वाळलेला एक मनुष्य होता.</verse>
				<verse number="2">काही लोक त्यांच्यावर आरोप ठेवण्यास कारण पाहत होते, शब्बाथ दिवशी येशू त्याला बरे करतात की काय हे पाहण्यासाठी बारकाईने नजर ठेवून होते.</verse>
				<verse number="3">येशू त्या वाळलेल्या हाताच्या मनुष्याला म्हणाले, “असा सर्वांसमोर उभा राहा.”</verse>
				<verse number="4">नंतर येशू त्यांना म्हणाले, “शब्बाथ दिवशी नियमानुसार कोणती गोष्ट योग्य आहे: चांगली कामे करणे किंवा वाईट कामे करणे, जीव वाचवणे किंवा जीव घेणे?” परंतु ते शांत बसले.</verse>
				<verse number="5">त्यांनी सभोवार जमलेल्यांकडे रागाने आपली नजर फिरवली आणि त्यांची कठीण हृदये पाहून ते अत्यंत अस्वस्थ झाले, व त्या मनुष्याला म्हणाले, “तुझा हात लांब कर.” त्याने हात लांब केला आणि त्याचा हात पहिल्यासारखा बरा झाला.</verse>
				<verse number="6">यानंतर परूश्यांनी जाऊन येशूंना जिवे कसे मारता येईल याविषयी हेरोदियांबरोबर योजना केली.</verse>
				<verse number="7">इकडे येशू आणि त्यांचे शिष्य सरोवराकडे निघून गेले. त्यांच्यामागे गालील प्रांतातून मोठा समुदाय आला होता.</verse>
				<verse number="8">येशूंनी जे सर्वकाही केले होते ते ऐकून, पुष्कळ लोक त्यांच्याकडे यहूदीया, यरुशलेम, इदूमिया, यार्देन नदीपलीकडील प्रदेश, सोर व सीदोन येथून आले होते.</verse>
				<verse number="9">तेथे गर्दी असल्यामुळे व येशूंच्या भोवती लोकांची गर्दी थांबविण्यासाठी त्यांनी शिष्यांना एक लहान होडी तयार ठेवावी असे सांगितले.</verse>
				<verse number="10">कारण त्यांनी पुष्कळांना बरे केले होते, त्यामुळे जे लोक आजारी होते ते येशूंना स्पर्श करावा म्हणून पुढे रेटत होते.</verse>
				<verse number="11">जेव्हा दुरात्म्यांनी पछाडलेले त्यांना पाहत असत, तेव्हा ते त्यांच्यापुढे खाली पडत आणि मोठ्याने ओरडून म्हणत, “तू परमेश्वराचा पुत्र आहेस!”</verse>
				<verse number="12">परंतु त्यांनी त्यांना सक्त ताकीद दिली त्यांच्याबद्दल इतरांना सांगू नका.</verse>
				<verse number="13">येशू डोंगरावर चढून गेले आणि त्यांना ज्यांची गरज होती त्यांना स्वतःकडे बोलावले आणि ते त्यांच्याकडे आले.</verse>
				<verse number="14">तेव्हा त्याने बारा जणांची निवड केली यासाठी की त्यांनी त्यांच्याबरोबर असावे आणि प्रचार करण्यासाठी बाहेर पाठविता यावे,</verse>
				<verse number="15">आणि त्यांना भुते काढण्याचा अधिकार द्यावा.</verse>
				<verse number="16">त्यांनी नेमणूक केलेल्या बारा जणांची नावे अशी: शिमोन (याला त्यांनी पेत्र हे नाव दिले),</verse>
				<verse number="17">जब्दीचे पुत्र याकोब आणि त्याचा भाऊ योहान यांना (त्यांना बोओनेग्रेस हे नाव दिले, याचा अर्थ “गर्जनेचे पुत्र” असे होते),</verse>
				<verse number="18">आंद्रिया, फिलिप्प, बर्थलमय, मत्तय, थोमा, अल्फीचा पुत्र याकोब, तद्दय, शिमोन कनानी</verse>
				<verse number="19">आणि यहूदा इस्कर्योत ज्याने विश्वासघात केला.</verse>
				<verse number="20">येशू एका घरात गेले आणि समुदायाने पुन्हा गर्दी करण्यास सुरुवात केली, त्यामुळे त्यांना आणि त्यांच्या शिष्यांना भोजन करण्यासही वेळ मिळेना.</verse>
				<verse number="21">येशूंच्या कुटुंबियांनी जेव्हा हे ऐकले, तेव्हा ते त्याला घेऊन जाण्यासाठी आले, कारण ते म्हणाले, “याला वेड लागले आहे.”</verse>
				<verse number="22">आणि यरुशलेमेहून आलेले नियमशास्त्र शिक्षक म्हणाले, “तो बालजबूलाने पछाडलेला आहे! तो भुतांचा राजा सैतान याच्या साहाय्याने भुते घालवितो.”</verse>
				<verse number="23">येशूंनी त्यांना जवळ बोलावले आणि त्यांच्याबरोबर दाखल्याने बोलण्यास सुरुवात केली: “सैतानच सैतानाला कसा काढू शकेल?</verse>
				<verse number="24">जर एखाद्या राज्यात फूट पडलेली आहे, ते राज्य स्थिर राहू शकत नाही.</verse>
				<verse number="25">जर एखाद्या घरात फूट पडलेली आहे, ते घर स्थिर राहू शकत नाही.</verse>
				<verse number="26">सैतानच स्वतःविरुद्ध झाला आणि सैतानातच फूट पडली तर त्याचा टिकाव लागणार नाही; त्याचा शेवट झालाच आहे.</verse>
				<verse number="27">खरोखर, एखाद्या बळकट माणसाच्या घरात प्रवेश करून त्याची मालमत्ता लुटता येणार नाही. त्या बळकट माणसाला बांधले पाहिजे मगच त्याचे घर लुटता येईल.</verse>
				<verse number="28">मी तुम्हाला निश्चित सांगतो की, मनुष्याला सर्व पापांची व प्रत्येक दुर्भाषण केल्याची क्षमा होईल,</verse>
				<verse number="29">परंतु जे कोणी पवित्र आत्म्याविरुद्ध दुर्भाषण करतात त्यांना कधीही क्षमा केली जाणार नाही; ते सार्वकालिक पापाचे दोषी आहेत.”</verse>
				<verse number="30">असे त्यांनी म्हटले कारण येशूंमध्ये, “अशुद्ध आत्मा आहे” असे ते म्हणत होते.</verse>
				<verse number="31">इतक्यात येशूंची आई आणि भाऊ येऊन बाहेर उभे राहिले आणि एकाला त्याला बोलावण्यास पाठविले.</verse>
				<verse number="32">त्यांच्या सभोवती समुदाय बसला होता आणि त्याने त्यांना सांगितले, “तुमची आई आणि तुमचे भाऊ बाहेर थांबले आहेत आणि ते तुमचा शोध घेत आहेत.”</verse>
				<verse number="33">यावर त्यांनी म्हटले, “कोण माझी आई आणि कोण माझे भाऊ?”</verse>
				<verse number="34">नंतर भोवतालच्या समुदायाकडे नजर फिरवतो ते म्हणाले, “ही माझी आई आणि हे माझे भाऊ!</verse>
				<verse number="35">जो कोणी परमेश्वराच्या इच्छेप्रमाणे करतो तोच माझा भाऊ, तीच माझी बहीण आणि आई आहे.”</verse>
			</chapter>
			<chapter number="4">
				<verse number="1">येशूंनी सरोवराच्या किनार्‍यावर शिकविण्यास सुरुवात केली. पुन्हा एकदा त्यांच्याभोवती जमा झालेला समुदाय इतका मोठा होता की, ते एका होडीत बसून किनार्‍यावरील लोकांना शिकवू लागले.</verse>
				<verse number="2">त्यांनी अनेक गोष्टी त्यांना दाखल्याद्वारे शिकविल्या, त्यांच्या शिक्षणात त्यांनी सांगितले:</verse>
				<verse number="3">“ऐका! एक शेतकरी बी पेरण्याकरीता निघाला.</verse>
				<verse number="4">तो बी पेरीत असताना, काही बी पाऊल वाटेवर पडले, ते पक्ष्यांनी खाऊन टाकले.</verse>
				<verse number="5">काही बी खडकाळ जमिनीवर पडले, तेथे पुरेशी माती नव्हती व माती खोल नसल्यामुळे ते लवकर उगवले.</verse>
				<verse number="6">परंतु सूर्य उगवल्यावर, ती रोपे करपून गेली आणि मूळ नसल्यामुळे वाळून गेली.</verse>
				<verse number="7">काही बी काटेरी झुडूपांमध्ये पडले, ते उगवले खरे पण काटेरी झुडूपांनी त्याची वाढ खुंटवली व त्याला पीक आले नाही.</verse>
				<verse number="8">पण काही बी सुपीक जमिनीत पडले. ते उगवले, त्याची वाढ झाली आणि त्या काही ठिकाणी तीसपट, साठपट किंवा शंभरपट पीक आले.”</verse>
				<verse number="9">मग येशू म्हणाले, “ज्या कोणाला ऐकावयास कान आहेत, त्यांनी ऐकावे.”</verse>
				<verse number="10">मग ते एकटे असताना, बारा जणांनी आणि इतरांनी त्यांना दाखल्याबद्दल विचारले.</verse>
				<verse number="11">ते म्हणाले, “परमेश्वराच्या राज्याची रहस्ये जाणून घेण्याचे ज्ञान तुम्हाला दिलेले असले परंतु बाहेरच्यांना सर्वगोष्टी दाखल्याद्वारेच सांगण्यात येतील.</verse>
				<verse number="12">यासाठी की, “ते पाहत असले तरी त्यांना दिसू नये, कानांनी ऐकत असले, परंतु समजू नये. नाही तर ते वळतील आणि त्यांची क्षमा होईल!”</verse>
				<verse number="13">नंतर येशू त्यांना म्हणाले, “तुम्हाला हा दाखला समजत नाही का? तर इतर दाखले तुम्हाला कसे समजतील?</verse>
				<verse number="14">शेतकरी वचनाची पेरणी करतो.</verse>
				<verse number="15">काही लोक त्या वाटेवर पडलेल्या बी प्रमाणे आहेत, जेथे वचन पेरले जाते. ते वचन लागलेच ऐकतात, पण सैतान येतो आणि त्यांच्या हृदयात पेरलेले वचन हिरावून नेतो.</verse>
				<verse number="16">काहीजण, खडकाळ जमिनीत बी पडते त्याप्रमाणे आहेत, ते वचन ऐकतात आणि तत्काळ आनंदाने स्वीकारतात.</verse>
				<verse number="17">कारण वचनामुळे संकटे आली किंवा त्यांचा छळ होऊ लागला की ते लगेच मागे जातात. पण त्यांना मूळ नसल्यामुळे, थोडा काळ टिकतात.</verse>
				<verse number="18">काही असे आहेत, की ते काटेरी झाडांमध्ये पेरणी केलेल्या बियांप्रमाणे आहेत, ते वचन ऐकतात;</verse>
				<verse number="19">परंतु संसाराची चिंता, पैशांची लालसा व इतर गोष्टींची हाव याची त्यांना भुरळ पडते आणि त्यामुळे परमेश्वराच्या वचनाची वाढ खुंटते व फळ येत नाही.</verse>
				<verse number="20">याउलट काहीजण, उत्तम जमिनीत बी पडते त्याप्रमाणे आहेत, ते वचन ऐकतात, स्वीकार करतात, पीक देतात—जे पेरले होते त्यापेक्षा तीसपट, साठपट आणि शंभरपट पीक देतात.”</verse>
				<verse number="21">नंतर येशूंनी त्यांना म्हटले, “कोणी दिवा लावून मापाखाली किंवा खाटेखाली ठेवतो काय? त्याऐवजी, तुम्ही दिवठणीवर ठेवत नाही का?</verse>
				<verse number="22">जे प्रकट होणार नाही असे काही झाकलेले नाही किंवा जे गुप्त आहे ते उघडकीस येणार नाही.</verse>
				<verse number="23">ज्या कोणाला ऐकावयास कान आहेत, त्यांनी ऐकावे.”</verse>
				<verse number="24">ते त्यांना पुन्हा म्हणाले, “तुम्ही जे ऐकता ते नीट ध्यानात घ्या. ज्या मापाने तुम्ही मापून द्याल, त्याच मापाने तुम्हाला मापून देण्यात येईल आणि त्यापेक्षा अधिक जास्त तुम्हाला देण्यात येईल.</verse>
				<verse number="25">कारण ज्यांच्याजवळ आहे त्यांना अधिक दिले जाईल; ज्यांच्याजवळ नाही, त्यांच्याजवळ जे असेल नसेल ते देखील त्यांच्यापासून काढून घेतले जाईल.”</verse>
				<verse number="26">येशू आणखी म्हणाले, “परमेश्वराचे राज्य असे आहे. एक मनुष्य जमिनीवर बी विखरतो.</verse>
				<verse number="27">रात्र आणि दिवस, तो झोपतो किंवा उठतो, इकडे बी उगवते आणि कसे वाढते, ते त्याला कळतही नाही.</verse>
				<verse number="28">कारण जमीन स्वतः पीक उत्पन्न करते–पहिल्यांदा अंकुर, कणसे आणि मग कणसात दाणे भरतात.</verse>
				<verse number="29">अशा क्रमाने पीक तयार झाल्याबरोबर तो विळा चालवून पीक कापून नेतो, कारण हंगाम आलेला आहे.”</verse>
				<verse number="30">आणखी ते म्हणाले, “परमेश्वराचे राज्य कसे आहे किंवा कोणता दाखला देऊन त्याचे वर्णन करता येईल?</verse>
				<verse number="31">ते मोहरीच्या दाण्यासारखे आहे, तो पृथ्वीवरील सर्व दाण्यापैकी सर्वात लहान असला तरी,</verse>
				<verse number="32">तो दाणा वाढून त्याचे मोठे झाड होऊन बागेतील सर्वात मोठे झाड होते आणि त्याच्या मोठ्या फांद्यांवर आकाशातील पक्षी विसावा घेऊ शकतात.”</verse>
				<verse number="33">अशाच प्रकारच्या अनेक दाखल्यांद्वारे जसे त्यांचे शिष्य समजू शकतील तसे येशू त्यांच्यासोबत वचनाद्वारे बोलले.</verse>
				<verse number="34">ते दाखल्यांवाचून त्यांच्याशी काहीच बोलले नाही. परंतु एकांतात मात्र ते आपल्या शिष्यांना सर्व स्पष्ट करून सांगत असत.</verse>
				<verse number="35">त्या दिवशी संध्याकाळ झाल्यावर, येशू आपल्या शिष्यांना म्हणाले, “आपण सरोवराच्या पलीकडे जाऊ.”</verse>
				<verse number="36">तेव्हा लोकांची गर्दी मागे सोडून शिष्यांनी येशूंना ते जसे होडीत होते तसेच त्यांना त्यांच्याबरोबर घेऊन गेले. इतर होड्याही त्यांच्याबरोबर होत्या.</verse>
				<verse number="37">थोड्याच वेळात सरोवरात भयंकर वादळ सुटले, लाटा होडीवर आदळू लागल्या आणि होडी बुडू लागली.</verse>
				<verse number="38">येशू नावेच्या मागच्या भागास उशी घेऊन झोपी गेले होते. तेव्हा शिष्य त्यांना जागे करून म्हणाले, “गुरुजी, आपण सर्वजण बुडत आहोत, याची तुम्हाला काळजी नाही काय?”</verse>
				<verse number="39">मग ते उठले आणि त्यांनी वार्‍याला धमकाविले व लाटांना, “शांत हो” असे म्हटले! तेव्हा ताबडतोब वादळ शमले आणि सर्व शांत झाले.</verse>
				<verse number="40">त्यांनी शिष्यांना विचारले, “तुम्ही इतके का घाबरला? तुम्हाला अद्यापही विश्वास नाही का?”</verse>
				<verse number="41">शिष्य घाबरुन गेले आणि एकमेकांस म्हणू लागले, “हे आहेत तरी कोण? वारा आणि लाटाही त्यांच्या आज्ञा पाळतात?”</verse>
			</chapter>
			<chapter number="5">
				<verse number="1">ते सरोवराच्या पलीकडे गरसेकरांच्या प्रांतात आले.</verse>
				<verse number="2">येशू होडीतून उतरले, तेव्हा त्यांना भेटण्यासाठी अशुद्ध आत्मा लागलेला एक मनुष्य कबरस्तानातून धावत बाहेर आला.</verse>
				<verse number="3">हा मनुष्य स्मशानभूमीत राहत होता, आणि त्याला बांधून ठेवणे अशक्य होते, साखळदंडाने बांधणेही शक्य नव्हते.</verse>
				<verse number="4">बर्‍याचदा त्याचे हात व पाय साखळदंडाने बांधले असतानाही त्याने साखळदंड तोडून टाकले व पायातील लोखंडाच्या बेड्यांचे तुकडे केले. त्याला ताब्यात ठेवण्याची ताकद कोणातही नव्हती.</verse>
				<verse number="5">दिवस आणि रात्र तो स्वतःला दगडांनी ठेचून घेई व थडग्यामध्ये आणि डोंगरामधून मोठमोठ्याने ओरडत असे.</verse>
				<verse number="6">येशूंना त्याने दूर अंतरावरुन पाहिले व तो धावत आला आणि त्यांच्यासमोर गुडघे टेकून पाया पडला,</verse>
				<verse number="7">तो मोठ्याने ओरडून म्हणाला, “हे येशू, परात्पर परमेश्वराच्या पुत्रा, तुला माझ्याशी काय काम? परमेश्वराची शपथ मला छळू नकोस.”</verse>
				<verse number="8">कारण येशूंनी त्याला म्हटले होते, “अरे दुष्ट आत्म्या, या मनुष्यातून बाहेर ये.”</verse>
				<verse number="9">“तुझे नाव काय?” येशूंनी विचारले, त्याने उत्तर दिले, “माझे नाव लेगियोन आहे, कारण आम्ही पुष्कळ जण आहोत.</verse>
				<verse number="10">आम्हाला या प्रांतातून घालवून देऊ नकोस,” अशी त्यांनी येशूंना पुन्हा विनंती केली.</verse>
				<verse number="11">त्याचवेळी डोंगराच्या कडेला डुकरांचा एक मोठा कळप चरत होता.</verse>
				<verse number="12">“आम्हाला त्या डुकरांमध्ये जाण्याची परवानगी दे.” अशी भुतांनी येशूंना विनंती केली.</verse>
				<verse number="13">येशूंनी त्यांना तशी परवानगी दिली, लगेच भुते त्या मनुष्यातून बाहेर निघाली आणि डुकरांमध्ये शिरली व त्या दोन हजार डुकरांचा कळप, डोंगराच्या कडेने धावत सुटला आणि सरोवराच्या पाण्यात पडला व बुडाला.</verse>
				<verse number="14">डुकरांचे कळप राखणारे जवळच्या नगरात आणि ग्रामीण भागात जाऊन ही घटना सांगितली, काय घडले हे पाहावे म्हणून लोक बाहेर आले.</verse>
				<verse number="15">जेव्हा ते येशूंकडे आले, तेव्हा त्यांनी त्या मनुष्याला पाहिले जो भूताच्या सैन्याने पछाडलेला होता तो, बसलेला, कपडे घातलेला आणि भानावर आलेला आहे; हे पाहून ते अतिशय भयभीत झाले.</verse>
				<verse number="16">प्रत्यक्ष पाहणार्‍यांनी भूताने पछाडलेल्या माणसाचे काय झाले आणि डुकरांच्या बाबतीत काय झाले, ते सर्वांना सांगितले.</verse>
				<verse number="17">तेव्हा येशूंनी आमच्या भागातून निघून जावे अशी लोकांनी त्यांना विनवणी केली.</verse>
				<verse number="18">येशू पुन्हा होडीत चढत असताना, जो मनुष्य पूर्वी भूतग्रस्त होता, त्याने आपल्यालाही बरोबर न्यावे, अशी येशूंना विनंती केली.</verse>
				<verse number="19">पण येशूंनी ती मान्य केली नाही, परंतु ते त्याला म्हणाले, “आपल्या प्रियजनांकडे घरी जा आणि प्रभुने तुझ्यासाठी जे काही केले आणि तुझ्यावर किती मोठी दया केली, हे त्यांना सांग.”</verse>
				<verse number="20">त्याप्रमाणे तो मनुष्य गेला आणि त्या भागात असलेल्या दकापलीस येथे येशूंनी त्याच्यासाठी किती मोठ्या गोष्टी केल्या हे सांगू लागला आणि प्रत्येकजण विस्मयाने थक्क झाला.</verse>
				<verse number="21">जेव्हा येशू होडीत बसून पलीकडच्या तीरावर गेले, तेव्हा त्यांच्याभोवती खूप मोठा समुदाय गोळा झाला, त्यावेळी ते सरोवराच्या किनार्‍याजवळ होते.</verse>
				<verse number="22">त्यावेळी याईर नावाचा सभागृहाचा एक पुढारी आला, येशूंना पाहून त्यांच्या पाया पडला.</verse>
				<verse number="23">त्यांना आग्रहाने विनंती करू लागला, “माझी लहान मुलगी मरणाच्या पंथाला लागली आहे, कृपा करा व या व आपला हात तिच्यावर ठेवा म्हणजे ती बरी होईल व वाचेल.”</verse>
				<verse number="24">म्हणून येशू त्यांच्याबरोबर निघाले. भोवतालचा जमावही त्यांच्याबरोबर निघाला व गर्दी करू लागला.</verse>
				<verse number="25">आणि तेथे एक स्त्री होती जी बारा वर्षे रक्तस्रावाने आजारी होती.</verse>
				<verse number="26">या काळात तिने अनेक वैद्यांच्या उपचारांमुळे पुष्कळ दुःख सहन केले होते व कंगाल झाली होती आणि एवढे करूनही ती बरी न होता उलट तिचा आजार अधिकच बळावला होता.</verse>
				<verse number="27">जेव्हा तिने येशूंबद्दल ऐकले, तेव्हा तिने मोठ्या गर्दीतून त्यांच्या पाठीमागे येऊन त्यांच्या झग्याच्या काठाला शिवली.</verse>
				<verse number="28">“मी त्यांच्या वस्त्राला नुसता स्पर्श जरी केला तरी बरी होईन,” असे तिला वाटत होते.</verse>
				<verse number="29">तत्काळ तिचा रक्तस्राव थांबला आणि आपण आजारातून मुक्त झालो आहो याची तिला शरीरात जाणीव झाली.</verse>
				<verse number="30">तत्क्षणी येशूंना आपल्यामधून शक्ती बाहेर पडली असे जाणले आणि समुदायाकडे मागे वळून त्यांनी विचारले, “माझ्या वस्त्राला कोणी स्पर्श केला?”</verse>
				<verse number="31">“यावर त्यांचे शिष्य म्हणाले, एवढी मोठी गर्दी तुमच्याभोवती असताना तुम्ही विचारता, ‘मला कोणी स्पर्श केला?’ ”</verse>
				<verse number="32">तरी आपल्याला कोणी स्पर्श केला, हे पाहण्यासाठी त्यांनी आजूबाजूला शोधू लागले.</verse>
				<verse number="33">तेव्हा भयभीत झालेली ती स्त्री आपल्या बाबतीत काय घडले हे लक्षात घेऊन थरथर कापत आली आणि त्यांच्या पाया पडून तिने त्यांना सर्व खरे सांगितले.</verse>
				<verse number="34">येशू तिला म्हणाले, “मुली, तुझ्या विश्वासाने तुला बरे केले आहे. आता शांतीने जा आणि आपल्या पीडेपासून मुक्त राहा.”</verse>
				<verse number="35">येशू अजून बोलतच होते, तोच सभागृहाचा अधिकारी याईर याच्या घरून काही लोक आले व म्हणाले, “तुमची कन्या मरण पावली आहे,” आणि “आता गुरुजींना त्रास देण्यात अर्थ नाही.”</verse>
				<verse number="36">त्यांच्या बोलण्याकडे दुर्लक्ष करून येशू सभागृहाच्या अधिकार्‍याला म्हणाले, “भिऊ नकोस, फक्त विश्वास ठेव.”</verse>
				<verse number="37">येशूंनी पेत्र, याकोब आणि याकोबाचा भाऊ योहान यांच्याशिवाय कोणासही बरोबर येऊ दिले नाही.</verse>
				<verse number="38">ते सभागृहाच्या अधिकार्‍याच्या घरी आले, तेव्हा गडबड व उंच आवाजात लोकांची रडारड, आक्रोश त्यांना दिसून आला.</verse>
				<verse number="39">ते आत गेले आणि लोकांना म्हणाले, “हा गोंधळ आणि आक्रोश कशासाठी? ही मुलगी मरण पावलेली नाही, झोपलेली आहे.”</verse>
				<verse number="40">परंतु ते त्याला हसू लागले. त्या सर्वांना बाहेर घालविल्यावर, तिचे आईवडील आणि आपले शिष्य यांना घेऊन त्या बालिकेला ज्या खोलीत ठेवले होते, तेथे गेले.</verse>
				<verse number="41">तिच्या हाताला धरून येशू तिला म्हणाले, “तलीथा कूम!” (म्हणजे “छोट्या मुली, मी तुला सांगतो, ऊठ!”).</verse>
				<verse number="42">ते ऐकताच ती उठून उभी राहिली आणि चालू फिरू लागली. तिचे वय बारा वर्षाचे होते. यावरून त्यांना अतिशय आश्चर्य वाटले.</verse>
				<verse number="43">येशूंनी त्यांना कडक आदेश दिला की, याविषयी कोणाला सांगू नका व मुलीला काहीतरी खावयास द्या असे सांगितले.</verse>
			</chapter>
			<chapter number="6">
				<verse number="1">येशू तेथून निघाले व शिष्यांसह स्वतःच्या गावी परतले.</verse>
				<verse number="2">शब्बाथ आला, त्यावेळी त्यांनी तेथील सभागृहामध्ये असलेल्या लोकांना शिक्षण देण्यास सुरुवात केली आणि ज्या सर्वांनी त्यांचे शिक्षण ऐकले ते आश्चर्यचकित झाले. त्यांनी विचारले, “या मनुष्याला हे कोठून प्राप्त झाले? कशाप्रकारचे हे सज्ञान त्यांना देण्यात आले आहे? हा अद्भुत चमत्कारसुद्धा कसे करतो?</verse>
				<verse number="3">हा एक सुतार नाही का? याची आई मरीया आणि याकोब, योसेफ, शिमोन, यहूदा हे त्याचे भाऊ आहे ना? आणि याच्या बहिणी तर आपल्यातच आहेत ना” आणि ते त्याच्यावर संतापले.</verse>
				<verse number="4">मग येशू त्यांना म्हणाले, “संदेष्ट्याचा मान होत नाही असे नाही; फक्त आपले गाव आणि आपले घर व नातेवाईक यांच्यात तो मान्यता पावत नाही.”</verse>
				<verse number="5">काही आजार्‍यांवर हात ठेवून त्यांना बरे करण्याशिवाय तेथे त्यांनी काही चमत्कार केले नाहीत.</verse>
				<verse number="6">त्यांचा अविश्वास पाहून त्यांना नवल वाटले. मग येशू खेड्यापाड्यातून शिक्षण देत फिरले.</verse>
				<verse number="7">त्यांनी बारा जणांना आपल्याकडे बोलावले आणि त्यांना जोडीजोडीने बाहेर पाठविण्यास सुरुवात केली आणि त्यांना अशुद्ध आत्म्यांवर अधिकार दिला.</verse>
				<verse number="8">त्यांनी त्यास सूचना दिली: “प्रवासाला जाताना काठीशिवाय तुमच्या सोबत काहीही घेऊ नका, ना अन्न, ना झोळी, ना कमरपट्ट्यात पैसे.</verse>
				<verse number="9">जोडे घाला, पण अतिरिक्त कपडे घेऊ नका.</verse>
				<verse number="10">ज्यावेळी तुम्ही एखाद्या घरामध्ये प्रवेश कराल, त्यावेळी ते गाव सोडेपर्यंत तेथेच राहा.</verse>
				<verse number="11">एखाद्या ठिकाणी तुमचे स्वागत झाले नाही किंवा तुमचे ऐकण्यास कोणी तयार झाले नाही, तर ते ठिकाण सोडून द्या व तुमच्या पायांची धूळ तेथेच झटकून टाका, ही त्यांच्याविरुद्ध साक्ष राहील.”</verse>
				<verse number="12">त्याप्रमाणे ते बाहेर पडले आणि लोकांनी पश्चात्ताप करावा असा संदेश दिला.</verse>
				<verse number="13">त्यांनी पुष्कळ भुते काढली, अनेक आजार्‍यांना तैलाभ्यंग केले आणि त्यांना बरे केले.</verse>
				<verse number="14">हेरोद राजाने याबद्दल ऐकले, कारण येशूंचे नाव सर्वठिकाणी प्रसिद्ध झाले होते. काहीजण म्हणत होते, “बाप्तिस्मा करणारा योहान मरणातून उठला आहे आणि म्हणूनच आश्चर्यकर्म करण्याचे सामर्थ्य त्यांच्यामध्ये दिसत आहे.”</verse>
				<verse number="15">आणखी दुसरे म्हणाले, “हा एलीया आहे.” तर आणखी काही लोकांनी असा दावा मांडला की, “तो प्राचीन संदेष्ट्यांसारखा एक संदेष्टा आहे.”</verse>
				<verse number="16">परंतु हेरोदाने हे ऐकले, तेव्हा तो म्हणाला, “ज्या योहानाचा मी शिरच्छेद केला, तोच पुनः जिवंत झाला आहे!”</verse>
				<verse number="17">कारण हेरोदाने योहानाला बांधून तुरुंगात टाकण्यासाठी हुकूम दिला होता. हेरोदाने हे यासाठी केले की त्याचा भाऊ फिलिप्प याची पत्नी हेरोदिया हिच्याशी त्याने लग्न केले होते.</verse>
				<verse number="18">कारण योहान हेरोदाला म्हणत असे, “आपला भाऊ फिलिप्प याची पत्नी हेरोदिया हिला तू ठेवावे हे कायद्याने अयोग्य आहे.”</verse>
				<verse number="19">यामुळे हेरोदियाने योहानाविरुद्ध डाव धरला होता आणि ती योहानाचा जीव घेण्‍यास पाहत होती. परंतु ती काही करू शकत नव्हती,</verse>
				<verse number="20">कारण हेरोद योहानाला भीत असे आणि तो नीतिमान व पवित्र मनुष्य आहे म्हणून त्याचे संरक्षण करत असे. हेरोद योहानाचे बोलणे ऐकून, गोंधळात पडत असे, तरी त्याचे ऐकून घ्यावयास त्याला आवडत असे.</verse>
				<verse number="21">अखेर योग्य समय आला. हेरोदाच्या वाढदिवसाच्या निमित्ताने त्याने आपल्या दरबारातील मुख्य अधिकारी आणि लष्करातील सेनापती तसेच गालील प्रांतातील प्रमुख नागरिक यांना मोठी मेजवानी दिली.</verse>
				<verse number="22">त्या समारंभात हेरोदियेची कन्या आत आली व नृत्य करून तिने हेरोदाला संतुष्ट केले आणि त्याचबरोबर मेजवानीसाठी आलेल्या इतर पाहुणे मंडळीलाही खुश केले. हेरोद राजाने मुलीला म्हटले, “तुला हवे असेल ते माग आणि ते मी तुला देईन.”</verse>
				<verse number="23">शपथ घेऊन व वचन देऊन तो तिला म्हणाला, “माझ्या अर्ध्या राज्याइतके जे काही तू मला मागशील, ते मी तुला देईन.”</verse>
				<verse number="24">ती बाहेर गेली आणि आपल्या आईला विचारले, “मी काय मागू?” आईने सल्ला दिला, “बाप्तिस्मा करणार्‍या योहानाचे शिर माग.”</verse>
				<verse number="25">घाईघाईने ती मुलगी राजाकडे परत आली आणि त्याला म्हणाली, “मला बाप्तिस्मा करणार्‍या योहानाचे शिर तबकात घालून आता हवे आहे.”</verse>
				<verse number="26">तेव्हा राजा अतिशय अस्वस्थ झाला, पण आपल्या शपथेमुळे आणि भोजनाला आलेल्या पाहुण्यांमुळे तिला नकार देणे त्याला बरे वाटले नाही.</verse>
				<verse number="27">शेवटी राजाने आपल्या एका शिरच्छेद करणार्‍याला तुरुंगात पाठवून योहानाचे शिर आणण्याची आज्ञा केली. त्या माणसाने योहानाचा तुरुंगात शिरच्छेद केला,</verse>
				<verse number="28">आणि त्याचे शिर तबकात घालून त्या मुलीला दिले व तिने ते आपल्या आईला दिले.</verse>
				<verse number="29">ही घटना ऐकल्यानंतर, योहानाचे शिष्य आले आणि त्यांनी त्याचे शव घेतले आणि कबरेत ठेवले.</verse>
				<verse number="30">नंतर प्रेषित येशूंभोवती गोळा झाले आणि आपण काय केले व काय शिकविले यासंबंधीचा सर्व वृत्तांत त्यांनी सांगितला.</verse>
				<verse number="31">नंतर येशूंनी सुचविले, “तुम्ही माझ्याबरोबर या, आपण शांत ठिकाणी जाऊ आणि थोडा विसावा घेऊ.” कारण इतके लोक ये जा करीत होते की, त्यांना जेवण करण्यासाठी वेळ मिळाला नाही.</verse>
				<verse number="32">त्याप्रमाणे होडीत बसून ते एकांतस्थळी गेले.</verse>
				<verse number="33">अनेकांनी त्यांना जाताना पाहिले व त्यांना ओळखले. तेव्हा नगरातील लोक त्यांच्याकडे पायी आले आणि त्यांच्या अगोदर तेथे पोहोचले.</verse>
				<verse number="34">जेव्हा येशू होडीतून उतरले आणि त्यांनी मोठा समुदाय लोटला आहे हे पाहिले तेव्हा त्यांना त्यांचा कळवळा आला, कारण ते मेंढपाळ नसलेल्या मेंढरांसारखे होते. येशूंनी त्यांना पुष्कळ गोष्टी शिकविण्यास सुरुवात केली.</verse>
				<verse number="35">दिवस मावळण्याच्या सुमारास, त्यांचे शिष्य त्यांच्याकडे आले आणि त्यांना म्हणाले, “ही ओसाड जागा आहे,” शिवाय “उशीरही होत चालला आहे.</verse>
				<verse number="36">या लोकांना आसपासच्या खेड्यात आणि गावात जाऊन खाण्यासाठी अन्न विकत घ्यावे म्हणून निरोप द्या.”</verse>
				<verse number="37">यावर येशू म्हणाले, “तुम्ही त्यांना काहीतरी खावयास द्या.” त्यांनी विचारले, “इतक्या लोकांना जेवू घालावयाचे म्हणजे अर्ध्या वर्षाच्या मजुरी पेक्षा अधिक रक्कम खर्च करावी काय?”</verse>
				<verse number="38">ते म्हणाले, “तुमच्याजवळ किती भाकरी आहेत? जा आणि पाहा.” त्यांना कळाले तेव्हा ते म्हणाले, “पाच भाकरी आणि दोन मासे आहेत.”</verse>
				<verse number="39">मग येशूंनी लोकांना गवतावर गटागटाने बसावयास सांगितले.</verse>
				<verse number="40">त्याप्रमाणे लोक पन्नास आणि शंभर अशा गटांनी बसले.</verse>
				<verse number="41">मग येशूंनी त्या पाच भाकरी व दोन मासे घेतले, स्वर्गाकडे पाहून त्याबद्दल आभार मानले आणि मग त्या भाकरीचे तुकडे करून ते शिष्यांजवळ लोकांना वाढण्यासाठी दिले आणि दोन मासळ्यांचेही असेच वाटप केले.</verse>
				<verse number="42">ते सर्वजण पोटभर जेवले व समाधान पावले,</verse>
				<verse number="43">आणि शिष्यांनी जेवणानंतर उरलेले भाकरीचे तुकडे व मासे गोळा केले त्यावेळी बारा टोपल्या भरल्या.</verse>
				<verse number="44">तेथे जेवणार्‍या पुरुषांची संख्या सुमारे पाच हजार होती.</verse>
				<verse number="45">लगेच येशूंनी आपल्या शिष्यांना होडीत बसून पलीकडे असलेल्या बेथसैदा या ठिकाणी त्यांच्यापुढे जाण्यास सांगितले आणि ते स्वतः लोकांना निरोप देण्यासाठी मागे राहिले.</verse>
				<verse number="46">त्यांना निरोप दिल्यानंतर, येशू प्रार्थना करण्यासाठी डोंगरावर गेले.</verse>
				<verse number="47">रात्र झाली, तेव्हा होडी सरोवराच्या मध्यावर गेली होती आणि ते एकटेच जमिनीवर होते.</verse>
				<verse number="48">तेथून त्यांनी आपल्या शिष्यांना वल्ही मारणे कठीण जात आहे असे पाहिले, कारण वारा त्यांच्याविरुद्ध दिशेने वाहत होता. पहाटेच्या सुमारास येशू पाण्यावरून चालत त्यांच्याकडे आले. ते त्यांना ओलांडून पुढे जाऊ लागले,</verse>
				<verse number="49">परंतु त्यांनी येशूंना सरोवरावरून चालत जाताना पाहिले, तेव्हा ते भूतच असले पाहिजे असे त्यांना वाटले व ते ओरडले,</verse>
				<verse number="50">कारण त्या सर्वांनीच त्यांना पाहिले आणि ते फार घाबरले. पण तत्काळ येशू त्यांना म्हणाले, “धीर धरा, मी आहे! भिऊ नका.”</verse>
				<verse number="51">मग ते होडीत चढले आणि वादळ शांत झाले. शिष्य आश्चर्याने थक्क झाले.</verse>
				<verse number="52">कारण भाकरी संबंधात त्यांना समजले नव्हते आणि त्यांची हृदये कठीण झाली होती.</verse>
				<verse number="53">ते पलीकडे गेल्यावर गनेसरेत येथे उतरले व त्यांनी होडी तेथे लावली,</verse>
				<verse number="54">ते होडीतून उतरले न उतरले तोच, लोकांनी येशूंना ओळखले;</verse>
				<verse number="55">लोक त्या संपूर्ण परिसरात धावत गेले आणि आजारग्रस्त लोकांना अंथरुणावर घालून ते जेथे कोठे आहे असे त्यांनी ऐकले तेथे त्यांच्याकडे घेऊन गेले.</verse>
				<verse number="56">आणि जेथे कुठेही येशू गेले—खेडयापाडयात, शहरांत—बाजारपेठेत लोक आजार्‍यांना घेऊन जात आणि तुमच्या झग्याच्या काठाला तरी स्पर्श करू द्या अशी त्यांना विनंती करत आणि जितक्यांनी त्यांना स्पर्श केला तितके सर्व बरे झाले.</verse>
			</chapter>
			<chapter number="7">
				<verse number="1">परूशी आणि यरुशलेम नगरातून आलेले नियमशास्त्राचे काही शिक्षक येशूंच्या भोवती गोळा झाले.</verse>
				<verse number="2">येशूंचे काही शिष्य अशुद्ध हाताने, म्हणजे हात न धुताच जेवतात, असे त्यांनी पाहिले होते.</verse>
				<verse number="3">परूशी आणि सर्व यहूदी लोक, वाडवडिलांच्या परंपरेस अनुसरून आपले हात विधिपूर्वक धुतल्याशिवाय कधीही जेवत नसत.</verse>
				<verse number="4">ज्यावेळी ते बाजारातून घरी येत, त्या त्यावेळेस हात धुतल्याशिवाय ते जेवत नसत. भांडी, पातेली, ताटे वगैरे धुण्यासंबंधीच्या अनेक रूढी ते पाळीत असत.</verse>
				<verse number="5">या कारणामुळे परूशी आणि नियमशास्त्राच्या शिक्षकांनी येशूंना विचारले, “तुमचे शिष्य आपल्या वाडवडिलांच्या परंपरा प्रमाणे का वागत नाहीत व ते आपले हात अशुद्ध असताना का जेवतात?”</verse>
				<verse number="6">यावर येशूंनी उत्तर दिले, “यशया संदेष्ट्याने तुमच्या ढोंगीपणाचे अचूक वर्णन केले आहे; तो म्हणतो: “ ‘हे लोक त्यांच्या ओठांनी माझा सन्मान करतात, पण त्यांची हृदये माझ्यापासून फार दूर आहेत.</verse>
				<verse number="7">माझी उपासना ते व्यर्थपणे करतात; त्यांची शिकवण हे केवळ मनुष्यांनी केलेले नियमच असतात.’</verse>
				<verse number="8">तुम्ही परमेश्वराने दिलेल्या आज्ञा टाळता आणि मनुष्याच्या परंपरेला चिटकून बसता.”</verse>
				<verse number="9">आणि पुढे ते म्हणाले, “तुमच्या रीती पाळण्यासाठी, परमेश्वराच्या आज्ञा टाळण्याचा सुलभ मार्ग तुम्हाला माहीत आहे!</verse>
				<verse number="10">मोशे म्हणाला, ‘तुझ्या आईवडिलांचा मान राख,’ आणि ‘जो कोणी त्यांच्या आई किंवा वडिलांना शाप देतो तो मरणदंडास पात्र व्हावा.’</verse>
				<verse number="11">परंतु तुम्ही म्हणता, जर कोणी असे घोषित करतो की, आईवडिलांना करत असलेली मदत, ही ‘परमेश्वराला समर्पित’ आहे ते अर्पण आहे—</verse>
				<verse number="12">त्यामुळे तुम्ही त्यांना आई वडिलांसाठी काहीही करण्यास मनाई करता.</verse>
				<verse number="13">या ज्या तुमच्या परंपरा पूर्वजांपासून चालत आलेल्या आहेत, त्यासाठी तुम्ही परमेश्वराचे वचन रद्द करता आणि अशा प्रकारच्या पुष्कळच गोष्टी तुम्ही करता.”</verse>
				<verse number="14">मग येशूंनी समुदायाला आपल्याकडे बोलावले व त्यांना म्हणाले, “तुम्ही सर्वजण ऐका आणि हे समजून घ्या.</verse>
				<verse number="15">अशी कोणतीच गोष्ट नाही की जी बाहेरून मनुष्यामध्ये प्रवेश करून त्याला अशुद्ध करू शकेल. वास्तविक मनुष्यामधून जे बाहेर पडते, तेच त्याला अशुद्ध करते.</verse>
				<verse number="16">ज्याला ऐकावयास कान आहेत, तो ऐको.”</verse>
				<verse number="17">गर्दीतून निघून घरी गेल्यावर, शिष्यांनी त्यांना दाखल्याचा अर्थ विचारला.</verse>
				<verse number="18">“तुम्ही इतके मतिमंद आहात काय?” त्यांनी विचारले, “जे काही मनुष्यामध्ये बाहेरून शिरते ते त्याला अशुद्ध करू शकत नाही, हे तुम्ही पाहू शकत नाही काय?</verse>
				<verse number="19">ते त्यांच्या हृदयात जात नाही पण पोटात उतरते आणि नंतर शरीरातून बाहेर पडते.” या म्हणण्यावरून सर्व अन्न शुद्ध आहे, असे येशूंनी जाहीर केले.</verse>
				<verse number="20">ते पुढे म्हणाले, “मनुष्यामधून जे बाहेर पडते तेच मनुष्याला अशुद्ध करते.</verse>
				<verse number="21">कारण आतून, मनुष्याच्या हृदयातून, दुष्ट विचार, खून, जारकर्म, व्यभिचार, चोरी, लैंगिक पापे,</verse>
				<verse number="22">बदफैलीपणा, दुष्कृत्ये, फसवेगिरी, कामातुरपणा, मत्सर, निंदा, गर्विष्ठपणा आणि मूर्खपणा</verse>
				<verse number="23">या सर्व अमंगळ गोष्टी आतून निघतात आणि मनुष्याला अशुद्ध करतात.”</verse>
				<verse number="24">नंतर येशूंनी ते स्थान सोडले आणि ते सोर आणि सीदोन या प्रांतात गेले. ते एका घरात गेले आणि हे कोणाला कळू नये अशी त्यांची इच्छा होती; परंतु त्यांची उपस्थिती लपून राहू शकली नाही.</verse>
				<verse number="25">त्यांच्याविषयी ऐकताच, एक स्त्री जिच्या लहान मुलीला दुरात्म्याने पछाडले होते, त्यांच्याकडे आली आणि त्यांच्या पाया पडली.</verse>
				<verse number="26">आपल्या कन्येला दुरात्म्याच्या तावडीतून सोडवावे, अशी तिने त्यांच्याजवळ विनंती केली. ती स्त्री ग्रीक असून सुरफुनीकी प्रांतात जन्मली होती.</verse>
				<verse number="27">“प्रथम लेकरांना जेवढे पाहिजे तेवढे खाऊ द्या,” ते म्हणाले, “मुलांची भाकर काढून कुत्र्यांना घालणे बरोबर नाही.”</verse>
				<verse number="28">“प्रभू” तिने प्रत्युत्तर दिले, “मुलांच्या मेजाखाली जे तुकडे पडतात ते देखील कुत्रे खातात!”</verse>
				<verse number="29">येशूंनी उद्गार काढले, “या उत्तरामुळे तू जाऊ शकतेस; दुरात्म्याने तुझ्या मुलीला सोडले आहे.”</verse>
				<verse number="30">ती घरी आली त्यावेळी तिला तिची मुलगी बाजेवर झोपलेली आढळली आणि दुरात्मा तिच्यामधून निघून गेला होता.</verse>
				<verse number="31">सोर सोडून येशू सीदोन प्रांतामधून गेले आणि तेथून दकापलीस रस्त्याने ते पुन्हा गालील समुद्राकडे आले.</verse>
				<verse number="32">तेथे काही लोकांनी एका बहिर्‍या आणि बोबड्या अशा मनुष्याला त्यांच्याकडे आणले. येशूंनी त्याच्यावर हात ठेवून त्याला बरे करावे अशी लोकांनी येशूंना विनंती केली.</verse>
				<verse number="33">येशूंनी त्याला गर्दीतून बाजूला नेले. त्याच्या कानात त्यांनी बोटे घातली. नंतर ते थुंकले आणि त्या मनुष्याच्या जिभेला केला.</verse>
				<verse number="34">मग स्वर्गाकडे दृष्टी लावून व एक निःश्वास सोडून ते म्हणाले, “इप्फाता” म्हणजे, “मोकळा हो”</verse>
				<verse number="35">ताबडतोब त्या मनुष्याचे कान उघडले व त्याच्या जिभेचे बंधन मोकळे झाले आणि त्याला स्पष्ट बोलता येऊ लागले.</verse>
				<verse number="36">याविषयी कोणाला सांगू नका, असे येशूंनी निक्षून सांगितले. परंतु ते जसे सांगत गेले तशी ही बातमी अधिकच प्रसिद्ध होत गेली.</verse>
				<verse number="37">यावरून लोक कमालीचे आश्चर्यचकित झाले होते. ते म्हणाले, “त्यांनी सर्वकाही उत्कृष्ट केले आहे. ते बहिर्‍यांना ऐकण्यास व मुक्यांना बोलावयास लावतात.”</verse>
			</chapter>
			<chapter number="8">
				<verse number="1">त्या दिवसांमध्ये दुसरा एक मोठा समुदाय जमला आणि त्यांच्याजवळ खाण्यासाठी काही नव्हते. येशूंनी आपल्या शिष्यांना जवळ बोलावले व ते म्हणाले,</verse>
				<verse number="2">“मला या लोकांचा कळवळा येतो, कारण ते तीन दिवसापासून माझ्याबरोबर आहेत आणि त्यांना खावयास काही नाही.</verse>
				<verse number="3">मी त्यांना तसेच भुकेले घरी पाठविले तर ते रस्त्यातच बेशुद्ध होऊन पडतील, कारण त्यांच्यापैकी काहीजण खूप लांबून आलेले आहेत.”</verse>
				<verse number="4">शिष्यांनी उत्तर दिले, “इतक्या लोकांना पुरेल इतके अन्न या ओसाड रानात कोणी आणावे?”</verse>
				<verse number="5">येशूंनी विचारले, “तुमच्याजवळ किती भाकरी आहेत?” शिष्यांनी उत्तर दिले, “सात.”</verse>
				<verse number="6">त्यांनी जमावाला जमिनीवर बसावयास सांगितले. मग त्यांनी त्या सात भाकरी घेतल्या आणि त्या भाकरीबद्दल परमेश्वराचे आभार मानले, नंतर त्याचे तुकडे करून ते त्यांनी शिष्यांना दिले आणि त्यांनी तसे केले.</verse>
				<verse number="7">त्यांच्याजवळ थोडे लहान मासेही होते; त्यावरही येशूंनी आभार मानले आणि लोकांना वाढावयास सांगितले.</verse>
				<verse number="8">सर्व समुदाय जेवला व तृप्त झाला. नंतर शिष्यांनी उरलेले तुकडे गोळा केले तेव्हा सात टोपल्या भरल्या.</verse>
				<verse number="9">तेथे सुमारे चार हजार लोक उपस्थित होते. त्यांना निरोप दिल्यानंतर,</verse>
				<verse number="10">येशू शिष्यांसह होडीत बसून दल्मनुथा प्रांतात आले.</verse>
				<verse number="11">तेथे परूशी लोक आले व त्यांना प्रश्न विचारू लागले. त्यांची परीक्षा पाहण्याकरिता त्यांनी आकाशातून चिन्ह मागितले.</verse>
				<verse number="12">हे ऐकून त्यांनी एक दीर्घ निःश्वास सोडला आणि म्हणाले, “ही पिढी चिन्ह का मागते? खरोखर या पिढीला कसलेही चिन्ह दिले जाणार नाही.”</verse>
				<verse number="13">नंतर ते त्यांना सोडून निघून गेले, व होडीत जाऊन बसले आणि सरोवराच्या पलीकडे गेले.</verse>
				<verse number="14">शिष्य आपल्याबरोबर भाकरी आणावयास विसरले होते, त्यांच्याजवळ होडीत मात्र एकच भाकर शिल्लक राहिली होती.</verse>
				<verse number="15">“सावध असा,” येशूंनी त्यांना इशारा दिला, “हेरोद राजा आणि परूशी लोकांच्या खमिरापासून सांभाळा.”</verse>
				<verse number="16">ते एकमेकांबरोबर चर्चा करू लागले आणि म्हणाले, “आपल्याजवळ भाकर नाही,” म्हणून ते असे म्हणत असतील.</verse>
				<verse number="17">परंतु त्यांची चर्चा ऐकून येशू त्यांना म्हणाले, “तुम्ही भाकर नाही याबद्दल का बोलता? अजूनही तुम्ही पाहू शकत नाही किंवा समजू शकत नाही का? तुमची हृदये कठीण झाली आहेत का?</verse>
				<verse number="18">तुम्हाला डोळे आहेत तरी पाहू शकत नाही आणि कान आहे पण ऐकू येत नाही का? तुम्हाला आठवत नाही का?</verse>
				<verse number="19">पाच हजारांना पाच भाकरींनी जेवू घातले, त्यावेळी तुम्ही तुकड्यांच्या किती टोपल्या उचलल्या?” “बारा” त्यांनी उत्तर दिले.</verse>
				<verse number="20">“आणि सात भाकरींनी चार हजारांना जेवू घातले, तेव्हा तुम्ही उरलेल्या तुकड्यांच्या किती टोपल्या उचलल्या?” “सात,” त्यांनी उत्तर दिले.</verse>
				<verse number="21">येशूंनी त्यांना विचारले, “अजूनही तुम्हाला समजत नाही का?”</verse>
				<verse number="22">ते बेथसैदा येथे आले, तेव्हा काही लोकांनी एका आंधळ्या मनुष्याला त्यांच्याकडे आणले आणि येशूंनी त्याला स्पर्श करावा अशी विनंती केली.</verse>
				<verse number="23">येशूंनी त्या आंधळ्या मनुष्याला हाताशी धरून गावाबाहेर नेले. त्याच्या डोळ्यांमध्ये थुंकल्यावर व त्याच्यावर हात ठेवल्यावर, येशूंनी त्याला विचारले, “आता तुला काही दिसते का?”</verse>
				<verse number="24">तो वर दृष्टी करून म्हणाला, “मला माणसे दिसत आहेत; ती झाडांसारखी, इकडे तिकडे चालताना दिसतात.”</verse>
				<verse number="25">तेव्हा येशूंनी पुनः आपले हात त्याच्या डोळ्यांवर ठेवले. तेव्हा त्याचे डोळे उघडले, त्याला दृष्टी प्राप्त झाली व त्याला सर्वकाही स्पष्ट दिसू लागले.</verse>
				<verse number="26">“या गावात जाऊ नकोस,” येशूंनी त्याला अशी ताकीद देऊन त्याच्या घरी पाठविले.</verse>
				<verse number="27">येशू आणि त्यांचे शिष्य कैसरीया फिलिप्पाच्या खेड्यात गेले, वाटेत असताना त्यांनी आपल्या शिष्यांना विचारले, “मी कोण आहे असे लोक म्हणतात?”</verse>
				<verse number="28">त्यांनी उत्तर दिले, “काही लोक म्हणतात बाप्तिस्मा करणारा योहान; काही एलीया; आणि आणखी काही कोणीतरी संदेष्टा आहात असे म्हणतात.”</verse>
				<verse number="29">“परंतु तुमचे मत काय आहे?” त्यांनी विचारले, “मी कोण आहे, असे तुम्ही म्हणता?” पेत्राने उत्तर दिले, “तुम्ही ख्रिस्त आहात.”</verse>
				<verse number="30">“ही गोष्ट कोणालाही सांगू नका.” असे येशूंनी त्यांना निक्षून सांगितले.</verse>
				<verse number="31">यानंतर येशू त्यांना शिकवू लागले मानवपुत्राला पुष्कळ दुःख सहन करण्याचे अगत्य आहे. त्याचप्रमाणे यहूदी पुढारी, वडीलजन, प्रमुख याजक, नियमशास्त्राचे शिक्षक यांच्याकडून नाकारले जावे, त्याला जिवे मारले जावे व तिसर्‍या दिवशी पुनः उठावे हे आवश्यकच आहे.</verse>
				<verse number="32">ते या गोष्टीविषयी त्यांच्याशी अगदी मनमोकळेपणाने बोलले आणि पेत्र त्यांना बाजूला घेऊन त्यांचा निषेध करू लागला.</verse>
				<verse number="33">येशूंनी वळून आपल्या शिष्यांकडे पाहिले आणि मग पेत्राला ते धमकावून म्हणाले, “अरे सैताना, माझ्या दृष्टीआड हो. तुझे मन परमेश्वराच्या गोष्टींकडे नाही, परंतु केवळ मनुष्याच्या गोष्टींकडे आहे.”</verse>
				<verse number="34">नंतर शिष्यांना आणि जमावाला त्यांनी जवळ बोलावले आणि म्हणाले: “जर कोणी माझा शिष्य होऊ पाहतो तर त्याने स्वतःस नाकारावे, दररोज त्याचा क्रूसखांब उचलावा आणि माझ्यामागे यावे.</verse>
				<verse number="35">कारण जो कोणी आपला जीव स्वतःसाठीच राखून ठेवतो तो आपल्या जीवाला मुकेल, पण जो कोणी माझ्यासाठी आणि शुभवार्तेसाठी आपल्या जीवाला मुकेल, तर तो त्याचा जीव वाचवेल.</verse>
				<verse number="36">कोणी सारे जग मिळविले आणि आपला आत्मा गमावला तर त्यातून काय चांगले निष्पन्न होणार?</verse>
				<verse number="37">आपल्या आत्म्याच्या मोबदल्यात मनुष्याला दुसरे काही देता येईल का?</verse>
				<verse number="38">ज्या कोणाला या भ्रष्ट व पापी पिढीसमोर माझी व माझ्या वचनाची लाज वाटेल, त्याची मला, मानवपुत्रालाही, त्याच्या पित्याच्या व पवित्र देवदूतांच्या समवेत गौरवाने परत येईन तेव्हा लाज वाटेल.”</verse>
			</chapter>
			<chapter number="9">
				<verse number="1">तो त्यांना म्हणाला, “मी तुम्हाला निश्चित सांगतो, की येथे उभे असणारे काहीजण असे आहेत की परमेश्वराचे राज्य सामर्थ्याने आलेले पाहतील तोपर्यंत, मरणाचा अनुभव घेणार नाहीत.”</verse>
				<verse number="2">सहा दिवसानंतर पेत्र, याकोब आणि योहान या तिघांना बरोबर घेऊन येशू एका उंच डोंगरावर गेले, तेथे ते एकटे असताना त्यांच्यासमोर येशूंचे रूपांतर झाले.</verse>
				<verse number="3">त्यांची वस्त्रे इतकी शुभ्र, चमकणारी झाली की जगामध्ये इतर कोणालाही त्यापेक्षा शुभ्र करता येणार नाही.</verse>
				<verse number="4">तेथे त्यांच्यासमोर मोशे आणि एलीया प्रकट झाले आणि ते येशूंबरोबर संवाद करू लागले.</verse>
				<verse number="5">तेव्हा पेत्र येशूंना म्हणाला, “गुरुजी, आपल्याला येथेच राहता आले, तर फार चांगले होईल! आपण या ठिकाणी तीन मंडप उभारू या—एक तुमच्यासाठी, एक मोशेसाठी आणि एक एलीयासाठी.”</verse>
				<verse number="6">त्याला काय बोलावे हे समजत नव्हते, कारण ते भयभीत झाले होते.</verse>
				<verse number="7">इतक्यात ढगाने येऊन त्यांच्यावर छाया केली आणि मेघातून एक वाणी ऐकू आली: “हा माझा परमप्रिय पुत्र आहे आणि मी त्यांच्याविषयी पूर्ण संतुष्ट आहे. यांचे तुम्ही ऐका!”</verse>
				<verse number="8">मग एकाएकी, जेव्हा त्यांनी आजूबाजूला पाहिले, त्यावेळी येशू व्यतिरिक्त त्यांच्या नजरेस कोणीही पडले नाही.</verse>
				<verse number="9">ते सर्व डोंगरावरून उतरत असताना, येशूंनी त्यांना आज्ञा केली, तुम्ही जे पाहिले त्याविषयी, मानवपुत्र, मरणातून पुन्हा उठेपर्यंत कोणालाही सांगू नका.</verse>
				<verse number="10">म्हणून त्यांनी ही गोष्ट आपसांतच ठेवली आणि, “मरणातून पुन्हा उठणे” म्हणजे काय या गोष्टीविषयी चर्चा करू लागले.</verse>
				<verse number="11">नंतर त्यांनी येशूंना विचारले, “एलीया प्रथम आलाच पाहिजे, या गोष्‍टीवर नियमशास्त्राचे शिक्षक इतका जोर का देतात?”</verse>
				<verse number="12">येशूंनी उत्तर दिले, “एलीया प्रथम येईल व सर्वकाही व्यवस्थित करेल हे खरे आहे. पण मानवपुत्राने पुष्कळ दुःखे सहन करावीत आणि तुच्छ मानले जावे असे कशाला लिहिले आहे?</verse>
				<verse number="13">पण मी तुम्हाला सांगतो, एलीया आलेला आहे आणि त्याच्याविषयी जसे लिहून ठेवले आहे, त्याप्रमाणे त्यांच्या इच्छेप्रमाणे त्यांनी त्याला वाटेल तसे वागविले आहे.”</verse>
				<verse number="14">जेव्हा ते बाकीच्या शिष्यांकडे आले, तेव्हा त्यांच्याभोवती मोठा समुदाय होता आणि काही नियमशास्त्र शिक्षक त्यांच्याशी वाद घालत आहेत, असे त्यांना दिसले.</verse>
				<verse number="15">येशूंना पाहून सर्व समुदायाला आश्चर्य वाटले आणि त्यांचे अभिवादन करण्यास ते धावत गेले.</verse>
				<verse number="16">येशूंनी विचारले, “तुम्ही त्यांच्याशी कशाविषयी वाद करीत होता?”</verse>
				<verse number="17">गर्दीतील एक मनुष्य उत्तरला, “गुरुजी, मी माझ्या मुलाला तुमच्याकडे घेऊन आलो, त्याला दुरात्म्याने पछाडलेले आहे व त्याने त्याची वाणी हिरावून घेतली आहे;</verse>
				<verse number="18">ज्यावेळी दुरात्मा त्याला ताब्यात घेतो, तेव्हा तो त्याला जमिनीवर आपटतो. त्याच्या तोंडाला फेस येतो, क्रोधाने दात खातो आणि त्याचे शरीर ताठ होते. त्या दुरात्म्याला हाकलून लावण्याची आपल्या शिष्यांना विनंती केली, पण ते करू शकले नाहीत.”</verse>
				<verse number="19">येशूंनी उत्तर दिले, “हे विश्वासहीन पिढी, आणखी किती काळ मी तुमच्याबरोबर राहिले पाहिजे? आणखी किती काळ मी तुमचे सहन करू? मुलाला माझ्याकडे आणा.”</verse>
				<verse number="20">त्याप्रमाणे ते मुलाला घेऊन आले. पण दुरात्म्याने येशूंना पाहिले, तेव्हा त्याने त्या मुलाला झटके आणले आणि तो मुलगा जमिनीवर पडून लोळू लागला व त्याच्या तोंडामधून फेस येऊ लागला.</verse>
				<verse number="21">“हा केव्हापासून असा आहे?” येशूंनी त्याच्या वडिलांना विचारले. वडिलांनी उत्तर दिले, “अगदी बालपणापासून,</verse>
				<verse number="22">त्याने मुलाला अनेकदा जिवे मारण्याकरिता विस्तवात, नाही तर पाण्यात फेकून दिले आहे. परंतु तुम्ही काही करू शकत असाल तर आमच्यावर दया करा आणि आम्हाला मदत करा.”</verse>
				<verse number="23">“जर तुम्हाला शक्य असेल?” येशू म्हणाले, “जो विश्वास ठेवतो त्याला सर्वकाही शक्य आहे.”</verse>
				<verse number="24">मुलाच्या वडिलांनी झटकन उत्तर दिले, “मी विश्वास ठेवतो, माझा अविश्वास दूर करण्यास मला साहाय्य करा!”</verse>
				<verse number="25">हे पाहण्याकरिता लोक धावत तेथे येत आहेत, हे पाहून येशूंनी दुरात्म्याला धमकावून म्हटले, “अरे बहिरेपणाच्या व मुकेपणाच्या आत्म्या, या मुलामधून बाहेर येण्याची मी तुला आज्ञा करीत आहे आणि पुन्हा कधीही त्याच्यामध्ये प्रवेश करू नकोस.”</verse>
				<verse number="26">हे ऐकून दुरात्म्याने किंकाळी फोडली, व त्याला पिळून बाहेर निघून गेला. मुलगा मेल्यासारखा पडला होता. “तो मरण पावला आहे,” असे लोक म्हणू लागले.</verse>
				<verse number="27">परंतु येशूंनी मुलाचा हात धरून त्याला उभे राहण्यास मदत केली आणि तो उभा राहिला.</verse>
				<verse number="28">नंतर येशू आत गेल्यानंतर, शिष्यांनी खाजगी रीतीने विचारले, “त्याला आम्ही का काढू शकलो नाही?”</verse>
				<verse number="29">त्याने उत्तर दिले, “असा प्रकार फक्त प्रार्थनेद्वारेच निघू शकतो.”</verse>
				<verse number="30">ते ठिकाण सोडल्यानंतर ते गालील प्रांतामधून गेले. येशूंनी आपण कोठे आहोत हे कोणालाही कळून देण्याचा प्रयत्न केला,</verse>
				<verse number="31">कारण ते आपल्या शिष्यांना शिक्षण देत होते. ते त्यांना म्हणाले, “मानवपुत्राला मनुष्यांच्या हाती धरून दिले जाईल. ते त्याला जिवे मारतील, पण तीन दिवसानंतर तो पुन्हा उठेल.”</verse>
				<verse number="32">परंतु ते काय म्हणतात हे ते समजले नाहीत आणि त्या गोष्टींविषयी त्यांना विचारण्याची त्यांना भीती वाटली.</verse>
				<verse number="33">मग ते कफर्णहूमात आले. घरात गेल्यानंतर त्याने त्यांना विचारले, “तुम्ही रस्त्यात कशाविषयी चर्चा करीत होता?”</verse>
				<verse number="34">परंतु शिष्य शांत राहिले कारण मार्गावर असताना आपल्यापैकी सर्वात श्रेष्ठ कोण यासंबंधी शिष्यांचा वादविवाद सुरू झाला होता.</verse>
				<verse number="35">ते खाली बसले, त्यांनी आपल्या बारा शिष्यांना बोलावले आणि म्हणाले, “तुमच्यामध्ये जो कोणी प्रथम होऊ पाहतो, त्याने सर्वात शेवटला, आणि सर्वांचा सेवक झाले पाहिजे.”</verse>
				<verse number="36">मग त्यांनी एका लहान मुलाला त्यांच्यामध्ये ठेवले. मग ते त्याला कवेत उचलून घेत म्हणाले,</verse>
				<verse number="37">“जो कोणी माझ्या नावाने अशा लहान बालकाचा स्वीकार करतो, तो माझा स्वीकार करतो आणि जो कोणी माझा स्वीकार करतो, तो माझा नव्हे तर ज्याने मला पाठविले त्याचा स्वीकार करतो.”</verse>
				<verse number="38">योहान म्हणाला, “गुरुजी, आम्ही कोणा एकाला तुमच्या नावाने भुते काढतांना पाहिले. आम्ही त्याला थांबविण्याचा प्रयत्न केला, कारण तो आपल्यातला नव्हता.”</verse>
				<verse number="39">येशू म्हणाले, “त्याला मना करू नका,” कारण जो माझ्या नावाने चमत्कार करतो तो कोणीही असला, तरी तो लगेचच माझ्याविरुद्ध वाईट बोलणार नाही.</verse>
				<verse number="40">कारण जो आपल्याविरुद्ध नाही, तो आपल्या बाजूचा आहे.</verse>
				<verse number="41">मी तुम्हाला निश्चित सांगतो, माझ्या नावाने तुम्ही ख्रिस्ताचे आहात म्हणून कोणी तुम्हाला पेलाभर पाणी दिले, तर तो आपल्या पारितोषिकाला मुकणार नाही.</verse>
				<verse number="42">“जर कोणी माझ्यावर विश्वास ठेवणार्‍या या लहानातील एकाला अडखळण करण्यास प्रवृत्त करतो, त्याच्या गळ्यात जात्याची मोठी तळी बांधून त्याला सरोवरात फेकून द्यावे हे त्याच्या चांगल्यासाठी होईल.</verse>
				<verse number="43">तुझा हात अडखळण करीत असेल, तर तो कापून टाक. दोन हात असून नरकात जावे व न विझणार्‍या आगीत जाण्याऐवजी एका हाताने अधू होऊन जीवनात प्रवेश करणे अधिक हिताचे होईल.”</verse>
				<verse number="44">ज्या ठिकाणी त्यांना खाणारे किडे कधी मरत नाही, किंवा तेथील अग्नी कधी विझत नाही.</verse>
				<verse number="45">जर तुझा पाय अडखळण करत असेल, तर तो कापून टाक. दोन पाय असून नरकात टाकले जावे, यापेक्षा एका पायाने अपंग होऊन जीवनात प्रवेश करणे हे तुझ्या चांगल्यासाठी आहे.</verse>
				<verse number="46">ज्या ठिकाणी त्यांना खाणारे किडे कधी मरत नाही, किंवा तेथील अग्नी कधी विझत नाही.</verse>
				<verse number="47">जर तुझा डोळा अडखळण करीत असेल तर तो उपटून फेकून दे. दोन डोळयांसह अग्निच्या नरकात जाण्यापेक्षा एका डोळ्याने परमेश्वराच्या राज्यात प्रवेश करणे हे तुझ्या हिताचे आहे.</verse>
				<verse number="48">ज्या ठिकाणी, “ ‘त्यांना खाणारे किडे कधी मरत नाही, किंवा तेथील अग्नी कधी विझत नाही.’</verse>
				<verse number="49">प्रत्येकजण अग्निद्वारे खारट केले जातील. </verse>
				<verse number="50">“मीठ चांगले आहे, पण मिठाचा खारटपणा गेला तर त्याचा खारटपणा कशाने आणाल? तुमच्यातील मीठ गमावू नका. एकमेकांशी शांतीने राहा.”</verse>
			</chapter>
			<chapter number="10">
				<verse number="1">येशू गालील प्रांत सोडून यार्देनेच्या यहूदीया प्रांतात आले. त्यांच्यामागे लोकांची गर्दी होती आणि चालीप्रमाणे त्यांना त्यांनी शिक्षण दिले.</verse>
				<verse number="2">काही परूशी आले आणि त्यांची परीक्षा पाहण्याकरिता विचारले, “एखाद्या मनुष्याने त्याच्या पत्नीला घटस्फोट देणे कायदेशीर आहे काय?”</verse>
				<verse number="3">त्यांनी उत्तर दिले, “मोशेने तुम्हाला काय आज्ञा दिली आहे?”</verse>
				<verse number="4">ते म्हणाले, “पत्नीला सूटपत्र लिहिल्यानंतर तिला जाऊ द्यावे अशी परवानगी मोशेने पुरुषांना दिली आहे.”</verse>
				<verse number="5">येशूंनी उत्तर दिले, “तुमच्या कठोर अंतःकरणामुळे मोशेने हे नियम” तुम्हाला लिहून दिले.</verse>
				<verse number="6">“परंतु सृष्टीच्या प्रारंभापासूनच परमेश्वराने त्यांना ‘पुरुष व स्त्री.’ असे निर्माण केले.</verse>
				<verse number="7">‘या कारणासाठी पुरुष आपल्या आईवडिलांना सोडून आपल्या पत्नीशी मिळून राहील,</verse>
				<verse number="8">आणि ते दोघे एकदेह होतील.’ येथून पुढे ते दोघे नसून एकदेह आहेत.</verse>
				<verse number="9">म्हणून परमेश्वराने जे जोडले आहे, ते कोणीही विभक्त करू नये.”</verse>
				<verse number="10">नंतर ते शिष्यांबरोबर पुनः घरात असताना, त्यांनी येशूंना त्याबद्दल विचारले.</verse>
				<verse number="11">त्यांनी उत्तर दिले, “जो कोणी व्यभिचाराच्या कारणाशिवाय आपल्या पत्नीला सूटपत्र देतो आणि दुसर्‍या स्त्रीशी लग्न करतो, तो व्यभिचार करतो.</verse>
				<verse number="12">आणि एखादी स्त्री आपल्या पतीला सूटपत्र देते आणि दुसर्‍या पुरुषाबरोबर लग्न करते, तेव्हा ती व्यभिचार करते.”</verse>
				<verse number="13">लोक आपल्या लहान बालकांना, येशूंनी त्यांच्यावर हात ठेवावे म्हणून त्यांच्याकडे आणत होते, परंतु शिष्यांनी त्यांना दटाविले.</verse>
				<verse number="14">जेव्हा येशूंनी पाहिले, तेव्हा ते रागावले व म्हणाले, “लहान बालकांना माझ्याजवळ येऊ द्या, त्यांना प्रतिबंध करू नका, कारण परमेश्वराचे राज्य त्यांच्यासारख्यांचेच आहे.</verse>
				<verse number="15">मी तुम्हाला निश्चित सांगतो की, तुम्ही या लहान बालकासारखे होऊन परमेश्वराच्या राज्याचा स्वीकार करीत नाही, तोपर्यंत तुमचा त्यात प्रवेश होऊ शकणार नाही.”</verse>
				<verse number="16">नंतर त्यांनी बालकांना कवेत घेतले, त्यांच्यावर हात ठेवले आणि त्यांना आशीर्वाद दिला.</verse>
				<verse number="17">येशू वाटेला लागणार तोच, एक मनुष्य त्यांच्याकडे धावत आला आणि त्यांच्यापुढे गुडघे टेकून त्यांना म्हणाला, “उत्तम गुरुजी, सार्वकालिक जीवन हे वतन मिळावे म्हणून मी काय करावे?”</verse>
				<verse number="18">येशूंनी उत्तर दिले, “तू मला उत्तम कशाला म्हणतोस? परमेश्वराशिवाय कोणी उत्तम नाही.</verse>
				<verse number="19">तुला आज्ञा ठाऊक आहेत: ‘तू खून करू नको, तू व्यभिचार करू नको, तू चोरी करू नको, तू खोटी साक्ष देऊ नको, तू फसवू नको, आणि तुझ्या आई आणि वडिलांचा मान राख. ’</verse>
				<verse number="20">“गुरुजी” तो तरुण जाहीरपणे म्हणाला, “मी मुलगा होतो तेव्हापासूनच या सर्व आज्ञांचे पालन करत आलो आहे.”</verse>
				<verse number="21">येशूंनी त्याच्याकडे पाहिले आणि त्याच्यावर प्रीती केली. “तू एका गोष्टीत उणा आहेस,” तो म्हणाला. जा, “तुझी सारी मालमत्ता विकून टाक आणि गरीबांना वाटून दे आणि तुला स्वर्गात संपत्ती मिळेल. मग ये व मला अनुसर.”</verse>
				<verse number="22">यावर त्या तरुणाचा चेहरा पडला. तो खिन्न झाला आणि निघून गेला, कारण त्याच्याजवळ फार संपत्ती होती.</verse>
				<verse number="23">येशूंनी सभोवती पाहिले व आपल्या शिष्यांना म्हणाले, “श्रीमंतांना परमेश्वराच्या राज्यात प्रवेश करणे किती अवघड आहे!”</verse>
				<verse number="24">हे ऐकून त्यांच्या बोलण्याचे शिष्यांना आश्चर्य वाटले. मग येशू पुन्हा म्हणाले, “मुलांनो, परमेश्वराच्या राज्यात प्रवेश करणे कितीतरी अवघड आहे.</verse>
				<verse number="25">श्रीमंत मनुष्याला परमेश्वराच्या राज्यात प्रवेश करणे यापेक्षा उंटाला सुईच्या नाकातून जाणे सोपे आहे.”</verse>
				<verse number="26">शिष्य आणखी चकित झाले व ते एकमेकांस म्हणू लागले, “मग कोणाचे तारण होऊ शकेल?”</verse>
				<verse number="27">येशूंनी त्यांच्याकडे निरखून पाहिले आणि म्हटले, “मानवाला अशक्य आहे, परंतु परमेश्वराला नाही; परमेश्वराला सर्वगोष्टी शक्य आहेत.”</verse>
				<verse number="28">पेत्र बोलला, “आपल्याला अनुसरण्यासाठी आम्ही सर्वकाही सोडून दिले आहे!”</verse>
				<verse number="29">येशूंनी उत्तर दिले, “मी तुम्हाला निश्चित सांगतो की, ज्यांनी मला अनुसरण्यासाठी व शुभवार्तेसाठी आपले घर, भाऊ, बहीण, आई, बाप, मुले आणि जमिनीचा त्याग केला आहे.</verse>
				<verse number="30">या वर्तमान युगात त्याला शंभरपट मोबदला तर मिळेलच, घरे, भाऊ बहीण, आई, मुले आणि जमीन आणि याबरोबरच छळ आणि येणार्‍या युगात त्याला सार्वकालिक जीवनही मिळाल्याशिवाय राहणार नाही.</verse>
				<verse number="31">पण अनेकजण जे आता पहिले आहेत, ते शेवटले होतील आणि जे शेवटले आहेत ते पहिले होतील.”</verse>
				<verse number="32">ते आता यरुशलेमच्या वाटेला लागले असताना, येशू पुढे चालले होते, शिष्य आश्चर्यचकित झाले होते, तर त्यांच्यामागे चालणारे जे इतर लोक होते, ते भयभीत झाले होते. पुन्हा एकदा येशूंनी आपल्या बारा शिष्यांना एका बाजूला नेले आणि त्यांच्या बाबतीत काय घडणार हे त्यांना सांगू लागले.</verse>
				<verse number="33">“आपण यरुशलेमात जात आहोत” ते म्हणाले, “तेथे मानवपुत्राला प्रमुख याजक व नियमशास्त्र शिक्षक यांच्या हवाली करण्यात येईल. ते त्याच्यावर आरोप करून त्यांना मृत्युदंड देतील आणि गैरयहूदी लोकांच्या स्वाधीन करतील.</verse>
				<verse number="34">ते त्याची थट्टा करतील, त्याच्यावर थुंकतील, त्याला फटके मारतील आणि त्याचा जीव घेतील; परंतु तीन दिवसानंतर तो पुन्हा उठेल.”</verse>
				<verse number="35">नंतर जब्दीचे पुत्र याकोब आणि योहान, येशूंकडे आले. “गुरुजी,” ते म्हणाले, “आम्ही आपल्याजवळ जे काही मागतो, ते आपण आमच्यासाठी करावे.”</verse>
				<verse number="36">“मी तुमच्यासाठी काय करावे, अशी तुमची इच्छा आहे?” येशूंनी विचारले.</verse>
				<verse number="37">ते म्हणाले, “आपण आपल्या वैभवात आमच्यापैकी एकाला आपल्या उजवीकडे व एकाला डावीकडे बसू द्यावे.”</verse>
				<verse number="38">“तुम्ही काय मागता हे तुम्हाला समजत नाही,” येशू म्हणाले, “जो प्याला मी पिणार आहे तो तुम्ही पिऊ शकाल का किंवा ज्या बाप्तिस्माने मी बाप्तिस्मा पावलो आहे तो बाप्तिस्मा तुम्ही घेऊ शकाल का?”</verse>
				<verse number="39">ते उत्तरले, “आम्ही करू शकू.” येशू म्हणाले, “मी जो प्याला पिणार आहे तो तुम्ही प्याल खरा आणि जो बाप्तिस्मा मला दिला आहे तो बाप्तिस्मा तुम्हीही घ्याल.</verse>
				<verse number="40">परंतु माझ्या उजवीकडे किंवा डावीकडे कोणी बसावे, हे ठरवण्याचा अधिकार मला नाही. या जागा ज्यांच्यासाठी तयार करण्यात आल्या आहेत, त्यांनाच त्या मिळतील.”</verse>
				<verse number="41">हे बाकीच्या दहा शिष्यांनी ऐकले, तेव्हा ते याकोब आणि योहानवर रागावले.</verse>
				<verse number="42">येशूंनी त्यांना एकत्र बोलावून म्हटले, “गैरयहूदीयांवर शासन करणारे त्यांच्यावर हुकमत चालवितात आणि त्यांचे उच्चाधिकारी त्यांच्यावर अधिकार गाजवितात हे तुम्हाला माहीत आहे.</verse>
				<verse number="43">पण तुमच्या संबंधात तसे नसावे. त्याऐवजी, तुमच्यामध्ये जो कोणी श्रेष्ठ होऊ पाहतो, त्याने तुमचा सेवक झाले पाहिजे.</verse>
				<verse number="44">तुमच्यामध्ये ज्या कोणाला प्रथम व्हावे असे वाटत असेल, त्याने सर्वांचा गुलाम झाले पाहिजेत.</verse>
				<verse number="45">मी मानवपुत्र, सेवा करवून घ्यावयास नाही, तर सेवा करावयास आणि पुष्कळांच्या उद्धारासाठी आपला जीव खंडणी म्हणून द्यावयास आलो आहे.”</verse>
				<verse number="46">मग येशू यरीहो शहरात आले. तेथे येशू आणि त्यांचे शिष्य, मोठ्या समुदायासह शहर सोडून जात असताना, तीमय याचा पुत्र बार्तीमय हा आंधळा, येशू ज्या रस्त्याने चालले होते, त्या रस्त्याच्या कडेला भीक मागत बसला होता.</verse>
				<verse number="47">जेव्हा हे नासरेथकर येशू आहे असे त्याने ऐकले, तेव्हा तो मोठ्याने ओरडू लागला, “अहो येशू, दावीदाचे पुत्र, माझ्यावर दया करा!”</verse>
				<verse number="48">अनेकांनी त्याला धमकाविले आणि गप्प बसण्यास सांगितले, पण तो अधिकच मोठमोठ्याने ओरडून म्हणू लागला, “अहो, येशू, दावीदाचे पुत्र, माझ्यावर दया करा!”</verse>
				<verse number="49">येशू थांबले आणि म्हणाले, “त्याला इकडे बोलवा.” त्याप्रमाणे लोक त्या आंधळ्या मनुष्याला म्हणाले, “धीर धर, आपल्या पायांवर उभा राहा, ते तुला बोलावत आहेत.”</verse>
				<verse number="50">हे ऐकताच बार्तीमयने आपला अंगरखा भिरकावून दिला, उडी मारून तो उठला आणि येशूंकडे आला.</verse>
				<verse number="51">“मी तुझ्यासाठी काय करावे अशी तुझी इच्छा आहे?” येशूंनी त्याला विचारले. आंधळा मनुष्य म्हणाला, “गुरुजी मला दृष्टी यावी.”</verse>
				<verse number="52">येशू म्हणाले, “जा, तुझ्या विश्वासाने तुला बरे केले आहे.” त्याच क्षणाला त्याला दिसू लागले आणि तो रस्त्याने येशूंच्या मागे चालू लागला.</verse>
			</chapter>
			<chapter number="11">
				<verse number="1">ते यरुशलेमेजवळ आले आणि जैतून डोंगरावर असलेल्या बेथफगे व बेथानी या गावात आले, तेव्हा येशूंनी आपल्या दोन शिष्यांना असे सांगून पाठविले,</verse>
				<verse number="2">“समोरच्या गावात जा आणि तेथे शिरताच, ज्याच्यावर कधी कोणी स्वार झाले नाही असे एक शिंगरू बांधून ठेवलेले तुम्हाला आढळेल, ते सोडून इकडे आणा.</verse>
				<verse number="3">‘तुम्ही हे का करीत आहा?’ असे जर कोणी तुम्हाला विचारले, तर एवढेच म्हणा की, ‘प्रभुला त्याची गरज आहे आणि ते लगेच त्याला पाठवून देतील.’ ”</verse>
				<verse number="4">ते निघाले व त्यांना एका रस्त्यावर, शिंगरू फाटकाच्या बाहेर बांधलेले आढळले. ते सोडू लागले,</verse>
				<verse number="5">त्यावेळी उभ्या असलेल्या काहींनी विचारले, “तुम्ही बांधलेल्या शिंगरुचे काय करत आहात?”</verse>
				<verse number="6">येशूंनी त्यांना सांगितल्याप्रमाणेच त्यांनी उत्तर दिले. तेव्हा त्या माणसांनी त्यांना जाऊ दिले.</verse>
				<verse number="7">जेव्हा त्यांनी ते शिंगरू येशूंकडे आणले आणि त्यावर बसण्यासाठी आपले अंगरखे शिंगराच्या पाठीवर घातले, तेव्हा ते त्यावर बसले.</verse>
				<verse number="8">अनेक लोकांनीही आपले अंगरखे काढून रस्त्यावर पसरले आणि दुसर्‍यांनी शेतातून तोडून आणलेल्या डाहळ्या रस्त्यात पसरल्या.</verse>
				<verse number="9">मग जे त्यांच्यापुढे गेले आणि जे त्यांच्यामागून चालले ते मोठ्याने ओरडून म्हणाले: “होसान्ना!” “प्रभुच्या नावाने येणारा धन्यवादित असो!”</verse>
				<verse number="10">“आमचा पिता दावीद याचे येणारे राज्य आशीर्वादीत होवो!” “सर्वोच्च स्वर्गात होसान्ना!”</verse>
				<verse number="11">येशूंनी यरुशलेममध्ये प्रवेश केला आणि ते मंदिराच्या अंगणात गेले. त्यांनी सर्व गोष्टींचे बारकाईने निरीक्षण केले, कारण आता उशीर झाला होता, म्हणून आपल्या बारा शिष्यांबरोबर ते बेथानीस गेले.</verse>
				<verse number="12">दुसर्‍या दिवशी ते बेथानी सोडत असताना, येशूंना भूक लागली.</verse>
				<verse number="13">काही अंतरावर पानांनी बहरलेले एक अंजिराचे झाड त्यांच्या दृष्टीस पडले, त्यावर काही फळे सापडतील या शोधार्थ ते तिथे गेले. तेथे पोहोचल्यावर, त्यांना फक्त पानांशिवाय काही आढळले नाही, कारण तो अंजिरांचा हंगाम नव्हता.</verse>
				<verse number="14">तेव्हा येशू झाडाला म्हणाले, “तुझे फळ कोणीही कधीही न खावो.” त्यांचे हे बोलणे शिष्य ऐकत होते.</verse>
				<verse number="15">यरुशलेमला पोहोचल्यावर, येशू मंदिराच्या अंगणात गेले आणि तेथे खरेदीविक्री करणार्‍या सर्वांना त्यांनी बाहेर घालवून दिले. पैशाची अदलाबदल करणार्‍यांचे मेज आणि कबुतरे विकणार्‍यांची आसने त्यांनी उधळून लावली.</verse>
				<verse number="16">त्याचप्रमाणे मंदिराच्या आवारातून विक्रीच्या मालाची ने आण करण्यासही त्यांनी मनाई केली.</verse>
				<verse number="17">येशू त्यांना शिकवीत होते, ते म्हणाले, “असे लिहिले नाही का: माझ्या घराला ‘सर्व राष्ट्रांचे प्रार्थना घर म्हणतील,’ परंतु तुम्ही ती ‘लुटारूंची गुहा केली आहे.’ ”</verse>
				<verse number="18">येशूंनी काय केले, हे प्रमुख याजकवर्ग आणि इतर नियमशास्त्र शिक्षक यांच्या कानावर गेले, तेव्हा त्यांना ठार कसे मारता येईल याचा मार्ग ते शोधू लागले. त्यांना येशूंची भीती वाटत होती. कारण त्यांच्या शिक्षणामुळे सर्व समुदाय आश्चर्यचकित झाला होता.</verse>
				<verse number="19">संध्याकाळ झाली, तेव्हा येशू व त्यांचे शिष्य शहराच्या बाहेर गेले.</verse>
				<verse number="20">सकाळी जात असताना, अंजिराचे, झाड मूळापासून सुकून गेले आहे असे त्यांना दिसले!</verse>
				<verse number="21">पेत्राला आठवण आली आणि त्यांनी येशूंना म्हटले, “गुरुजी, पाहा! हे अंजिराचे झाड ज्याला आपण शाप दिला ते वाळून गेले आहे!”</verse>
				<verse number="22">येशूंनी उत्तर दिले, “परमेश्वरावर विश्वास ठेवा,</verse>
				<verse number="23">मी तुम्हाला निश्चित सांगतो की, जर कोणी या डोंगराला, ‘ऊठ आणि समुद्रात जाऊन पड,’ असे म्हणेल आणि अंतःकरणात संशय न धरता आपण म्हटले तसे होईल असा विश्वास धरला, तर ती गोष्ट त्यांच्यासाठी केली जाईल.</verse>
				<verse number="24">यास्तव मी तुम्हाला सांगतो की, प्रार्थना करून जे काही मागाल, ते तुम्हाला मिळालेच आहे असा विश्वास ठेवा आणि ते तुम्हाला प्राप्त होईल.</verse>
				<verse number="25">आणि जेव्हा तुम्ही प्रार्थना करावयास उभे राहता, तेव्हा तुमच्या मनात कोणाविरुद्ध काही असेल, तर त्याची क्षमा करा, म्हणजे तुमचा स्वर्गीय पिता तुमच्या पातकांची तुम्हालाही क्षमा करील.</verse>
				<verse number="26">पण तुम्ही क्षमा करणार नाही, तर तुमचा स्वर्गीय पिताही तुम्हाला क्षमा करणार नाही.”</verse>
				<verse number="27">ते परत यरुशलेमला आले, तेव्हा येशू मंदिराच्या आवारात चालत असता, मुख्य याजक व यहूदी पुढारी त्यांच्याकडे आले.</verse>
				<verse number="28">“कोणत्या अधिकाराने या गोष्टी तुम्ही करत आहात? व तुम्हाला हा अधिकार कोणी दिला?” असे त्यांना विचारू लागले.</verse>
				<verse number="29">येशूंनी उत्तर दिले, “मी तुम्हाला एक प्रश्न विचारतो. त्याचे उत्तर द्या आणि मी हे कोणत्या अधिकाराने करत आहे, हे मी तुम्हाला सांगेन.</verse>
				<verse number="30">मला सांगा, योहानाचा बाप्तिस्मा स्वर्गापासून किंवा मनुष्याकडून होता?”</verse>
				<verse number="31">या प्रश्नावर त्यांनी एकमेकांबरोबर चर्चा केली, “योहानाचा बाप्तिस्मा ‘स्वर्गापासून होता’ असे जर आपण म्हणालो तर तो विचारील ‘मग त्यावर तुम्ही विश्वास का ठेवला नाही?’</verse>
				<verse number="32">पण जर आपण म्हणालो, ‘मनुष्यांपासून होता,’ ” त्यांना लोकांचे भय वाटत होते, कारण योहान संदेष्टा होता असे प्रत्येकजण मानत होता.</verse>
				<verse number="33">शेवटी त्यांनी उत्तर दिले, “आम्हाला माहीत नाही.” यावर येशू त्यांना म्हणाले, “तर मग मीही या गोष्टी कोणत्या अधिकाराने करतो, हे तुम्हाला सांगणार नाही.”</verse>
			</chapter>
			<chapter number="12">
				<verse number="1">मग येशू त्यांच्याशी दाखले देऊन बोलू लागले: “एका मनुष्याने द्राक्षमळा लावला. त्याच्याभोवती भिंत बांधली, द्राक्षारसासाठी खड्डा खणला आणि संरक्षणासाठी एक बुरूजही बांधला. मग द्राक्षमळा काही शेतकर्‍यांना भाड्याने देऊन तो दुसर्‍या ठिकाणी रहावयास गेला.</verse>
				<verse number="2">हंगामाचे दिवस आल्यावर द्राक्षमळ्यातील फळांतून काही मिळावे म्हणून त्याने आपला एक सेवक शेतकर्‍यांकडे पाठविला.</verse>
				<verse number="3">परंतु त्यांनी त्या सेवकाला धरले, मार दिला आणि रिकाम्या हाताने माघारी पाठविले.</verse>
				<verse number="4">त्याने दुसरा सेवक त्याच्याकडे पाठविला; पण त्यांनी त्या माणसाच्या डोक्यावर प्रहार केला आणि त्याला अपमानास्पद वागणूक दिली.</verse>
				<verse number="5">त्यानंतर त्याने आणखी एकाला, ज्याला तर त्यांनी ठारच केले आणि त्यानंतर अनेकांना पाठविले, त्यातील काहींना त्यांनी चोप दिला व इतरांना जिवे मारले.</verse>
				<verse number="6">“आता त्याच्याजवळ पाठविण्यासाठी केवळ त्याचा पुत्र, ज्याच्यावर त्याची प्रीती होती तो, राहिला होता. त्याने त्याला सर्वात शेवटी पाठविले, व तो म्हणाला की, ‘ते माझ्या पुत्राचा तरी मान राखतील.’</verse>
				<verse number="7">“पण शेतकर्‍यांनी मालकाच्या पुत्राला येतांना पाहिले, तेव्हा ते म्हणाले, ‘हा तर वारस आहे. चला, आपण त्याला ठार करू या, म्हणजे हे वतन आपलेच होईल.’</verse>
				<verse number="8">त्याप्रमाणे त्यांनी त्याला धरले आणि त्याचा वध करून, त्याला द्राक्षमळ्याच्या बाहेर फेकून दिले.</verse>
				<verse number="9">“द्राक्षमळ्याचा धनी काय करील असे तुम्हाला वाटते? तो येईल आणि त्या भाडेकर्‍यांना मारून टाकेल आणि द्राक्षमळा दुसर्‍यांना देईल.</verse>
				<verse number="10">तुम्ही धर्मग्रंथात हा लेख वाचला नाही काय: “ ‘जो दगड बांधणार्‍यांनी नापसंत केला, तोच कोनशिला झाला आहे;</verse>
				<verse number="11">ही परमेश्वराची करणी आहे, आणि आमच्या दृष्टीने ती अद्भुत आहे.’ ”</verse>
				<verse number="12">प्रमुख याजक, नियमशास्त्र शिक्षक आणि वडील येशूंना अटक करण्याचा मार्ग शोधू लागले, कारण तो दाखला त्यांच्याविरुद्ध सांगितला होता हे त्यांनी ओळखले. पण त्यांना लोकांची भीती वाटत होती; मग ते त्यांना सोडून निघून गेले.</verse>
				<verse number="13">काही काळानंतर येशूंना शब्दात पकडावे, या उद्देशाने काही परूशी व हेरोदियांना पाठविण्यात आले.</verse>
				<verse number="14">ते त्याच्याकडे आले व म्हणाले, “गुरुजी, तुम्ही प्रामाणिक व्यक्ती आहात, हे आम्हाला माहीत आहे. तुम्ही कोणाचे समर्थन करीत नाही, कोणाची पर्वा न करता, भेदभाव न करता, ते कोण आहेत याकडे लक्ष देत नाही व खरेपणाने परमेश्वराचा मार्ग शिकविता; तर आम्हाला सांगा, कैसराला कर देणे योग्य आहे की नाही?</verse>
				<verse number="15">आम्ही कर भरावा की नाही?” परंतु येशूंनी त्यांचे ढोंग ओळखले व ते म्हणाले, “तुम्ही मला सापळयात का पाडू पाहता? एक दिनार आणा आणि मला दाखवा.”</verse>
				<verse number="16">त्याप्रमाणे त्यांना एक नाणे दिले आणि त्यांनी विचारले, “या नाण्यावर कोणाचा मुखवटा आणि कोणाचा लेख आहे?” “कैसराचा” त्यांनी उत्तर दिले.</verse>
				<verse number="17">तेव्हा प्रभू येशू म्हणाले, “जे कैसराचे आहे ते कैसराला द्या आणि जे परमेश्वराचे आहे ते परमेश्वराला द्या.” तेव्हा ते त्यांच्याविषयी आश्चर्यचकित झाले.</verse>
				<verse number="18">मग सदूकी, जे पुनरुत्थान नाही असे म्हणणारे, आपला प्रश्न घेऊन त्यांच्याकडे आले.</verse>
				<verse number="19">त्यांनी विचारले, “गुरुजी, मोशेने आम्हासाठी असे लिहिले आहे की, एखादा मनुष्य मूलबाळ न होता मरण पावला, तर त्याच्या भावाने त्याच्या विधवा पत्नीशी विवाह करावा आणि भावाच्या नावाने वंशवृद्धी करावी.</verse>
				<verse number="20">आता, सात भाऊ होते. त्यातील पहिल्याने लग्न केले परंतु संतती न होता तो मरण पावला.</verse>
				<verse number="21">मग दुसर्‍या भावाने विधवेशी लग्न केले, पण तोही काही मूलबाळ न होताच मरण पावला. तिसर्‍याचेही तसेच झाले.</verse>
				<verse number="22">ते सातही भाऊ मूलबाळ न होता मरण पावले. सर्वांच्या शेवटी ती स्त्री मरण पावली.</verse>
				<verse number="23">आता पुनरुत्थान होईल त्यावेळी ती स्त्री कोणाची पत्नी होईल, कारण त्या सातही जणांनी तिच्याशी लग्न केले होते?”</verse>
				<verse number="24">येशूंनी उत्तर दिले, “तुम्ही चुकत नाहीत काय, कारण ना तुम्ही धर्मशास्त्र जाणता, नाही परमेश्वराचे सामर्थ्य ही ओळखता?</verse>
				<verse number="25">जेव्हा मृत लोक उठतील, लग्न करत नाही किंवा लग्न करूनही देत नाही; तर ते स्वर्गातील देवदूतांप्रमाणे असतील.</verse>
				<verse number="26">पण आता मृतांच्या पुनरुत्थानासंबंधी, मोशेच्या पुस्तकात जळत्या झुडूपांच्या संदर्भात वाचले नाही काय? परमेश्वराने त्याला असे सांगितले, ‘मी अब्राहामाचा परमेश्वर, इसहाकाचा परमेश्वर आणि याकोबाचा परमेश्वर आहे?’</verse>
				<verse number="27">तो मृतांचा परमेश्वर नसून जिवंताचा परमेश्वर आहे, तुम्ही फार मोठी चूक करत आहात.”</verse>
				<verse number="28">कोणी एक नियमशास्त्र शिक्षक तेथे आला व त्याने त्यांचा वाद ऐकला. येशूंनी योग्य उत्तर दिले आहे, हे पाहून त्याने येशूंना विचारले, “सर्व आज्ञांपैकी महत्वाची कोणती आहे?”</verse>
				<verse number="29">येशूंनी उत्तर दिले, “सर्वात महत्वाची आज्ञा ही आहे की ‘हे इस्राएला ऐक, प्रभू आपला परमेश्वर एकमेव परमेश्वर आहे.</verse>
				<verse number="30">तुमचा प्रभू परमेश्वर यांच्यावर तुमच्या पूर्ण अंतःकरणाने, तुमच्या पूर्ण जिवाने आणि तुमच्या पूर्ण मनाने आणि तुमच्या पूर्ण शक्तीने प्रीती कर.’</verse>
				<verse number="31">दुसरी ही आहे: ‘जशी तुम्ही स्वतःवर तशी तुमच्या शेजार्‍यावर प्रीती करा.’ या आज्ञांपेक्षा दुसरी कोणतीही आज्ञा मोठी नाही.”</verse>
				<verse number="32">“योग्य बोललात, गुरुजी” त्या माणसाने उत्तर दिले, “परमेश्वर ‘एकच आहे आणि त्यांच्याशिवाय दुसरा परमेश्वर नाही’ हे आपण बरोबर सांगितले आहे.</verse>
				<verse number="33">परमेश्वरावर पूर्ण अंतःकरणाने आणि तुमच्या पूर्ण जिवाने आणि तुमच्या पूर्ण शक्तीने प्रीती करणे, आणि जशी स्वतःवर तशी तुमच्या शेजार्‍यावर प्रीती करणे, हे सर्वप्रकारचे अर्पणे व धुपबली वाहण्यापेक्षा फारच महत्वाचे आहे.”</verse>
				<verse number="34">त्याने सुज्ञतेने उत्तर दिले आहे हे पाहून येशू त्याला म्हणाले, “तू परमेश्वराच्या राज्यापासून दूर नाहीस.” आणि तेव्हापासून कोणी त्यांना आणखी प्रश्न विचारावयास धजले नाहीत.</verse>
				<verse number="35">नंतर मंदिराच्या आवारात लोकांना शिक्षण देतांना, येशूंनी त्यांना विचारले, “ख्रिस्त, हा दावीदाचा पुत्र आहे, असे तुमचे नियमशास्त्र शिक्षक का म्हणतात?”</verse>
				<verse number="36">कारण दावीद स्वतः पवित्र आत्म्याच्या प्रेरणेने म्हणतो, “ ‘परमेश्वर माझ्या प्रभुला म्हणाले, “मी तुझ्या शत्रूंना, तुझ्या पायाखाली ठेवीपर्यंत, तू माझ्या उजव्या हाताला बसून राहा.” ’</verse>
				<verse number="37">स्वतः दावीद त्यांना ‘प्रभू’ असे म्हणतो तर तो त्याचा पुत्र कसा असू शकेल?” जमलेला मोठा जमाव येशूंचे भाषण मोठ्या आनंदाने ऐकत होता.</verse>
				<verse number="38">येशू शिकवीत होते, ते म्हणाले, “या नियमशास्त्राच्या शिक्षकांबाबत खबरदारी बाळगा! त्यांना लांब झगे घालून बाजारात लोकांकडून अभिवादन घेणे,</verse>
				<verse number="39">सभागृहामध्ये आणि मेजवान्यामध्ये उत्तम व मानाच्या जागा मिळविणे फार आवडते.</verse>
				<verse number="40">ते देखाव्यासाठी लांबलचक प्रार्थना करतात आणि विधवांची घरे लुबाडतात, अशा लोकांना अधिक शिक्षा होईल.”</verse>
				<verse number="41">येशू दानपात्रासमोर बसले आणि समुदाय मंदिरातील दानपात्रामध्ये आपले दान कसे टाकतात हे लक्षपूर्वक पाहत होते. पुष्कळ धनवान लोकांनी पुष्कळ दान टाकले.</verse>
				<verse number="42">मग एक गरीब विधवा आली आणि या गरीब विधवेला तांब्याची दोन छोटी नाणी टाकताना त्यांनी पाहिले, ज्याची किंमत फक्त एक पैसा होती.</verse>
				<verse number="43">ते पाहून येशूंनी आपल्या शिष्यांना जवळ बोलावून सांगितले, “मी तुम्हाला निश्चित सांगतो की, या गरीब विधवेने इतर सर्वांपेक्षा अधिक दान पात्रात टाकले आहे.</verse>
				<verse number="44">कारण त्या सर्वांनी आपल्या संपत्तीतून थोडेसे दिले, पण हिने तर आपल्या गरीबीतून सर्व उपजीविका देऊन टाकली.”</verse>
			</chapter>
			<chapter number="13">
				<verse number="1">येशू मंदिरातून बाहेर निघत असताना, त्यांच्या शिष्यांपैकी एकजण त्यांना म्हणाले, “पाहा ना, गुरुजी! किती भव्य हे दगड आणि सुंदर इमारती!”</verse>
				<verse number="2">येशू उत्तरले, “तुम्ही आता या भव्य इमारती पाहता ना? याच्या एका दगडावर दुसरा दगड राहणार नाही. प्रत्येक दगड पाडला जाईल.”</verse>
				<verse number="3">येशू मंदिरासमोर असलेल्या जैतुनाच्या डोंगरावर बसले असताना, पेत्र, याकोब, योहान आणि आंद्रिया यांनी त्यांना खाजगी रीतीने विचारले,</verse>
				<verse number="4">“या गोष्टी केव्हा घडतील हे आम्हाला सांगा? या सर्वगोष्टी पूर्ण होण्याच्या बेतात आल्या आहेत, याची कोणती चिन्हे असतील?”</verse>
				<verse number="5">येशू त्यांना म्हणाले, “कोणीही तुम्हाला फसवू नये म्हणून सावध राहा.</verse>
				<verse number="6">कारण अनेकजण माझ्या नावाने येतील आणि, ‘मीच तो आहे,’ असा दावा करतील आणि पुष्कळांना फसवतील.</verse>
				<verse number="7">जेव्हा तुम्ही लढायांसंबंधी ऐकाल आणि लढायांच्या वार्ता ऐकाल, तेव्हा तुम्ही घाबरू नका. असल्या गोष्टी घडल्याच पाहिजेत. पण शेवट अजूनही यावयाचा आहे.</verse>
				<verse number="8">कारण राष्ट्रांविरुद्ध राष्ट्र व राज्याविरुद्ध राज्य उठतील. निरनिराळ्या ठिकाणी भूकंप होतील, दुष्काळ पडतील. या गोष्टी तर प्रसूती वेदनांची सुरुवात आहेत.</verse>
				<verse number="9">“तुम्ही सावध असले पाहिजे. तुम्हाला न्यायालयाकडे सोपविले जाईल आणि सभागृहामध्ये मारहाण करण्यात येईल आणि माझ्यामुळे, तुम्हाला राज्यपाल आणि राजे त्यांच्यापुढे माझे साक्षी व्हावे लागेल.</verse>
				<verse number="10">प्रथम शुभवार्तेचा प्रचार सर्व राष्ट्रांमध्ये झालाच पाहिजे.</verse>
				<verse number="11">परंतु जेव्हा ते तुम्हाला धरून नेतील व तुमच्याविरुद्ध खटला सुरू होईल, तेव्हा आपल्या बचावसाठी काय बोलावे याची अगोदरच चिंता करू नका. त्यावेळी तुम्हाला जे सुचविले जाईल ते बोला. कारण तुम्ही ते बोलणार नाही, तर पवित्र आत्मा बोलेल.</verse>
				<verse number="12">“भाऊ भावाला, पिता आपल्या पोटच्या लेकरांना विश्वासघाताने धरून देतील. लेकरेही आपल्या आईवडिलांविरुद्ध बंड करतील आणि त्यांचा वध घडवून आणतील.</verse>
				<verse number="13">माझ्यामुळे सर्वजण तुमचा द्वेष करतील, परंतु जो शेवटपर्यंत स्थिर राहतील, त्याचेच तारण होईल.</verse>
				<verse number="14">“जेव्हा तुम्ही ‘ओसाडीचा अमंगळ पदार्थ’ ज्या ठिकाणी त्याचा संबंध नाही, त्याठिकाणी उभा असलेला पाहाल—वाचकाने हे समजून घ्यावे—त्यावेळी जे यहूदीयात आहेत त्यांनी डोंगरांकडे पळून जावे.</verse>
				<verse number="15">जे कोणी आपल्या घराच्या छपरांवर असतील त्याने काही वस्तू बाहेर काढण्याकरिता घरात प्रवेश करू नये;</verse>
				<verse number="16">आणि जे शेतात काम करीत असतील, त्यांनी आपले कपडे नेण्यासाठीही घरी जाऊ नये.</verse>
				<verse number="17">गर्भवती आणि दूध पाजणार्‍या स्त्रियांसाठी तर तो काळ किती क्लेशाचा असेल!</verse>
				<verse number="18">तरी हे हिवाळयामध्ये होऊ नये, म्हणून प्रार्थना करा,</verse>
				<verse number="19">कारण ते दिवस इतके कष्टाचे असतील की, परमेश्वराने पृथ्वी निर्माण केल्यापासून आजपर्यंत असे दिवस आले नाहीत किंवा पुढेही येणार नाहीत.</verse>
				<verse number="20">“आणि प्रभुने हा काळ कमी केला नाही, तर कोणीही जिवंत राहणार नाही. तरी जे त्यांनी निवडलेले आहेत अशा निवडलेल्या लोकांसाठी, त्यांनी थोडा कमी केला आहे.</verse>
				<verse number="21">त्या काळात, ‘येथे ख्रिस्त आहे!’ किंवा ‘पाहा, तो तेथे आहे,’ असे जर कोणी तुम्हाला सांगितले, तर अजिबात विश्वास ठेवू नका.</verse>
				<verse number="22">कारण खोटे ख्रिस्त आणि खोटे भविष्यवादी उदय पावतील आणि मोठी चिन्हे व अद्भुते करून, साधेल तर, निवडलेल्या लोकांनाही फसवतील.</verse>
				<verse number="23">म्हणून तुम्ही सावध राहा. मी तुम्हाला अगोदरच सर्वकाही सांगून ठेवलेले आहे.</verse>
				<verse number="24">“हा भयानक क्लेशांचा काळ संपल्याबरोबर त्या दिवसात, “ ‘सूर्य अंधकारमय होईल, आणि चंद्र आपला प्रकाश देणार नाही;</verse>
				<verse number="25">आकाशातून तारे गळून पडतील, आणि आकाशमंडळ डळमळेल.’</verse>
				<verse number="26">“त्या काळी सर्व मानवजात मला अर्थात् मानवपुत्राला, महान शक्तिनिशी व वैभवानिशी, ढगांवरुन येतांना पाहतील.</verse>
				<verse number="27">आणि चारही दिशांकडून, पृथ्वीच्या व आकाशाच्या या टोकापासून अगदी शेवटच्या टोकापर्यंत त्यांच्या निवडलेल्या लोकांना एकत्र करण्यासाठी तो आपल्या दूतांस पाठवील.</verse>
				<verse number="28">“आता अंजिराच्या झाडापासून हा बोध घ्या व शिका: त्या झाडाच्या डाहळ्या कोवळ्या झाल्या आणि त्यांना पालवी फुटू लागली म्हणजे, उन्हाळा जवळ आला आहे, हे तुम्ही ओळखता.</verse>
				<verse number="29">या घटना घडत असताना तुम्ही पाहाल, तेव्हा ते जवळ अगदी, दारातच आहे, हे समजून घ्या.</verse>
				<verse number="30">होय, मी तुम्हाला निश्चित सांगतो की या गोष्टी घडून आल्याशिवाय ही पिढी नाहीशी होणार नाही.</verse>
				<verse number="31">आकाश व पृथ्वी नाहीशी होतील, पण माझी वचने नाहीशी होणार नाहीत.</verse>
				<verse number="32">“तरीपण त्या दिवसाबद्दल किंवा वेळेबद्दल कोणालाच माहीत नाही, म्हणजे स्वर्गातील दूतांना नाही, पुत्रालाही नाही, ते फक्त पित्यालाच ठाऊक आहे.</verse>
				<verse number="33">सावध असा! सतर्क राहा! ती वेळ केव्हा येईल, हे तुम्हाला माहीत नाही!</verse>
				<verse number="34">एका दूर निघालेल्या मनुष्यासारखे आहे: तो आपले घर सोडतो, त्याच्या दासांना अधिकार देतो, प्रत्येकाला ज्याचे त्याचे काम वाटून देतो आणि तो परत येईपर्यंत बारकाईने लक्ष ठेवावे, असे द्वारपाळाला सांगतो.</verse>
				<verse number="35">“यास्तव तुम्ही जागृत राहा कारण घराचा मालक कोणत्या दिवशी परत येईल; संध्याकाळी, मध्यरात्री, कोंबडा आरवेल त्यावेळी किंवा पहाटे येईल हे तुम्हाला ठाऊक नाही.</verse>
				<verse number="36">तो जर एकाएकी आला तर तुम्ही त्याला झोपेत असलेले सापडू नये.</verse>
				<verse number="37">‘सावध राहा!’ मी जे तुम्हाला सांगतो ते प्रत्येकाला सांगत आहे.”</verse>
			</chapter>
			<chapter number="14">
				<verse number="1">वल्हांडण आणि बेखमीर भाकरीचा सण यांना दोनच दिवसांचा अवधी होता आणि प्रमुख याजकवर्ग आणि नियमशास्त्र शिक्षक, येशूंना गुप्तपणे धरून जिवे मारावे म्हणून संधी शोधत होते.</verse>
				<verse number="2">“पण” ते म्हणाले, “आपण हे सणात करू नये, कारण तसे केले तर लोक कदाचित दंगल करतील.”</verse>
				<verse number="3">येशू बेथानी येथे असताना, “कुष्ठरोगी शिमोन,” याच्या घरी भोजनास बसले होते, त्यावेळी एक स्त्री, शुद्ध जटामांसीपासून बनविलेले अतिशय मोलवान सुगंधी तेल असलेली एक अलाबास्त्र कुपी घेऊन आत आली आणि तिने ती कुपी फोडून येशूंच्या मस्तकावर ओतली.</verse>
				<verse number="4">तेथे हजर असलेल्यांपैकी काहीजण एकमेकांना संतापाने म्हणत होते, “या तेलाची व्यर्थ नासाडी कशाला?</verse>
				<verse number="5">एका वर्षाच्या मजुरीपेक्षाही अधिक किमतीस ते विकता आले असते आणि आलेले पैसे गोरगरिबांना देता आले असते.” आणि त्यांनी कठोरपणे तिचा निषेध केला.</verse>
				<verse number="6">“तिला असू द्या,” येशू त्यांना म्हणाले, “तुम्ही तिला त्रास का देता? तिने माझ्यासाठी एक सुंदर कृत्य केले आहे.</verse>
				<verse number="7">गरीब लोक तर नेहमीच तुमच्याबरोबर राहतील. तुम्हाला जेव्हा पाहिजे तेव्हा त्यांना मदत करता येईल. पण मी तुमच्याबरोबर नेहमीच असणार नाही.</verse>
				<verse number="8">तिला जे करता आले, ते तिने केले. माझ्या अंत्यसंस्कारासाठी तिने माझ्या शरीरावर अगोदरच सुगंधी तेल ओतले आहे.</verse>
				<verse number="9">मी तुम्हाला निश्चित सांगतो की, जगात जेथे कोठे शुभवार्ता गाजविण्यात येईल, तेथे तिने केलेल्या या सत्कार्याची आठवण करण्यात येईल.”</verse>
				<verse number="10">नंतर यहूदा इस्कर्योत, बारा शिष्यांपैकी एक, येशूंना विश्वासघाताने धरून देण्यास प्रमुख याजकाकडे निघून गेला.</verse>
				<verse number="11">तेव्हा त्यांना आनंद झाला आणि त्याला मोबदला देण्याचे त्यांनी वचन दिले. मग तो येशूंना त्यांच्या हातात धरून देण्याची योग्य संधी शोधू लागला.</verse>
				<verse number="12">बेखमीर भाकरीच्या सणाच्या पहिल्या दिवशी, म्हणजे रितीप्रमाणे वल्हांडणाच्या कोकर्‍याचा यज्ञ करत असत, येशूंच्या शिष्यांनी त्यांना विचारले, “वल्हांडणाच्या भोजनाची तयारी आम्ही कोठे करावी अशी आपली इच्छा आहे?”</verse>
				<verse number="13">तेव्हा येशूंनी त्यांच्या शिष्यांपैकी दोघांना पाठविले आणि सांगितले की, “तुम्ही शहरात जा आणि एक मनुष्य पाण्याने भरलेली मोठी घागर घेऊन जात असलेला तुम्हाला भेटेल. त्‍याच्यामागे जा.</verse>
				<verse number="14">तो ज्या घरात जाईल त्या घराच्या मालकाला सांगा, ‘गुरुजी विचारत आहेत की, ज्या खोलीत मला माझ्या शिष्यांबरोबर वल्हांडणाचे भोजन करता येईल, ती पाहुण्यांची खोली कुठे आहे?’</verse>
				<verse number="15">तो तुम्हाला माडीवरील मोठी तयार व सुसज्ज असलेली एक खोली दाखवेल. तेथेच आपल्यासाठी तयारी करा.”</verse>
				<verse number="16">ते शिष्य नगरात गेले, आणि येशूंनी सांगितल्याप्रमाणे सर्वकाही असल्याचे त्यांना आढळून आले. मग त्यांनी वल्हांडणाच्या भोजनाची तयारी केली.</verse>
				<verse number="17">संध्याकाळ झाल्यावर येशू आपल्या बारा शिष्यांबरोबर तेथे आले,</verse>
				<verse number="18">ते सर्व मेजाभोवती बसून भोजन करीत असताना येशू म्हणाले, “मी तुम्हाला निश्चित सांगतो की, तुमच्यापैकी एकजण माझा विश्वासघात करेल—तो माझ्याबरोबर पंक्तीला बसून जेवत आहे.”</verse>
				<verse number="19">ते दुःखाने भरून गेले आणि एकामागून एक त्यांना विचारू लागले, “खरोखर तो मी तर नाही ना?”</verse>
				<verse number="20">“तो तुम्हा बाराजणांपैकी एक आहे.” त्यांनी उत्तर दिले, “जो माझ्याबरोबर ताटात भाकर बुडवीत आहे.</verse>
				<verse number="21">कारण त्यांच्याबद्दल लिहिले होते त्याप्रमाणे मानवपुत्र जातो खरा. परंतु जो मानवपुत्राला विश्वासघाताने धरून देतो, त्याचा धिक्कार असो. तो जन्मलाच नसता, तर ते त्याला अधिक हिताचे झाले असते.”</verse>
				<verse number="22">भोजन करीत असताना, येशूंनी भाकर घेतली, तिच्यावर आशीर्वाद मागितल्यावर, ती मोडली आणि आपल्या शिष्यांना देत ते म्हणाले, “ही घ्या, हे माझे शरीर आहे.”</verse>
				<verse number="23">त्यांनी द्राक्षारसाचा प्याला हाती घेतला, व त्याबद्दल आभार मानले आणि मग तो प्याला त्यांना दिला आणि मग ते सर्व त्यातून प्याले.</verse>
				<verse number="24">मग येशू त्यांना म्हणाले, “हे माझ्या कराराचे रक्त आहे, व ते पुष्कळांसाठी ओतले जात आहे</verse>
				<verse number="25">मी तुम्हाला निश्चित सांगतो की, परमेश्वराच्या राज्यात मी नवा द्राक्षारस पिईन त्या दिवसापर्यंत द्राक्षवेलीचा उपज मी पिणार नाही.”</verse>
				<verse number="26">मग त्या सर्वांनी मिळून एक गीत गाईले आणि ते जैतुनाच्या डोंगराकडे गेले.</verse>
				<verse number="27">“तुम्ही सर्वजण मला सोडून जाल,” येशू शिष्यांना सांगू लागले, “कारण असे लिहिले आहे की: “मी मेंढपाळावर प्रहार करीन आणि मेंढरांची पांगापांग होईल.</verse>
				<verse number="28">परंतु मी पुन्हा जिवंत झाल्यावर, तुमच्या अगोदर गालीलात जाईन आणि तेथे तुम्हाला भेटेन.”</verse>
				<verse number="29">पेत्र जाहीरपणे म्हणाला, “जरी सर्वांनी सोडले, तरी मी जाणार नाही.”</verse>
				<verse number="30">“पेत्रा,” येशू म्हणाले, “मी तुला निश्चित सांगतो की, आज—होय, आजच रात्री दोन वेळा कोंबडा आरवण्यापूर्वी, तू मला तीन वेळा नाकारशील.”</verse>
				<verse number="31">परंतु पेत्र ठामपणे म्हणाला, “मला तुमच्याबरोबर मरावे लागले, तरी मी तुम्हाला नाकारणार नाही.” आणि बाकीचे सर्व असेच म्हणाले.</verse>
				<verse number="32">आता ते गेथशेमाने नावाच्या ठिकाणी आले. येशूंनी शिष्यांना बसण्यास सांगितले व म्हणाले, “मी प्रार्थना करेपर्यंत येथे थांबा.”</verse>
				<verse number="33">त्यांनी पेत्र, याकोब आणि योहान यांना बरोबर घेतले आणि ते अत्यंत अस्वस्थ आणि व्याकुळ होऊ लागले.</verse>
				<verse number="34">ते त्यांना म्हणाले, “मरणप्राय दुःखाने माझा आत्मा अतिशय व्याकुळ झाला आहे. तुम्ही येथेच थांबा आणि जागे राहा.”</verse>
				<verse number="35">थोडे पुढे जाऊन ते भूमीवर पालथे पडले आणि त्यांनी प्रार्थना केली की शक्य असल्यास ही घटका त्यांच्यापासून टळून जावी.</verse>
				<verse number="36">“अब्बा! पित्या!” ते म्हणाले, “आपल्याला शक्य असल्यास, हा प्याला दूर करा. तरीपण माझ्या इच्छेप्रमाणे नव्हे, तर आपल्या इच्छेप्रमाणे होवो.”</verse>
				<verse number="37">नंतर ते शिष्यांकडे परत आले, तेव्हा ते झोपी गेले आहेत, असे त्यांना आढळले. “शिमोना,” ते पेत्राला म्हणाले, “तू झोपी गेला आहेस काय? एक तासभरही तुला जागे राहता आले नाही का?</verse>
				<verse number="38">तुम्ही परीक्षेत पडू नये म्हणून सावध राहा आणि प्रार्थना करा. आत्मा उत्सुक आहे, परंतु देह अशक्त आहे.”</verse>
				<verse number="39">येशू पुन्हा गेले आणि त्यांनी तीच प्रार्थना केली.</verse>
				<verse number="40">नंतर ते परत त्यांच्याकडे आले, त्यावेळीही ते झोपी गेलेलेच आढळले, कारण त्यांचे डोळे जड झाले होते आणि त्यांना काय उत्तर द्यावे, हे समजले नाही.</verse>
				<verse number="41">मग ते तिसर्‍या वेळेस परत आले आणि त्यांना म्हणाले, “तुम्ही अजूनही झोप व विसावा घेत आहात काय? पुरे झाले! पाहा वेळ आली आहे आणि मानवपुत्र पापी लोकांच्या हाती धरून दिला जात आहे.</verse>
				<verse number="42">उठा, आपण जाऊ! माझा विश्वासघात करणारा आला आहे.”</verse>
				<verse number="43">ते बोलत आहे तेव्हाच, यहूदा, त्यांच्या बारा शिष्यांपैकी एक, प्रमुख याजकांनी आणि वडीलजनांनी पाठविलेल्या, तरवारी आणि सोटे धारण करणार्‍या जमावाला बरोबर घेऊन पुढे आला.</verse>
				<verse number="44">आता त्या विश्वासघातक्याने जमावाला खूण देऊन ठेवली होती की, “ज्या मनुष्याचे मी चुंबन घेईन त्याला अटक करा आणि शिपायांच्या बंदोबस्तात घेऊन जा.”</verse>
				<verse number="45">तत्क्षणी यहूदा येशूंच्या जवळ गेला, “गुरुजी!” त्याने उद्गार काढले आणि त्यांचे चुंबन घेतले.</verse>
				<verse number="46">नंतर लोकांनी येशूंना धरले आणि अटक केले.</verse>
				<verse number="47">पण तेवढ्यात जे उभे होते त्यांच्यातील एकाने तरवार उपसून प्रमुख याजकाच्या दासावर वार करून त्याचा कान कापून टाकला.</verse>
				<verse number="48">येशूंनी विचारले, “मी बंडखोरांचा नेता आहे काय, की तुम्ही तलवार आणि लाठ्या घेऊन मला धरावयास आला आहात?</verse>
				<verse number="49">मी दररोज तुमच्याबरोबर होतो, मंदिराच्या परिसरात शिकवीत असे, पण तुम्ही मला अटक केली नाही. परंतु धर्मशास्त्रात लिहिलेली भविष्यवाणी पूर्ण झाली पाहिजे.”</verse>
				<verse number="50">मग सर्वजण त्यांना सोडून पळून गेले.</verse>
				<verse number="51">मात्र, तागाच्या वस्त्राशिवाय अंगावर काहीही न पांघरलेला एक तरुण येशूंच्या मागे चालला होता. जमावाने त्यालाही धरण्याचा प्रयत्न केला,</verse>
				<verse number="52">परंतु आपले वस्त्र सोडून तो तसाच उघडा पळून गेला.</verse>
				<verse number="53">येशूंना महायाजक कयफा याच्याकडे नेण्यात आले. लवकरच दुसरे सर्व मुख्य याजक व वडीलजन आणि नियमशास्त्र शिक्षक गोळा झाले होते.</verse>
				<verse number="54">पेत्र काही अंतरावरुन, त्यांच्यामागे चालत आला आणि महायाजकाच्या अंगणात आला आणि पहारेकर्‍यांमध्ये जाऊन काय होते ते पाहत बसला.</verse>
				<verse number="55">मुख्य याजक, किंबहुना, सर्व यहूदी न्यायसभा येशूंना जिवे मारण्यासाठी पुरावे शोधण्याचा प्रयत्न करीत होते, परंतु ते त्यांना सापडले नाही.</verse>
				<verse number="56">नंतर अनेकांनी त्यांच्याविरुद्ध खोटी साक्ष दिली, परंतु त्यांच्या बोलण्यात ताळमेळ बसत नव्हता.</verse>
				<verse number="57">नंतर काहींनी उठून त्याच्याविरुद्ध ही खोटी साक्ष दिली:</verse>
				<verse number="58">आम्ही त्याला बोलताना ऐकले, “मनुष्यांनी बांधलेले हे परमेश्वराचे मंदिर मी उध्वस्त करेन आणि तीन दिवसात हातांनी न बांधलेले असे दुसरे मंदिर पुन्हा उभे करीन.”</verse>
				<verse number="59">तरीपण त्यांच्या साक्षीमध्येही काही ताळमेळ नव्हता.</verse>
				<verse number="60">हे ऐकून महायाजक त्यांच्यापुढे उभा राहिला आणि त्याने येशूंना विचारले, “या आरोपांना तू उत्तर देणार नाही काय?” हे लोक जी साक्ष तुझ्याविरुद्ध सांगत आहेत ती काय आहे?</verse>
				<verse number="61">पण ख्रिस्त शांत राहिले आणि त्यांनी काही उत्तर दिले नाही. नंतर महायाजकाने त्यांना पुन्हा विचारले, “तू धन्यवादित परमेश्वराचा पुत्र मसीहा आहेस का?”</verse>
				<verse number="62">“मी आहे,” येशूंनी उत्तर दिले, “आणि मानवपुत्राला सर्वसमर्थाच्या उजवीकडे बसलेले आणि आकाशातून मेघारूढ होऊन परत येत असलेले पाहाल.”</verse>
				<verse number="63">महायाजकाने आपली वस्त्रे फाडली आणि तो म्हणाला, “आता आणखी साक्षीदारांची आपल्याला काय गरज आहे?</verse>
				<verse number="64">तुम्ही ईश्वरनिंदा ऐकली आहे आता तुम्हाला काय वाटते?” तो मृत्युदंडास पात्र आहे असा सर्वांनी त्यांच्यावर आरोप केला.</verse>
				<verse number="65">त्यांच्यापैकी काहीजण येशूंवर थुंकू लागले. त्यांनी त्यांचे डोळे बांधले, त्यांना बुक्क्या मारल्या आणि म्हटले, “भविष्यवाणी करा!” मग पहारेकर्‍यांनी त्यांना चपराका मारून आपल्या ताब्यात घेतले.</verse>
				<verse number="66">हे सर्व होत असताना, पेत्र खाली अंगणातच होता, तेथे प्रमुख याजकाची एक दासी आली.</verse>
				<verse number="67">तिने पेत्राला शेकोटीसमोर शेकताना पाहिले, तिने त्याच्याकडे निरखून पाहिले. “तू नासरेथकर येशूंबरोबर होतास.”</verse>
				<verse number="68">पण पेत्र नकार देत म्हणाला, “तू कशासंबंधी बोलतेस हे मला समजत नाही.” मग तो द्वाराकडे गेला.</verse>
				<verse number="69">त्याला तेथे उभे असलेल्या एका दासीने पाहिले आणि ती पुन्हा म्हणाली, “हा माणूस त्यांच्यापैकी एक आहे!”</verse>
				<verse number="70">पेत्राने ते पुन्हा नाकारले. थोड्या वेळाने जी माणसे तेथे उभी होती. त्यातील काहीजण पेत्राला म्हणाले, “तू खरोखर त्यांच्यापैकीच आहेस, कारण तू गालील प्रांताचा आहेस!”</verse>
				<verse number="71">हे ऐकून पेत्र शाप देऊ लागला व शपथ घेऊन त्यांना म्हणू लागला, “ज्या माणसाविषयी तुम्ही बोलत आहा, त्या माणसाला मी ओळखत सुद्धा नाही.”</verse>
				<verse number="72">तेवढ्यात कोंबडा दुसर्‍या वेळेला आरवला. त्याबरोबर पेत्राला येशूंचे शब्द आठवले, “कोंबडा दोन वेळा आरवण्यापूर्वी तू मला तीन वेळा नाकारशील.” तेव्हा पेत्र दूर निघून गेला आणि अतिशय दुःखाने रडला.</verse>
			</chapter>
			<chapter number="15">
				<verse number="1">प्रातःकाळ झाल्यावर सर्व प्रमुख याजक आणि लोकांचे वडीलजन, नियमशास्त्राचे शिक्षक आणि पूर्ण न्यायसभा, यांनी योजना केली. सभेनंतर त्यांनी येशूंना बंदिस्त करून रोमी राज्यपाल पिलात याच्या स्वाधीन केले.</verse>
				<verse number="2">पिलाताने येशूंना विचारले, “तू यहूद्यांचा राजा आहेस काय?” येशूंनी उत्तर दिले, “तू म्हटले तसे.”</verse>
				<verse number="3">प्रमुख याजक आणि यहूदी पुढार्‍यांनी येशूंवर अनेक आरोप केले.</verse>
				<verse number="4">म्हणून पिलाताने येशूंना विचारले, “तू त्यांना उत्तर देणार नाहीस काय? ते तुझ्यावर कितीतरी गोष्टींचा दोषारोप करीत आहे.”</verse>
				<verse number="5">परंतु येशूंनी काही उत्तर दिले नाही. याचे पिलाताला नवल वाटले.</verse>
				<verse number="6">आता सणामध्ये एका कैद्याला लोकांच्या विनंतीप्रमाणे सोडून देण्याची प्रथा होती.</verse>
				<verse number="7">बरब्बा म्हटलेला एक माणूस त्यावेळी बंडखोरांबरोबर तुरुंगात शिक्षा भोगत होता, त्याने उठाव करून खून केला होता.</verse>
				<verse number="8">आता रितीप्रमाणे जसे तो करत होता तसे त्याने करावे अशी मागणी समुदाय पिलाताला करू लागला.</verse>
				<verse number="9">“तुमच्यासाठी मी यहूद्यांच्या राजाला सोडावे अशी तुमची इच्छा आहे का?” पिलाताने विचारले,</verse>
				<verse number="10">प्रमुख याजकांनी स्वतःच्या हितासाठी येशूंना धरून दिले हे पिलाताच्या लक्षात आले होते.</verse>
				<verse number="11">पण तेवढ्यात येशूंच्या ऐवजी बरब्बाला सोडा अशी मागणी करण्यासाठी प्रमुख याजकांनी समुदायास पेटविले.</verse>
				<verse number="12">पिलाताने विचारले, “ज्याला तुम्ही यहूद्यांचा राजा म्हणता, त्याचे मी काय करावे?”</verse>
				<verse number="13">लोक ओरडून म्हणाले, “त्याला क्रूसावर खिळा!”</verse>
				<verse number="14">“पण का?” पिलाताने खुलासा विचारला, “त्याने असा कोणता गुन्हा केला आहे?” पण लोकांनी अधिकच मोठ्याने गर्जना केली, “त्याला क्रूसावर खिळा!”</verse>
				<verse number="15">लोकांना खुश करण्याच्या विचाराने, पिलाताने त्यांच्यासाठी बरब्बाला सोडून दिले आणि येशूंना फटके मारल्यानंतर क्रूसावर खिळण्याकरिता त्यांच्या स्वाधीन केले.</verse>
				<verse number="16">मग सैनिकांनी त्यांना राजवाड्यात म्हणजे प्राइतोरियम येथे नेले आणि सर्व सैनिकांच्या टोळीला एकत्र बोलावले.</verse>
				<verse number="17">त्यांनी त्यांना जांभळा झगा घातला आणि काट्यांचा एक मुकुट गुंफून त्यांच्या मस्तकावर घातला.</verse>
				<verse number="18">नंतर ते त्याला प्रणाम करून म्हणू लागले, “हे यहूद्यांच्या राजा, तुझा जयजयकार असो!”</verse>
				<verse number="19">त्यांनी त्यांच्या मस्तकांवर छडीने वारंवार मारले व ते त्यांच्या तोंडावर थुंकले. त्यांच्यासमोर त्यांनी गुडघे टेकून त्यांची उपासना केली.</verse>
				<verse number="20">येशूंची अशी थट्टा केल्यावर, त्यांनी त्याला घातलेला जांभळा झगा काढून घेतला आणि त्यांचे कपडे पुन्हा त्यांच्या अंगावर चढविले. मग त्यांना क्रूसावर खिळण्याकरिता बाहेर घेऊन गेले.</verse>
				<verse number="21">आलेक्सांद्र व रूफ यांचा पिता, कुरेने गावचा कोणी एक शिमोन रानातून परत येत होता व जवळून जात असता, त्यांनी त्याला जबरदस्तीने क्रूस वाहण्यास भाग पाडले.</verse>
				<verse number="22">मग त्यांनी येशूंना गुलगुथा या नावाने ओळखल्या जाणार्‍या भागात आणले. गुलगुथा याचा अर्थ “कवटीची जागा” असा आहे.</verse>
				<verse number="23">त्यांनी येशूंना गंधरस मिसळलेला द्राक्षारस दिला, परंतु त्यांनी त्याचा स्वीकार केला नाही.</verse>
				<verse number="24">मग त्यांनी त्याला क्रूसावर खिळल्यानंतर, त्यांची वस्त्रे वाटून, प्रत्येकाला काय मिळेल हे पाहण्यासाठी त्यांनी चिठ्ठ्या टाकल्या.</verse>
				<verse number="25">त्यांना क्रूसावर खिळले त्यावेळी सकाळचे नऊ वाजले होते.</verse>
				<verse number="26">एक दोषपत्राचा लेख वर लावण्यात आला होता: “यहूद्यांचा राजा.”</verse>
				<verse number="27">त्यांनी दोन बंडखोरांना त्यांच्याबरोबर क्रूसावर खिळले, एक उजवीकडे आणि दुसरा त्यांच्या डावीकडे होता.</verse>
				<verse number="28">अशा रीतीने, “दुष्ट लोकांत त्याची गणना झाली,” हा शास्त्रलेख पूर्ण झाला.</verse>
				<verse number="29">जे जवळून जात होते त्यांनी त्यांचा अपमान केला, डोकी हालवीत, म्हणाले, “तू मंदिर उध्वस्त करून तीन दिवसात पुन्हा बांधणार आहे ना,</verse>
				<verse number="30">तर क्रूसावरून खाली ये आणि स्वतःचा बचाव कर!”</verse>
				<verse number="31">त्याचप्रमाणे प्रमुख याजकवर्ग आणि नियमशास्त्र शिक्षक यांनीही त्यांची थट्टा केली, “त्याने दुसर्‍यांचे तारण केले,” ते म्हणाले, “पण त्याला स्वतःचा बचाव करता येत नाही</verse>
				<verse number="32">तो इस्राएलाचा राजा व ख्रिस्त आहे, त्याला आता क्रूसावरून खाली उतरून येऊ दे, म्हणजे आम्ही पाहू आणि विश्वास ठेवू.” त्यांच्याबरोबर क्रूसावर खिळलेल्यांनीही त्यांच्यावर अपमानाची रास केली.</verse>
				<verse number="33">संपूर्ण देशावर दुपारच्या तीन वाजेपर्यंत अंधार पडला.</verse>
				<verse number="34">आणि तीन वाजता दुपारी, येशूंनी मोठ्याने आरोळी मारली, “एलोई, एलोई, लमा सबकतनी,” म्हणजे “माझ्या परमेश्वरा माझ्या परमेश्वरा, तुम्ही माझा त्याग का केला?”</verse>
				<verse number="35">तेथे जवळ उभे असलेल्या काही लोकांनी हे ऐकले, व ते म्हणाले, “पाहा, तो एलीयाला बोलावित आहे.”</verse>
				<verse number="36">कोणी एक धावला, शिरक्यात भिजविलेला, एक स्पंज वेतावर ठेवून येशूंना प्यावयास दिला. ते म्हणाले, “त्याला एकटे सोडा. एलीया त्याला खाली उतरविण्यास येतो की काय, हे आपण पाहू!”</verse>
				<verse number="37">मग येशूंनी मोठी आरोळी मारून, शेवटचा श्वास घेतला.</verse>
				<verse number="38">तेव्हा मंदिराच्या पवित्रस्थानातील पडदा वरपासून खालपर्यंत दोन भागात फाटला,</verse>
				<verse number="39">जेव्हा शताधिपतीने, जो येशूंच्या समोर उभा होता, त्याने ते कसे मरण पावले हे पाहिले, तेव्हा तो म्हणाला, “खरोखरच हा मनुष्य परमेश्वराचा पुत्र होता!”</verse>
				<verse number="40">अनेक स्त्रिया हे दुरून पाहत होत्या. त्यांच्यामध्ये मरीया मग्दालिया, धाकटा याकोब व योसेफ यांची आई मरीया, सलोमी या होत्या.</verse>
				<verse number="41">गालीलामध्ये असताना या स्त्रिया येशूंच्या मागे आल्या होत्या आणि त्या त्याची सेवा करीत असत. यरुशलेममधून त्यांच्याबरोबर आलेल्या अनेक स्त्रियाही तेथे होत्या.</verse>
				<verse number="42">हा तयारी करण्याचा दिवस होता (शब्बाथाच्या आधीचा दिवस). संध्याकाळ झाली असताना,</verse>
				<verse number="43">अरिमथियाकर योसेफ, सभेचा एक सन्मान्य सभासद स्वतः जो परमेश्वराच्या राज्याची वाट पाहत होता, तो धैर्य करून पिलाताकडे गेला आणि त्याने येशूंचे शरीर मागितले.</verse>
				<verse number="44">येशू इतक्या लवकर मरण पावले हे ऐकून पिलाताला नवल वाटले. त्याने शताधिपतीला बोलावले आणि विचारले, येशूंचा मृत्यू अगोदरच झाला आहे की काय?</verse>
				<verse number="45">ते खरे असल्याचे शताधिपतीकडून समजल्यावर, त्याने येशूंचे शरीर योसेफाच्या ताब्यात दिले.</verse>
				<verse number="46">योसेफाने एक तागाचे कापड विकत आणले, शरीर खाली काढले, तागाच्या वस्त्राने गुंडाळले आणि खडकात खोदलेल्या एका कबरेत ठेवले. कबरेच्या दाराशी त्याने शिळा लोटून ठेवली.</verse>
				<verse number="47">त्यांना कबरेत कोठे ठेवले हे, मरीया मग्दालिया आणि योसेफाची आई मरीया यांनी पाहिले.</verse>
			</chapter>
			<chapter number="16">
				<verse number="1">शब्बाथ संपल्यानंतर, मरीया मग्दालिया, याकोबाची आई मरीया आणि सलोमी यांनी जाऊन येशूंच्या शरीराला अभिषेक करावा म्हणून सुगंधी मसाले विकत आणले.</verse>
				<verse number="2">आठवड्याच्या पहिल्या दिवशी पहाटेस, सूर्योदय झाल्यावर, त्या कबरेकडे जाण्यास निघाल्या.</verse>
				<verse number="3">“आपल्यासाठी कबरेच्या द्वाराशी असलेली धोंड कोण बाजूला करील?” याविषयी त्या आपसात चर्चा करीत होत्या.</verse>
				<verse number="4">त्यांनी वर पाहिले तो, तेव्हा ती धोंड जी अतिशय मोठी होती, ती प्रवेशद्वारातून बाजूला लोटलेली आहे, असे त्यांना दिसले.</verse>
				<verse number="5">त्यांनी कबरेच्या आत प्रवेश केला आणि उजव्या बाजूला चमकदार पांढरी वस्त्रे परिधान केलेला एक तरुण तेथे बसला होता हे पाहून त्या भयभीत झाल्या.</verse>
				<verse number="6">“भिऊ नका,” तो म्हणाला, “क्रूसावर खिळलेल्या ज्या नासरेथकर येशूंना तुम्ही शोधीत आहात. ते येथे नाहीत, ते पुन्हा उठले आहेत. त्यांना ठेविले होते ती जागा पाहा!</verse>
				<verse number="7">पण जा, ही बातमी त्यांच्या शिष्यांना आणि पेत्रालाही सांगा, ‘ते तुमच्या पुढे गालीलात जात आहेत. जसे त्यांनी तुम्हाला सांगितले होते तसे ते तेथे तुम्हाला भेटतील.’ ”</verse>
				<verse number="8">त्या स्त्रिया कबरेपासून बाहेर निघाल्या आणि दूर पळाल्या, त्या भयभीत झाल्या होत्या व थरथर कापत होत्या. त्यांनी कोणाला काही सांगितले नाही, कारण त्या घाबरल्या होत्या.</verse>
				<verse number="9">येशू आठवड्याच्या पहिल्या दिवशी पहाटे उठले. ते सर्वप्रथम मग्दालिया मरीयेला, ज्या स्त्रीमधून त्यांनी सात भुते काढली होती तिला प्रकट झाले.</verse>
				<verse number="10">जे लोक येशूंबरोबर होते आणि जे शोक व विलाप करीत होते, त्यांच्याकडे जाऊन तिने हे वर्तमान त्यांना सांगितले.</verse>
				<verse number="11">येशू जिवंत आहे आणि तिने त्यांना प्रत्यक्ष बघितले होते, हे जेव्हा त्यांनी ऐकले तेव्हा त्यांनी तिच्यावर विश्वास ठेवला नाही.</verse>
				<verse number="12">नंतर त्याच दिवशी शहरातून चाललेल्या दोघांना येशूंनी वेगळया रुपात दर्शन दिले.</verse>
				<verse number="13">ते परत आले व इतरांना अहवाल दिला, परंतु त्यांच्यावरही त्यांनी विश्वास ठेवला नाही.</verse>
				<verse number="14">नंतर, अकरा शिष्य जेवण करण्यास बसले असताना, ते त्यांना प्रकट झाले. ज्यांनी त्यांना मरणातून उठलेले पाहिले होते, त्यांच्या वार्तेवर त्यांनी विश्वास ठेविला नाही, म्हणून त्यांनी अविश्वास व हृदयाच्या कठीणपणा बद्दल त्यांचा निषेध केला.</verse>
				<verse number="15">ते त्यांना म्हणाले, “सर्व सृष्टीमध्ये जाऊन प्रत्येकाला शुभवार्तेचा प्रचार करा.</verse>
				<verse number="16">जे विश्वास ठेवतील आणि बाप्तिस्मा घेतील, त्यांचे तारण होईल. पण जे विश्वास ठेवण्यास नकार देतील, ते दंडास पात्र ठरतील.</verse>
				<verse number="17">आणि विश्वास ठेवणार्‍याबरोबर ही चिन्हे असतील: माझ्या नावाने ते भुते काढतील आणि नव्या भाषा बोलतील.</verse>
				<verse number="18">ते सापांना आपल्या हातांनी उचलून धरतील; ते कुठलेही प्राणघातक विष प्याले तरी त्यांच्यावर कसलाही दुष्परिणाम होणार नाही; ते आजार्‍यांवर हात ठेवतील व ते बरे होतील.”</verse>
				<verse number="19">प्रभू येशू त्यांच्याशी बोलल्यानंतर, ते स्वर्गात वर घेतले गेले आणि परमेश्वराच्या उजवीकडे बसले.</verse>
				<verse number="20">मग शिष्य सर्वत्र संदेश सांगत फिरले, प्रभू त्यांच्याबरोबर कार्य करीत होते आणि जी चिन्हे झाली त्यावरून त्यांचे वचन सत्य असल्याची खात्री होत होती.</verse>
			</chapter>
		</book>
		<book number="42">
			<chapter number="1">
				<verse number="1">आम्हामध्ये ज्या घटना घडल्या त्यांचा वृतांत संग्रहित करण्याचे काम अनेकांनी हाती घेतले.</verse>
				<verse number="2">या घटनांचे वृतांत प्रत्यक्षात स्वतःच्या डोळ्यांनी पाहिलेल्या प्रथम साक्षीदारांनी व परमेश्वराच्या वचनाची सेवा करणार्‍यांनी आमच्याकडे सोपविलेले आहेत.</verse>
				<verse number="3">सन्माननीय थियफिल, तुमच्यासाठी एक अचूक व अधिकृत वृतांत लिहून काढावा, हे मनात ठेऊन, मी स्वतःसुद्धा प्रत्येक गोष्टीचा अगदी सुरुवातीपासून बारकाईने व काळजीपूर्वक शोध केला आहे.</verse>
				<verse number="4">यासाठी की, ज्या गोष्टी तुम्हाला शिकविण्यात आल्या आहेत, त्यांची तुम्हाला खात्री होईल.</verse>
				<verse number="5">यहूदीयाचा राजा हेरोद याच्या काळात तेथे जखर्‍या नावाचा एक याजक होता, तो अबीयाच्या याजकवर्गातील होता; त्याची पत्नी अलीशिबा हीसुद्धा अहरोनाच्या वंशाची होती.</verse>
				<verse number="6">दोघेही परमेश्वराच्या दृष्टीने नीतिमान असून प्रभुच्या आज्ञा व नियम पाळण्यात करण्यामध्ये निर्दोष होते.</verse>
				<verse number="7">त्यांना मूलबाळ नव्हते कारण अलीशिबा गर्भधारण करू शकत नव्हती आणि ती दोघेही खूप वयस्कर झालेली होती.</verse>
				<verse number="8">एकदा आपल्या गटाच्या अनुक्रमाने जखर्‍या परमेश्वरापुढे याजक म्हणून सेवा करीत असताना,</verse>
				<verse number="9">परमेश्वराच्या मंदिरात जाऊन धूप जाळण्यासाठी याजकांच्या रितीप्रमाणे चिठ्ठ्या टाकून त्याची निवड करण्यात आली.</verse>
				<verse number="10">आणि जेव्हा धूप जाळण्याची वेळ आली तेव्हा, जमलेले सर्व भक्तजन बाहेर प्रार्थना करीत होते.</verse>
				<verse number="11">तेव्हा जखर्‍याच्या समोर प्रभुचा एक दूत प्रगट झाला, तो धूपवेदीच्या उजव्या बाजूला उभा राहिला.</verse>
				<verse number="12">जेव्हा जखर्‍याने त्याला पाहिले तो चकित झाला आणि भयभीत झाला.</verse>
				<verse number="13">पण देवदूत त्याला म्हणाला, “जखर्‍या भिऊ नकोस, कारण परमेश्वराने तुझी प्रार्थना ऐकली आहे. तुझी पत्नी अलीशिबा तुझ्यासाठी एक पुत्र प्रसवेल आणि तू त्याला योहान असे म्हणावे.</verse>
				<verse number="14">तो तुला आनंद व उल्हास होईल आणि त्याच्या जन्मामुळे अनेकांना हर्ष वाटेल.</verse>
				<verse number="15">तो प्रभुच्या दृष्टीने अतिमहान होईल. तो कधीही द्राक्षारस किंवा मद्य पिणार नाही आणि मातेच्या गर्भात असतानाच तो पवित्र आत्म्याने भरून जाईल.</verse>
				<verse number="16">तो अनेक इस्राएल लोकांना आपल्या प्रभुपरमेश्वराकडे परत घेऊन येईल.</verse>
				<verse number="17">तो एलीयाच्या आत्म्याने व सामर्थ्याने प्रभुच्या पुढे चालेल, आईवडिलांची हृदये त्यांच्या लेकरांकडे वळविल व अवज्ञा करणार्‍यांना नीतिमान लोकांच्या ज्ञानाकडे वळविल व लोकांना प्रभुच्या मार्गाप्रमाणे चालण्यासाठी तयार करील.”</verse>
				<verse number="18">जखर्‍या देवदूताला म्हणाला, “मी याबद्दल खात्री कशी बाळगावी? मी वृद्ध मनुष्य आहे आणि माझ्या पत्नीचे वय होऊन गेले आहे.”</verse>
				<verse number="19">यावर देवदूत म्हणाला, “मी गब्रीएल आहे. मी प्रत्यक्ष परमेश्वराच्या समक्षतेत उभा असतो आणि तुझ्याबरोबर बोलण्यास व ही आनंदाची बातमी तुला सांगण्यासाठी मला पाठविले आहे,</verse>
				<verse number="20">आणि आता हे पूर्ण होईल त्या दिवसापर्यंत तू मुका होशील व तुला बोलता येणार नाही, कारण नेमलेल्या समयी माझे शब्द खरे होतील या माझ्या शब्दांवर तू विश्वास ठेविला नाही.”</verse>
				<verse number="21">इकडे, लोक जखर्‍याची वाट पाहत होते. तो मंदिरात इतका वेळ का थांबला याचे त्यांना आश्चर्य वाटले.</verse>
				<verse number="22">तो बाहेर आला, तेव्हा त्याला त्यांच्याशी बोलता येईना. यावरून त्याने मंदिरात दृष्टांत पाहिला असेल हे त्यांनी ओळखले, मात्र बोलू न शकल्यामुळे तो त्यांना खुणा करीत होता.</verse>
				<verse number="23">मग त्याच्या सेवाकार्याचा काळ संपला, तो घरी परतला.</verse>
				<verse number="24">त्यानंतर त्याची पत्नी अलीशिबा गर्भवती झाली आणि पाच महिने एकांतवासात राहिली.</verse>
				<verse number="25">“प्रभुने हे माझ्यासाठी केले आहे, ती म्हणाली, या दिवसांमध्ये त्यांची कृपादृष्टी मजवर करून लोकांमध्ये होणारी माझी बदनामी दूर केली आहे.”</verse>
				<verse number="26">अलीशिबेला गर्भवती होऊन सहा महिने झाले असताना, परमेश्वराने गब्रीएल दूताला गालील प्रांतातील नासरेथ गावात,</verse>
				<verse number="27">एका कुमारीकडे पाठविले, जिचे लग्न दावीद राजाच्या वंशावळीतील योसेफ नावाच्या मनुष्याबरोबर ठरले होते. त्या कुमारीचे नाव मरीया होते.</verse>
				<verse number="28">गब्रीएल देवदूत मरीयेपुढे प्रगट झाला आणि तिला म्हणाला, “हे कृपा पावलेल्या स्त्रिये, अभिवादन! प्रभू तुझ्याबरोबर आहे.”</verse>
				<verse number="29">देवदूताच्या शब्दांनी मरीया फारच अस्वस्थ झाली आणि हे अभिवादन कशाप्रकारचे असावे याविषयी ती विचार करू लागली.</verse>
				<verse number="30">देवदूत तिला म्हणाला, “मरीये; भिऊ नकोस. कारण परमेश्वराची कृपा तुझ्यावर झाली आहे.</verse>
				<verse number="31">तू गर्भधारण करून पुत्राला जन्म देशील आणि तू त्याचे नाव येशू असे ठेवावे.</verse>
				<verse number="32">ते परमथोर होईल आणि त्यांना परात्पराचा पुत्र म्हणतील आणि प्रभू परमेश्वर त्यांना त्यांचा पूर्वज दावीद, याचे सिंहासन देईल.</verse>
				<verse number="33">ते याकोबाच्या संतानांवर सदासर्वकाळ राज्य करतील व त्यांच्या राज्याचा कधीच अंत होणार नाही.”</verse>
				<verse number="34">मरीयेने देवदूताला विचारले, “हे कसे होईल? मी तर कुमारिका आहे!”</verse>
				<verse number="35">यावर देवदूताने उत्तर दिले, “पवित्र आत्मा तुझ्यावर उतरेल आणि सर्वोच्च परमेश्वराचे सामर्थ्य तुझ्यावर छाया करील. त्यामुळे जो पवित्र पुत्र तुला होणार आहे त्यांना परमेश्वराचा पुत्र असे म्हणतील.</verse>
				<verse number="36">तुझी नातलग अलीशिबा हिलासुद्धा तिच्या वृद्धापकाळात बाळ होणार आहे आणि जी गर्भधारणा करू शकत नव्हती, तिला आता सहावा महिना आहे.</verse>
				<verse number="37">कारण परमेश्वराने दिलेले कोणतेही वचन पूर्ण होणे अशक्य नाही.”</verse>
				<verse number="38">मरीया म्हणाली, “मी प्रभुची दासी आहे, तुम्ही जे वचन मला दिले आहे त्याची पूर्तता होवो.” आणि मग देवदूत तिला सोडून गेला.</verse>
				<verse number="39">त्या दिवसात मरीया तयार होऊन यहूदीयाच्या डोंगराळ भागातील एका गावाकडे घाईघाईने गेली.</verse>
				<verse number="40">तिने जखर्‍याच्या घरात प्रवेश करून अलीशिबेला अभिवादन केले.</verse>
				<verse number="41">जेव्हा मरीयेचे अभिवादन अलीशिबेने ऐकले, तेव्हा पोटातील बालकाने उडी मारली आणि अलीशिबा पवित्र आत्म्याने परिपूर्ण झाली.</verse>
				<verse number="42">अलीशिबा मोठ्या आवाजात म्हणाली: “तू सर्व स्त्रियांमध्ये धन्य आणि जे बाळ तुझ्या पोटी जन्म घेईल ते धन्य.</verse>
				<verse number="43">परंतु माझ्या प्रभुच्या आईने माझ्याकडे यावे ही माझ्यावर किती मोठी कृपा आहे?</verse>
				<verse number="44">ज्या क्षणाला तुझ्या अभिवादनाचा आवाज माझ्या कानाने ऐकला, त्याच क्षणाला बाळाने माझ्या पोटात आनंदाने उडी मारली.</verse>
				<verse number="45">धन्य आहे ती जिने प्रभुने तिला दिलेल्या वचनाची पूर्णता तो करेल असा विश्वास ठेवला.”</verse>
				<verse number="46">मरीया म्हणाली: “माझा आत्मा प्रभुचे गौरव करतो</verse>
				<verse number="47">माझा आत्मा माझ्या तारणार्‍या परमेश्वरामध्ये आनंद करतो,</verse>
				<verse number="48">कारण आता त्यांनी त्यांच्या दासीच्या लीन अवस्थेकडे दृष्टी लावली आहे. येथून पुढे सर्व पिढया मला धन्य म्हणतील.</verse>
				<verse number="49">कारण ज्या सर्वशक्तिमान परमेश्वराने माझ्यासाठी महान कृत्ये केली आहेत, त्यांचे नाव पवित्र आहे.</verse>
				<verse number="50">त्यांचे भय बाळगणार्‍यांवर, त्यांची करुणा एका पिढीपासून दुसर्‍या पिढीपर्यंत टिकून राहते.</verse>
				<verse number="51">त्यांनी आपल्या बाहूने महान कार्य केले आहेत; जे अंतर्मनाच्या विचारांमध्ये गर्विष्ठ आहेत अशांना त्यांनी विखुरले आहे.</verse>
				<verse number="52">त्यांनी शासकांना त्यांच्या सिंहासनावरून खाली आणले आहे. पण नम्रजनांस उच्च केले आहे.</verse>
				<verse number="53">भुकेल्यास त्यांनी उत्तम गोष्टींनी तृप्त केले आहे. परंतु श्रीमंतांना रिकामे पाठविले आहे.</verse>
				<verse number="54">त्यांचा सेवक इस्राएल यास दयाळू असल्याचे आठवून त्याला साहाय्य पाठविले,</verse>
				<verse number="55">जसे आपल्या पूर्वजांना त्यांनी वचन दिले होते, ते अब्राहाम आणि त्यांच्या संततीवर सदासर्वकाळ राहील.”</verse>
				<verse number="56">मरीया अलीशिबेजवळ सुमारे तीन महिने राहिली आणि नंतर ती तिच्या घरी परत गेली.</verse>
				<verse number="57">अलीशिबेच्या प्रसूतिची वेळ आली, तेव्हा तिने पुत्राला जन्म दिला.</verse>
				<verse number="58">प्रभुने तिच्यावर किती मोठी दया दाखविली हे ऐकून तिचे शेजारी व नातेवाईक तिच्या आनंदात सामील झाले.</verse>
				<verse number="59">मग आठव्या दिवशी ते बाळाच्या सुंतेसाठी आले, ते त्याच्या वडिलांचे जखर्‍या हेच नाव त्याला देणार होते,</verse>
				<verse number="60">पण त्याची आई अलीशिबा म्हणाली, “नाही, त्याचे नाव योहान आहे.”</verse>
				<verse number="61">तेव्हा त्यांनी तिला म्हटले पण, “हे नाव तुमच्या नातलगात सापडत नाही.”</verse>
				<verse number="62">नंतर त्यांनी हातांनी खुणा करून त्याच्या वडिलांना, बाळाचे नाव काय ठेवायचे आहे असे विचारले.</verse>
				<verse number="63">वडिलांनीही एक पाटी मागवून त्यावर, “त्याचे नाव योहान आहे” असे लिहिले आणि प्रत्येकजण आश्चर्यचकित झाला.</verse>
				<verse number="64">तत्क्षणी जखर्‍याचे तोंड उघडले व वाचा मोकळी झाली आणि तो बोलू लागला व परमेश्वराची स्तुती करू लागला.</verse>
				<verse number="65">आणि सर्व शेजारी भयभीत झाले व डोंगराळ यहूदीया प्रदेशात राहणारे येथील सर्व या गोष्टींविषयी बोलू लागले.</verse>
				<verse number="66">ज्या प्रत्येकाने याविषयी ऐकले व नवल करून म्हटले की, “हा बालक पुढे कोण होणार?” कारण प्रभुचा हात त्याजबरोबर होता.</verse>
				<verse number="67">नंतर बालकाचा पिता जखर्‍या पवित्र आत्म्याने परिपूर्ण झाला आणि भविष्यवाणी करू लागला:</verse>
				<verse number="68">“प्रभुची स्तुती करा! इस्राएलाचा परमेश्वर यांची स्तुती करा, कारण ते आपल्या लोकांकडे आले आहेत आणि त्यांच्यासाठी खंडणी भरली आहे.</verse>
				<verse number="69">त्यांनी आपला सेवक दावीद याच्या घराण्यातून आपल्यासाठी तारणाचे शिंग उभारले आहे.</verse>
				<verse number="70">जसे त्यांनी फार पूर्वी आपल्या पवित्र संदेष्ट्यांच्याद्वारे सांगितले होते,</verse>
				<verse number="71">आमच्या शत्रूपासून आणि आमचा द्वेष करणार्‍या सर्वांच्या हातातून त्यांनी आमचा उद्धार केला आहे,</verse>
				<verse number="72">आमच्या पूर्वजांवर दया, आणि त्यांच्या पवित्र कराराची आठवण करावी.</verse>
				<verse number="73">आणि त्यांनी आमचा पूर्वज अब्राहाम याला शपथ देऊन वचन दिले:</verse>
				<verse number="74">आमच्या शत्रूंच्या हातून आमची सुटका करावी, आणि समर्थ होऊन निर्भयतेने त्यांची सेवा करावी,</verse>
				<verse number="75">पवित्रपणाने आणि नीतिमत्त्वाने आमचे सर्व दिवस त्यांच्यासमोर घालवावेत.</verse>
				<verse number="76">“आणि तू, माझ्या बाळा, तुला परात्पराचा संदेष्टा असे म्हणतील; कारण तू प्रभुच्या पुढे जाऊन त्यांचा मार्ग तयार करशील,</verse>
				<verse number="77">त्यांच्या पापांच्या क्षमेद्वारे, त्याच्या लोकांना तारणाचे ज्ञान देशील.</verse>
				<verse number="78">कारण परमेश्वराच्या करुणेमुळे, आपल्यावर स्वर्गातून दिव्य प्रभातेचा उदय होण्याची वेळ आली आहे.</verse>
				<verse number="79">जे अंधारात जगत आहेत, जे मरणाच्या छायेत आहेत त्यांच्यावर प्रकाश पडावा आणि, आमच्या पायांना शांतीच्या मार्गाचे मार्गदर्शन प्राप्त व्हावे.”</verse>
				<verse number="80">तो बालक वाढत गेला, आत्म्यात सबळ झाला व त्याची वाढ झाली आणि तो इस्राएल लोकांस जाहीरपणे प्रकट होईपर्यंत अरण्यात राहिला.</verse>
			</chapter>
			<chapter number="2">
				<verse number="1">त्या दिवसात कैसर औगुस्त याने सर्व जगातील रोमी लोकांची शिरगणती करावी असा हुकूम काढला.</verse>
				<verse number="2">ही पहिली जनगणना क्विरीनिय हा सीरियाचा राज्यपाल असताना घेण्यात आली होती.</verse>
				<verse number="3">तेव्हा प्रत्येकजण आपआपल्या गावी नोंदणी करण्यासाठी गेले.</verse>
				<verse number="4">योसेफसुद्धा दावीदाच्या घराण्यातील व वंशातील असल्यामुळे, तो यहूदा प्रांतातील गालीलातील नासरेथ या दावीदाच्या गावी बेथलेहेम येथे वर गेला.</verse>
				<verse number="5">नाव नोंदणीसाठी त्याने आपली होणारी वधू मरीया हिला बरोबर घेतले कारण तिला लवकरच बाळ होणे अपेक्षित होते.</verse>
				<verse number="6">जेव्हा ते त्याठिकाणी होते, तेव्हा बाळाचा जन्म होण्याची वेळ आली,</verse>
				<verse number="7">आणि तिने आपल्या प्रथम पुत्राला जन्म दिला. तिने त्याला गोठ्यातील गव्हाणीत ठेवले, कारण तेथे त्यांच्यासाठी विश्रांतीगृह उपलब्ध नव्हते.</verse>
				<verse number="8">आणि त्या भागात मेंढपाळ रानात राहून, रात्रीच्या समयी त्यांचे कळप राखीत होते.</verse>
				<verse number="9">इतक्यात त्यांच्यामध्ये प्रभुचा देवदूत प्रकट झाला आणि परमेश्वराचे गौरव त्यांच्याभोवती प्रकाशले आणि ते अत्यंत भयभीत झाले.</verse>
				<verse number="10">परंतु देवदूत मेंढपाळांना म्हणाला, “भिऊ नका. मी तुमच्यासाठी एक शुभवार्ता आणली आहे, ज्यामुळे सर्व लोकांना मोठा हर्ष होईल.</verse>
				<verse number="11">आज दावीदाच्या गावात तुमच्यासाठी तारणारा जन्मला आहे; तोच ख्रिस्त, प्रभू आहे.</verse>
				<verse number="12">त्याची खूण ही आहे: बाळंत्याने गुंडाळलेले व गव्हाणीत निजविलेले असे बालक तुम्हाला सापडेल.”</verse>
				<verse number="13">अचानक त्या दूताबरोबर स्वर्गदूतांचा एक मोठा समूह त्यांना दिसला, ते परमेश्वराची स्तुती करीत म्हणाले,</verse>
				<verse number="14">“सर्वोच्च स्वर्गामध्ये परमेश्वराला गौरव, आणि पृथ्वीवर ज्यांच्यावर त्यांची कृपादृष्टी झाली आहे, त्यांना शांती असो.”</verse>
				<verse number="15">देवदूत त्यांना सोडून स्वर्गात वर गेल्यानंतर, मेंढपाळ एकमेकांस म्हणू लागले: “चला, आपण बेथलेहेमला जाऊ आणि प्रभुने सांगितलेली ही जी घटना घडली आहे, ती प्रत्यक्ष पाहू.”</verse>
				<verse number="16">ते घाईघाईने गेले आणि ज्या ठिकाणी ते बालक गव्हाणीत निजले होते तेथे त्यांनी मरीया आणि योसेफ यांना शोधून काढले.</verse>
				<verse number="17">त्यांनी त्या बालकाला पाहिल्यानंतर, त्या बालकाविषयी त्यांना जे काही सांगण्यात आले होते, त्या सर्वठिकाणी विदित केल्या.</verse>
				<verse number="18">मेंढपाळांनी जे सांगितले व ज्यांनी ऐकले ते सर्वजण आश्चर्यचकित झाले.</verse>
				<verse number="19">परंतु मरीयेने ते सर्व आपल्या हृदयात साठवून ठेवले आणि त्यावर ती विचार करीत असे.</verse>
				<verse number="20">मेंढपाळांना सांगण्यात आले होते त्याप्रमाणे सर्वगोष्टी घडल्या व त्यांनी सर्वगोष्टी ऐकल्या व पाहिल्यानंतर ते परमेश्वराचे गौरव व स्तुती करीत परत गेले.</verse>
				<verse number="21">आठव्या दिवशी, बालकाची सुंता करण्याची वेळ आली, त्यावेळी त्यांचे नाव येशू ठेवण्यात आले, हे नाव त्यांना त्यांची गर्भधारणा होण्यापूर्वीच दूताने दिले होते.</verse>
				<verse number="22">मोशेच्या नियमशास्त्रात सांगितल्याप्रमाणे शुद्धीकरणाच्या अर्पणाची वेळ आली, तेव्हा त्यांच्या आईवडिलांनी त्याला प्रभुला सादर करण्यासाठी यरुशलेमला नेले.</verse>
				<verse number="23">कारण प्रभुच्या नियमात असे लिहिलेले आहे, “प्रत्येक प्रथम जन्मलेला पुत्र प्रभुला समर्पित केला पाहिजे.”</verse>
				<verse number="24">प्रभुच्या नियमशास्त्रात सांगितल्याप्रमाणे हे अर्पण: “दोन पारवे किंवा कबुतराची दोन पिल्ले,” असे होते.</verse>
				<verse number="25">यरुशलेम येथे शिमोन नावाचा एक मनुष्य होता, तो नीतिमान आणि भक्तिमान होता. इस्राएलाच्या सांत्वनाची वाट पाहत असून पवित्र आत्मा त्याजवर होता.</verse>
				<verse number="26">कारण प्रभू ख्रिस्ताला पाहिल्याशिवाय तुला मरण येणार नाही, असे पवित्र आत्म्याने त्याला प्रकट केले होते.</verse>
				<verse number="27">पवित्र आत्म्याने प्रवृत्त होऊन तो मंदिराच्या परिसरात गेला. तेव्हा आईवडिलांनी नियमशास्त्रात सांगितलेला विधी पूर्ण करण्यासाठी येशू बाळाला मंदिरात आणले,</verse>
				<verse number="28">तेव्हा शिमोनाने बाळाला त्याच्या हातात घेतले आणि परमेश्वराची स्तुती करीत म्हटले:</verse>
				<verse number="29">“हे सर्वशक्तिमान प्रभू, तुझ्या वचनाप्रमाणे आता तुझ्या सेवकाला शांतीने घेऊन जावे.</verse>
				<verse number="30">मी तुझे तारण माझ्या डोळ्यांनी पाहिले आहे.</verse>
				<verse number="31">जे तू सर्व राष्ट्रांच्या नजरेसमोर सिद्ध केले आहेस,</verse>
				<verse number="32">ते गैरयहूदीयांसाठी प्रकटीकरणाचा प्रकाश, आणि आपल्या इस्राएल लोकांचे गौरव असे आहे.”</verse>
				<verse number="33">त्यांच्याविषयीचे हे बोलणे ऐकून योसेफ आणि मरीया आश्चर्यचकित झाले.</verse>
				<verse number="34">मग शिमोनाने त्यांना आशीर्वाद दिला आणि त्याची आई मरीया हिला म्हणाला: “इस्राएलमध्ये अनेकांचे पतन व पुन्हा उठणे आणि ज्या विरुद्ध लोक बोलतील असे चिन्ह हा होईल यासाठी या बालकाला नेमून ठेवले आहे,</verse>
				<verse number="35">यावेळी अनेकांच्या हृदयातील विचार उघड केले जातील व तुझ्या हृदयात जणू तरवार भोसकली जाईल.”</verse>
				<verse number="36">त्यावेळी हन्ना संदेष्टी होती, ती आशेर वंशातील फनूएलाची कन्या असून फार वयोवृद्ध होती. लग्नानंतर सात वर्षे तिच्या पतीबरोबर राहिली होती.</verse>
				<verse number="37">आणि चौर्‍याऐंशी वर्षांपर्यंत वैधव्यदशेत होती. तिने मंदिर कधीच न सोडता, रात्रंदिवस प्रार्थना व उपास करून परमेश्वराची आराधना केली.</verse>
				<verse number="38">तिने त्यावेळी तेथे येऊन, परमेश्वराची उपकारस्तुती केली आणि जे यरुशलेमची सुटका होण्याची वाट पाहत होते त्या प्रत्येकाला त्या बाळाविषयी सांगू लागली.</verse>
				<verse number="39">येशूंच्या आईवडिलांनी प्रभुच्या नियमशास्त्राप्रमाणे सर्व केल्यानंतर ते गालीलातील नासरेथ गावी आपल्या घरी परत आले.</verse>
				<verse number="40">तो बालक वाढून बलवान झाला; तो शहाणपणाने भरलेला होता आणि त्याच्यावर परमेश्वराची कृपा होती.</verse>
				<verse number="41">येशूंचे आईवडील दरवर्षी वल्हांडण सणासाठी यरुशलेम येथे जात.</verse>
				<verse number="42">जेव्हा येशू बारा वर्षांचे होते तेव्हा रिवाजाप्रमाणे ते सणासाठी तेथे गेले.</verse>
				<verse number="43">सण संपल्यानंतर, येशूंचे आईवडील घरी परत जात असताना, येशू यरुशलेमातच मागे राहिले, परंतु त्यांना याची कल्पना नव्हती.</verse>
				<verse number="44">ते त्यांच्याच बरोबर येत आहेत, असा विचार करून एक दिवसाची वाट चालून गेले. तेव्हा त्यांनी त्यांच्या नातेवाईकांकडे आणि मित्रमंडळींकडे त्याला शोधण्यास सुरुवात केली.</verse>
				<verse number="45">पण त्यांना ते कुठेच सापडले नाही, म्हणून ते त्यांना शोधण्यासाठी परत यरुशलेमला गेले.</verse>
				<verse number="46">तीन दिवसानंतर त्यांना ते मंदिराच्या परिसरात सापडले, शिक्षकांमध्ये बसून आणि त्यांचे ऐकून त्यांना ते प्रश्न विचारत होते.</verse>
				<verse number="47">प्रत्येकजण जो त्यांचे ऐकत होता तो त्यांची बुद्धी आणि त्यांच्या उत्तरांनी आश्चर्यचकित झाला होता.</verse>
				<verse number="48">त्यांना पाहून त्यांचे आईवडील विस्मित झाले. मुला, आईने विचारले, “तू आमच्याशी असा का वागलास? तुझे वडील आणि मी चिंतित होऊन तुला शोधत आहोत.”</verse>
				<verse number="49">“तुम्ही माझा शोध का केला? मी माझ्या पित्याच्या घरामध्ये असावे, हे तुमच्या लक्षात कसे आले नाही?”</verse>
				<verse number="50">परंतु ते त्यांना काय सांगत होते ते त्यांना समजले नाही.</verse>
				<verse number="51">नंतर ते आईवडिलांबरोबर नासरेथला आले आणि त्यांच्या आज्ञेत राहिले. त्यांच्या आईने या सर्वगोष्टी आपल्या हृदयात साठवून ठेवल्या.</verse>
				<verse number="52">आणि येशू ज्ञानाने व शरीराने, परमेश्वराच्या व मनुष्याच्या कृपेत वाढले.</verse>
			</chapter>
			<chapter number="3">
				<verse number="1">तिबिर्य कैसर याच्या कारकीर्दीच्या पंधराव्या वर्षी, ज्यावेळी पिलात यहूदीयाचा राज्यपाल होता; हेरोद गालील प्रांताचा, त्याचा भाऊ फिलिप्प इतुरीया व त्राखोनीती यांचा आणि लूसनिया अबिलेनचा शासक होता.</verse>
				<verse number="2">हन्ना व कयफा हे महायाजक पदावर होते. यावेळी जखर्‍याचा पुत्र योहान यास अरण्यात परमेश्वराचे वचन प्राप्त झाले.</verse>
				<verse number="3">आणि तो यार्देनेच्या आसपासच्या सर्व प्रदेशात, पापक्षमेसाठी पश्चातापाच्या बाप्तिस्म्याचा संदेश देत फिरला.</verse>
				<verse number="4">संदेष्टा यशया याच्या शब्दांच्या पुस्तकात लिहिले आहे: “अरण्यात घोषणा करणार्‍या एकाची वाणी झाली, ‘प्रभुसाठी मार्ग तयार करा, त्यांच्यासाठी मार्ग सरळ करा.</verse>
				<verse number="5">प्रत्येक दर्‍या भरून जातील, पर्वत आणि डोंगर समान होतील, वाकड्या वाटा सरळ होतील, खडतर रस्ते सुरळीत होतील.</verse>
				<verse number="6">आणि सर्व लोक परमेश्वराचे तारण पाहतील.’ ”  </verse>
				<verse number="7">त्याच्याकडून बाप्तिस्मा घेण्यासाठी आलेल्या समुदायास योहान म्हणाला, “अहो सापांच्या पिलांनो, येणार्‍या क्रोधापासून पळून जाण्यास तुम्हाला कोणी सावध केले?</verse>
				<verse number="8">पश्चात्तापाला साजेल अशी फळे द्या. ‘आमचा पिता तर अब्राहाम आहे,’ असे आपल्या मनात म्हणू नका. कारण मी तुम्हाला सांगतो की, परमेश्वर या दगडांपासून देखील अब्राहामासाठी संतती निर्माण करण्यास समर्थ आहे.</verse>
				<verse number="9">कुर्‍हाड अगोदरच झाडांच्या मूळावर ठेवलेली आहे आणि प्रत्येक झाड जे चांगले फळ देत नाही ते तोडले जाईल आणि अग्नीत टाकण्यात येईल.”</verse>
				<verse number="10">यावर समुदायाने त्याला विचारले, “तर मग आम्ही काय करावे?”</verse>
				<verse number="11">यावर योहानाने उत्तर दिले, “तुमच्याजवळ दोन अंगरखे असतील, तर ज्याच्याजवळ एकही नाही त्याला द्यावा, तुमच्याजवळ अन्न असेल, तर त्यांनीही तसेच करावे.”</verse>
				<verse number="12">जकातदारही बाप्तिस्मा घेण्यासाठी आले आणि त्यांनी त्याला विचारले, “गुरुजी, आम्ही काय करावे?”</verse>
				<verse number="13">योहानाने उत्तर दिले, “जे जमा करावयाचे आहे, त्यापेक्षा अधिक घेऊ नका.”</verse>
				<verse number="14">काही शिपायांनी विचारले, “आम्ही काय करावे?” योहानाने उत्तर दिले. “धमक्या देऊन किंवा खोटे आरोप रचून पैसा उकळू नका आणि आपल्या वेतनात संतुष्ट राहा.”</verse>
				<verse number="15">लोक अपेक्षेने वाट पाहत होते आणि त्यांच्या मनात आश्चर्य करीत होते की कदाचित योहानच ख्रिस्त असला पाहिजे.</verse>
				<verse number="16">योहानाने त्या सर्वांना उत्तर दिले, “मी तुमचा बाप्तिस्मा पाण्याने करतो. परंतु जो माझ्यापेक्षा अधिक सामर्थ्यवान आहे तो येईल, त्यांचा गुलाम होऊन त्यांच्या पादत्राणाचे बंद सोडण्याचीही माझी योग्यता नाही. ते तुमचा बाप्तिस्मा पवित्र आत्म्याने आणि अग्निने करतील.</verse>
				<verse number="17">खळे स्वच्छ करण्यास त्यांच्या हातात धान्य पाखडण्याचे सूप आहे, ते गहू कोठारात साठवतील आणि न विझणार्‍या अग्निमध्ये भुसा जाळून टाकतील.”</verse>
				<verse number="18">दुसर्‍या अनेक शब्दांनी योहानाने लोकांना बोध केला आणि जाहीरपणे शुभवार्ता सांगितली.</verse>
				<verse number="19">तरी मांडलिक हेरोद याने आपल्या भावाची पत्नी हेरोदिया हिच्याशी लग्न केल्यामुळे आणि इतर अनेक वाईट गोष्टी केल्यामुळे योहानाने हेरोदाला दोष दिला,</verse>
				<verse number="20">या सर्वांमध्ये हेरोदाने आणखी भर घातली: त्याने योहानाला तुरुंगात टाकले.</verse>
				<verse number="21">जेव्हा सर्व लोक बाप्तिस्मा घेत होते त्यावेळी येशूंचा ही बाप्तिस्मा झाला आणि येशू प्रार्थना करीत असताना स्वर्ग उघडला,</verse>
				<verse number="22">आणि पवित्र आत्मा कबुतरासारखा शारीरिक रुपामध्ये त्यांच्यावर स्थिरावला आणि स्वर्गातून एक वाणी झाली, “तू माझा प्रिय पुत्र आहेस, तुझ्यावर मी संतुष्ट आहे.”</verse>
				<verse number="23">येशूंनी आपले कार्य सुरू केले, त्यावेळी ते सुमारे तीस वर्षांचे होते. त्यांच्या वडिलांचे नाव योसेफ आहे, असे लोक समजत असत. योसेफ हा एलीचा पुत्र होता.</verse>
				<verse number="24">एली हा मत्ताथाचा पुत्र, तो लेवीचा पुत्र, तो मल्खीचा पुत्र, तो यन्नयाचा पुत्र, तो योसेफाचा पुत्र,</verse>
				<verse number="25">तो मत्तिथ्याचा पुत्र, तो आमोसाचा पुत्र, तो नहुमाचा पुत्र, तो हेस्लीचा पुत्र, तो नग्गयाचा पुत्र,</verse>
				<verse number="26">तो महथाचा पुत्र, तो मत्तिथ्याचा पुत्र, तो शिमयीचा पुत्र, तो योसेखाचा पुत्र, तो योदाचा पुत्र,</verse>
				<verse number="27">तो योहानाचा पुत्र, तो रेशाचा पुत्र, तो जरूब्बाबेलाचा पुत्र, तो शल्तीएलचा पुत्र, तो नेरीचा पुत्र,</verse>
				<verse number="28">तो मल्खीचा पुत्र, तो अद्दीचा पुत्र, तो कोसामाचा पुत्र, तो एल्मदामाचा पुत्र, तो एराचा पुत्र,</verse>
				<verse number="29">तो यहोशवाचा पुत्र, तो अलियेजराचा पुत्र, तो योरिमाचा पुत्र, तो मत्ताथाचा पुत्र, तो लेवीचा पुत्र,</verse>
				<verse number="30">तो शिमोनाचा पुत्र, तो यहूदाचा पुत्र, तो योसेफाचा पुत्र, तो योनामाचा पुत्र, तो एल्याकीमचा पुत्र,</verse>
				<verse number="31">तो मल्याचा पुत्र, तो मिन्नाचा पुत्र, तो मत्ताथाचा पुत्र, तो नाथानाचा पुत्र, तो दावीदाचा पुत्र,</verse>
				<verse number="32">तो इशायाचा पुत्र, तो ओबेदाचा पुत्र, तो बवाजाचा पुत्र, तो सल्मोनाचा पुत्र, तो नहशोनाचा पुत्र,</verse>
				<verse number="33">तो अम्मीनादाबाचा, हा अम्मीनादाब रामाचा मुलगा होता, तो हेस्रोनाचा, तो पेरेसाचा, तो यहूदाचा,</verse>
				<verse number="34">तो याकोबाचा पुत्र, तो इसहाकाचा पुत्र, तो अब्राहामाचा पुत्र, तो तेरहाचा पुत्र, तो नाहोराचा पुत्र,</verse>
				<verse number="35">तो सरुगाचा पुत्र, तो रऊचा पुत्र, तो पेलेगाचा पुत्र, तो एवराचा पुत्र, तो शेलहाचा पुत्र,</verse>
				<verse number="36">तो केनानाचा पुत्र, तो अर्पक्षदाचा पुत्र, तो शेमाचा पुत्र, तो नोहाचा पुत्र, तो लामेखाचा पुत्र,</verse>
				<verse number="37">तो मथुशलहाचा पुत्र, तो हनोखाचा पुत्र, तो यारेदाचा पुत्र, तो महललेलाचा पुत्र, तो केनानाचा पुत्र,</verse>
				<verse number="38">तो एनोशाचा पुत्र, तो शेथाचा पुत्र, तो आदामाचा पुत्र, तो परमेश्वराचा पुत्र होता.</verse>
			</chapter>
			<chapter number="4">
				<verse number="1">पवित्र आत्म्याने भरलेल्या येशूंनी यार्देन सोडले, आणि आत्म्याने त्यांना अरण्यात नेले,</verse>
				<verse number="2">तेथे चाळीस दिवस सैतानाने त्यांची परीक्षा घेतली. या दिवसांमध्ये त्यांनी काही खाल्ले नाही आणि ते संपल्यानंतर त्यांना भूक लागली.</verse>
				<verse number="3">सैतान येशूंना म्हणाला, “जर तू परमेश्वराचा पुत्र असशील, तर या दगडाला भाकर होण्यास सांग.”</verse>
				<verse number="4">पण येशूंनी उत्तर दिले, “असे लिहिले आहे: ‘मनुष्य केवळ भाकरीनेच जगत नाही.’ ”</verse>
				<verse number="5">नंतर सैतानाने येशूंना एका उंच ठिकाणी नेऊन जगातील सर्व राज्ये एका क्षणात दाखविली.</verse>
				<verse number="6">आणि सैतानाने त्यांना म्हटले, “मी तुला या सर्वांवर अधिकार व वैभव देईन; कारण ती मला देण्यात आली आहेत आणि ज्याला पाहिजे त्याला मी देऊ शकतो.</verse>
				<verse number="7">जर तू माझी उपासना करशील, तर हे सगळे तुझेच होईल.”</verse>
				<verse number="8">येशूंनी उत्तर दिले, “असे लिहिले आहे, ‘केवळ प्रभू तुझा परमेश्वर यांनाच नमन कर आणि त्यांचीच सेवा कर.’ ”</verse>
				<verse number="9">मग सैतानाने त्याला यरुशलेमास नेऊन मंदिराच्या सर्वात उंच टोकावर उभे केले आणि तो म्हणाला, “तू परमेश्वराचा पुत्र आहेस, तर येथून खाली उडी टाक,”</verse>
				<verse number="10">कारण असे लिहिले आहे: “ ‘तो आपल्या देवदूतांना तुझ्यासंबंधाने आज्ञा देईल तुझे रक्षण काळजीपूर्वक करण्यासंबंधाने;</verse>
				<verse number="11">ते तुला आपल्या हातांवर उचलून धरतील, म्हणजे तुझ्या पायाला दगडाची ठेच लागणार नाही.’ ”</verse>
				<verse number="12">येशूंनी उत्तर दिले, “असे म्हटले आहे, ‘प्रभू तुझा परमेश्वर त्यांची परीक्षा पाहू नको.’ ”</verse>
				<verse number="13">या सर्व परीक्षा संपल्यानंतर, योग्य संधी मिळेपर्यंत सैतान त्यांना सोडून निघून गेला.</verse>
				<verse number="14">यानंतर पवित्र आत्म्याच्या शक्तीने भरलेले येशू गालील प्रांतात परतले आणि त्यांची किर्ती चहूकडील सर्व प्रांतात पसरली.</verse>
				<verse number="15">ते सभागृहामध्ये शिक्षण देत असताना प्रत्येकाने त्यांची स्तुती केली.</verse>
				<verse number="16">ज्या नासरेथ गावी त्यांची वाढ झाली होती तेथे ते आले व नेहमीप्रमाणे शब्बाथ दिवशी प्रथेप्रमाणे सभागृहामध्ये पवित्रशास्त्र वाचण्यासाठी उभे राहिले.</verse>
				<verse number="17">यशया संदेष्टा याचे भविष्य असलेली गुंडाळी त्यांच्या हाती देण्यात आली आणि त्यांनी ते उघडले ज्यात असे लिहिलेले होते:</verse>
				<verse number="18">“परमेश्वराचा आत्मा माझ्यावर आला आहे, कारण त्यांनी मला अभिषेक केला आहे गरीबांना शुभवार्ता जाहीर करावी. कैद्यांच्या सुटकेसाठी घोषणा जाहीर करण्यास; आंधळ्यांना दृष्टी देण्यास, जुलूम करणार्‍यांपासून सोडविण्यास त्यांनी मला पाठविले आहे,</verse>
				<verse number="19">प्रभुच्या कृपादृष्टीचे वर्ष जाहीर करण्यास पाठविले आहे.”</verse>
				<verse number="20">नंतर गुंडाळी गुंडाळून, ती सेवकाकडे दिली व ते खाली बसले. सभागृहामधील प्रत्येक व्यक्तिची नजर त्यांच्यावर एकवटली होती.</verse>
				<verse number="21">येशू पुढे त्यांना म्हणाले, “हा शास्त्रलेख आज तुम्ही ऐकत आहात तो पूर्ण झाला आहे.”</verse>
				<verse number="22">सर्व लोक त्यांच्याबद्दल चांगले बोलले आणि कृपेची वचने त्यांच्या मुखातून बाहेर पडली हे ऐकून विस्मित झाले. ते म्हणाले, “हा योसेफाचा पुत्र आहे ना?”</verse>
				<verse number="23">येशू त्यांना म्हणाले, “तुम्ही मलाही म्हण लागू कराल: अरे ‘वैद्या, तू स्वतःलाच बरे कर!’ आणि तुम्ही मला म्हणाल, ‘ज्याकाही गोष्टी तुम्ही कफर्णहूम या गावात केल्या त्याविषयी आम्ही ऐकले आहे, त्या गोष्टी येथे या स्वतःच्या गावात करा.’ ”</verse>
				<verse number="24">“पण मी तुम्हाला निश्चित सांगतो,” ते पुढे म्हणाले, “संदेष्ट्याला स्वतःच्या गावी सन्मान मिळत नाही.</verse>
				<verse number="25">हे मी खात्रीपूर्वक सांगतो, जेव्हा साडेतीन वर्षे आकाश बंद झाले व सर्व देशभर भयंकर दुष्काळ पडला होता, त्यावेळी इस्राएलमध्ये एलीयाच्या काळात अनेक विधवा होत्या.</verse>
				<verse number="26">तरीही एलीयाला कोणाकडे पाठविले नाही, पण सीदोन प्रदेशातील सारफथ येथील विधवेकडे पाठविले.</verse>
				<verse number="27">आणि त्याचप्रमाणे संदेष्टा अलीशाच्या काळात इस्राएलमध्ये अनेक कुष्ठरोगी होते पण त्यांच्यापैकी कोणी शुद्ध झाला नाही—शिवाय सिरिया देशातील नामान.”</verse>
				<verse number="28">जेव्हा त्यांनी हे ऐकले तेव्हा सभागृहातील सर्व लोक संतप्त झाले.</verse>
				<verse number="29">ते उठले, त्याला नगराबाहेर घालविले व ज्या टेकडीवर ते शहर वसले होते, त्या टेकडीच्या कड्यावरून ढकलून देण्यासाठी घेऊन आले.</verse>
				<verse number="30">पण ते भरगर्दीतून चालतच त्यांच्या मार्गाने निघून गेले.</verse>
				<verse number="31">नंतर येशू खाली गालील प्रांतातील कफर्णहूम या शहरात आले आणि शब्बाथ दिवशी लोकांना शिक्षण देऊ लागले.</verse>
				<verse number="32">येथेही लोक त्यांच्या शिकवणीवरून थक्क झाले, कारण त्यांच्या शब्दांमध्ये अधिकार होता.</verse>
				<verse number="33">सभागृहामध्ये भूताने पछाडलेला, अशुद्ध आत्मा लागलेला, एक मनुष्य होता तो उच्चस्वराने म्हणाला,</verse>
				<verse number="34">“नासरेथकर येशू येथून निघून जा! तुम्हाला आमच्याशी काय काम? आमचा नाश करावयास आला काय? तुम्ही कोण आहा हे मला माहीत आहे—परमेश्वराचा पवित्रजन!”</verse>
				<verse number="35">“गप्प राहा!” येशूंनी धमकावले, “यातून बाहेर ये!” मग त्या भूताने त्या मनुष्याला सर्वांसमोर खाली पाडले आणि त्याला काहीही उपद्रव न करता ते निघून गेला.</verse>
				<verse number="36">सर्व लोक चकित झाले व एकमेकांना म्हणू लागले, “काय हे शब्द! काय हा अधिकार आणि त्यांच्या शक्तीने ते दुरात्म्यांना आदेश करतात व ते बाहेर येतात!”</verse>
				<verse number="37">त्यांच्याबद्दलची बातमी त्या आसपासच्या प्रदेशात पसरत गेली.</verse>
				<verse number="38">येशू सभागृहातून बाहेर पडल्यानंतर शिमोनाच्या घरी गेले. तेथे शिमोनाची सासू तापाने फणफणली होती, तिला मदत करावी असे त्यांनी येशूंना सांगितले.</verse>
				<verse number="39">त्यांनी तिच्यावर वाकून तापाला धमकाविले व तिचा ताप नाहीसा झाला. ती लगेच उठली आणि त्यांची सेवा करू लागली.</verse>
				<verse number="40">सूर्यास्ताच्या वेळी, लोकांनी ज्यांना वेगवेगळ्या प्रकारचे आजार होते त्या सर्वांना येशूंकडे आणले आणि त्यांनी त्या प्रत्येकावर हात ठेऊन त्यांना बरे केले.</verse>
				<verse number="41">याशिवाय, लोकांमधून पुष्कळ भुतेही, “तुम्ही परमेश्वराचा पुत्र आहात!” असे ओरडून बाहेर आले. येशूंनी त्यांना धमकाविले व बोलण्यास सक्त मनाई केली, कारण ते ख्रिस्त आहे, हे त्यांना माहीत होते.</verse>
				<verse number="42">पहाटेच, येशू एकांतस्थळी गेले. लोक त्यांना शोधीत जेथे ते होते तेथे गेले. तेव्हा येशूंनी त्यांना सोडून जाऊ नये म्हणून प्रयत्न केले.</verse>
				<verse number="43">पण त्यांनी उत्तर दिले, “मला परमेश्वराच्या राज्याची शुभवार्ता दुसर्‍या गावांमध्येही सांगितली पाहिजे, कारण त्यासाठीच मला पाठविले आहे.”</verse>
				<verse number="44">याप्रमाणे ते सर्व यहूदा प्रांतातील प्रत्येक सभागृहामध्ये उपदेश करीत राहिले.</verse>
			</chapter>
			<chapter number="5">
				<verse number="1">एके दिवशी येशू गनेसरेत सरोवराच्या किनार्‍यावर उभे होते, परमेश्वराचे वचन ऐकण्यासाठी लोकांनी त्यांच्याभोवती गर्दी केली.</verse>
				<verse number="2">त्यांनी पाण्याच्या कडेला कोळ्यांनी ठेवलेल्या दोन होड्या पाहिल्या कारण कोळी आपली जाळी धूत होते.</verse>
				<verse number="3">त्यापैकी एका होडीत ते बसले जी शिमोनाची होती, आणि ती काठापासून थोडीशी बाजूला करावी असे त्यांनी शिमोनाला सांगितले. मग त्या होडीत बसून त्यांनी लोकांना शिक्षण दिले.</verse>
				<verse number="4">येशूंनी आपले बोलणे संपविल्यानंतर, ते शिमोनास म्हणाले, “होडी खोल पाण्यात ने आणि मासे पकडण्यासाठी जाळी टाक.”</verse>
				<verse number="5">शिमोनाने उत्तर दिले, “गुरुजी, आम्ही रात्रभर परिश्रम केले, पण काहीच हाती लागले नाही. पण तुम्ही सांगता, म्हणून जाळे टाकतो.”</verse>
				<verse number="6">तसे केल्यानंतर, त्यांनी इतक्या मोठ्या संख्येने मासे पकडले की त्यांच्या जाळ्या फाटू लागल्या.</verse>
				<verse number="7">जे सहकारी दुसर्‍या होडीत होते, त्यांनी येऊन आपल्याला मदत करावी म्हणून त्यांनी त्यांना इशारा केला आणि लवकरच त्या दोन होड्या माशांनी इतक्या गच्च भरल्या की बुडू लागल्या.</verse>
				<verse number="8">शिमोन पेत्राने हे पाहिले, तेव्हा त्याने येशूंच्या पुढे गुडघे टेकले आणि म्हणाला, “प्रभू कृपा करून, माझ्यापासून दूर जा, कारण मी पापी मनुष्य आहे!”</verse>
				<verse number="9">कारण त्यांनी धरलेले पुष्कळ मासे पाहून, तो आणि त्याच्या बरोबरचे इतर जोडीदार आश्चर्यचकित झाले होते;</verse>
				<verse number="10">आणि त्याचबरोबर जब्दीचे पुत्र याकोब आणि योहान, शिमोनाचे भागीदार यांनाही आश्चर्य वाटले होते. येशू शिमोनाला म्हणाले, “भिऊ नको, येथून पुढे मी तुला माणसे धरणारा करीन.”</verse>
				<verse number="11">त्यांनी होडी काठाला लावल्यावर, सर्वकाही तेथेच सोडले आणि ते त्यांच्यामागे गेले.</verse>
				<verse number="12">येशू एका गावात असता एक कुष्ठरोगाने भरलेला माणूस तेथे आला. त्याने येशूंना पाहिले, तेव्हा त्यांच्यापुढे गुडघे टेकून म्हणाला, “प्रभू, जर तुमची इच्छा आहे, तर मला शुद्ध करण्यास तुम्ही समर्थ आहात.”</verse>
				<verse number="13">येशूंनी आपला हात लांब करून त्याला स्पर्श केला आणि म्हणाले, “माझी इच्छा आहे. शुद्ध हो!” आणि तत्क्षणी त्याचा कुष्ठरोग नाहीसा झाला.</verse>
				<verse number="14">नंतर येशूंनी त्याला निक्षून सांगितले की, “हे कोणाला सांगू नकोस, पण जा, मोशेच्या नियमशास्त्राप्रमाणे कुष्ठरोग बरे झाल्यानंतर जे अर्पण करावयाचे असते ते कर, म्हणजे तू शुद्ध झाला आहेस, याचे प्रमाण प्रत्येकाला पटेल.”</verse>
				<verse number="15">तरीपण येशूंविषयीचे वर्तमान अधिकच पसरत गेले, त्यामुळे त्यांचे ऐकण्यासाठी व रोगमुक्त होण्यासाठी लोकसमुदाय येऊ लागले.</verse>
				<verse number="16">परंतु बर्‍याचदा येशू प्रार्थना करण्यासाठी एकांतात जात असत.</verse>
				<verse number="17">एके दिवशी येशू शिक्षण देत असताना, परूशी आणि नियमशास्त्राचे शिक्षक तेथे बसले होते. ते गालील आणि यहूदीया प्रांतातील प्रत्येक खेड्यातून, तसेच यरुशलेमातूनही आले होते. आणि आजारी लोकांना निरोगी करण्याचे प्रभुचे सामर्थ्य येशूंच्या ठायी होते.</verse>
				<verse number="18">काही लोकांनी पक्षघाती मनुष्याला खाटेवर घेऊन त्याला घरात येशूंच्या समोर ठेवण्याचा प्रयत्न केला.</verse>
				<verse number="19">जेव्हा ते तसे करण्यासाठी गर्दीमुळे मार्ग काढू शकले नाहीत, म्हणून ते छतावर चढले आणि घराच्या कौलातून त्यांनी त्याला अंथरुणासहीत येशूंच्या पुढे गर्दीमध्ये खाली सोडले.</verse>
				<verse number="20">जेव्हा येशूंनी त्यांचा विश्वास पाहिला तेव्हा ते म्हणाले, “मित्रा, तुझ्या पापांची क्षमा झाली आहे.”</verse>
				<verse number="21">यावेळी परूशी व नियमशास्त्र शिक्षक आपसात विचार करू लागले, “दुर्भाषण करणारा हा कोण आहे? परमेश्वराशिवाय पापांची क्षमा कोण करू शकतो?”</verse>
				<verse number="22">ते काय विचार करीत होते हे येशूंनी ओळखले आणि त्यांना विचारले, “तुम्ही तुमच्या मनामध्ये या गोष्टींचा विचार का करता?</verse>
				<verse number="23">यातून कोणते म्हणणे सोपे आहे ‘तुझ्या पापांची क्षमा झाली आहे,’ किंवा ‘ऊठ आपली बाज उचलून चालू लाग?’</verse>
				<verse number="24">तुम्हाला हे समजण्याची गरज आहे की मानवपुत्राला पृथ्वीवर पापांची क्षमा करण्याचा अधिकार आहे.” ते पक्षघाती मनुष्याला म्हणाले, “ऊठ, आपली बाज उचल आणि घरी जा.”</verse>
				<verse number="25">त्याचवेळी तो त्यांच्यासमोर उभा राहिला आणि ज्या बिछान्यावर तो झोपत असे, तो घेऊन परमेश्वराची स्तुती करीत घरी गेला.</verse>
				<verse number="26">सर्व लोक चकित झाले आणि त्यांनी परमेश्वराची स्तुती केली. तेव्हा सर्वांना भय प्राप्त झाले व म्हणाले, “आज आम्ही अद्भुत गोष्टी पाहिल्या आहेत.”</verse>
				<verse number="27">नंतर, येशू तेथून बाहेर गेले व जकातीच्या नाक्यावर एक जकातदार ज्याचे नाव लेवी होते तो त्यांच्या दृष्टीस पडला. येशू त्याला म्हणाले, “माझ्यामागे ये.”</verse>
				<verse number="28">तेव्हा लेवी सर्वकाही टाकून लगबगीने उठला आणि त्यांना अनुसरला.</verse>
				<verse number="29">नंतर लेवीने आपल्या घरी येशूंसाठी एक भव्य मेजवानी आयोजित केली. त्याठिकाणी लेवीचे अनेक सहकारी जकातदार आणि इतर पाहुणे येशूंबरोबर भोजन करत होते.</verse>
				<verse number="30">तरी, त्या पंथाचे परूशी आणि नियमशास्त्र शिक्षक यांनी शिष्यांजवळ तक्रार केली, “तुम्ही जकातदार व पापी लोक यांच्याबरोबर खाणे व पिणे का करता?”</verse>
				<verse number="31">येशूंनी त्यांना उत्तर दिले, “जे निरोगी आहेत त्यांना वैद्याची गरज नसते, परंतु रोग्यास असते.</verse>
				<verse number="32">मी नीतिमानास नव्हे, तर पापी जनास पश्चात्तापासाठी बोलावण्यास आलो आहे.”</verse>
				<verse number="33">ते येशूंना म्हणाले, “योहानाचे शिष्य वारंवार उपास व प्रार्थना करतात आणि परूश्यांचे शिष्य उपास करतात, परंतु तुमचे शिष्य मात्र खातात व पितात.”</verse>
				<verse number="34">यावर येशूंनी त्यांना विचारले, “वराचे मित्र त्यांच्याबरोबर असताना उपवास कसे करतील?</verse>
				<verse number="35">तरी, अशी वेळ येत आहे, की त्यावेळी वर त्यांच्यापासून काढून घेण्यात येईल आणि मग ते उपास करतील.”</verse>
				<verse number="36">नंतर येशूंनी त्यांना एक दाखला सांगितला: ते म्हणाले, “नवीन कापडाचा तुकडा घेऊन जुन्या कापडाला ठिगळ म्हणून कोणीही लावीत नाही. कारण ते ठिगळ वस्त्राला फाडील आणि छिद्र अधिक मोठे होईल.</verse>
				<verse number="37">कोणीही नवा द्राक्षारस जुन्या बुधल्यांमध्ये ओतीत नाही. नाही तर, नवीन द्राक्षारसामुळे बुधले फुटून जातील; द्राक्षारस वाहून जाईल आणि बुधल्याचा नाश होईल.</verse>
				<verse number="38">तसे होऊ नये, म्हणून नवा द्राक्षारस नवीन बुधल्यांमध्ये ओततात.</verse>
				<verse number="39">जुना द्राक्षारस प्याल्यानंतर कोणालाही नवा द्राक्षारस घ्यावासा वाटत नाही. पण ते म्हणतात, ‘जुना द्राक्षारसच उत्तम आहे.’ ”</verse>
			</chapter>
			<chapter number="6">
				<verse number="1">एका शब्बाथ दिवशी येशू धान्याच्या शेतामधून जात होते आणि त्यांचे शिष्य गव्हाचे काही कणसे तोडून, व ते हातांवर चोळून दाणे खाऊ लागले.</verse>
				<verse number="2">ते पाहून परूशी म्हणाले, “तुम्ही शब्बाथ दिवशी जे नियमशास्त्राविरुद्ध आहे ते का करता?”</verse>
				<verse number="3">येशूंनी उत्तर दिले, “दावीद राजाने तो व त्याचे सोबती यांना भूक लागली असता काय केले, हे तुम्ही कधी वाचले नाही काय?</verse>
				<verse number="4">दावीद परमेश्वराच्या मंदिरात गेला आणि त्याने त्या समर्पित भाकरी खाल्या ज्या भाकरी फक्त याजकांनीच खाव्यात असा नियम होता आणि त्याने त्याच्यातून काही त्याच्या सोबत्यांना सुद्धा दिल्या.”</verse>
				<verse number="5">मग येशू त्यांना म्हणाले, “मानवपुत्र हा शब्बाथाचाही प्रभू आहे.”</verse>
				<verse number="6">दुसर्‍या एका शब्बाथ दिवशी सभागृहामध्ये ते शिक्षण देत असताना, उजवा हात वाळून गेलेला असा एक मनुष्य तेथे उपस्थित होता.</verse>
				<verse number="7">नियमशास्त्राचे शिक्षक आणि परूशी लोक, त्यांच्यावर आरोप ठेवण्यास कारण पाहत होते, शब्बाथ दिवशी येशू त्याला बरे करतात की काय हे पाहण्यासाठी बारकाईने नजर ठेवून होते.</verse>
				<verse number="8">परंतु येशूंना माहीत होते की ते काय विचार करीत आहेत, तेव्हा त्या वाळलेल्या हाताच्या मनुष्याला म्हणाले, “ऊठ आणि सर्वांसमोर उभा राहा.” तेव्हा तो उठला आणि तेथे उभा राहिला.</verse>
				<verse number="9">नंतर येशू म्हणाले, “मी तुम्हाला विचारतो, शब्बाथ दिवशी नियमानुसार कोणती गोष्ट योग्य आहे: चांगली कामे करणे किंवा वाईट कामे करणे, एखाद्याचा जीव वाचवणे किंवा त्याचा नाश करणे?”</verse>
				<verse number="10">त्यांनी जमलेल्यांकडे आपली नजर फिरवली आणि नंतर ते त्या मनुष्याला म्हणाले, “तुझा हात लांब कर.” त्याने हात लांब केला आणि त्याचा हात पहिल्यासारखा बरा झाला.</verse>
				<verse number="11">परंतु परूश्यांना व नियमशास्त्र शिक्षकांना क्रोध आला आणि येशूंना जिवे कसे मारता येईल याची त्यांनी एकमेकांबरोबर चर्चा सुरू केली.</verse>
				<verse number="12">त्या दिवसांमध्ये प्रार्थना करण्यासाठी येशू डोंगरावर गेले आणि त्यांनी तेथे रात्रभर परमेश्वराची प्रार्थना केली.</verse>
				<verse number="13">दिवस उगवताच त्यांनी आपल्या शिष्यांना स्वतःकडे बोलावले आणि त्यांच्यापैकी बारा जणांना निवडले, ज्यांना त्याने प्रेषित असे नाव सुद्धा दिले:</verse>
				<verse number="14">शिमोन, ज्याला पेत्र असे नाव दिले, आंद्रिया हा त्याचा भाऊ होता, याकोब, योहान, फिलिप्प बर्थलमय,</verse>
				<verse number="15">मत्तय, थोमा, याकोब, हा अल्फीचा पुत्र होता, शिमोन, याला जिलोत म्हणत,</verse>
				<verse number="16">यहूदा, हा याकोबाचा पुत्र होता, आणि यहूदा इस्कर्योत जो विश्वासघातकी झाला.</verse>
				<verse number="17">ते खाली आले आणि एका सपाट मैदानावर उभे राहिले. त्यांच्याभोवती शिष्यांचा मोठा समुदाय, आणि यरुशलेम, यहूदीया आणि सोर व सीदोन व उत्तरेकडील समुद्रकिनार्‍यांच्या नगरातूनही आलेले अनेक लोक होते.</verse>
				<verse number="18">ते येशूंचे ऐकण्यासाठी व रोगमुक्त होण्यासाठी आले होते. जे अशुद्ध आत्म्याने पीडलेले होते, त्यांसही त्यांनी बरे केले.</verse>
				<verse number="19">प्रत्येकजण त्यांना स्पर्श करण्याचा प्रयत्न करीत होता, कारण त्यांच्यामधून सामर्थ्य बाहेर निघून ते बरे होत.</verse>
				<verse number="20">नंतर आपल्या शिष्यांना पाहून म्हणाले: “जे दीन आहेत ते तुम्ही धन्य, कारण परमेश्वराचे राज्य तुमचे आहे.</verse>
				<verse number="21">जे आता भुकेले आहेत ते तुम्ही धन्य, कारण ते तृप्त होतील. जे तुम्ही, आता विलाप करीत आहात, ते धन्य कारण तुम्ही हसाल.</verse>
				<verse number="22">मानवपुत्रामुळे जेव्हा लोक तुमचा द्वेष करतात, तुमच्यावर बहिष्कार टाकतात, आणि तुमचा अपमान करतात, दुष्ट म्हणून तुमचे नाव टाकून देतात, त्यावेळी तुम्ही धन्य.</verse>
				<verse number="23">“त्या दिवशी, आनंदाने उड्या मारा, कारण स्वर्गामध्ये तुमचे प्रतिफळ मोठे आहे. कारण त्यांच्या वाडवडिलांनीही संदेष्ट्यांना असेच वागविले होते.</verse>
				<verse number="24">“तुम्हा श्रीमंतास धिक्कार असो, कारण तुम्हाला तुमचे सांत्वन अगोदरच मिळाले आहे.</verse>
				<verse number="25">जे तुम्ही आता तृप्त आहात, त्या तुम्हाला धिक्कार असो, कारण तुम्ही उपाशी राहाल. आता जे तुम्ही हसत आहात, त्या तुम्हाला धिक्कार असो, कारण तुम्ही विलाप कराल व रडाल.</verse>
				<verse number="26">सर्व लोक तुम्हाविषयी चांगले बोलतील, त्यावेळी तुम्हाला धिक्कार असो, कारण आपले पूर्वज खोट्या संदेष्ट्यांना असेच वागवित असत.</verse>
				<verse number="27">“पण जे माझे ऐकत आहेत, त्यांना मी सांगतो, तुमच्या शत्रूवर प्रीती करा. जे तुमचा द्वेष करतात, त्यांचे चांगले करा.</verse>
				<verse number="28">जे तुम्हाला शाप देतात, त्यांना आशीर्वाद द्या. जे तुमच्याबरोबर वाईट वागतात, त्यांच्यासाठी प्रार्थना करा.</verse>
				<verse number="29">जर कोणी तुमच्या एका गालावर चापट मारली, तर त्यांच्यापुढे दुसराही गाल करा. जर कोणी तुमचा अंगरखा काढून घेतला, तर त्यांना तुमची बंडीही घेण्‍यास मना करू नका.</verse>
				<verse number="30">जे तुम्हाजवळ मागतात त्यांना द्या आणि जो तुमचे घेतो, त्याची परत मागणी करू नका.</verse>
				<verse number="31">जो व्यवहार इतरांनी तुमच्यासाठी करावा अशी तुमची इच्छा आहे, तसेच तुम्ही त्यांच्यासाठी करा.</verse>
				<verse number="32">“जे तुमच्यावर प्रीती करतात त्यांच्यावरच तुम्ही प्रीती केली तर त्यात तुमचा काय लाभ? कारण पापी लोकही आपल्यावर प्रेम करणार्‍यांवर प्रेम करतात.</verse>
				<verse number="33">आणि जे तुमचे भले करतात, त्यांचे भले केले, तर त्यात तुम्हाला काय लाभ? पापी लोकही तसेच करतात.</verse>
				<verse number="34">जे तुमचे पैसे परत करू शकतील अशी तुमची आशा आहे, त्यांनाच तुम्ही उसने देता, तर त्यात तुम्ही चांगले ते काय करता? दुष्टही आपल्या सर्व रकमेची फेड करणार्‍या दुष्टाला उसने देतो.</verse>
				<verse number="35">तुमच्या शत्रूवर प्रेम करा, त्यांचे चांगले करा आणि परतफेड करण्याची आशा बाळगू नका, असे केले, म्हणजे तुम्हाला फार मोठे प्रतिफळ मिळेल आणि तुम्ही परात्पराची लेकरे व्हाल, कारण तो अनुपकारी आणि दुष्ट यांनाही दयाळूपणाने वागवितो.</verse>
				<verse number="36">जसा तुमचा पिता कनवाळू आहे, तसे तुम्हीही व्हा.</verse>
				<verse number="37">“न्याय करू नका, म्हणजे तुमचा न्याय होणार नाही. दोषी ठरवू नका, म्हणजे तुम्हाला दोषी ठरवण्यात येणार नाही. क्षमा करा, म्हणजे तुम्हाला क्षमा केली जाईल.</verse>
				<verse number="38">द्या आणि तुम्हाला दिले जाईल. मोठ्या प्रमाणात दाबून, हालवून, भरून वाहू लागेल अशा मापाने परत मिळेल. कारण ज्या मापाने तुम्ही मापून द्याल, त्याच मापाने तुम्हाला परत मापून देण्यात येईल.”</verse>
				<verse number="39">येशूंनी त्यांना हा दाखलासुद्धा सांगितला: “आंधळा मनुष्य दुसर्‍या आंधळ्याला वाट दाखवू शकतो काय? ते दोघेही खड्ड्यात पडणार नाहीत काय?</verse>
				<verse number="40">शिष्य गुरूपेक्षा किंवा दास धन्यापेक्षा थोर नाही. परंतु प्रत्येकजण जो पूर्णतः प्रशिक्षित होतो तो आपल्या गुरू सारखा होईल.</verse>
				<verse number="41">“आपल्या डोळ्यातील मुसळ लक्षात न आणता तू आपल्या भावाच्या डोळ्यातील कुसळ का पाहतोस?</verse>
				<verse number="42">स्वतःच्या डोळ्यामध्ये मुसळ असताना ‘भाऊ, तुझ्या डोळ्यातील कुसळ मला काढू दे,’ असे कसे म्हणू शकतोस? अरे ढोंगी माणसा! पहिल्याने तू आपल्या डोळ्यातील मुसळ काढ मग तुझ्या भावाच्या डोळ्यातील कुसळ काढण्यासाठी तुला स्पष्ट दिसेल.</verse>
				<verse number="43">“चांगल्या जातीचे झाड वाईट फळ देत नाही किंवा वाईट जातीचे झाड चांगले फळ देत नाही.</verse>
				<verse number="44">प्रत्येक झाडाची ओळख त्याच्या फळावरून होते. लोक काटेरी झुडूपावरून अंजीर काढीत नाहीत किंवा काटेरी झुडूपावरून द्राक्षे काढीत नाहीत.</verse>
				<verse number="45">कारण अंतःकरणात जे भरलेले आहे तेच मुखातून बाहेर पडते. चांगला मनुष्य त्याच्या अंतःकरणात ज्या चांगल्या गोष्टी साठविलेल्या आहेत त्या बाहेर काढतो, तर दुष्ट अंतःकरणाचा माणूस वाईट गोष्टी बाहेर काढतो.</verse>
				<verse number="46">“तुम्ही मला, ‘प्रभू, प्रभू’ असे का म्हणता आणि मी जे सांगितले ते करीत नाही?</verse>
				<verse number="47">असे प्रत्येकजण जे माझ्याकडे येतात आणि माझी वचने ऐकतात आणि त्याप्रमाणे वागतात, ते कशाप्रकारचे आहेत, हे मी तुम्हाला दाखवितो.</verse>
				<verse number="48">ते कोणाएका मनुष्यासारखे आहेत, ज्याने खोल पाया खणून आपले घर खडकावर बांधले. मग पूर आला, आणि पाण्याचा लोंढा त्या घरावर जोराने आदळला; तरी त्याच्याने ते हलविले गेले नाही, कारण ते भक्कमपणे बांधले होते.</verse>
				<verse number="49">पण जे कोणी माझी वचने ऐकतात पण ते आचरणात आणत नाहीत, तर ते पाया न घालता आपले घर वाळूवर बांधण्यार्‍या मूर्ख माणसासारखा आहे. मग पाऊस पडला, पूर आला, वारेही सुटले आणि त्या घरावर जोराने आदळले आणि ते घर कोसळून पडले.”</verse>
			</chapter>
			<chapter number="7">
				<verse number="1">जे लोकांनी ऐकावे, ते येशूंनी सांगून पूर्ण केल्यावर, त्यांनी कफर्णहूममध्ये प्रवेश केला.</verse>
				<verse number="2">तेथे एका शताधिपतीचा सेवक, जो त्याच्या दृष्टीने महत्वाचा होता, तो आजारी असून मरावयास टेकला होता.</verse>
				<verse number="3">त्या शताधिपतीने येशूंविषयी ऐकले तेव्हा त्याने काही यहूदी वडिलांना येशूंकडे पाठवून, त्यांनी आपण येऊन सेवकाला बरे करावे अशी विनंती केली.</verse>
				<verse number="4">ते येशूंकडे आले आणि त्यांना आग्रहाने विनंती करून म्हणाले, “तुम्ही हे करावे यासाठी हा मनुष्य पात्र आहे,</verse>
				<verse number="5">कारण तो आमच्या राष्ट्रावर प्रेम करतो, एवढेच नाही, तर आमच्यासाठी आमचे सभागृह ही बांधून दिले आहे.”</verse>
				<verse number="6">म्हणून येशू त्यांच्याबरोबर निघाले. पण घरापासून फार दूर नव्हते तेव्हा शताधिपतीने आपल्या मित्रांच्या हाती निरोप पाठविला: “प्रभू, माझ्या छप्पराखाली येण्याचा आपण त्रास घेऊ नका कारण त्यासाठी मी योग्य नाही.</verse>
				<verse number="7">आणि या कारणामुळेच तुमच्याकडे येण्यासाठी मी स्वतःला सुद्धा योग्य समजत नाही. परंतु तुम्ही शब्द मात्र बोला म्हणजे माझा नोकर बरा होईल.</verse>
				<verse number="8">कारण मी स्वतः अधिकाराच्या अधीन असलेला मनुष्य असून, माझ्या अधिकाराखाली सैनिक आहेत. मी एकाला, ‘जा,’ म्हटले की तो जातो आणि दुसर्‍याला, ‘ये,’ म्हटले की तो येतो आणि माझ्या नोकराला, ‘हे,’ कर अथवा, ‘ते,’ कर असे म्हटले तर तो ते करतो.”</verse>
				<verse number="9">येशूंनी हे ऐकले, तेव्हा ते त्याच्या बोलण्यावरून आश्चर्यचकित झाले आणि त्यांच्यामागे आलेल्या लोकांच्या गर्दीकडे वळून ते म्हणाले, “मी तुम्हाला सांगतो, एवढा मोठा विश्वास मला इस्राएलमध्ये सुद्धा दिसून आला नाही.”</verse>
				<verse number="10">त्या अधिकार्‍याचे मित्र त्याच्या घरी परतले, तेव्हा सेवक पूर्ण बरा झालेला त्यांना आढळला.</verse>
				<verse number="11">त्यानंतर लगेच, येशू नाईन नावाच्या गावी गेले आणि त्यांचे शिष्य आणि मोठा जमावही त्यांच्याबरोबर गेला.</verse>
				<verse number="12">ते गावाच्या वेशीजवळ आले, एक मरण पावलेल्या मुलाची प्रेतयात्रा बाहेर पडत होती व तो आपल्या विधवा आईचा एकुलता एक पुत्र होता. तिच्याबरोबर गावातील मोठा लोकसमूह होता.</verse>
				<verse number="13">प्रभुने तिला पाहिले, तेव्हा त्यांचे हृदय कळवळ्याने भरून गेले आणि ते तिला म्हणाले, “रडू नकोस.”</verse>
				<verse number="14">नंतर पुढे जाऊन ज्या तिरडीवर त्याला ठेवले होते त्याला स्पर्श केला, तेव्हा तिरडी वाहणारे थांबले. येशूंनी म्हटले, “तरूणा, मी तुला सांगतो, ऊठ!”</verse>
				<verse number="15">तेव्हा तो मृत मुलगा उठून बसला आणि बोलू लागला. मग येशूंनी त्याला त्याच्या आईच्या स्वाधीन केले.</verse>
				<verse number="16">हे पाहून सर्व लोक भयचकित झाले आणि परमेश्वराची स्तुती करीत म्हणाले, “आम्हामध्ये एक थोर संदेष्टा उदय पावला आहे. परमेश्वर आपल्या लोकांच्या साहाय्यासाठी आले आहेत.”</verse>
				<verse number="17">येशूंची ही बातमी यहूदीया प्रांताच्या कानाकोपर्‍यातून आणि सरहद्दीच्या पलीकडेही पसरली.</verse>
				<verse number="18">योहानालाही या सर्व गोष्टींविषयी त्याच्या शिष्यांनी सांगितले. त्याने दोघांना बोलावले,</verse>
				<verse number="19">आणि त्यांना प्रभुकडे विचारण्यास पाठविले: “जे यावयाचे ते आपण आहात किंवा आम्ही इतराची वाट पाहावी?”</verse>
				<verse number="20">ते लोक येशूंकडे आल्यानंतर त्यांना म्हणाले, “बाप्तिस्मा करणारा योहानाने आम्हास आपणाकडे असे विचारावयास पाठविले आहे की, जे यावयाचे ते आपण आहात की आम्ही दुसर्‍याची वाट पाहावी?”</verse>
				<verse number="21">त्याच घटकेस, येशूंनी पुष्कळ लोकांस रोग, पीडा व दुरात्मे यापासून मुक्त केले आणि पुष्कळ आंधळ्यांना दृष्टी दिली.</verse>
				<verse number="22">तेव्हा जे निरोप घेऊन आले होते त्यांना म्हणाले, “तुम्ही जे पाहिले आणि ऐकले ते योहानाला सांगा: आंधळ्यांना दृष्टी मिळते, लंगडे चालतात कुष्ठरोगी शुद्ध होतात, बहिर्‍यांना ऐकू येते, मेलेले जिवंत होतात आणि गरीब लोकांना शुभवार्ता सांगितली जाते.</verse>
				<verse number="23">जो कोणी माझ्यासंबंधाने अडखळत नाही तो धन्य होय.”</verse>
				<verse number="24">योहानाचे शिष्य गेल्यानंतर, येशू जमावाशी योहानाविषयी बोलू लागले. ते म्हणाले, “तुम्ही ओसाड अरण्यात काय पाहण्यासाठी गेला? वार्‍याच्या झोताने हलणार्‍या लव्हाळ्याला काय?</verse>
				<verse number="25">नाही, तर मग काय पाहावयाला तुम्ही गेला होता? किमती पोशाख घातलेला एखादा पुरुष काय? नाही. भारी पोशाख घालणारे व सुखविलासातील लोक राजमहालात राहतात.</verse>
				<verse number="26">परंतु तुम्ही काय पाहावयास गेला होता? संदेष्टा? संदेष्ट्यांपेक्षाही अधिक.</verse>
				<verse number="27">कारण हाच तो आहे ज्याच्याविषयी असे लिहिले आहे: “मी आपला संदेशवाहक तुझ्यापुढे पाठवीन आणि, तो तुझा मार्ग तुझ्यापुढे सिद्ध करील,</verse>
				<verse number="28">मी तुम्हाला सांगतो, स्त्रियांपासून जन्मलेल्या व्यक्तिंमध्ये योहानापेक्षा कोणीही श्रेष्ठ नाही. तरीपण परमेश्वराच्या राज्यामध्ये जो कनिष्ठ आहे, तो त्याच्यापेक्षाही श्रेष्ठ आहे.”</verse>
				<verse number="29">जकातदारांसह सर्व लोकांनी येशूंचे हे शब्द ऐकले. परमेश्वराचे मार्ग न्याय्य आहेत, हे त्यांनी योहानाकडून पूर्वीच बाप्तिस्मा घेऊन मान्य केले होते.</verse>
				<verse number="30">तरी, परूशी आणि नियमशास्त्रज्ञ यांनी त्यांच्याबद्दल असलेला परमेश्वराचा संकल्प धुडकावून लावला होता व योहानाकडून बाप्तिस्मा घेतला नव्हता.</verse>
				<verse number="31">येशू पुढे बोलत राहिले, “तर मग काय, या पिढीच्या लोकांची तुलना मी कोणाबरोबर करू? ते कोणासारखे आहेत?”</verse>
				<verse number="32">लहान मुलांसारखी ही पिढी आहे. ते बाजारपेठेत आपल्या मित्रांना बोलावतात: “ ‘आम्ही तुमच्यासाठी बासरी वाजविली, तरी तुम्ही नाचला नाही; आम्ही शोकगीत गाईले, तरी तुम्ही रडला नाही.’</verse>
				<verse number="33">कारण योहान भाकरी खात नसे किंवा द्राक्षारस पीत नसे आणि तुम्ही म्हणता, ‘त्याला दुरात्म्याने पछाडले आहे.’</verse>
				<verse number="34">मनुष्याचा पुत्र खातपीत आला आणि तुम्ही म्हणता, ‘पाहा, हा खादाड आणि मद्यपी मनुष्य! जकातदार आणि पापी लोकांचा मित्र!’</verse>
				<verse number="35">परंतु ज्ञान आपल्या मुलांच्या योगे न्यायी ठरते.”</verse>
				<verse number="36">एका परूश्याने येशूंना आपल्या घरी भोजनासाठी आमंत्रण दिले व येशूंनी ते स्वीकारले. ते भोजनास बसले असताना,</verse>
				<verse number="37">त्या नगराची एक पापी स्त्री, येशू परूश्याच्या घरी भोजनास गेले आहेत हे ऐकून मोलवान सुगंधी तेलाने भरलेली एक संगमरवरी कुपी घेऊन तेथे आली.</verse>
				<verse number="38">आत जाऊन ती येशूंच्या मागे उभी राहिली, व रडू लागली आणि आपल्या अश्रूंनी त्यांचे पाय भिजवू लागली. मग तिने ते आपल्या केसांनी पुसले. त्यांच्या पायांची चुंबने घेतली आणि सुगंधी तेल त्यावर ओतले.</verse>
				<verse number="39">ज्या परूश्याने येशूंना भोजनास यावे अशी विनंती केली होती, त्याने हे पाहिले, तेव्हा तो मनाशीच म्हणाला, “यावरूनच येशू संदेष्टा नाहीत हे सिद्ध होते, कारण परमेश्वराने त्यांना खरोखरीच पाठविले असते, तर ही स्त्री पापी आहे हे त्यांना समजले असते.”</verse>
				<verse number="40">येशू त्या परूश्याला म्हणाले, “शिमोना, मला तुला काहीतरी सांगावयाचे आहे.” शिमोन म्हणाला, “गुरुजी बोला.”</verse>
				<verse number="41">तेव्हा येशूंनी त्याला एक दाखला सांगितला: “एकाने दोन माणसांना कर्ज दिले, एकाला चांदीची पाचशे नाणी आणि दुसर्‍याला चांदीची पन्नास नाणी.</verse>
				<verse number="42">परंतु त्यापैकी एकालाही त्याची परतफेड करता आली नाही. तेव्हा त्याने दोघांचेही कर्ज माफ केले. आता या दोघांपैकी कोणाला त्याच्याबद्दल अधिक प्रीती वाटेल?”</verse>
				<verse number="43">“ज्याचे अधिक कर्ज माफ झाले त्याला” शिमोनाने उत्तर दिले. येशू म्हणाले, “तू बरोबर न्याय केला आहेस.”</verse>
				<verse number="44">नंतर ते त्या स्त्रीकडे वळाले आणि शिमोनाला म्हणाले, “तू ही स्त्री पाहिली का? मी तुझ्या घरात आलो. माझे पाय धुण्यासाठी तू मला पाणी दिले नाहीस, परंतु तिने माझे पाय तिच्या अश्रूंनी भिजविले आणि तिच्या केसांनी ते पुसले.</verse>
				<verse number="45">तू मला चुंबन दिले नाहीस. परंतु मी आत आलो, तेव्हापासून हिने माझ्या पायांची चुंबने घेण्याचे थांबविले नाही.</verse>
				<verse number="46">तू माझ्या डोक्यावर तेल लावले नाहीस, परंतु हिने तर माझ्या पायांवर सुगंधी अत्तर ओतून दिले आहे.</verse>
				<verse number="47">यास्तव, मी तुला सांगतो, हिने दाखविलेल्या पुष्कळ प्रीतिमुळे तिच्या अनेक पापांची क्षमा करण्यात आली आहे. ज्याच्या थोड्या पापांची क्षमा होते, त्याची प्रीतिही थोडीच असते.”</verse>
				<verse number="48">येशू त्या स्त्रीला म्हणाले, “तुझ्या पापांची क्षमा करण्यात आली आहे.”</verse>
				<verse number="49">त्याठिकाणी आलेल्या दुसर्‍या पाहुण्यांनी एकमेकांमध्ये बोलण्यास सुरुवात केली, “हा कोण आहे जो पापांची सुद्धा क्षमा करतो?”</verse>
				<verse number="50">येशू त्या स्त्रीला म्हणाले, “तुझ्या विश्वासाने तुझे तारण झाले आहे; शांतीने जा.”</verse>
			</chapter>
			<chapter number="8">
				<verse number="1">यानंतर येशूंनी एका शहरातून दुसर्‍या शहरात आणि एका गावातून दुसर्‍या गावात असा प्रवास करीत परमेश्वराच्या राज्याच्या शुभवार्तेची घोषणा केली. त्यांचे बारा शिष्य त्यांच्याबरोबर होते,</verse>
				<verse number="2">काही स्त्रियांमधून त्यांनी दुरात्मे काढले, काहींना रोगमुक्त केले होते, मरीया मग्दालिया जिच्यामधून त्यांनी सात भुते काढली होती;</verse>
				<verse number="3">हेरोदाचा घरगुती कारभारी खुजा, त्याची पत्नी योहान्ना, सुसान्ना व इतर अनेक स्त्रिया, आपल्या स्वतःच्या मिळकतीतून मदत करीत असत.</verse>
				<verse number="4">लोकांची मोठी गर्दी होत होती आणि वेगवेगळ्या गावांमधून लोक येशूंकडे येत होते, त्यावेळेस त्यांनी हा दाखला सांगितलाः</verse>
				<verse number="5">“एक शेतकरी बी पेरण्याकरीता निघाला. तो बी पेरीत असताना, काही वाटेवर पडले; व तुडविले गेले व पक्ष्यांनी खाऊन टाकले.</verse>
				<verse number="6">काही बी खडकाळ जमिनीवर पडले, हे बी वर आले, परंतु ओलाव्याच्या अभावी ती रोपे करपून गेली.</verse>
				<verse number="7">काही काटेरी झुडूपांमध्ये पडले, ते उगवले आणि त्याबरोबर वाढले आणि त्याची वाढ खुंटवली.</verse>
				<verse number="8">काही बी सुपीक जमिनीत पडले. ते उगवले आणि जेवढे पेरले होते, त्यापेक्षा शंभरपट पीक आले.” हे सांगत असताना ते म्हणाले, “ज्याला ऐकावयास कान आहेत, त्यांनी ऐकावे.”</verse>
				<verse number="9">त्यांच्या शिष्यांनी त्यांना विचारले, “या दाखल्याचा अर्थ काय आहे?”</verse>
				<verse number="10">तेव्हा येशूंनी उत्तर दिले, “परमेश्वराच्या राज्याची रहस्ये जाणून घेण्याचे ज्ञान तुम्हाला दिलेले आहे, परंतु दुसर्‍यांना दाखल्याद्वारेच सांगण्यात येईल,” ते यासाठी की, “ ‘ते पाहत असले तरी त्यांना दिसू नये, कानांनी ऐकत असले, तरी त्यांना समजू नये.’</verse>
				<verse number="11">“या दाखल्याचा अर्थ असा आहे: बी हे परमेश्वराचे वचन आहे.</verse>
				<verse number="12">पायवाटेवर पडलेले ते, जे वचन ऐकतात, पण सैतान येतो आणि पेरलेले वचन हृदयातून हिरावून नेतो आणि त्यामुळे त्यांना विश्वास ठेवण्याची व तारणाची संधी मिळत नाही.</verse>
				<verse number="13">खडकाळ जमिनीसारखे असलेले ते हे जे आनंदाने वचन स्वीकारतात पण त्यांना मूळ नसल्यामुळे ते किंचितकाळ विश्वास ठेवतात, परंतु परीक्षा आली म्हणजे ते पडतात.</verse>
				<verse number="14">काटेरी झाडांमध्ये काही बी पडले, ते आहेत की जे ऐकतात, परंतु जीवन जगत असताना, जीवनातील काळजी, पैसा, सुखविलास, यामुळे त्यांची वाढ खुंटते व ते परिपक्व होत नाहीत;</verse>
				<verse number="15">काही बी उत्तम जमिनीत पडते ते प्रामाणिक व चांगल्या अंतःकरणाच्या लोकांचे प्रतीक आहे, जे परमेश्वराचे वचन ऐकतात व धरून राहतात आणि धीराने पीक देतात.</verse>
				<verse number="16">“कोणी दिवा लावून मातीच्या भांड्याखाली मापाखाली किंवा खाटेखाली ठेवीत नाही! जे आत येणारे आहेत त्यांना दिव्याचा प्रकाश मिळावा म्हणून दिवठणीवर ठेवतात.</verse>
				<verse number="17">कारण जे प्रकट होणार नाही असे काही लपलेले नाही किंवा जे उघडकीस येणार नाही व कळणार नाही असे काही गुप्त नाही.</verse>
				<verse number="18">यास्तव तुम्ही कसे ऐकता याविषयी काळजी घ्या. ज्यांच्याजवळ आहे त्यांना अधिक दिले जाईल; ज्यांच्याजवळ नाही, जे त्यांच्याजवळ आहे असे त्यांना वाटते ते देखील त्यांच्यापासून काढून घेतले जाईल.”</verse>
				<verse number="19">एकदा येशूंची आई आणि भाऊ त्यांना भेटावयास आले, पण गर्दीमुळे त्यांच्याजवळ त्यांना जाता येईना.</verse>
				<verse number="20">कोणी त्यांना सांगितले, “तुमची आई आणि तुमचे भाऊ बाहेर थांबले आहेत व आपल्याला भेटू इच्छित आहेत.”</verse>
				<verse number="21">तेव्हा ते म्हणाले, “जो कोणी परमेश्वराचे वचन ऐकतो व त्यानुसार आचरण करतो, तोच माझा भाऊ व बहीण आणि माझी आई.”</verse>
				<verse number="22">एके दिवशी येशू आपल्या शिष्यांना म्हणाले, “आपण सरोवराच्या पलीकडे जाऊ,” ते व त्यांचे शिष्य होडीत बसून निघाले,</verse>
				<verse number="23">ते जात असताना येशू झोपी गेले आणि सरोवरात भयंकर वादळ आले व होडी बुडू लागली आणि ते मोठ्या संकटात सापडले.</verse>
				<verse number="24">तेव्हा शिष्यांनी त्यांना उठविले आणि ते त्यांना म्हणाले, “गुरुजी, गुरुजी, आपण सर्वजण बुडत आहोत.” ते उठले आणि त्यांनी वार्‍याला व लाटांना धमकाविले व वादळ थांबले आणि सर्वकाही शांत झाले.</verse>
				<verse number="25">नंतर येशूंनी शिष्यांना विचारले, “तुमचा विश्वास कोठे आहे?” भीती आणि विस्मयाने ते एकमेकांना म्हणू लागले, “हे कोण आहेत? ते वारा आणि लाटा यांना देखील आज्ञा करतात आणि ते त्यांची आज्ञा पाळतात.”</verse>
				<verse number="26">मग ते गालील सरोवरातून प्रवास करीत पलीकडे असलेल्या गरसेकरांच्या प्रांतात आले.</verse>
				<verse number="27">येशू होडीतून किनार्‍यावर उतरले, त्यावेळी त्यांची भेट दुरात्म्याने पछाडलेल्या एक मनुष्याशी झाली. बर्‍याच काळापर्यंत हा माणूस बेघर आणि वस्त्रहीन अवस्थेत असून कबरस्तानात राहत होता.</verse>
				<verse number="28">येशूंना पाहिल्याबरोबर तो त्यांच्या पाया पडून ओरडून म्हणाला, “हे येशू परात्पर परमेश्वराच्या पुत्रा, तुम्हाला माझ्याशी काय काम आहे, मी तुमच्याजवळ विनंती करतो की, कृपा करून मला छळू नका.”</verse>
				<verse number="29">कारण येशूंनी त्या दुरात्म्याला त्यातून बाहेर पडण्याची आज्ञा केली होती. तरी पुष्कळदा तो त्याच्यावर प्रबळ होत असे आणि जरी त्याचे हातपाय साखळयांनी बांधले आणि पहारा ठेवला, तरी साखळया तोडून त्याला एकांत ठिकाणाकडे घेऊन जात असे.</verse>
				<verse number="30">येशूंनी त्याला विचारले, “तुझे नाव काय आहे?” “माझे नाव सैन्य आहे,” त्याने उत्तर दिले. कारण त्याच्यामध्ये पुष्कळ दुरात्मे वास करीत होते.</verse>
				<verse number="31">ते दुरात्मे येशूंना पुन्हा आणि पुन्हा विनंती करू लागले, “आम्हाला अगाध कूपात जाण्याची आज्ञा करू नका.”</verse>
				<verse number="32">जवळच डोंगराच्या कडेला डुकरांचा एक कळप चरत होता. तेव्हा दुरात्म्यांनी, “आम्हाला डुकरांमध्ये जाऊ द्या,” अशी येशूंना विनंती केली आणि येशूंनी त्यांना तशी परवानगी दिली.</verse>
				<verse number="33">दुरात्मे त्या मनुष्यातून बाहेर आले आणि डुकरांमध्ये शिरले. त्याक्षणीच तो सर्व कळपच्या कळप डोंगराच्या कडेने धावत सुटला आणि सरोवरात बुडाला.</verse>
				<verse number="34">डुकरांचे कळप राखणार्‍यांनी काय घडले ते पाहिले आणि त्यांनी धावत जाऊन ही बातमी जवळच्या नगरात आणि ग्रामीण भागात सांगितली.</verse>
				<verse number="35">तेव्हा खरे काय झाले आहे, हे पाहण्यासाठी लोक तेथे जमले, जेव्हा ते येशूंकडे आले, तेव्हा त्यांनी त्या मनुष्याला पाहिले ज्याच्यामधून भुते निघून गेली होती, तो येशूंच्या चरणाशी बसलेला, कपडे घातलेला आणि भानावर आलेला आहे; हे पाहून ते अतिशय भयभीत झाले.</verse>
				<verse number="36">प्रत्यक्ष पाहणार्‍यांनी भूताने पछाडलेल्या माणसाचे काय झाले व तो कसा बरा झाला ते सर्वांना सांगितले.</verse>
				<verse number="37">तेव्हा गरसेकरांच्या चहूकडल्या प्रांतातील सर्व लोकांनी, “आमच्या भागातून निघून जावे,” अशी त्यांना विनंती केली कारण ते फार भयभीत झाले होते. तेव्हा येशू होडीत बसून माघारे जाण्यास निघाले.</verse>
				<verse number="38">ज्या मनुष्यातून दुरात्मे निघाले होते, त्याने येशूंबरोबर जाण्यासाठी विनंती केली, परंतु येशूंनी त्याला असे सांगून पाठवून दिले,</verse>
				<verse number="39">“परत घरी जा आणि परमेश्वराने तुझ्यासाठी किती मोठी गोष्ट केली आहे ते सांग.” तेव्हा तो मनुष्य निघून गेला आणि येशूंनी त्याच्यासाठी किती मोठी गोष्ट केली हे त्याने शहरात सर्व भागात जाऊन सांगितले.</verse>
				<verse number="40">जेव्हा येशू परतल्यावर, लोकांनी त्यांचे स्वागत केले, कारण ते त्यांची वाटच पाहत होते.</verse>
				<verse number="41">इतक्यात याईर नावाचा एक सभागृहाचा पुढारी आला, त्याने येशूंच्या पाया पडून, त्यांनी आपल्या घरी यावे अशी आग्रहपूर्वक विनंती केली.</verse>
				<verse number="42">कारण त्याची बारा वर्षाची एकुलती एक मुलगी मरणाच्या पंथाला लागली होती. येशू वाटेवर असताना, लोकांच्या गर्दीने त्यांना जणू काय चेंगरून टाकले.</verse>
				<verse number="43">आणि तेथे अशी एक स्त्री होती जी बारा वर्षे रक्तस्रावाने आजारी होती, परंतु कोणीही तिला बरे करू शकले नव्हते.</verse>
				<verse number="44">ती येशूंच्या पाठीमागे येऊन त्यांच्या झग्याच्या काठाला शिवली आणि तत्क्षणी तिचा रक्तस्राव थांबला.</verse>
				<verse number="45">तेव्हा येशूंनी विचारले, “मला कोणी स्पर्श केला?” जेव्हा प्रत्येकाने ते नाकारले, पेत्र म्हणाला, “गुरुजी, लोक तुमच्याभोवती गर्दी करून तुमच्याकडे रेटले जात आहेत.”</verse>
				<verse number="46">परंतु येशू म्हणाले, “कोणीतरी मला स्पर्श केला आहे. मला माहीत आहे माझ्यामधून शक्ती बाहेर पडली आहे.”</verse>
				<verse number="47">मग आपण गुप्त राहिलो नाही, असे पाहून ती स्त्री थरथर कापत पुढे आली आणि त्यांच्या पाया पडून, आपण कोणत्या कारणास्तव येशूंना स्पर्श केला व कसे तत्काळ बरे झालो, हे तिने सर्व लोकांसमक्ष सांगितले.</verse>
				<verse number="48">येशू तिला म्हणाले, “मुली, तुझ्या विश्वासाने तुला बरे केले आहे. आता शांतीने जा.”</verse>
				<verse number="49">येशू अजून बोलतच होते तोच सभागृहाचा अधिकारी याईर याच्या घराकडुन एक सेवक आला आणि म्हणाला, “तुमची कन्या मरण पावली आहे. आता गुरुजींना आणखी त्रास देऊ नको.”</verse>
				<verse number="50">हे ऐकताच, येशू याईराला म्हणाले, “भिऊ नकोस, फक्त विश्वास ठेव आणि ती बरी होईल.”</verse>
				<verse number="51">याईराच्या घरी पोहोचल्यावर, येशूंनी पेत्र, याकोब, योहान आणि त्या छोट्या मुलीचे आईवडील यांच्याशिवाय इतर कोणालाही आत येऊ दिले नाही.</verse>
				<verse number="52">ते घर शोक करणार्‍या लोकांनी भरून गेले होते. पण येशू त्यांना म्हणाले, “रडणे थांबवा. ही मुलगी मरण पावलेली नाही, झोपलेली आहे.”</verse>
				<verse number="53">तेव्हा ते त्यांना हसले, कारण ती मेली होती, हे त्या सर्वांना माहीत होते.</verse>
				<verse number="54">मग येशूंनी तिचा हात धरून तिला म्हटले, “माझ्या मुली ऊठ!”</verse>
				<verse number="55">त्यावेळी तिचा प्राण परत आला आणि ती तत्काळ उठून उभी राहिली. तेव्हा येशू म्हणाले, “तिला काहीतरी खावयास द्या.”</verse>
				<verse number="56">तिचे आईवडील विस्मित झाले, परंतु येशूंनी त्यांना निक्षून सांगितले, “जे घडले, ते कोणालाही सांगू नका.”</verse>
			</chapter>
			<chapter number="9">
				<verse number="1">जेव्हा येशूंनी त्यांच्या बारा जणांना एकत्र बोलावले, तेव्हा त्यांना अशुद्ध आत्म्यांना घालवून देण्याचा व प्रत्येक रोग व दुःखणी बरे करण्याचा अधिकार दिला.</verse>
				<verse number="2">नंतर त्यांनी आपल्या बारा शिष्यांना परमेश्वराच्या राज्याची घोषणा करण्यास व आजार्‍यांना बरे करण्यास पाठविले.</verse>
				<verse number="3">येशूंनी त्यांना सांगितले, “प्रवासाला जाताना बरोबर काही घेऊ नका, काठी, झोळी, अन्न किंवा पैसा, अधिक अंगरखा घेऊ नका.</verse>
				<verse number="4">एखाद्या घरामध्ये प्रवेश कराल, तेव्हा ते गाव सोडेपर्यंत तेथेच राहा.</verse>
				<verse number="5">जर एखाद्या गावातील लोक तुमचे स्वागत करत नाहीत, तर त्या गावातून बाहेर पडा आणि ही त्यांच्याविरुद्ध साक्ष राहील म्हणून तुमच्या पायांची धूळ तेथेच झटकून टाका.”</verse>
				<verse number="6">त्याप्रमाणे शिष्य शुभवार्ता गाजवीत आणि सर्वत्र आजार्‍यांना बरे करीत गावोगाव फिरू लागले.</verse>
				<verse number="7">येशूंबद्दल शासक हेरोद याने सर्वकाही ऐकले. तेव्हा तो घोटाळ्यात पडला. कारण काही लोक म्हणत होते, “हा बाप्तिस्मा करणारा योहान पुन्हा जिवंत झाला आहे.”</verse>
				<verse number="8">आणखी दुसरे म्हणत होते की एलीया प्रकट झाला आहे, तर आणखी काही प्राचीन संदेष्ट्यांसारखा एक संदेष्टा मृतातून उठून उदय पावला आहे असे म्हणत होते.</verse>
				<verse number="9">पण हेरोद म्हणाला, “मी तर योहानाचा शिरच्छेद केला होता, मग हा माणूस कोण ज्याच्याबद्दल मी ऐकत आहे?” आणि तो येशूंना भेटण्याचा प्रयत्न करू लागला.</verse>
				<verse number="10">नंतर प्रेषित परत आले आणि आपण काय केले याचा सर्व वृतांत त्यांनी सादर केला, येशू त्यांना घेऊन बेथसैदा या शहराकडे एकांतस्थळी निघून गेले.</verse>
				<verse number="11">परंतु समुदायाला हे कळले व ते त्यांच्यामागे गेले. येशूंनी त्यांचे स्वागत केले व त्यांना परमेश्वराच्या राज्याविषयी शिक्षण दिले आणि बरे होण्याची ज्यांना गरज होती त्यांना बरे केले.</verse>
				<verse number="12">दुपार टळल्यानंतर बारा शिष्य त्यांच्याकडे आले आणि म्हणाले, “लोकांना पाठवून द्या म्हणजे ते आजूबाजूच्या खेड्यांमध्ये व गावांमध्ये जातील व आणि त्यांच्या खाण्याची व राहण्याची व्यवस्था करतील, कारण आपण येथे दूर ठिकाणी आहोत.”</verse>
				<verse number="13">त्यांनी उत्तर दिले, “तुम्ही त्यांना काहीतरी खावयास द्या.” यावर ते म्हणाले, “आमच्याजवळ पाच भाकरी आणि दोन मासे आहेत—तर या सर्व लोकांस पुरेल इतके अन्न आम्ही जाऊन विकत आणले तर हे शक्य आहे”</verse>
				<verse number="14">तेथे पुरुषांचीच संख्या जवळजवळ पाच हजार होती. येशू शिष्यांना म्हणाले, “जवळजवळ पन्नास लोक अशाप्रकारे गटागटाने त्यांना खाली बसू द्या.”</verse>
				<verse number="15">तेव्हा शिष्यांनी त्याप्रमाणे केले आणि सर्व लोक खाली बसले.</verse>
				<verse number="16">येशूंनी त्या पाच भाकरी व दोन मासे घेतले आणि स्वर्गाकडे पाहून आभार मानले आणि त्या भाकरीचे तुकडे केले. नंतर त्यांनी ते शिष्यांजवळ लोकांना वाढण्यासाठी दिले.</verse>
				<verse number="17">ते सर्वजण जेवले आणि समाधानी झाले आणि शिष्यांनी जेवणानंतर उरलेल्या तुकड्यांनी भरलेल्या बारा टोपल्या उचलल्या.</verse>
				<verse number="18">एकदा येशू एकटेच प्रार्थना करीत होते आणि त्यांचे शिष्य जवळच होते. येशूंनी त्यांना विचारले, “समुदाय मी कोण आहे म्हणून ओळखतात?”</verse>
				<verse number="19">ते म्हणाले, “काही म्हणतात बाप्तिस्मा करणारा योहान; काही एलीया; आणखी काहीजण म्हणतात, आपण मरणातून उठलेले प्राचीन काळातील एक संदेष्टे आहात.”</verse>
				<verse number="20">“परंतु तुमचे काय मत आहे?” येशूंनी विचारले, “मी कोण आहे, असे तुम्ही म्हणता?” पेत्राने उत्तर दिले, “तुम्ही परमेश्वराचे ख्रिस्त आहात.”</verse>
				<verse number="21">येशूंनी त्यांना निक्षून आज्ञा केली की हे कोणालाही सांगू नका.</verse>
				<verse number="22">ते म्हणाले, “मानवपुत्राला पुष्कळ दुःख सहन करावे लागेल त्याचप्रमाणे यहूदी पुढारी, वडीलजन, प्रमुख याजक, नियमशास्त्राचे शिक्षक यांच्याकडून नाकारले जाऊन त्याचा वध होणे हे आवश्यक आहे पण तीन दिवसानंतर तो पुन्हा उठेन.”</verse>
				<verse number="23">नंतर ते सर्वांना म्हणाले, “जर कोणी माझा शिष्य होऊ पाहतो तर त्याने स्वतःस नाकारावे, दररोज त्याचा क्रूसखांब उचलावा आणि माझ्यामागे यावे.”</verse>
				<verse number="24">कारण जो कोणी आपला जीव वाचवेल तो आपल्या जीवाला मुकेल, पण जो कोणी माझ्यासाठी आपल्या जीवाला गमावेल, तो त्याचा जीव वाचवेल.</verse>
				<verse number="25">कोणी सारे जग मिळविले आणि आपल्या स्वतःला गमाविले व नाश करून घेतला तर त्याला काय लाभ?</verse>
				<verse number="26">ज्या कोणाला माझी व माझ्या वचनाची लाज वाटेल, तर मानवपुत्र पित्याच्या व पवित्र देवदूतांच्या गौरवाने येईन तेव्हा त्यालाही त्याची लाज वाटेल.</verse>
				<verse number="27">“मी तुम्हाला निश्चित सांगतो, येथे उभे असणारे काहीजण परमेश्वराचे राज्य पाहतील तोपर्यंत, त्यांना मरणाचा अनुभव येणार नाही.”</verse>
				<verse number="28">येशूंनी या गोष्टी सांगितल्यानंतर सुमारे आठ दिवसांनी, पेत्र, याकोब आणि योहान यांना बरोबर घेतले आणि ते प्रार्थना करण्यासाठी डोंगरावर गेले.</verse>
				<verse number="29">येशू प्रार्थना करीत असताना त्यांच्या मुखाचे रूपांतर झाले आणि त्यांची वस्त्रे विजेसारखी लखलखीत झाली.</verse>
				<verse number="30">मग दोन पुरुष म्हणजे स्वतः मोशे आणि एलीया तेथे प्रकट झाले आणि येशूंबरोबर संवाद करू लागले.</verse>
				<verse number="31">आणि ते त्यांच्याबरोबर परमेश्वराच्या संकल्पाप्रमाणे नियोजित केलेल्या व यरुशलेममध्ये येशूंना होणार्‍या प्रयाणासंबंधाने बोलत होते.</verse>
				<verse number="32">यावेळी पेत्र आणि इतर दोन शिष्य यांना अतिशय झोप आली होती, परंतु जागे झाल्यानंतर त्यांनी येशूंचे वैभव पाहिले आणि दोन पुरुष त्यांच्याजवळ उभे असलेले पाहिले.</verse>
				<verse number="33">मग मोशे व एलीया येशूंना सोडून जात असताना, पेत्र येशूंना म्हणाले, “गुरुजी, आपल्याला येथेच राहता आले, तर फार चांगले होईल! आपण येथे तीन मंडप—एक तुमच्यासाठी, एक मोशेसाठी आणि एक एलीयासाठी बांधू या.” त्याला काय बोलावे हे समजत नव्हते.</verse>
				<verse number="34">पण तो हे बोलत असतानाच, ढगाने येऊन त्यांच्यावर छाया केली आणि त्यात प्रवेश करते वेळी ते भयभीत झाले.</verse>
				<verse number="35">मेघातून एक वाणी म्हणाली, “हा माझा पुत्र आहे, मी याला निवडले आहे, याचे तुम्ही ऐका.”</verse>
				<verse number="36">ही वाणी झाली, तेव्हा येशू एकटेच त्यांच्या दृष्टीस पडले. त्यांनी काय पाहिले याविषयी शिष्यांनी कोणाला काहीही सांगितले नाही.</verse>
				<verse number="37">दुसर्‍या दिवशी जेव्हा ते डोंगरावरून खाली उतरले, त्यावेळी येशूंना एक मोठा समुदाय येऊन भेटला</verse>
				<verse number="38">गर्दीतील एक मनुष्य येशूंना हाक मारून म्हणाला, “गुरुजी, मी तुमच्याजवळ विनंती करतो की माझ्या एकुलत्या एका पुत्राला आपण पाहावे,</verse>
				<verse number="39">एक दुरात्मा याला धरून ठेवतो आणि तो एकाएकी किंचाळू लागतो; हा आत्मा त्याला पिळून काढतो व मुलाच्या तोंडाला फेस येतो. तो त्याला फार ठेचतो, जखमा करतो व त्याचा नाश करावयास पाहतो.</verse>
				<verse number="40">या दुरात्म्याला बाहेर काढावे अशी मी तुमच्या शिष्यांना विनंती केली की, परंतु ते काढू शकले नाहीत.”</verse>
				<verse number="41">येशूंनी उत्तर दिले, “हे विश्वासहीन व दुष्ट पिढी, मी किती वेळ तुमच्याबरोबर राहू व तुमचे सहन करू? मुलाला इकडे घेऊन या.”</verse>
				<verse number="42">मुलगा येशूंकडे येत असताना, दुरात्म्याने त्याला जमिनीवर आपटले व त्याला झटके आले. परंतु येशूंनी दुरात्म्याला धमकावून त्या मुलाला बरे केले व वडिलांच्या स्वाधीन केले.</verse>
				<verse number="43">परमेश्वराच्या शक्तीचे हे प्रात्यक्षिक पाहून लोक आश्चर्यचकित झाले. येशू करीत असलेल्या चमत्कारांच्या गोष्टींविषयी लोक आश्चर्य व्यक्त करीत असतानाच, येशू आपल्या शिष्यांना म्हणाले,</verse>
				<verse number="44">“मी तुम्हाला जे काही सांगणार आहे ते काळजीपूर्वक ऐका: मानवपुत्राला, मनुष्यांच्या हाती धरून दिले जाणार आहे.”</verse>
				<verse number="45">परंतु ते काय म्हणतात हे ते समजले नाहीत. त्याचे आकलन होऊ नये म्हणून त्यांच्यापासून गुप्त ठेवण्यात आले आणि या गोष्टींविषयी त्यास विचारण्याची त्यांना भीती वाटली.</verse>
				<verse number="46">आपल्यामध्ये सर्वात श्रेष्ठ कोण होईल, याबद्दल शिष्यांमध्ये वादविवाद सुरू झाला.</verse>
				<verse number="47">पण येशूंनी, त्यांच्या मनातील विचार ओळखले आणि त्यांनी एका लहान बालकाला आपल्या बाजूला उभे करून,</verse>
				<verse number="48">ते शिष्यांना म्हणाले, “जो कोणी या बालकाचा माझ्या नावाने स्वीकार करतो आणि जो कोणी माझा स्वीकार करतो, तो मला पाठविणार्‍याचा, स्वीकार करतो. जो तुम्हामध्ये सर्वात कनिष्ठ आहे तोच थोर आहे.”</verse>
				<verse number="49">योहान म्हणाला, “गुरुजी, आम्ही कोणा एकाला तुमच्या नावाने भुते काढताना पाहिले आणि त्याला थांबविण्याचा प्रयत्न केला, कारण तो आपल्यापैकी नव्हता.”</verse>
				<verse number="50">येशू म्हणाले, “त्याला मना करू नका कारण जो तुमच्याविरुद्ध नाही, तो तुमच्या बाजूचा आहे.”</verse>
				<verse number="51">येशूंना स्वर्गात वर घेतले जाण्याची वेळ जवळ आली, तेव्हा ते यरुशलेमकडे ठामपणे निघाले.</verse>
				<verse number="52">मग एका शोमरोनी गावात त्यांच्यासाठी तयारी करण्याकरिता त्यांनी आपले संदेशवाहक पुढे पाठविले.</verse>
				<verse number="53">परंतु त्या ठिकाणच्या लोकांनी त्यांचे स्वागत केले नाही कारण ते यरुशलेमकडे जात होते.</verse>
				<verse number="54">जेव्हा याकोब आणि योहान या शिष्यांनी हे पाहिले, ते म्हणाले, “प्रभुजी, त्या लोकांना भस्म करण्यासाठी आम्ही स्वर्गातून अग्निची मागणी करावी काय?”</verse>
				<verse number="55">परंतु येशूंनी वळून त्यांना धमकाविले.</verse>
				<verse number="56">नंतर ते व त्यांचे शिष्य दुसर्‍या गावाकडे निघून गेले.</verse>
				<verse number="57">ते रस्त्याने जात असताना, एका माणसाने येशूंना म्हटले, “आपण जेथे कोठे जाल तेथे मी तुमच्यामागे येईन.”</verse>
				<verse number="58">येशूंनी उत्तर दिले, “हे लक्षात ठेवा की कोल्ह्यांना बिळे आणि आकाशातील पक्ष्यांना घरटी आहेत, परंतु मानवपुत्राला, डोके टेकण्यासही जागा नाही.”</verse>
				<verse number="59">आणखी एका मनुष्याला ते म्हणाले, “माझ्यामागे ये.” परंतु त्याने उत्तर दिले, “प्रभुजी, आधी मला माझ्या वडिलांना पुरावयास जाऊ द्या.”</verse>
				<verse number="60">येशूंनी त्याला उत्तर दिले, “जे मेलेले आहेत, त्यांना आपल्या मृतांना पुरू दे, परंतु तू जा आणि परमेश्वराच्या राज्याची घोषणा कर.”</verse>
				<verse number="61">आणखी एकजण म्हणाला, “प्रभुजी, मी जरूर येईन. पण प्रथम माझ्या घरच्या लोकांचा निरोप घेऊ द्या.”</verse>
				<verse number="62">पण येशूंनी त्याला सांगितले, “जो कोणी नांगराला हात घातल्यावर मागे पाहतो, तो परमेश्वराच्या राज्यास उपयोगी नाही.”</verse>
			</chapter>
			<chapter number="10">
				<verse number="1">यानंतर प्रभुने आणखी बहात्तर शिष्य नेमले आणि त्यांना दोघे दोघे ज्या गावात व ठिकाणात ते जाणार होते तेथे त्यांना आपल्यापुढे पाठविले.</verse>
				<verse number="2">त्यांनी त्यांना सांगितले, “पीक अमाप आहे, पण कामकरी थोडे आहेत. हंगामाच्या प्रभुने पिकासाठी शेतावर कामकरी पाठवावे म्हणून प्रार्थना करा.</verse>
				<verse number="3">जा, मेंढरांनी लांडग्यांमध्ये जावे त्याप्रमाणे मी तुम्हाला पाठवीत आहे.</verse>
				<verse number="4">पैसे किंवा झोळी किंवा पायतण घेऊ नका आणि रस्त्यात कोणाला सलाम करू नका.</verse>
				<verse number="5">“घरात प्रवेश करताना शुभेच्छा द्या, ‘या घरास शांती लाभो.’</verse>
				<verse number="6">जर शांतिला प्रोत्साहन देणारी एखादी व्यक्ती तेथे असेल तर तुमची शांती त्यांच्यावर राहील; नसेल तर ती तुमच्याकडे परत येईल.</verse>
				<verse number="7">घरोघरी न जाता तेथेच राहा आणि तुम्हाला जे देण्यात येईल, ते निःशंकपणे खा व प्या. कारण कामकरी आपल्या वेतनास पात्र आहे.</verse>
				<verse number="8">“एखाद्या गावाने तुमचे स्वागत केले, तर तेथे तुमच्या पुढे जे वाढण्यात येईल ते खा,</verse>
				<verse number="9">आजार्‍यांस बरे करा आणि त्यांना सांगा, ‘परमेश्वराचे राज्य आता तुमच्याजवळ आले आहे.’</verse>
				<verse number="10">पण एखाद्या गावाने तुम्हाला नाकारले, तर त्यांच्या रस्त्यावर जाऊन सांगा,</verse>
				<verse number="11">‘आमच्या पायांना लागलेली तुमच्या गावाची धूळ इशारा म्हणून झटकून टाकतो. परमेश्वराचे राज्य जवळ आले आहे, याची खात्री बाळगा.’</verse>
				<verse number="12">मी तुम्हाला सांगतो, तो दिवस या नगरांपेक्षा सदोमाला अधिक सुसह्य असेल.</verse>
				<verse number="13">“खोराजिना, तुला धिक्कार असो! बेथसैदा, तुला धिक्कार असो! कारण जे चमत्कार तुमच्यामध्ये केले ते सोर आणि सीदोनात केले असते, तर ते गोणपाट नेसून आणि डोक्यात राख घालून केव्हाच पश्चात्ताप करीत बसले असते.</verse>
				<verse number="14">परंतु सोर आणि सीदोन या शहरांना न्याय तुमच्याहून अधिक सुसह्य होईल.</verse>
				<verse number="15">हे कफर्णहूमा, तू, स्वर्गात घेतला जाशील काय? नाही, तू नरकात खोलवर जाशील.</verse>
				<verse number="16">“जे तुमचे ऐकतात, ते माझे ऐकतात आणि जे तुम्हाला नाकारतात, ते मला नाकारतात. परंतु जे मला नाकारतात, ते ज्यांनी मला पाठविले आहे त्यांना नाकारतात.”</verse>
				<verse number="17">नंतर ते बहात्तर आनंदाने परतले आले आणि म्हणाले, “प्रभुजी, तुमच्या नावाने भुतेदेखील वश होतात.”</verse>
				<verse number="18">त्यांनी उत्तर दिले, “मी सैतानाला स्वर्गातून वीज कोसळावी तसा कोसळताना पाहिले.</verse>
				<verse number="19">मी तुम्हाला साप आणि विंचू यांना तुडवून टाकण्यासाठी आणि शत्रूवर विजयी होण्याचे सामर्थ्य दिले आहे; तुम्हाला इजा होणार नाही.</verse>
				<verse number="20">तरीपण दुष्टात्मे तुमची आज्ञा पाळतात, या गोष्टींचा आनंद करण्यापेक्षा, तुमची नावे स्वर्गात नोंदली गेली आहेत याचा आनंद करा.”</verse>
				<verse number="21">त्यावेळी येशू पवित्र आत्म्याद्वारे आनंदित होऊन म्हणाले, “हे पित्या, स्वर्गाच्या आणि पृथ्वीच्या प्रभू, स्वतःस ज्ञानी आणि सुज्ञ समजणार्‍यांपासून या गोष्टी गुप्त ठेवल्या आणि लहान बालकांना प्रगट केल्यास म्हणून मी तुमचे आभार मानतो कारण हे पित्या, असे करणेच तुम्हाला उचित वाटले.</verse>
				<verse number="22">“माझ्या पित्याने माझ्याकडे सर्वकाही सोपविले आहे. पुत्र कोण आहे हे पित्याशिवाय कोणाला ठाऊक नाही आणि पिता कोण आहे, हे पुत्रावाचून व ज्या कोणाला त्यांना प्रकट करण्यासाठी पुत्राने निवडले असतील त्यांनाच प्रकट होईल.”</verse>
				<verse number="23">नंतर ते आपल्या बारा शिष्यांकडे वळून खासगी रीतीने म्हणाले, “परंतु जे तुम्ही पाहता ते पाहणारे डोळे धन्य.</verse>
				<verse number="24">कारण मी तुम्हाला सांगतो अनेक संदेष्ट्यांनी आणि राजे यांनी तुम्ही जे पाहिले आणि ऐकले, ते पाहण्याची आणि ऐकण्याची उत्कंठा धरली होती, परंतु ती पूर्ण झाली नाही.”</verse>
				<verse number="25">एका प्रसंगी एक नियमशास्त्र तज्ञ येशूंची परीक्षा पाहावी म्हणून आला, “गुरुजी, सार्वकालिक जीवन हे वतन मिळविण्याकरीता मी काय करावे?”</verse>
				<verse number="26">येशू म्हणाले, “याबाबत नियमशास्त्र काय म्हणते? तू काय वाचतोस?”</verse>
				<verse number="27">त्याने उत्तर दिले, “ ‘आपला प्रभू परमेश्वर यांच्यावर तुमच्या पूर्ण अंतःकरणाने आणि तुमच्या पूर्ण जिवाने’ आणि ‘तुमच्या पूर्ण शक्तीने आणि तुमच्या पूर्ण मनाने प्रीती कर आणि जशी स्वतःवर तशी आपल्या शेजार्‍यावर प्रीती कर.’ ”</verse>
				<verse number="28">“अगदी बरोबर सांगितलेस,” येशू म्हणाले, “तसेच कर म्हणजे तू जगशील.”</verse>
				<verse number="29">तरी आपले न्यायीपणाचे समर्थन करण्यासाठी त्याने येशूंना विचारले, “माझा शेजारी कोण?”</verse>
				<verse number="30">उत्तर देत येशू म्हणाले: “एक मनुष्य खाली यरुशलेमाहून यरीहोला जात असताना, चोरांनी त्याच्यावर हल्ला केला, कपडे हिसकावून घेतले, मारहाण केली आणि त्याला अर्धमेल्या अवस्थेत टाकून ते निघून गेले.</verse>
				<verse number="31">एक याजक त्या बाजूने आला आणि त्या मनुष्याला तेथे पडलेले पाहून, रस्ता ओलांडून निघून गेला.</verse>
				<verse number="32">त्याचप्रमाणे एक लेवी आला, त्याने त्याला पाहिले, पण तो तसाच पुढे गेला.</verse>
				<verse number="33">नंतर एक शोमरोनी, प्रवास करीत जेथे तो होता तेथे आला आणि पाहून, त्याला त्याचा कळवळा आला.</verse>
				<verse number="34">त्याच्याजवळ जाऊन त्या मनुष्याने त्याच्या जखमांना तेल व द्राक्षारस लावून पट्ट्या बांधल्या. त्याला आपल्या गाढवावर बसवून तो एका उतारशाळेत आला आणि त्याने त्याची सेवा केली.</verse>
				<verse number="35">दुसर्‍या दिवशी त्याने उतारशाळेच्या मालकाला चांदीची दोन नाणी देऊन सांगितले, ‘या माणसाची काळजी घ्या,’ आणि ‘मी परत येईन, त्यावेळी जास्त खर्च झाला असेल तर त्याची भरपाई करीन.’</verse>
				<verse number="36">“आता या तिघांपैकी चोरांच्या हाती सापडलेल्या मनुष्याचा शेजारी कोण होता असे तुला वाटते?”</verse>
				<verse number="37">त्या नियमशास्त्रज्ञाने उत्तर दिले, “ज्याने त्याला दया दाखविली, तोच.” यावर येशू त्याला म्हणाले, “जा आणि असेच कर.”</verse>
				<verse number="38">येशू आणि त्यांचे शिष्य त्यांच्या मार्गाने जात असताना एका नगरात आले तेथे मार्था नावाच्या एका स्त्रीने आपल्या घरी त्यांचे स्वागत केले.</verse>
				<verse number="39">तिला मरीया नावाची एक बहीण होती. ती प्रभुच्या चरणाजवळ बसून त्यांचे शब्द ऐकत होती.</verse>
				<verse number="40">तरी, सर्व गोष्टींची तयारी करताना मार्था कंटाळून गेली आणि प्रभुला म्हणाली, “प्रभुजी, माझ्या बहिणीने कामाचा भार माझ्या एकटीवरच टाकला आहे, याची तुम्हाला काळजी नाही काय? तिला मला मदत करावयास सांगा.”</verse>
				<verse number="41">पण प्रभू तिला म्हणाले, “मार्था, मार्था, तू उगाच पुष्कळ गोष्टींची काळजी करीत असते.</verse>
				<verse number="42">परंतु वास्तविक, केवळ एकाच गोष्टीची गरज आहे. मरीयेने चांगला वाटा निवडून घेतला आहे तो तिच्यापासून काढून घेतला जाणार नाही.”</verse>
			</chapter>
			<chapter number="11">
				<verse number="1">एके दिवशी येशू एका ठिकाणी प्रार्थना करीत होते. प्रार्थना संपल्यावर त्यांच्या शिष्यांपैकी एकाने त्यांना म्हटले, “प्रभुजी, योहानाने जशी त्याच्या शिष्यांना प्रार्थना करावयास शिकविले, त्याप्रमाणे तुम्हीही आम्हास शिकवा.”</verse>
				<verse number="2">येशूंनी शिष्यांना सांगितले, “अशा रीतीने प्रार्थना करा: “ ‘हे पित्या, तुमचे नाव पवित्र मानिले जावो; तुमचे राज्य येवो.</verse>
				<verse number="3">आमची रोजची भाकर प्रतिदिनी आम्हाला द्या.</verse>
				<verse number="4">आणि आमच्या पापांची क्षमा करा; कारण आम्ही आपल्या अपराध्यांस क्षमा करतो. आम्हास परीक्षेत आणू नका.’ ”</verse>
				<verse number="5">येशू त्यांना म्हणाले, “समजा तुमचा एक मित्र आहे, मध्यरात्री तुम्ही त्याच्याकडे जाऊन म्हणता, ‘मित्रा, मला तीन भाकरी उसन्या दे;</verse>
				<verse number="6">माझा मित्र प्रवास करून घरी आला आहे, पण त्याला वाढण्यासाठी माझ्याजवळ काहीच नाही.’</verse>
				<verse number="7">समजा तुमचा मित्र आतून उत्तर देईल, ‘मला त्रास देऊ नको. दार बंद झाले आहे आणि मी व माझी मुले अंथरुणात आहोत आणि आता मी उठून तुला काही देऊ शकत नाही.’</verse>
				<verse number="8">परंतु मी तुम्हाला सांगतो की, जरी मैत्रीमुळे तो उठून त्याला भाकर देणार नाही, तरी तुमच्या आग्रहामुळे तो नक्कीच उठेल आणि जितकी तुमची गरज आहे तितके तो तुम्हाला देईल.</verse>
				<verse number="9">“मी तुम्हाला सांगतो, मागा म्हणजे तुम्हाला मिळेल, शोधा म्हणजे तुम्हाला सापडेल, दार ठोका म्हणजे ते उघडले जाईल.</verse>
				<verse number="10">कारण जो कोणी मागतो त्याला मिळेल, जो कोणी शोधतो त्याला सापडेल आणि जो कोणी ठोकतो, त्याच्यासाठी दार उघडले जाईल.</verse>
				<verse number="11">“तुमच्यातील कोण असे वडील आहेत, जर तुमच्या मुलाने तुमच्याजवळ मासा मागितला, तर तुम्ही त्याला साप द्याल?</verse>
				<verse number="12">किंवा जर त्याने अंडे मागितले, तर त्याला विंचू द्याल?</verse>
				<verse number="13">तर तुम्ही दुष्ट असताना तुमच्या लेकरांना चांगल्या देणग्या देण्याचे तुम्हाला समजते, तर मग स्वर्गीय पित्याजवळ जे मागतात, त्यांना ते कितीतरी विपुलतेने पवित्र आत्मा देणार!”</verse>
				<verse number="14">येशू एका मुक्या दुरात्म्याला काढत होते, तो दुरात्मा निघून गेल्यानंतर, त्या मुक्या माणसाला बोलता येऊ लागले. ते पाहून गर्दीतील लोक आश्चर्यचकित झाले.</verse>
				<verse number="15">पण काहीजण म्हणाले, “हा बालजबूल, भुतांचा राजा सैतान याच्या साहाय्याने तो भुतांना घालवित असतो.”</verse>
				<verse number="16">दुसर्‍यांनी परीक्षा पाहण्याकरिता आकाशातून चिन्ह दाखवा अशी मागणी केली.</verse>
				<verse number="17">त्यांचे विचार येशूंना माहीत होते आणि ते त्यांना म्हणाले, “कोणत्याही राज्यात ज्यामध्ये फूट पडलेली आहे, त्या राज्याचा नाश होतो आणि आपसात फूट पडलेले घर कोसळून पडते.</verse>
				<verse number="18">जर सैतानातच फूट पडली, तर त्याचे राज्य कसे टिकेल?” आता तुम्ही असा दावा करता की मी बालजबूल याच्या साहाय्याने भुते काढतो,</verse>
				<verse number="19">आता मी जर बालजबूल याच्या साहाय्याने भुते काढतो, तर तुमचे अनुयायी कोणाच्या साहाय्याने भुते काढतात? तर मग तेच तुमचे न्यायाधीश असतील.</verse>
				<verse number="20">परंतु मी जर परमेश्वराच्या शक्तीने भुते काढतो, तर मग परमेश्वराचे राज्य तुमच्या अगदी जवळ आले आहे.</verse>
				<verse number="21">“जोपर्यंत एखादा बळकट मनुष्य, पूर्ण सशस्त्र होऊन आपल्या घराची रखवाली करतो, तोपर्यंत त्याची मालमत्ता सुरक्षित राहते.</verse>
				<verse number="22">पण एखादा अधिक बलवान येऊन त्याला जिंकतो व ज्या शस्त्रांवर त्याचा भरवसा होता ते काढून त्याची सारी मालमत्ता लुटतो व वाटून देतो.</verse>
				<verse number="23">“जो माझ्याबरोबर नाही तो माझ्याविरुद्ध आहे आणि जो माझ्याबरोबर गोळा करीत नाही तो विखरतो.</verse>
				<verse number="24">“एखाद्या मनुष्यातून दुरात्मा निघाला म्हणजे तो रुक्ष ठिकाणी विश्रांती घेण्यासाठी जागा शोधतो आणि ती त्याला सापडत नाही. त्यावेळी तो म्हणतो, ‘जे घर मी सोडले, तेथे परत जाईन.’</verse>
				<verse number="25">तो परत आला म्हणजे त्याला ते घर झाडून पुसून स्वच्छ व व्यवस्थित केलेले आढळते.</verse>
				<verse number="26">नंतर आपल्यापेक्षाही दुष्ट असलेले आणखी सात दुरात्मे आणून ते तेथे वस्ती करतात आणि मग त्या मनुष्याची अवस्था पहिल्यापेक्षा वाईट होते.”</verse>
				<verse number="27">येशू बोलत असताना त्या गर्दीतील एक स्त्री ओरडून म्हणाली, “धन्य तुझी माता, जिने तुला जन्म दिला, दूध पाजले व तुझे पोषण केले!”</verse>
				<verse number="28">त्याने उत्तर दिले, “परंतु जे परमेश्वराचे वचन ऐकतात आणि त्याप्रमाणे आचरण करतात, ते अधिक धन्य आहेत.”</verse>
				<verse number="29">आपल्या भोवती लोकांची खूपच गर्दी वाढली हे पाहून येशू म्हणाले, “ही दुष्ट पिढी चिन्ह मागते पण योनाच्या चिन्हाखेरीज दुसरे चिन्ह या पिढीला दिले जाणार नाही.</verse>
				<verse number="30">कारण ज्याप्रमाणे योना निनवेच्या लोकांना चिन्ह होता, तसेच या पिढीला मानवपुत्र चिन्ह होईल.</verse>
				<verse number="31">न्यायाच्या दिवशी शबाची राणीही या राष्ट्रांविरुद्ध उठेल आणि त्याला दोषी ठरवेल. कारण शलमोनाची ज्ञानवचने ऐकण्यासाठी ती दूर देशाहून आली होती आणि आता तर शलमोनापेक्षाही थोर असलेला एकजण येथे आहे.”</verse>
				<verse number="32">न्यायाच्या दिवशी निनवेचे लोक उठून या पिढीला दोषी ठरवतील, कारण योनाचा उपदेश ऐकून त्यांनी पश्चात्ताप केला आणि योनापेक्षाही श्रेष्ठ असा एकजण येथे आहे.</verse>
				<verse number="33">“कोणी दिवा लावून त्याचा प्रकाश लपून राहील अशा ठिकाणी किंवा मापाखाली ठेवत नाही. उलट, दिवठणीवर ठेवतात यासाठी की आत येणार्‍यांनाही प्रकाश मिळावा.</verse>
				<verse number="34">तुझा डोळा शरीराचा दिवा आहे. तुझे डोळे निर्दोष असले म्हणजे तुझे सर्व शरीरही प्रकाशमय होईल. पण जर ते निर्दोष नसतील तर तुझे शरीरही अंधकारमय असेल.</verse>
				<verse number="35">म्हणून तुझ्यामध्ये जो प्रकाश आहे, तो अंधार तर नाही ना, याविषयी काळजी घे.</verse>
				<verse number="36">यास्तव, जर तुझे सर्व शरीर प्रकाशाने भरलेले असले आणि कोणताही भाग अंधकारमय नसला, तर दिव्याचा प्रकाश तुझ्यावर पडेल तसे ते पूर्णपणे प्रकाशमय होईल.”</verse>
				<verse number="37">येशूंनी आपले बोलणे संपविले, त्यावेळी एका परूश्याने त्यांना भोजनास यावे अशी विनंती केली; त्याप्रमाणे ते गेले व मेजाभोवती बसले.</verse>
				<verse number="38">परंतु जेव्हा त्याने पाहिले की येशूंनी जेवणासाठी प्रथम हात धुतले नाहीत तेव्हा त्या परूश्याला आश्चर्य वाटले.</verse>
				<verse number="39">ते पाहून प्रभू त्याला म्हणाले, “तुम्ही परूशी लोक थाळी व प्याला बाहेरून स्वच्छ करता, पण तुमची मने हावरेपणा आणि दुष्टपणा यांनी भरलेली असतात.</verse>
				<verse number="40">अहो मूर्ख लोकांनो! ज्याने बाहेरील भाग घडविला त्यानेच अंतर्भाग सुद्धा घडविला नाही काय?</verse>
				<verse number="41">तुमच्या अंतर्भागाबद्धल बोलायचे तर गरीबांना उदारता दाखवा म्हणजे तुम्हाला सर्वकाही शुद्ध असल्याचे आढळेल.</verse>
				<verse number="42">“तुम्हा परूश्यांना धिक्कार असो! तुम्ही पुदिना, शेपू व बागेतील प्रत्येक प्रकारची भाजी यांचा दशांश देत असला, तरी तुम्ही न्याय आणि परमेश्वराची प्रीती याकडे दुर्लक्ष करता. तुम्ही दशांश जरूर द्यावा, पण ज्या अधिक महत्वाच्या गोष्टी आहेत त्या तुम्ही सोडू नयेत.</verse>
				<verse number="43">“अहो परूश्यांनो, तुम्हाला धिक्कार असो! कारण भरबाजारात लोकांकडून मुजरे व सभागृहामध्ये प्रमुख जागेवर बसणे हे तुम्हाला प्रिय आहे.</verse>
				<verse number="44">“तुमचा धिक्कार असो! कारण तुम्ही खुणा नसलेल्या कबरांसारखे आहात, लोकांना त्यावरून चालताना त्यांना माहीत होत नाही.”</verse>
				<verse number="45">त्यावेळी तेथे असलेला एक नियमशास्त्रज्ञ म्हणाला, “गुरुजी, तुम्ही आता जे बोलला, त्यामुळे तुम्ही आमचा सुद्धा अपमान करीत आहात.”</verse>
				<verse number="46">येशूंनी उत्तर दिले, “आणि तुम्ही जे नियमशास्त्रज्ञ आहात, त्या तुम्हाला धिक्कार असो, कारण तुम्ही लोकांच्या खांद्यावर अशी अवघड ओझी लादता, जी ते वाहू शकत नाहीत, परंतु त्यांना मदत करण्यासाठी स्वतःचे एकही बोट लावण्याची तुमची इच्छा नसते.</verse>
				<verse number="47">“तुम्हाला धिक्कार असो! कारण तुम्ही संदेष्ट्यांच्या कबरा बांधता ज्यांना तुमच्या पूर्वजांनी मारून टाकले.</verse>
				<verse number="48">म्हणून तुमच्या पूर्वजांनी जे काही केले ते योग्यच होते अशी तुम्ही साक्ष देत आहात; त्यांनी संदेष्ट्यांचा वध केला आणि तुम्ही त्यांच्या कबरा बांधता.</verse>
				<verse number="49">कारण यासाठी, परमेश्वर त्यांच्या ज्ञानाप्रमाणे म्हणतो, ‘मी तुमच्याकडे संदेष्टे, ज्ञानी आणि शिक्षक पाठवीन आणि त्यांच्यापैकी काहींचा तुम्ही वध कराल आणि इतरांचा छळ कराल.’</verse>
				<verse number="50">म्हणून जगाच्या प्रारंभापासून सर्व संदेष्ट्यांचे जे रक्त सांडण्यात आले, त्याबद्दल या पिढीला जबाबदार धरले जाईल.</verse>
				<verse number="51">हाबेलाच्या रक्तापासून तर जखर्‍या, जो मंदिर आणि वेदी यांच्यामध्ये वधला गेला होता. त्याबद्दल या पिढीला जबाबदार धरले जाईल हे मी तुम्हाला सांगतो.</verse>
				<verse number="52">“तुम्हा नियमशास्त्रज्ञांना धिक्कार असो, कारण तुम्ही ज्ञानाची किल्ली काढून घेतली. तुम्ही स्वतः प्रवेश करीत नाही व जे प्रवेश करू पाहतात त्यांनाही अडखळण करिता.”</verse>
				<verse number="53">येशू बाहेर गेल्यानंतर, परूशी आणि नियमशास्त्राच्या शिक्षकांनी त्यांना उग्रपणाने विरोध करण्यास सुरुवात केली आणि त्यांना घेराव घालून त्यांच्यावर प्रश्नांचा भडिमार केला.</verse>
				<verse number="54">त्यांना शब्दात धरण्याची संधी शोधू लागले.</verse>
			</chapter>
			<chapter number="12">
				<verse number="1">त्यावेळेच्या दरम्यान हजारोंच्या संख्येने लोक एकत्र झाले त्यामुळे ते एकमेकांस चेंगरू लागले. तेव्हा येशू प्रथम आपल्या शिष्यांना म्हणाले, “या परूशी लोकांच्या खमिरापासून म्हणजे ढोंगीपणापासून सांभाळा.</verse>
				<verse number="2">जे प्रकट होणार नाही असे काही झाकलेले नाही किंवा जे गुप्त आहे ते उघडकीस येणार नाही.</verse>
				<verse number="3">आता जे तुम्ही अंधारात बोलले आहे, ते दिवसाच्या प्रकाशात ऐकले जाईल; जे तुम्ही आतल्या खोलीत कानात सांगितले, ते घराच्या छपरावरून जाहीर केले जाईल.</verse>
				<verse number="4">“माझ्या मित्रांनो, जे शरीराचा नाश करतात व त्यानंतर काही करण्यास समर्थ नाहीत अशांची भीती बाळगू नका.</verse>
				<verse number="5">कोणाचे भय बाळगावे, हे मी तुम्हाला सांगतो: शरीराचा वध केल्यानंतर, नरकात टाकण्याचा ज्याला अधिकार आहे, त्याची भीती बाळगा होय, मी सांगतो त्याचीच भीती बाळगा.</verse>
				<verse number="6">पाच चिमण्या दोन नाण्यांस विकतात की नाही? तरी परमेश्वराला एकाही चिमणीचा विसर पडत नाही.</verse>
				<verse number="7">खरोखर, तुमच्या डोक्याचे सर्व केसही मोजलेले आहेत. म्हणून भीती बाळगू नका; कारण तुम्ही पुष्कळ चिमण्यांपेक्षा अधिक मोलवान आहात.</verse>
				<verse number="8">“मी तुम्हाला सांगतो, की जर कोणी मला इतरांपुढे जाहीरपणे स्वीकारेल, तर मानवपुत्र सुद्धा देवदूतांसमक्ष जाहीरपणे तुमचा स्वीकार करीन.</verse>
				<verse number="9">तरी जे मला लोकांसमोर नाकारतात, त्यांना मी परमेश्वराच्या दूतांसमक्ष नाकारीन.</verse>
				<verse number="10">आणि प्रत्येकजण जे मानवपुत्राच्या विरुद्ध बोलेल त्याला क्षमा होईल, परंतु जे कोणी पवित्र आत्म्याविरुद्ध दुर्भाषण करतात त्यांना कधीही क्षमा केली जाणार नाही.</verse>
				<verse number="11">“ज्यावेळी तुम्हाला चौकशीसाठी पुढारी, राज्यकर्ते आणि सभागृहाचे अधिकारी यांच्यापुढे आणण्यात येईल, तेव्हा तुम्ही तुमचा स्वतःचा बचाव कसा करावा व काय बोलावे याची चिंता करू नका.</verse>
				<verse number="12">कारण तुम्ही तेथे उभे असताना, काय बोलावे हे पवित्र आत्मा तुम्हाला शिकवेल.”</verse>
				<verse number="13">तेवढ्यात समुदायामधून एकजण म्हणाला, “गुरुजी, माझ्या भावाला मजबरोबर वतनाची विभागणी करण्यास सांगा.”</verse>
				<verse number="14">परंतु येशूंनी त्याला उत्तर दिले, “मला न्यायनिवाडा करण्यासाठी कोणी तुम्हावर न्यायाधीश नेमिले?”</verse>
				<verse number="15">नंतर येशू त्यांना म्हणाले, “सावध राहा, सर्वप्रकारच्या लोभापासून दूर राहा, कारण पुष्कळ धनसंपत्ती मध्ये जीवन नसते.”</verse>
				<verse number="16">नंतर येशूंनी एक दाखला सांगितला: “एका श्रीमंत माणसाच्या शेतामध्ये भरपूर पीक आले.</verse>
				<verse number="17">तो मनाशी विचार करू लागला, ‘मी काय करू? माझ्याजवळ धान्य ठेवावयास जागा नाही.’</verse>
				<verse number="18">“तो म्हणाला, ‘मी असे करतो. मी माझी सगळी कोठारे पाडून टाकेन आणि यापेक्षाही मोठी बांधेन, म्हणजे मला धान्य साठविता येईल.</verse>
				<verse number="19">आणि मी स्वतःस म्हणेन, “पुढे अनेक वर्षे पुरेल एवढ्या धान्यांचा तुझ्याकडे साठा आहे. आता विसावा घे; खा, पी आणि आनंद कर.” ’ </verse>
				<verse number="20">“पण परमेश्वर त्याला म्हणाले, ‘अरे मूर्खा! आज रात्रीच जर तुझा जीव मागितला गेला तर; जे सर्व तू स्वतःसाठी तयार केले आहे ते कोणाचे होईल?’</verse>
				<verse number="21">“परमेश्वराच्या मोलवान आशीर्वादांची संपत्ती मिळविण्याऐवजी, जो मनुष्य स्वतःसाठी द्रव्याचा नुसता संचय करतो, त्याचीही अशीच गत होणार आहे.”</verse>
				<verse number="22">तेव्हा येशू त्यांच्या शिष्यांना म्हणाले: “मी तुम्हाला सांगतो, तुम्ही काय खावे अशी तुमच्या जिवाबद्दल किंवा तुम्ही काय पांघरावे अशी तुमच्या शरीराबद्दल, चिंता करू नका.</verse>
				<verse number="23">अन्नापेक्षा जीव आणि वस्त्रांपेक्षा शरीर अधिक महत्वाचे नाही काय?</verse>
				<verse number="24">कावळ्यांचा विचार करा; ते धान्य पेरीत नाही, कापणी करीत नाही, त्यांच्याकडे कोठार वा भांडार नसते, तरीही परमेश्वर त्यांना खाऊ घालतात आणि तुम्ही तर पक्ष्यांपेक्षा कितीतरी अधिक मोलवान आहात!</verse>
				<verse number="25">शिवाय काळजी करून आयुष्यातील एक तास तरी कोणास वाढविता येईल काय?</verse>
				<verse number="26">तुम्ही साध्या गोष्टी देखील करू शकत नाही तर इतर गोष्टीबद्दल काळजी का करता?</verse>
				<verse number="27">“रानातील फुले कशी वाढतात, याचा विचार करा. ती कष्ट करीत नाहीत किंवा सूतही कातीत नाहीत. तरी मी तुम्हाला सांगतो की शलमोन देखील आपल्या सर्व वैभवात त्यांच्याइतका नटला नव्हता.</verse>
				<verse number="28">जे आज आहे आणि उद्या आगीत टाकले जाते, त्या गवताला जर परमेश्वर असा पोशाख घालतात, तर अहो अल्पविश्वासी, ते तुम्हाला किती विशेषकरून पोशाख घालतील?</verse>
				<verse number="29">तसेच, काय खावे, काय प्यावे याविषयी आपल्या मनात मुळीच काळजी करू नका.</verse>
				<verse number="30">कारण जगीक लोक या गोष्टी मिळविण्याचा कसोशीने प्रयत्न करतात, पण तुमच्या स्वर्गीय पित्याला तुमच्या गरजा माहीत आहेत.</verse>
				<verse number="31">परंतु तुम्ही त्यांचे राज्य मिळविण्यासाठी झटा म्हणजे या सर्व गोष्टीही तुम्हाला प्राप्त होतील.</verse>
				<verse number="32">“हे लहान कळपा, तू भिऊ नकोस कारण तुम्हाला राज्य देण्यास पित्याला आनंद होतो.</verse>
				<verse number="33">तुमची मालमत्ता विका आणि गरीबांना द्या. कधीही जीर्ण होणार नाही अशा थैल्या घ्या, वर स्वर्गामध्ये नष्ट न होणारा खजिना ठेवा, जिथे कोणी चोर येणार नाही की त्याला कसरही लागणार नाही.</verse>
				<verse number="34">कारण जेथे तुमची संपत्ती आहे, तेथे तुमचे मनही असेल.</verse>
				<verse number="35">“तुम्ही सेवेसाठी सज्ज व्हा व आपले दिवे जळत राहू द्या,</verse>
				<verse number="36">अशा सेवकांसारखे असावे की, जे त्यांचा धनी लग्नाच्या मेजवानीवरून परत येईल म्हणून वाट पाहत आहेत, यासाठी की जेव्हा तो येतो आणि दार ठोठावतो त्याक्षणीच त्याच्यासाठी दार उघडावे.</verse>
				<verse number="37">त्या सेवकांसाठी हे फारच चांगले असेल की, त्यांचा धनी येतो, तेव्हा ते जागे आहेत असे त्याला दिसून येते. मी तुम्हाला निश्चित सांगतो, तो धनी स्वतः त्यांची सेवा करण्यासाठी वस्त्रे घालेल आणि त्यांना मेजाभोवती मागे टेकून बसावयास सांगेल आणि तो येईल आणि त्यांना जेवण वाढेल.</verse>
				<verse number="38">तो मध्यरात्री येवो किंवा पहाटे, पण एवढे मात्र निश्चित की तो केव्हाही आला, तरी त्याची वाट पाहत तयारीत असणार्‍या सेवकांना फार मोठा आशीर्वाद प्राप्त होईल.</verse>
				<verse number="39">पण एक गोष्ट नीट समजून घ्या की चोर केव्हा येणार आहे हे घरधन्याला अगोदरच समजले असते, तर तो जागा राहिला असता आणि त्याने चोराला घर फोडू दिले नसते.</verse>
				<verse number="40">म्हणून तुम्ही सदैव तयारीत राहा. कारण मानवपुत्र तुम्हाला कल्पना नसेल अशा घटकेला येईल.”</verse>
				<verse number="41">पेत्राने विचारले, “प्रभुजी, तुम्ही हा दाखला आम्हाला उद्देशून सांगत आहात की सर्वांना?”</verse>
				<verse number="42">यावर प्रभुजींनी उत्तर दिले, “प्रामाणिक व सुज्ञ असा कारभारी कोण ज्याला घरधनी सेवकांच्या अन्नाचे वेळेवर वाटप करण्याचे काम सोपवितो?</verse>
				<verse number="43">धनी येईल, तेव्हा जो दास आपली कामगिरी बजावीत असताना त्याला आढळेल, तो धन्य होय.</verse>
				<verse number="44">मी तुम्हाला निश्चित सांगतो की तो धनी आपल्या सर्व मालमत्तेवर त्याची नेमणूक करील.</verse>
				<verse number="45">परंतु तो सेवक आपल्या मनात म्हणेल, ‘माझा धनी येण्यास पुष्कळ विलंब होत आहे,’ आणि तो सोबतीच्या दासांना व दासींना मारहाण करू लागेल आणि पिणार्‍यांबरोबर खाऊ आणि पिऊ लागेल.</verse>
				<verse number="46">तर त्या दासाचा धनी, तो अपेक्षा करीत नाही त्या दिवशी आणि तो जाणत नाही त्या घटकेला येईल. तो त्या दासाला चाबकाने फोडून काढील व अविश्वासू लोकांबरोबर त्याला वाटा देईल.</verse>
				<verse number="47">“मग त्या सेवकाला पुष्कळ फटके मारण्यात येतील, कारण धन्याची इच्छा माहीत असूनही त्याने तयारी केली नाही किंवा धन्याला जे पाहिजे ते केले नाही.</verse>
				<verse number="48">परंतु ज्यांना माहीत नाही की त्यांनी शिक्षेस पात्र अशी कृत्ये केली आहेत त्यांना थोडेच फटके मारण्यात येतील. ज्या प्रत्येकाला भरपूर दिलेले आहे, त्याच्याकडून भरपूर मागणी केली जाईल आणि ज्याच्याकडे अधिक सोपविलेले आहे, त्याच्याकडून खूप अधिक मागण्यात येईल.</verse>
				<verse number="49">“मी पृथ्वीवर आग आणली आहे, ती अगोदरच पेटली असती तर किती बरे झाले असते,</verse>
				<verse number="50">मला एक बाप्तिस्मा घ्यावयाचा आहे. त्याची पूर्णता होईपर्यंत माझ्यावर कितीतरी दडपण आहे!</verse>
				<verse number="51">मी जगाला शांती देण्यासाठी आलो आहे, असे तुम्हाला वाटते का? नाही, मी तर फूट पाडण्यासाठी आलो आहे.</verse>
				<verse number="52">येथून पुढे एका कुटुंबात असलेल्या पाचजणांत एकमेकांविरुद्ध फूट पडेल, तिघांविरूद्ध दोघे आणि दोघांविरुद्ध तिघे असे होतील.</verse>
				<verse number="53">ते विभागले जातील त्यांच्यामध्ये फूट पडेल, बापाविरुद्ध पुत्र आणि पुत्राविरुद्ध बाप, आईविरुद्ध कन्या आणि कन्येविरुद्ध आई, सासूविरुद्ध सून आणि सूनेविरुद्ध सासू.”</verse>
				<verse number="54">ते लोकांना म्हणाले: “पश्चिमेकडे ढग जमलेले तुम्हाला दिसले, म्हणजे तुम्ही लगेच म्हणता, ‘आता पाऊस पडेल,’ आणि तो पडतो.</verse>
				<verse number="55">आणि जेव्हा दक्षिणेकडील वारा वाहू लागतो, तेव्हा तुम्ही म्हणता, ‘आज उकडेल’ आणि तसे होते.</verse>
				<verse number="56">ढोंगी जनहो! पृथ्वीवरील व आकाशात होणार्‍या बदलांचे अर्थ तुम्हाला कळतात, परंतु आताच्या काळाच्या चिन्हांचा अर्थ तुम्हाला का लावता येत नाही?</verse>
				<verse number="57">“जे काही योग्य आहे, त्याविषयी तुम्हीच स्वतःसाठी न्याय का करीत नाही?</verse>
				<verse number="58">ज्यावेळी तुम्ही शत्रूबरोबर न्यायालयात जाण्यापूर्वी एकत्रित असताना वाटेतच संबंध नीट करा, किंवा तुझा शत्रू तुला न्यायाधीशाकडे ओढून नेईल, न्यायाधीश अधिकार्‍याच्या हाती सोपवून देईल आणि अधिकारी तुम्हाला तुरुंगात टाकेल.</verse>
				<verse number="59">मी तुम्हाला सांगतो, जोपर्यंत तुम्ही सर्व पैसे फेडणार नाही तोपर्यंत तुमची तुरुंगातून सुटका होणार नाही.”</verse>
			</chapter>
			<chapter number="13">
				<verse number="1">त्या सुमारास तेथे जे हजर होते, त्यांनी असे वृत्त येशूंना सांगितले की, गालील येथील रहिवाश्यांचे रक्त पिलाताने त्यांच्या बलिदानांमध्ये मिश्रित केले होते.</verse>
				<verse number="2">येशूंनी उत्तर दिले, “गालीलातील लोक इतर लोकांपेक्षा अधिक पापी होते म्हणून त्यांनी दुःख सोसले असे तुम्हाला वाटते काय?</verse>
				<verse number="3">मी तुम्हाला सांगतो, मुळीच नाही. जर तुम्हीही पश्चात्ताप केला नाही, तर तुम्हा सर्वांचा नाश होईल.</verse>
				<verse number="4">किंवा शिलोहाचा बुरूज जेव्हा त्या अठरा लोकांवर पडला आणि ते मरण पावले, तर तुम्हाला असे वाटते काय की, यरुशलेममध्ये राहणार्‍या सर्वांपेक्षा ते अधिक दोषी होते?</verse>
				<verse number="5">नाही, मुळीच नाही! परंतु तुम्ही पश्चात्ताप केला नाही, तर तुमचाही नाश होईल.”</verse>
				<verse number="6">नंतर त्यांनी हा दाखला सांगितला: “एका मनुष्याच्या बागेमध्ये अंजिराचे झाड वाढत होते, आणि तो फळ पाहावयास गेला पण त्याला काही सापडले नाही.</verse>
				<verse number="7">मळ्याची काळजी जो घेत होता त्यास म्हणाला, ‘तीन वर्षापासून मी या अंजिराच्या झाडावर फळ शोधायला येत आहे, आणि मला काहीच मिळाले नाही. ते उपटून टाक! या जागेचा व्यर्थ उपयोग का बरे?’ </verse>
				<verse number="8">“त्यावर माळी धन्याला म्हणाला, ‘आणखी एक वर्ष राहू द्या, मी त्याच्याभोवती खोदून खतपाणी घालीन.</verse>
				<verse number="9">पुढील वर्षी फळ आले तर ठीक! नाही मिळाले तर उपटून टाका.’ ”</verse>
				<verse number="10">एकदा शब्बाथ दिवशी येशू एका सभागृहामध्ये शिक्षण देत होते,</verse>
				<verse number="11">तेथे एका स्त्रीला दुरात्म्याने अठरा वर्षे अपंग करून ठेवले होते. ती कुबडी असल्यामुळे तिला नीट उभे राहता येत नव्हते.</verse>
				<verse number="12">येशूंनी तिला आपल्याजवळ बोलावले, आणि ते तिला म्हणाले, “बाई, तू तुझ्या विकारापासून मुक्त झाली आहेस.”</verse>
				<verse number="13">त्यांनी तिला स्पर्श केला आणि तत्काळ तिला सरळ उभे राहता आले. तेव्हा ती परमेश्वराची स्तुती करू लागली.</verse>
				<verse number="14">येशूंनी शब्बाथ दिवशी बरे केले हे पाहून सभागृहाचा प्रमुख खूपच संतप्त झाला व लोकांना म्हणाला, “काम करण्यासाठी सहा दिवस आहेत; त्या दिवसातच आजारातून बरे होण्यासाठी येत जा; शब्बाथ दिवशी नाही.”</verse>
				<verse number="15">प्रभुने त्यांना उत्तर दिले, “ढोंग्यांनो! तुमच्यातील कोणी शब्बाथ दिवशी आपल्या बैलाला किंवा गाढवाला गोठ्यातून बाहेर पाणी पाजण्यास नेत नाहीत काय?</verse>
				<verse number="16">ही स्त्री अब्राहामाच्या वंशातील कन्या आहे, तिला सैतानाने अठरा वर्षे कैद करून बंधनात जखडून ठेवले होते, शब्बाथ दिवशी तिला बंधमुक्त करणे योग्य नाही का?”</verse>
				<verse number="17">येशूंचे हे उद्गार ऐकून त्याचे सर्व विरोधक लज्जित झाले, पण लोक मात्र ते करीत असलेल्या अद्भुत कृत्यांमुळे हर्षभरित झाले.</verse>
				<verse number="18">नंतर येशूंनी विचारले, “परमेश्वराचे राज्य कशाप्रकारचे आहे? त्याची तुलना मी कशाशी करू?</verse>
				<verse number="19">ते एका मनुष्याने घेऊन आपल्या बागेत पेरलेल्या मोहरीच्या दाण्यासारखे आहे. ते वाढून मोठे झाड होते आणि त्याच्या फांद्यांमध्ये आकाशातील पक्षी विसावा घेतात.”</verse>
				<verse number="20">पुन्हा येशूंनी विचारले, “परमेश्वराच्या राज्याची तुलना मी कशाबरोबर करू?</verse>
				<verse number="21">ते खमिरासारखे आहे, एका स्त्रीने ते घेतले आणि तीन माप पिठात तोपर्यंत एकत्र केले की त्यामुळे सर्व पीठ चांगले फुगले.”</verse>
				<verse number="22">नंतर येशू शहरातून आणि खेड्यापाड्यातून शिक्षण देत यरुशलेमकडे जाण्यासाठी निघाले.</verse>
				<verse number="23">त्यावेळी कोणीतरी त्यांना विचारले, “प्रभुजी, फक्त थोड्याच लोकांना तारण प्राप्त होणार का?” येशू त्यांना म्हणाले,</verse>
				<verse number="24">“अरुंद द्वाराने प्रवेश करण्याचा प्रयत्न करा, पुष्कळ जण आत जाण्याचा प्रयत्न करतील, पण आत जाऊ शकणार नाहीत.</verse>
				<verse number="25">एकदा जर घर प्रमुखाने दार लावून घेतले, तर तुम्ही बाहेर उभे राहून दार ठोकीत व विनंती करून म्हणाल, ‘स्वामी, आम्हासाठी दार उघडा.’ “तो तुम्हाला उत्तर देईल, ‘मी तुम्हाला ओळखीत नाही किंवा तुम्ही कोठून आला हे मला माहीत नाही.’</verse>
				<verse number="26">“पण तुम्ही म्हणाल, ‘आम्ही तुमच्याबरोबर खाणेपिणे केले, आणि तुम्ही आमच्या रस्त्यावर शिक्षण दिले.’</verse>
				<verse number="27">“त्यावर तो तुम्हाला उत्तर देईल, ‘मी तुम्हाला ओळखीत नाही व तुम्ही कोठले आहात हे मला माहीत नाही. तुम्ही कुकर्मी, येथून निघून जा!’</verse>
				<verse number="28">“अब्राहाम, इसहाक, याकोब आणि सर्व संदेष्टे परमेश्वराच्या राज्यात असलेले पाहाल पण स्वतःला मात्र बाहेर टाकलेले पाहाल, तेव्हा तुमच्यामध्ये रडणे आणि दातखाणे चालेल.</verse>
				<verse number="29">पूर्व आणि पश्चिमेकडून, उत्तर व दक्षिणेकडून लोक येतील, आणि परमेश्वराच्या राज्याच्या मेजवानीत सामील होऊन आपआपल्या जागा घेतील.</verse>
				<verse number="30">खरोखर, जे शेवटले ते पहिले आणि जे पहिले ते शेवटले होतील.”</verse>
				<verse number="31">काही परूशी येशूंकडे येऊन त्यांना म्हणाले, “आपण येथून निघून जा, कारण हेरोद राजा आपणास जिवे मारावयास पाहत आहे.”</verse>
				<verse number="32">येशूंनी उत्तर दिले, “त्या कोल्ह्याला जाऊन सांगा, की ‘मी आज व उद्या भुते काढीत आणि रोग बरे करीत राहणार, आणि तिसर्‍या दिवशी मी माझा उद्देश पूर्ण करेन.’</verse>
				<verse number="33">काही झाले तरी मला आज, उद्या आणि परवा प्रवास केलाच पाहिजे कारण संदेष्ट्यांची हत्या यरुशलेमच्या बाहेर होणे शक्य नाही.</verse>
				<verse number="34">“हे यरुशलेमे, यरुशलेमे! संदेष्ट्यांना ठार मारणारे आणि पाठविलेल्यांना धोंडमार करणारे! जशी कोंबडी आपल्या पिलांना पंखाखाली एकवटते, तसे तुझ्या लेकरांना एकवटण्याची माझी कितीतरी इच्छा होती. पण तुमची नव्हती.</verse>
				<verse number="35">आणि पाहा! आताच तुझे घर ओसाड पडले आहे. मी तुला सांगतो की, ‘प्रभुच्या नावाने येणार्‍याचे स्वागत असो’ असे तू म्हणेपर्यंत मी तुझ्या दृष्टीस पडणार नाही.”</verse>
			</chapter>
			<chapter number="14">
				<verse number="1">एका शब्बाथ दिवशी येशू एका सन्मान्य परूश्याच्या घरी जेवावयास गेले असताना त्यांच्यावर काळजीपूर्वक लक्ष ठेवले जात होते.</verse>
				<verse number="2">तेथे त्यांच्यासमोर शरीरावर असाधारण सूज असलेला एक मनुष्य होता.</verse>
				<verse number="3">परूशी व नियमशास्त्रज्ञ यांना येशूंनी विचारले, “शब्बाथ दिवशी बरे करणे हे नियमानुसार आहे का?”</verse>
				<verse number="4">परंतु ते शांत राहिले. येशूंनी त्या आजारी मनुष्याचा हात धरून त्याला बरे केले आणि जाऊ दिले.</verse>
				<verse number="5">नंतर ते म्हणाले, “जर तुमचे लहान लेकरू किंवा बैल शब्बाथ दिवशी विहिरीत पडले, तर तुम्ही त्याला ताबडतोब बाहेर काढणार नाही का?”</verse>
				<verse number="6">पण त्यांनी काहीच म्हटले नाही.</verse>
				<verse number="7">पाहुणे पंक्तीत मानाच्या जागा पटकावण्याच्या खटपटीत असलेले पाहून, त्यांनी त्यास दाखला सांगितला</verse>
				<verse number="8">“तुम्हाला कोणी लग्नाच्या मेजवानीस आमंत्रण दिले, तर मानाची जागा घेऊ नका, कारण तुमच्यापेक्षा अधिक आदरणीय व्यक्तिस आमंत्रण दिले असेल</verse>
				<verse number="9">तर आमंत्रण देणारा, ज्याने तुम्हा दोघांना आमंत्रित केले आहे तो येईल आणि तुम्हाला म्हणेल, ‘या गृहस्थांना या जागेवर बसू द्या.’ तेव्हा तुमचा अपमान होईल व कमी प्रतीच्या जागेवर जाऊन बसावे लागेल.</verse>
				<verse number="10">परंतु जेव्हा तुम्हाला आमंत्रण दिलेले असेल तर खालच्या जागेवर जाऊन बसा, म्हणजे जेव्हा तुमचा यजमान येतो, तो तुम्हाला म्हणेल, ‘मित्रा, चांगल्या जागेवर ये.’ तेव्हा दुसर्‍या सर्व पाहुण्यांच्या उपस्थितीमध्ये तुमचा सन्मान होईल.</verse>
				<verse number="11">कारण जे सर्व स्वतःला उच्च करतात, त्यांना नम्र केले जाईल आणि जे स्वतःला नम्र करतात, ते उंच केले जातील.”</verse>
				<verse number="12">नंतर येशू यजमानास म्हणाले, “जेव्हा तुम्ही दुपारी व संध्याकाळी मेजवानी देता, त्यावेळी तुमचे मित्र, भाऊ किंवा बहीण, नातेवाईक आणि श्रीमंत शेजारी यांना आमंत्रण देऊ नका, जर तुम्ही तसे कराल तर ते तुमच्या आमंत्रणाची परतफेड करतील.</verse>
				<verse number="13">तुम्ही मेजवानी देता, तेव्हा गोरगरीब, लुळेपांगळे आणि आंधळे अशांना आमंत्रण द्या.</verse>
				<verse number="14">म्हणजे नीतिमानांच्या पुनरुत्थानासमयी, ज्यांना परतफेड करता येत नाही, अशा लोकांना दिल्याबद्दल तुम्हाला आशीर्वाद दिला जाईल.”</verse>
				<verse number="15">येशूंच्या बरोबर पंक्तीस बसलेल्या एकाने हे ऐकले, व तो येशूंना म्हणाला, “धन्य आहे तो मनुष्य, जो परमेश्वराच्या राज्यातील मेजवानीत भोजन करील.”</verse>
				<verse number="16">येशूंनी उत्तर दिले: “एक मनुष्य मोठी मेजवानी देण्याची तयारी करत होता आणि त्याने अनेक पाहुण्यांना आमंत्रणे दिली.</verse>
				<verse number="17">मेजवानीच्या वेळेला त्याने त्याच्या दासांना ज्यांना आमंत्रणे दिली होती त्यांना, ‘चला आता भोजनाची सर्व तयारी झाली आहे’ असे सांगण्यास पाठविले.</verse>
				<verse number="18">“परंतु ते प्रत्येकजण सारखेच सबबी सांगू लागले. पहिला म्हणाला, ‘मी नुकतेच शेत विकत घेतले आहे आणि ते मला जाऊन पहिले पाहिजे, म्हणून मला माफ करा.’</verse>
				<verse number="19">“दुसरा म्हणाला, ‘मी बैलांच्या पाच जोड्या विकत घेतल्या आहेत, मी त्यांची तपासणी करावयास जातो, म्हणून क्षमा असावी.’</verse>
				<verse number="20">“तिसरा म्हणाला, ‘मी नुकतेच लग्न केले आहे म्हणून मी येऊ शकत नाही.’</verse>
				<verse number="21">“शेवटी दास आपल्या धन्याकडे परत आला आणि त्याला सर्व सांगितले. त्यावेळी धनी खूप रागावला व त्याने दासाला आदेश दिला, ‘तू शहरातील रस्त्यांवर व गल्ल्याबोळात जा आणि भिकारी, लुळेपांगळे आणि आंधळे सापडतील, त्यांना आण.’ </verse>
				<verse number="22">“ ‘स्वामी,’ दास म्हणाले, ‘आपल्या आदेशाप्रमाणे केले आहे, परंतु अजून पुष्कळ जागा रिकामी राहिली आहे.’</verse>
				<verse number="23">“त्यावेळी धनी दासाला म्हणाला, ‘आता गावातल्या रस्त्यावर आणि गल्लीत जा आणि जे तुला भेटतील, त्यांना आग्रहाने घेऊन ये, म्हणजे माझे घर भरून जाईल.</verse>
				<verse number="24">कारण ज्यांना आमंत्रण दिले होते, त्यांना भोजनातले काहीही चाखावयास मिळणार नाही.’ ”</verse>
				<verse number="25">लोकांचा मोठा घोळका येशूंच्या मागे चालला होता. तेव्हा ते मागे वळून लोकांना म्हणाले,</verse>
				<verse number="26">“जो कोणी माझ्याकडे येतो आणि आपले आईवडील, पत्नी आणि मुले, भाऊ व बहिणी किंबहुना स्वतःच्या जीवाचाही द्वेष करणार नाही तर तो माझा शिष्य होऊ शकणार नाही.</verse>
				<verse number="27">त्याचप्रमाणे जो कोणी आपला क्रूसखांब उचलून घेऊन माझ्यामागे येत नाही, त्याला माझा शिष्य होता येणार नाही.</verse>
				<verse number="28">“समजा कोणा एकास बुरूज बांधावयाचा असेल, तर प्रथम बसून खर्चाचा नीट अंदाज करून व तो पूर्ण करण्यासाठी पुरेसे पैसे आहे की नाही याचा अंदाज घेत नाही का?</verse>
				<verse number="29">कारण जर तुम्ही पाया घातला आणि नंतर जर तो पूर्ण करण्यास समर्थ झाला नाही, तर ते पाहून प्रत्येकजण त्याची थट्टा करतील.</verse>
				<verse number="30">म्हणतील, ‘या मनुष्याने बांधण्यास सुरुवात केली खरी, पण तो पूर्ण करू शकला नाही.’</verse>
				<verse number="31">“किंवा असा कोण राजा आहे की जो दुसर्‍या राजाच्या विरुद्ध युद्धास जाणार आहे. तो बसून विचार करणार नाही का, की जो वीस हजार सैनिक घेऊन येत आहे त्याच्याविरुद्ध लढण्यासाठी त्याला दहा हजारांना घेऊन जाणे शक्य होईल का?</verse>
				<verse number="32">जर त्याला हे शक्य नसेल, तर शत्रू दूर आहे तेव्हाच शांतीच्या प्रस्तावाचे बोलणे करण्यासाठी प्रतिनिधी मंडळ पाठवील.</verse>
				<verse number="33">त्याचप्रमाणे तुम्ही तुमच्याजवळ आहे त्या सर्व गोष्टींचा त्याग करीत नाही तर तुम्हाला माझा शिष्य होता येणार नाही.</verse>
				<verse number="34">“मीठ चांगले आहे, पण मिठाचा खारटपणा गेला, तर त्याचा खारटपणा कशाने आणता येईल?</verse>
				<verse number="35">ते जमिनीच्या व खताच्याही उपयोगाचे नाही; ते बाहेर टाकून दिले जाईल. “ज्यांना ऐकावयास कान आहेत त्यांनी ऐकावे.”</verse>
			</chapter>
			<chapter number="15">
				<verse number="1">आता जकातदार आणि अनेक पापी येशूंचे उपदेश ऐकण्यासाठी आले होते.</verse>
				<verse number="2">हे पाहून परूशी आणि नियमशास्त्र शिक्षक तक्रार करू लागले, “येशू पापी लोकांचे स्वागत करतात आणि त्यांच्या पंक्तीस बसून जेवतात.”</verse>
				<verse number="3">त्यावेळी येशूंनी त्यांना हा दाखला सांगितला:</verse>
				<verse number="4">“समजा, एकाजवळ शंभर मेंढरे आहेत आणि त्यातून एक हरवले, तर नव्याण्णव रानात सोडून हरवलेले मेंढरू सापडेपर्यंत त्याला शोधणार नाही काय?</verse>
				<verse number="5">ते सापडल्यावर तो त्याला आनंदाने आपल्या खांद्यावर उचलून घेईल</verse>
				<verse number="6">आणि घरी येईल. आपल्या मित्रांना आणि शेजार्‍यांना बोलावून म्हणेल, ‘मजबरोबर आनंद करा कारण माझे हरवलेले मेंढरू सापडले आहे.’</verse>
				<verse number="7">त्याचप्रमाणे मी सांगतो की ज्या नव्याण्णव नीतिमान लोकांना पश्चात्तापाची गरज नाही, त्यांच्यापेक्षा पश्चात्ताप करणार्‍या एका पापी मनुष्याबद्दल स्वर्गात अधिक आनंद होतो.</verse>
				<verse number="8">“एका स्त्री जवळ चांदीची दहा नाणी असून त्यातले एक हरवले, तर दिवा लावून, घर झाडून ते सापडेपर्यंत त्याचा शोध करणार नाही काय?</verse>
				<verse number="9">ते तिला सापडल्यावर, आपल्या मैत्रिणींना आणि शेजार्‍यांना बोलावून म्हणते, ‘माझ्याबरोबर आनंद करा, कारण माझे हरवलेले नाणे सापडले आहे.’</verse>
				<verse number="10">त्याचप्रमाणे मी तुम्हाला सांगतो, पश्चात्ताप करणार्‍या एका पाप्याबद्दल परमेश्वराच्या दूतांच्या समक्षतेत आनंद केला जातो.”</verse>
				<verse number="11">येशू पुढे म्हणाले, “एका मनुष्याला दोन पुत्र होते.</verse>
				<verse number="12">त्यातला धाकटा आपल्या वडिलांना म्हणाला, ‘बाबा, मालमत्तेतील माझा वाटा मला द्या’ त्यावेळी त्याच्या वडिलांनी आपली मालमत्ता त्यांच्यामध्ये वाटून दिली.</verse>
				<verse number="13">“काही दिवस झाले नाही तोच, धाकट्या पुत्राने सर्वकाही जमा केले व दूर देशी निघून गेला तेथे आपला सर्व पैसा चैनबाजीत उधळून टाकला.</verse>
				<verse number="14">सर्वकाही खर्च करून झाल्यानंतर, त्या संपूर्ण देशामध्ये कडक दुष्काळ पडला आणि त्याला गरज भासू लागली.</verse>
				<verse number="15">तेव्हा तो गेला आणि स्वतःला मजुरीवर घेण्यासाठी त्या देशातील एका नागरिकाकडे गेला, त्याने त्याला त्याच्या शेतात डुकरे चारावयास पाठविले.</verse>
				<verse number="16">शेवटी आपले पोट भरण्यासाठी, डुकरे खात असलेल्या शेंगा खाव्या असे त्याला वाटले, कारण त्याला कोणीच काही दिले नव्हते.</verse>
				<verse number="17">“शेवटी तो शुद्धीवर आला आणि स्वतःशीच म्हणाला, ‘माझ्या बापाच्या घरी नोकर चाकरांनाही पुरून उरेल इतके अन्न असते, पण मी मात्र इकडे उपाशी मरत आहे.</verse>
				<verse number="18">मी आता माझ्या बापाकडे जाईन आणि म्हणेन: बाबा, मी स्वर्गाविरुद्ध आणि तुमच्याविरुद्ध पाप केले आहे.</verse>
				<verse number="19">आता तुमचा पुत्र म्हणवून घेण्‍यास लायक राहिलो नाही; मला एका चाकरांसारखे ठेवा.’</verse>
				<verse number="20">तेव्हा तो उठला आपल्या बापाकडे निघाला. “तो अजून दूर अंतरावर असतानाच वडिलांनी त्याला पाहिले आणि वडिलांचे हृदय कळवळले. ते धावत त्याच्याकडे गेले, त्याला मिठी मारून त्याचे चुंबन घेतले.</verse>
				<verse number="21">“मुलगा म्हणाला, ‘बाबा, मी स्वर्गाविरुद्ध आणि तुमच्याविरुद्ध पाप केले आहे. तुमचा मुलगा म्हणवून घेण्‍यास लायक राहिलो नाही. मला तुमच्या नोकरासारखे ठेवा.’</verse>
				<verse number="22">“परंतु त्याच्या वडिलांनी मात्र आपल्या चाकरांना आज्ञा केली, ‘त्वरा करा, सर्वात उत्तम झगा आणून त्याला घाला. त्याचप्रमाणे त्याच्या बोटात अंगठी घाला आणि पायात पायतण घाला.</verse>
				<verse number="23">खास पोसलेले एक वासरू कापा. हा आनंदाचा प्रसंग आपण मेजवानीने साजरा करू.</verse>
				<verse number="24">कारण हा माझा मुलगा मरण पावला होता, आता तो जिवंत झाला आहे, हरवला होता, आणि आता तो सापडला आहे.’ त्यांनी अशा रीतीने आनंद केला.</verse>
				<verse number="25">“तेवढ्यात थोरला मुलगा शेतातील आपले काम आटोपून घरी आला आणि त्याला घरातून येणारे नृत्यसंगीत ऐकू आले.</verse>
				<verse number="26">तेव्हा त्याने एका नोकराला बोलावून विचारले, ‘हे काय चालले आहे?’</verse>
				<verse number="27">यावर त्याला सांगण्यात आले, ‘तुझा भाऊ परत आला आहे. तो सुखरुपपणे घरी आला म्हणून तुमच्या वडिलांनी एक पोसलेले वासरू कापले आहे!’</verse>
				<verse number="28">“हे ऐकताच थोरला भाऊ खूप रागावला. तो घरात जाईना. तेव्हा त्याचे वडील बाहेर आले आणि त्याला विनंती करू लागले.</verse>
				<verse number="29">परंतु त्याने वडिलांना उत्तर दिले, ‘बाबा, मी इतकी वर्षे सेवा केली आणि तुमची एकही आज्ञा मोडली नाही, तरी तुम्ही आजपर्यंत मी माझ्या मित्रांबरोबर आनंद करावा म्हणून एक करडूही दिले नाही.</verse>
				<verse number="30">पण आता हा तुमचा पुत्र आपली सारी संपत्ती वेश्यांवर उधळून घरी आला, तेव्हा तुम्ही त्याच्यासाठी धष्टपुष्ट वासरू कापले आहे!’</verse>
				<verse number="31">“यावर त्याचे वडील त्याला म्हणाले, ‘माझ्या मुला, तू माझ्याबरोबर नेहमीच असतोस आणि जे माझे आहे, ते सर्व तुझेच आहे.</verse>
				<verse number="32">हा आनंदाचा प्रसंग हर्षाने साजरा करावयाचा आहे कारण तुझा भाऊ मरण पावला होता, तो आज परत जिवंत झाला आहे. तो हरवला होता, पण आता सापडला आहे.’ ”</verse>
			</chapter>
			<chapter number="16">
				<verse number="1">येशूंनी आपल्या शिष्यांना सांगितले: “एक श्रीमंत मनुष्य होता, त्याचा कारभारी संपत्तीचा दुरुपयोग करतो असा आरोप त्याच्यावर होता.</verse>
				<verse number="2">त्याच्या धन्याने त्याला बोलावून विचारले, ‘तुझ्याबद्दल मी हे काय ऐकत आहे? तुझा हिशोब व्यवस्थित कर, कारण आता तू कारभारी म्हणून राहणार नाहीस.’</verse>
				<verse number="3">“त्या कारभार्‍याने मनाशी विचार केला, ‘आता मी काय करावे? माझा स्वामी माझ्याकडून कारभार काढून घेत आहे! खड्डे खणण्याची तर माझ्यात ताकद नाही, भीक मागण्याची मला लाज वाटते—</verse>
				<verse number="4">मला समजले आहे की मी काय करावे, म्हणजे मला कारभारावरून काढले, तरी लोक त्यांच्या घरांमध्ये माझे स्वागत करतील.’ </verse>
				<verse number="5">“मग त्याने आपल्या धन्याच्या प्रत्येक कर्जदाराला बोलावले. त्याने पहिल्यास विचारले, ‘माझ्या धन्याचे तुझ्यावर किती कर्ज आहे?’</verse>
				<verse number="6">“तो म्हणाला, ‘नऊशे बथ जैतुनाचे तेल. ’ ” यावर कारभारी म्हणाला, “हा तुझा सहीचा करारनामा घे आणि तो फाडून टाक, व दुसरा करारनामा घेऊन त्यावर चारशे पन्नास आकडा मांड.</verse>
				<verse number="7">“नंतर त्याने दुसर्‍याला विचारले, ‘तुझ्यावर किती कर्ज आहे?’ “ ‘एक हजार पोती गहू,’ तो म्हणाला. “त्याने त्याला सांगितले ‘हा तुझा करारनामा घे आणि त्यावर फक्त आठशे पोती लिही.’</verse>
				<verse number="8">“त्या लबाड कारभार्‍याची ही धूर्तता पाहून धन्याने त्याची वाहवा केली. या जगाचे लोक त्यांच्यासारख्यांशी व्यवहार करताना फार धूर्ततेने वागतात. प्रकाशाच्या लोकांना मात्र तसे वागता येत नाही.</verse>
				<verse number="9">जगातील संपत्ती आपल्याला मित्र मिळविण्यासाठी वापरा म्हणजे ज्यावेळेस ती नाहीशी होईल तेव्हा तुम्हाला सार्वकालिक घरामध्ये निश्चितपणे प्रवेश मिळेल.</verse>
				<verse number="10">“जर तुम्ही अगदी लहान गोष्टींत विश्वासू राहिला तर पुष्कळ गोष्टींत विश्वासू असाल, जर कोणी अगदी लहान गोष्टीत अप्रामाणिक राहिला तर पुष्कळ गोष्टीत अप्रामाणिक असेल.</verse>
				<verse number="11">तुम्ही जगीक संपत्ती हाताळण्यासंबधी प्रामाणिक नसाल, तर खरी संपत्ती कोण तुम्हाला सोपवून देईल?</verse>
				<verse number="12">तुम्ही इतर लोकांच्या संपत्ती संबंधी विश्वासू नसाल, तर कोणी तुम्हाला संपत्ती द्यावी?</verse>
				<verse number="13">“कोणी दोन धन्यांची चाकरी करू शकत नाही. तुम्ही एकाचा द्वेष कराल आणि दुसर्‍यावर प्रीती कराल किंवा एकाला समर्पित असाल आणि दुसर्‍याला तुच्छ मानाल. तुम्हाला परमेश्वराची आणि धनाची सेवा एकाच वेळी करता येणार नाही.”</verse>
				<verse number="14">हे ऐकून परूश्यांनी त्यांचा उपहास केला, कारण ते पैशावर प्रेम करत होते.</verse>
				<verse number="15">येशू त्यांना म्हणाले, “तुम्ही स्वतःस दुसर्‍यांच्या दृष्टीने नीतिमान ठरविणारे असे आहात, परंतु परमेश्वर तुमचे हृदय जाणून आहे. लोक ज्याला महत्व देतात त्या गोष्टी परमेश्वराच्या दृष्टीने तुच्छ आहेत.</verse>
				<verse number="16">“योहान येईपर्यंत मोशेचे नियमशास्त्र आणि संदेष्टे होते त्या वेळेपासून परमेश्वराच्या राज्याची शुभवार्ता गाजविली जात आहे आणि प्रत्येकजण आत जाण्याचा नेटाने प्रयत्न करीत आहे.</verse>
				<verse number="17">नियमशास्त्रातील एकही शब्द अथवा कानामात्रा काढून टाकणे यापेक्षा आकाश व पृथ्वी नाहीशी होणे हे सोपे आहे.</verse>
				<verse number="18">“जो कोणी व्यभिचाराच्या कारणाशिवाय आपल्या पत्नीला सूटपत्र देतो आणि दुसर्‍या स्त्रीशी लग्न करतो, तो व्यभिचार करतो.”</verse>
				<verse number="19">येशू म्हणाले, “कोणी एक श्रीमंत मनुष्य होता. तो दररोज जांभळी आणि सुंदर वस्त्रे परिधान करीत असे आणि चैनीत राहत असे.</verse>
				<verse number="20">त्याच्या फाटकाजवळ लाजर नावाचा भिकारी पडून होता, तो फोडांनी भरलेला होता.</verse>
				<verse number="21">त्या श्रीमंत मनुष्याच्या मेजावरून खाली पडलेला चुरा मिळावा या आशेने तो तेथे पडलेला असताना कुत्री येऊन त्याचे फोड चाटीत असत.</verse>
				<verse number="22">“अशी वेळ आली की तो भिकारी मरण पावला आणि दूतांनी त्याला अब्राहामाजवळ नेले. श्रीमंत मनुष्यही मरण पावला, तेव्हा त्याला पुरण्यात आले.</verse>
				<verse number="23">आणि त्याचा आत्मा अधोलोकात गेला. तेथे तो यातना भोगीत असताना, तेथून त्याने दूर अंतरावर लाजराला अब्राहामाच्या जवळ असलेले पाहिले.</verse>
				<verse number="24">त्याने त्याला हाक मारली, ‘हे पित्या अब्राहामा, माझ्यावर दया करून लाजराला पाठीव यासाठी की त्याने आपल्या बोटाचे टोक पाण्यात बुडवून माझी जीभ थंड करावी कारण या अग्निज्वालांमध्ये मी कासावीस झालो आहे.’</verse>
				<verse number="25">“परंतु अब्राहामाने उत्तर दिले, ‘मुला, तुझ्या आयुष्यात तुला चांगल्या गोष्टी भरून मिळाल्या, पण लाजराला वाईट गोष्टी मिळाल्या, म्हणून तो आता सांत्वन पावत आहे आणि तू क्लेश भोगीत आहेस.</verse>
				<verse number="26">आणि या व्यतिरिक्त, आमच्या आणि तुमच्यामध्ये एक मोठी दरी स्थापलेली आहे, जे येथून तुझ्याकडे जाण्याची इच्छा करतात ते जाऊ शकत नाहीत किंवा तेथून आम्हापर्यंत ती दरी ओलांडून कोणीही येऊ शकत नाही.’</verse>
				<verse number="27">“तो म्हणाला, ‘मग हे पित्या, मी तुम्हाला विनवितो की, लाजाराला माझ्या कुटुंबाकडे पाठवा.</verse>
				<verse number="28">कारण मला पाच भाऊ आहेत. ते सुद्धा या यातना स्थळी येऊ नयेत, म्हणून त्याने त्यांना सावध करावे.’</verse>
				<verse number="29">“पण अब्राहामाने उत्तर दिले, ‘त्यांच्याजवळ मोशे आणि संदेष्टे आहेत त्यांचे त्यांनी ऐकावे.’</verse>
				<verse number="30">“ ‘हे पित्या अब्राहामा, नाही. परंतु मृतातून त्यांच्याकडे कोणी गेला तर, ते पश्चात्ताप करतील.’</verse>
				<verse number="31">“अब्राहाम त्याला म्हणाला, ‘ते मोशे किंवा संदेष्टे यांचे ऐकत नाहीत, तर मृतातून जिवंत होऊन कोणी गेला, तरी ते खात्रीने ऐकणार नाहीत.’ ”</verse>
			</chapter>
			<chapter number="17">
				<verse number="1">येशू आपल्या शिष्यांना म्हणाले, “लोकांना अडखळण होतील अशा गोष्टी जरूर येतीलच, परंतु ज्याच्याद्वारे अडखळण येईल, त्याचा धिक्कार असो.</verse>
				<verse number="2">जो कोणी या लहानातील एकालाही अडखळण करतो, त्याच्या गळ्यात जात्याची तळी बांधून त्याला समुद्रात फेकून द्यावे हे त्याच्या अधिक हिताचे ठरेल.</verse>
				<verse number="3">म्हणूनच तुम्ही स्वतःला सांभाळा. “तुझ्या भावाने किंवा बहिणीने पाप केले, तर त्यांचा निषेध कर आणि त्यांनी पश्चात्ताप केला, तर त्यांना क्षमा कर.</verse>
				<verse number="4">त्याने दिवसातून सात वेळा तुझ्याविरुद्ध पाप केले आणि सात वेळा परत क्षमेची याचना करून म्हटले ‘मी पश्चात्ताप केला आहे,’ तर तू त्याला क्षमा कर.”</verse>
				<verse number="5">एके दिवशी शिष्य प्रभुला म्हणाले, “आमचा विश्वास वाढवा.”</verse>
				<verse number="6">प्रभू येशूंनी उत्तर दिले, “तुम्हामध्ये मोहरीच्या दाण्याएवढा जरी विश्वास असला, तरी या तुतीच्या झाडाला म्हणाल की ‘तू उपटून समुद्रात लावला जा,’ तरी ते तुमची आज्ञा पाळील.</verse>
				<verse number="7">“समजा, तुमच्यापैकी एकाजवळ शेत नांगरण्यासाठी किंवा मेंढरे राखण्यासाठी एक नोकर आहे. आपला नोकर शेतावरून आल्यानंतर, ‘ये, भोजनास बस,’ असे त्याचा धनी त्याला म्हणेल काय?</verse>
				<verse number="8">याउलट तो असे म्हणणार नाही का, ‘माझे भोजन तयार कर, स्वतः तयार हो आणि मी खात आणि पीत असताना माझी सेवा कर, त्यानंतर तू खा आणि पी’?</verse>
				<verse number="9">सांगितलेले काम केल्याबद्दल तो आपल्या दासाचे आभार मानेल काय?</verse>
				<verse number="10">अगदी त्याचप्रमाणे तुम्हाला सांगितलेले सर्व काम केल्यानंतर, ‘आम्ही अपात्र दास आहोत, आम्ही फक्त आमचे कर्तव्य बजावले आहे, असे म्हणा.’ ”</verse>
				<verse number="11">यरुशलेमकडे वाटचाल करत, येशू प्रवास करीत गालील प्रांत आणि शोमरोन यांच्या सरहद्दीवर आले.</verse>
				<verse number="12">ते गावात जात असताना, काही अंतरावर उभे असलेले दहा कुष्ठरोगी त्यांना भेटले.</verse>
				<verse number="13">हे कुष्ठरोगी येशूंना मोठ्याने हाक मारून म्हणत होते, “येशू महाराज, आमच्यावर दया करा!”</verse>
				<verse number="14">त्यांना पाहून येशू म्हणाले, “तुम्ही याजकाकडे जा आणि त्याला दाखवा.” आणि ते वाटेत जात असतानाच त्यांचा कुष्ठरोग नाहीसा झाला.</verse>
				<verse number="15">त्यांच्यापैकी एकाने आपण शुद्ध झालो आहो असे पाहिले, तेव्हा तो उच्चस्वराने परमेश्वराची स्तुती करीत परत आला.</verse>
				<verse number="16">तो येशूंच्या पायाजवळ पालथा पडला आणि त्याने त्यांचे आभार मानले—तो एक शोमरोनी होता.</verse>
				<verse number="17">येशूंनी विचारले, “मी दहा लोकांना शुद्ध केले ना? मग बाकीचे नऊ कोठे आहेत?</verse>
				<verse number="18">परमेश्वराचे गौरव करण्यासाठी हा एकटाच आणि तोही परकीय माणूस आला काय?”</verse>
				<verse number="19">मग येशू त्याला म्हणाले, “ऊठ आणि जा; तुझ्या विश्वासाने तुला बरे केले आहे.”</verse>
				<verse number="20">काही परूश्यांनी विचारले, “परमेश्वराचे राज्य केव्हा येईल?” तेव्हा येशूंनी उत्तर दिले, “दृश्य रुपाने नजरेस पडेल अशा रीतीने परमेश्वराचे राज्य येत नाही,</verse>
				<verse number="21">परमेश्वराचे राज्य, ‘ते येथे’ किंवा ‘ते तेथे’ आहे, असे लोक म्हणणार नाहीत, कारण परमेश्वराचे राज्य तुम्हामध्ये आहे.”</verse>
				<verse number="22">ते शिष्यांना म्हणाले, “अशी वेळ येत आहे की, मानवपुत्राच्या राज्याचा एक दिवस पाहावा अशी तुम्हाला उत्कंठा लागेल, परंतु तुम्हाला दिसणार नाही.</verse>
				<verse number="23">लोक तुम्हाला सांगतील, ‘तो येथे आहे’ किंवा ‘तो तेथे आहे’ त्यांच्यामागे धावत इकडे तिकडे जाऊ नका.</verse>
				<verse number="24">कारण वीज चमकली म्हणजे आकाशाच्या एका सीमेपासून दुसर्‍या सीमेपर्यंत प्रकाशते, तसाच प्रकारे मानवपुत्राच्या दिवसात होईल.</verse>
				<verse number="25">परंतु प्रथम त्याने अनेक दुःखे सोसणे आणि या पिढीकडून नाकारले जाणे आवश्यक आहे.</verse>
				<verse number="26">“जसे नोहाच्या दिवसात घडत होते, तसेच मानवपुत्राच्या त्या दिवसातही होईल.</verse>
				<verse number="27">नोहा प्रत्यक्ष तारवात गेला, त्या दिवसापर्यंत लोक खातपीत होते, लग्न करून घेत होते, लग्न करून देत होते. नंतर जलप्रलय आला व त्या सर्वांचा नाश झाला.</verse>
				<verse number="28">“त्याचप्रमाणे लोटाच्या दिवसातही असेच झाले. लोक खातपीत होते, विकत घेत होते, विकत देत होते, पेरणी करीत होते, बांधीत होते.</verse>
				<verse number="29">ज्या दिवशी लोटाने सदोम शहर सोडले, त्याच दिवशी अग्नी आणि गंधक यांचा स्वर्गातून वर्षाव झाला आणि त्या सर्वांचा नाश झाला.</verse>
				<verse number="30">“मानवपुत्र प्रकट होईल त्या दिवशीही हे अशाच प्रकारे चालू असेल.</verse>
				<verse number="31">त्या दिवशी जो कोणी घराच्या छपरावर असेल, त्याने सामान घेण्यासाठी घरात जाऊ नये. त्याचप्रमाणे शेतात काम करणार्‍याने कशासाठीही परत जाऊ नये.</verse>
				<verse number="32">लोटाच्या पत्नीची आठवण ठेवा!</verse>
				<verse number="33">जो कोणी आपला जीव वाचवेल तो आपल्या जीवाला मुकेल, पण जो कोणी माझ्यासाठी आपल्या जीवाला गमावेल, तो त्याचा जीव राखून ठेवेल.</verse>
				<verse number="34">मी तुम्हाला सांगतो की, त्या रात्री दोघेजण एका अंथरुणात झोपलेले असतील; एक घेतला जाईल व दुसरा ठेवला जाईल.</verse>
				<verse number="35">जात्यावर एकत्र धान्य दळीत बसलेल्या दोन स्त्रियांपैकी एकीला घेतले जाईल व दुसरीला ठेवले जाईल.</verse>
				<verse number="36">दोघेजण शेतात असतील; एकाला घेतले जाईल व दुसर्‍याला ठेवले जाईल.”</verse>
				<verse number="37">यावर शिष्यांनी त्यांना विचारले, “गुरुजी, त्यांना कोठे नेण्यात येईल?” येशूंनी उत्तर दिले, “जेथे मृतशरीर आहे, तेथे गिधाडे जमतील.”</verse>
			</chapter>
			<chapter number="18">
				<verse number="1">नंतर येशूंनी आपल्या शिष्यांना सतत प्रार्थना करावी व ती ही चिकाटीने करावी यासाठी एक दाखला सांगितला.</verse>
				<verse number="2">येशू म्हणाले, “एका शहरात परमेश्वराचे भय न बाळगणारा आणि कोणाची पर्वा न करणारा एक न्यायाधीश होता.</verse>
				<verse number="3">त्या शहरातील एक विधवा आपली विनंती घेऊन वारंवार त्या न्यायाधीशाकडे येऊन म्हणत असे, ‘माझ्या शत्रूपासून मला न्याय द्या.’</verse>
				<verse number="4">“त्याने काही काळ लक्ष दिले नाही, परंतु शेवटी तो स्वतःशीच म्हणाला, ‘मी परमेश्वराला भीत नाही किंवा लोक काय म्हणतील याची काळजी करीत नाही,</verse>
				<verse number="5">पण ही विधवा मला एकसारखी त्रास देत आहे. म्हणून तिला न्याय मिळाला पाहिजे, कारण ती सारखी येऊन मला त्रास करीत आहे!’ ”</verse>
				<verse number="6">नंतर प्रभू म्हणाले, “अन्यायी न्यायाधीश काय म्हणतो ते ऐका.</verse>
				<verse number="7">तर परमेश्वराचे जे निवडलेले लोक रात्रंदिवस त्याला विनवण्या करतात, त्या लोकांना तो न्याय देणार नाही काय? तो त्यांच्यासंबंधी उशीर करेल काय?</verse>
				<verse number="8">मी तुम्हाला सांगतो, तो त्यांना लवकर न्याय मिळेल याकडे लक्ष घालेल. यासाठी, जेव्हा मानवपुत्र, परत येईल त्यावेळी त्यांना या पृथ्वीवर विश्वास आढळेल का?”</verse>
				<verse number="9">आपण नीतिमान आहोत याचे समर्थन करून इतर सर्वांना तुच्छ मानत होते अशा लोकांसाठी त्यांनी हा दाखला सांगितला:</verse>
				<verse number="10">“दोन माणसे प्रार्थना करण्यासाठी मंदिरात गेली. एक परूशी होता आणि दुसरा जकातदार.</verse>
				<verse number="11">परूशी स्वतः उभा राहिला आणि प्रार्थना केली: ‘हे परमेश्वरा, मी तुमचे फार आभार मानतो, कारण मी इतर लोकांसारखा लुटारु, कुकर्मी, व्यभिचारी किंवा या जकातदारासारखा नाही.</verse>
				<verse number="12">मी आठवडयातून दोनदा उपवास करतो, तसेच माझ्या मिळकतीचा दशांश देतो.’</verse>
				<verse number="13">“परंतु जकातदार दूर उभा राहिला. आपले डोळे वर आकाशाकडे न लावता आपल्या छातीवर मारून म्हणाला, ‘हे परमेश्वरा, मज पाप्यावर दया कर.’</verse>
				<verse number="14">“मी तुम्हाला सांगतो, हा मनुष्य, त्या दुसर्‍यापेक्षा परमेश्वरासमोर नीतिमान ठरून घरी गेला. कारण जे सर्व स्वतःला उंच करतात त्यांना नम्र केले जाईल आणि जे स्वतःला नम्र करतात, त्यांना उंच केले जाईल.”</verse>
				<verse number="15">लोकांनी आपल्या बालकांना येशूंनी त्यांच्यावर हात ठेवावे म्हणून त्यांच्याकडे आणले. परंतु शिष्यांनी त्यांना दटाविले.</verse>
				<verse number="16">येशूंनी त्या बालकांना आपल्याजवळ बोलावले आणि म्हणाले, “लहान बालकांना माझ्याजवळ येऊ द्या, त्यांना प्रतिबंध करू नका, कारण परमेश्वराचे राज्य असल्यांचेच आहे.</verse>
				<verse number="17">मी तुम्हाला निश्चित सांगतो की, तुम्ही या लहान बालकासारखे होऊन परमेश्वराच्या राज्याचा स्वीकार करीत नाही, तोपर्यंत त्यात तुमचा प्रवेश होऊ शकणार नाही.”</verse>
				<verse number="18">एका शासकाने येशूंना विचारले: “उत्तम गुरुजी, सार्वकालिक जीवन हे वतन मिळावे म्हणून मी काय करावे?”</verse>
				<verse number="19">येशूंनी उत्तर दिले, “तू मला उत्तम कशाला म्हणतोस? परमेश्वराशिवाय कोणी उत्तम नाही.</verse>
				<verse number="20">तुला आज्ञा ठाऊक आहेत: ‘तू खून करू नको, तू व्यभिचार करू नको, तू चोरी करू नको, तू खोटी साक्ष देऊ नको, तुमच्या आई आणि वडिलांचा मान राख.’ ”</verse>
				<verse number="21">तो म्हणाला, “मी लहान होतो, तेव्हापासूनच मी या सर्व आज्ञांचे पालन करीत आहे.”</verse>
				<verse number="22">जेव्हा येशूंनी हे ऐकले, ते त्याला म्हणाले, “पण तू एका गोष्टीत उणा आहेस. तुझी सारी मालमत्ता विकून टाक आणि गरीबांना वाटून दे आणि तुला स्वर्गात संपत्ती मिळेल. मग ये व मला अनुसर.”</verse>
				<verse number="23">जेव्हा त्याने हे बोलणे ऐकले, तेव्हा तो अतिशय खिन्न झाला, कारण तो फार श्रीमंत होता.</verse>
				<verse number="24">येशूंनी त्याच्याकडे पाहिले आणि म्हणाले, “श्रीमंतांना परमेश्वराच्या राज्यात प्रवेश करणे किती कठीण आहे!</verse>
				<verse number="25">एखाद्या श्रीमंत मनुष्याला परमेश्वराच्या राज्यात प्रवेश करणे यापेक्षा उंटाला सुईच्या नाकातून जाणे सोपे आहे.”</verse>
				<verse number="26">ज्यांनी हे बोलणे ऐकले, त्यांनी विचारले, “तर मग कोणाचे तारण होऊ शकते?”</verse>
				<verse number="27">येशूंनी उत्तर दिले, “जे काही मानवाला अशक्य आहे परंतु परमेश्वराला सर्वगोष्टी शक्य आहेत.”</verse>
				<verse number="28">तेव्हा पेत्र येशूंना म्हणाला, “आपणास अनुसरावे म्हणून आम्ही सर्वकाही सोडून दिले आहे!”</verse>
				<verse number="29">“मी तुम्हाला निश्चित सांगतो,” येशूंनी म्हटले, “असे कोणी नाही की ज्यांनी परमेश्वराच्या राज्यासाठी आपले घर, भाऊ बहीण, आई, बाप, पत्नी, मुले, यांचा त्याग केला,</verse>
				<verse number="30">त्याला या जगात अनेक पटीने दिले जाईलच पण येणार्‍या युगात सार्वकालिक जीवनही लाभेल.”</verse>
				<verse number="31">येशूंनी त्यांच्या बारा शिष्यांना बाजूला बोलावून घेतले आणि त्यांना सांगितले, “आपण यरुशलेमात जात आहोत आणि संदेष्ट्यांनी मानवपुत्रासंबंधी, म्हणजे माझ्याबद्दल, जे सर्वकाही लिहून ठेवलेले आहे ते पूर्ण होईल.</verse>
				<verse number="32">त्यांना गैरयहूदीयांच्या हाती सोपवून देण्यात येईल. ते त्याची टिंगल करतील, त्याचा अपमान करतील आणि त्याच्यावर थुंकतील,</verse>
				<verse number="33">ते त्याला फटके मारतील आणि त्याचा जीव घेतील परंतु तीन दिवसानंतर ते पुन्हा उठतील.”</verse>
				<verse number="34">त्यातले शिष्यांना काहीही समजले नाही. ते त्यांना आकलन होऊ नये म्हणून त्यांच्यापासून गुप्त राखण्यात आले होते. येशू काय बोलत आहेत हे त्यांना माहीत नव्हते.</verse>
				<verse number="35">येशू यरीहो शहराजवळ आले, तेव्हा एक आंधळा भिकारी, रस्त्याच्या कडेला भीक मागत बसला होता.</verse>
				<verse number="36">जवळून जात असलेल्या गर्दीचा आवाज त्याने ऐकला, तेव्हा त्याने विचारले काय चालले आहे.</verse>
				<verse number="37">त्यांनी त्याला सांगितले, “नासरेथकर येशू रस्त्याने जात आहेत.”</verse>
				<verse number="38">तो मोठ्याने ओरडला, “अहो येशू, दावीदाचे पुत्र, माझ्यावर दया करा.”</verse>
				<verse number="39">येशूंच्या पुढे चाललेल्या गर्दीतील लोकांनी त्याला धमकाविले आणि गप्प बसण्यास सांगितले, पण तो उलट अधिक मोठमोठ्याने ओरडतच राहिला, “अहो दावीदाचे पुत्र, माझ्यावर दया करा.”</verse>
				<verse number="40">येशू थांबले आणि त्या माणसाला त्यांच्याकडे आणण्यास सांगितले. जेव्हा तो आंधळा जवळ आला, येशूंनी त्याला विचारले,</verse>
				<verse number="41">“मी तुझ्यासाठी काय करावे अशी तुझी इच्छा आहे?” “प्रभू मला दृष्टी यावी.” त्याने उत्तर दिले.</verse>
				<verse number="42">यावर येशू म्हणाले, “ठीक आहे, तुला दृष्टी दिली आहे. तुझ्या विश्वासाने तुला बरे केले आहे.”</verse>
				<verse number="43">त्याच क्षणाला त्याला दिसू लागले आणि परमेश्वराची स्तुती करीत तो येशूंच्या मागे चालू लागला. जेव्हा सर्व लोकांनी हे पाहिले, त्यांनी सुद्धा परमेश्वराची स्तुती केली.</verse>
			</chapter>
			<chapter number="19">
				<verse number="1">येशू यरीहोत प्रवेश करून त्यातून जात होते,</verse>
				<verse number="2">तेथे जक्कय नावाचा एक माणूस होता; तो प्रमुख जकातदार होता आणि श्रीमंत होता.</verse>
				<verse number="3">येशू कोण आहे हे पाहण्याची त्याची उत्कट इच्छा होती, परंतु तो ठेंगणा असल्यामुळे गर्दीतून पाहणे त्याला शक्य नव्हते.</verse>
				<verse number="4">तो धावत पुढे गेला आणि उंबराच्या झाडावर चढला, कारण येशू त्याच वाटेने येत होते.</verse>
				<verse number="5">येशू त्या झाडाखाली आले आणि वर पाहून जक्कयाला म्हणाले, “जक्कया, त्वरा कर आणि खाली उतर, कारण आज मी तुझ्या घरी पाहुणा म्हणून येणार आहे.”</verse>
				<verse number="6">तेव्हा तो लगेच खाली उतरला आणि त्याने त्यांचे आनंदाने स्वागत केले.</verse>
				<verse number="7">सर्व लोकांनी हे पाहिले आणि ते कुरकुर करू लागले, “तो एका पापी माणसाच्या घरी पाहुणा म्हणून गेला आहे.”</verse>
				<verse number="8">पण जक्कय उभा राहून प्रभुला म्हणाला, “प्रभुजी, पाहा, आताच मी माझी अर्धी धनसंपत्ती गरीबांना देऊन टाकतो आणि मी फसवणूक करून कोणाचे काही घेतले असेल, तर चौपट रक्कम परत करतो.”</verse>
				<verse number="9">येशू त्याला म्हणाले, “आज या घरात तारणाने प्रवेश केला आहे, हा माणूस अब्राहामाचा पुत्र आहे.</verse>
				<verse number="10">मानवपुत्र हरवलेल्यांना शोधण्यासाठी आणि वाचवण्यासाठी आले आहेत.”</verse>
				<verse number="11">ते ऐकत असतानाच, येशूंनी त्यांना पुढे एक दाखला सांगितला, कारण ते यरुशलेमेजवळ होते आणि लोकांना असे वाटले की परमेश्वराचे राज्य आता लवकरच प्रकट होणार आहे.</verse>
				<verse number="12">येशू म्हणाले, “प्रतिष्ठित समाजातील एक मनुष्य राजा म्हणून नियुक्त करून घेण्यासाठी दूर देशी गेला आणि परत येणार होता.</verse>
				<verse number="13">त्याने आपल्या दहा दासांना बोलावले व त्या प्रत्येकाला एक मोहर दिली व म्हणाला, ‘मी परत येईपर्यंत यावर व्यापार करा.’</verse>
				<verse number="14">“परंतु त्याच्या प्रजेने त्याचा द्वेष केला व त्यांनी त्याच्या पाठोपाठ एक प्रतिनिधी मंडळ हे सांगण्यासाठी पाठविले की, ‘हा मनुष्य आमचा राजा असावा अशी आमची इच्छा नाही.’</verse>
				<verse number="15">“तरीपण त्याचा राज्याभिषेक करण्यात येऊन तो घरी परतला. मग त्याने ज्या दासांना पैसे दिले होते, त्यांनी त्या पैशावर किती नफा मिळविला, हे पाहण्याकरिता बोलावले.</verse>
				<verse number="16">“पहिला सेवक म्हणाला, ‘महाराज, मी तुमच्या एका मोहरेवर आणखी दहा मोहरा मिळविल्या आहेत.’</verse>
				<verse number="17">“राजाने म्हटले, ‘शाबास, माझ्या चांगल्या दासा! तुझ्यावर सोपविलेली थोडी जबाबदारी तू विश्वासूपणाने पार पाडलीस म्हणून तू दहा शहरांची जबाबदारी सांभाळ.’</verse>
				<verse number="18">“नंतर दुसरा दास आला आणि म्हणाला, ‘महाराज, मी तुमच्या मोहरेवर आणखी पाच मोहरा मिळविल्या आहेत.’</verse>
				<verse number="19">“त्याचा धनी त्याला म्हणाला, ‘तू पाच शहरांची जबाबदारी घे.’</verse>
				<verse number="20">“मग तिसरा दास पुढे येऊन म्हणाला, ‘महाराज, ही तुमची मोहर घ्या; मी ती एका कपड्यात गुंडाळून जपून ठेवली होती,</verse>
				<verse number="21">तुम्ही एक कठोर गृहृस्थ आहात, म्हणून मला तुमची भीती वाटली. जिथे तुम्ही ठेवले नाही, तिथे घेता आणि जे पेरलेले नाही, ते कापून नेता.’</verse>
				<verse number="22">“यावर त्याचा धनी म्हणाला, ‘अरे दुष्ट दासा! मी आता तुझ्या शब्दाप्रमाणेच तुझा न्याय करतो, तुला माहीत होते की मी कठोर स्वभावाचा आहे, जे माझे नाही ते बळकावितो आणि मी स्वतः पेरले नाही ते कापून नेतो,</verse>
				<verse number="23">तर माझे रुपये सावकाराकडे गुंतवून ठेवावयास पाहिजे होते, म्हणजे मी परत आल्यावर त्यावर काही व्याज तरी मिळाले असते?’</verse>
				<verse number="24">“नंतर तो त्याच्याजवळ जे उभे होते त्यांना म्हणाला, ‘या माणसाजवळून ती मोहर घ्या आणि ज्याच्याजवळ दहा आहेत त्याला द्या.’</verse>
				<verse number="25">“पण ‘महाराज,’ ते म्हणाले, ‘त्याच्याजवळ अगोदरच भरपूर आहे.’</verse>
				<verse number="26">“यावर त्याने उत्तर दिले, ‘मी तुम्हाला सांगतो, कारण ज्याला आहे त्याला अधिक दिले जाईल व ज्याच्याजवळ नाही त्याच्याजवळ जे असेल ते देखील त्याच्यापासून काढून घेतले जाईल.’</verse>
				<verse number="27">आणि आता ज्यांनी मला त्यांचा राजा मानण्याचे नाकारले आहे, त्या माझ्या शत्रूंना येथे आणा आणि माझ्यासमोर त्यांचा वध करा.”</verse>
				<verse number="28">हा दाखला सांगितल्यानंतर येशू यरुशलेमच्या दिशेने निघाले. ते आपल्या शिष्यांपुढे चालत होते.</verse>
				<verse number="29">जैतून डोंगरावर बसलेल्या बेथफगे व बेथानी या गावाजवळ ते आले, तेव्हा येशूंनी आपल्या दोन शिष्यांना असे सांगून पाठविले की:</verse>
				<verse number="30">“समोरच्या गावात जा आणि तेथे शिरताच, ज्याच्यावर कधी कोणी स्वार झाले नाही असे एक शिंगरू बांधून ठेवलेले तुम्हाला आढळेल. ते सोडून इकडे आणा.</verse>
				<verse number="31">‘तुम्ही हे शिंगरू का सोडीत आहा?’ असे कोणी तुम्हाला विचारले, तर त्याला सांगा, ‘प्रभुला त्याची गरज आहे.’ ”</verse>
				<verse number="32">ज्यांना पुढे पाठविले होते, ते तेथे गेल्यावर त्यांना सांगितल्याप्रमाणेच आढळून आले.</verse>
				<verse number="33">ते शिंगरू सोडीत असताना शिंगराच्या धन्यांनी त्यांना विचारले, “तुम्ही शिंगरू का सोडीत आहात?”</verse>
				<verse number="34">त्यांनी उत्तर दिले, “प्रभुला याची गरज आहे.”</verse>
				<verse number="35">त्यांनी ते शिंगरू येशूंकडे आणले, त्यांनी त्यांची वस्त्रे, शिंगराच्या पाठीवर घातली आणि येशूंना त्याच्यावर बसवले.</verse>
				<verse number="36">जेव्हा ते त्यांच्याबरोबर निघाले, लोकांनी त्यांचे अंगरखे रस्त्यावर पसरले.</verse>
				<verse number="37">जैतून डोंगराच्या उतरणीवरून सुरू होणार्‍या रस्त्यावर त्यांच्या शिष्यांचा समुदाय होता, ज्यांनी येशूंचे जे अद्भुत चमत्कार पाहिले होते, त्याबद्दल ते परमेश्वराची स्तुती करीत घोषणा देऊ लागले:</verse>
				<verse number="38">“प्रभुच्या नावाने येणारा राजा धन्यवादित असो!” “स्वर्गात शांती आणि परमोच्चावर गौरव!”</verse>
				<verse number="39">गर्दीत असलेले काही परूशी येशूंना म्हणाले, “गुरुजी, तुमच्या शिष्यांचा निषेध करा.”</verse>
				<verse number="40">पण येशूंनी त्यांना उत्तर दिले, “त्यांनी तोंडे बंद केली, तर धोंडे ओरडतील.”</verse>
				<verse number="41">जसे ते यरुशलेमेजवळ आले आणि ते शहर पाहिले, त्यावरून ते रडले आणि म्हणाले,</verse>
				<verse number="42">“जर तू, हो तू सुद्धा, आज या दिवशी फक्त शांतीच्या गोष्टी जाणून घेतल्या असत्या तर! पण आता त्या तुझ्या दृष्टीआड झाल्या आहेत.</verse>
				<verse number="43">कारण अशी वेळ येत आहे की तुझे शत्रू तुझ्या भोवती मेढेकोट बांधून तुला वेढतील आणि चहूबाजूंनी तुला कोंडीत धरतील.</verse>
				<verse number="44">ते तुला जमीनदोस्त करून टाकतील, तुला आणि तुझ्या मुलांना भिंतींमध्ये गाडतील. ते एका दगडावर दुसरा दगड राहू देणार नाहीत, कारण परमेश्वराची तुझ्याकडे येण्याची वेळ तू ओळखली नाहीस.”</verse>
				<verse number="45">नंतर येशू मंदिराच्या परिसरात आले आणि तेथे विक्री करणार्‍यास बाहेर घालवून देऊ लागले.</verse>
				<verse number="46">ते त्यांना म्हणाले, “असे लिहिले आहे, ‘माझे घर हे प्रार्थनेचे घर होईल’; पण तुम्ही ‘लुटारूंची गुहा केली आहे.’ ”</verse>
				<verse number="47">त्यानंतर येशू मंदिराच्या आवारात दररोज शिक्षण देऊ लागले. परंतु प्रमुख याजकवर्ग आणि इतर नियमशास्त्र शिक्षक व वडीलजन त्यांना ठार मारण्याचा बेत करीत होते.</verse>
				<verse number="48">परंतु त्यांना कोणताही मार्ग सापडत नव्हता. कारण सर्व लोक येशूंचे मन लावून ऐकत होते.</verse>
			</chapter>
			<chapter number="20">
				<verse number="1">एके दिवशी येशू मंदिराच्या अंगणात लोकांना शिकवीत होते आणि शुभवार्तेची घोषणा करीत होते, तेव्हा मुख्य याजक आणि यहूदी पुढारी त्यांच्याकडे आले.</verse>
				<verse number="2">त्यांनी येशूंना विचारले, “आम्हाला हे सांगा की तुम्ही कोणत्या अधिकाराने हे करत आहात? तुम्हाला हा अधिकार कोणी दिला?”</verse>
				<verse number="3">येशूंनी उत्तर दिले, “मी तुम्हाला एक प्रश्न विचारतो, मला सांगा:</verse>
				<verse number="4">योहानाचा बाप्तिस्मा स्वर्गापासून किंवा मनुष्याकडून होता?”</verse>
				<verse number="5">या प्रश्नावर त्यांनी एकमेकांबरोबर चर्चा केली आणि म्हणाले, “जर आपण म्हणालो, ‘स्वर्गापासून होता,’ तर ते विचारील, ‘त्यावर तुम्ही विश्वास का ठेवला नाही?’</verse>
				<verse number="6">पण जर आपण म्हणालो ‘मनुष्यापासून होता,’ तर सर्व लोक आपल्याला दगडमार करतील. कारण योहान संदेष्टा होता, याबद्दल लोकांची पुरेपुर खात्री होती.”</verse>
				<verse number="7">शेवटी त्यांनी उत्तर दिले, “तो कोठून होता हे आम्हाला माहीत नाही.”</verse>
				<verse number="8">यावर येशू त्यांना म्हणाले, “तर मग मीही या गोष्टी कोणत्या अधिकाराने करतो, हे तुम्हाला सांगणार नाही.”</verse>
				<verse number="9">नंतर लोकांकडे वळून येशूंनी त्यांना हा दाखला सांगितला, “एका मनुष्याने एक द्राक्षमळा लावला. तो मळा काही शेतकर्‍यांना भाड्याने देऊन तो बर्‍याच दिवसासाठी दूर निघून गेला.</verse>
				<verse number="10">हंगामाचे दिवस आल्यावर द्राक्षमळ्यातील फळांतून काही मिळावे, म्हणून त्याने आपला एक सेवक शेतकर्‍यांकडे पाठविला. परंतु शेतकर्‍यांनी त्याला मार दिला आणि रिकाम्या हाताने माघारी पाठवून दिले.</verse>
				<verse number="11">त्याने दुसर्‍या सेवकाला त्यांच्याकडे पाठविले, परंतु त्यांनी त्यालासुद्धा मारले आणि लज्जास्पद वागणूक दिली व रिकाम्या हाताने परत पाठविले.</verse>
				<verse number="12">तरी त्याने तिसर्‍याला पाठविले आणि त्यांनी त्याला जखमी केले आणि मळ्याबाहेर फेकून दिले.</verse>
				<verse number="13">“तेव्हा द्राक्षमळ्याचा धनी स्वतःशीच म्हणाला, ‘मी काय करावे बरे? आता माझा पुत्र ज्याच्यावर मी प्रीती करतो त्याला त्यांच्याकडे पाठवितो. कदाचित ते त्याचा मान राखतील.’</verse>
				<verse number="14">“पण शेतकर्‍यांनी मालकाच्या पुत्राला येताना पाहिले, तेव्हा ते आपसात विचार करून म्हणाले, ‘हा तर वारस आहे. आपण त्याला ठार करू या, म्हणजे हे वतन आपलेच होईल.’</verse>
				<verse number="15">तेव्हा त्यांनी त्याला द्राक्षमळ्याच्या बाहेर फेकून त्याला मारून टाकले. “आता त्या द्राक्षमळ्याचा मालक त्यांचे काय करेल?</verse>
				<verse number="16">तो येईल आणि त्या भाडेकर्‍यांना मारून टाकेल आणि द्राक्षमळा दुसर्‍यांना देईल.” लोकांनी हे ऐकले, तेव्हा ते म्हणाले, “परमेश्वर करो असे कधीही न होवो!”</verse>
				<verse number="17">येशूंनी त्यांच्याकडे निरखून पाहिले व विचारले, “तर मग, “ ‘जो दगड बांधणार्‍यांनी नापसंत केला, तोच कोनशिला झाला’ असे जे धर्मग्रंथात लिहिले आहे, त्याचा अर्थ काय आहे?</verse>
				<verse number="18">या खडकावर जे आदळतील त्यांचे तुकडे होतील, परंतु ज्यांच्यावर हा खडक आदळेल त्यांचा चुराडा होईल” येशू पुढे म्हणाले.</verse>
				<verse number="19">प्रमुख याजक आणि नियमशास्त्र शिक्षक यांनी हा दाखला ऐकला, तेव्हा येशूंना ताबडतोब अटक करण्याचा मार्ग ते शोधू लागले, कारण तो दाखला त्यांच्याविरुद्ध सांगितला होता हे त्यांनी ओळखले पण त्यांना लोकांची भीती वाटत होती.</verse>
				<verse number="20">त्यांच्यावर बारकाईने पाळत ठेऊन, त्यांनी गुप्तहेरांना प्रामाणिक माणसे आहेत असे ढोंग करून त्यांच्याकडे पाठविले यासाठी की येशूंना त्यांच्या शब्दात पकडावे आणि त्यांना राज्यपालाच्या अधिकारकक्षेत आणावे.</verse>
				<verse number="21">त्या गुप्तहेरांनी येशूंना प्रश्न विचारला: “गुरुजी, हे आम्हाला माहीत आहे की तुम्ही जे योग्य आहे ते बोलता व शिकविता आणि पक्षपात न करता परमेश्वराचा मार्ग सत्याने शिकविता.</verse>
				<verse number="22">आम्ही कैसराला कर देणे योग्य आहे की नाही?”</verse>
				<verse number="23">येशूंनी त्यांच्या मनातील कपट ओळखले आणि ते त्यांना म्हणाले,</verse>
				<verse number="24">“मला एक नाणे दाखवा. या नाण्यावर कोणाचा मुखवटा आणि कोणाचे नाव आहे?” “कैसराचे,” त्यांनी उत्तर दिले.</verse>
				<verse number="25">मग येशू म्हणाले, “कैसराचे ते कैसराला, जे परमेश्वराचे आहे ते परमेश्वराला द्या.”</verse>
				<verse number="26">अशा रीतीने लोकांपुढे त्यांना शब्दात पकडण्याचा त्यांचा प्रयत्न फसला. त्यांच्या उत्तराने ते आश्चर्यचकित झाले आणि गप्प राहिले.</verse>
				<verse number="27">पुनरुत्थान नाही असे मानणार्‍या सदूकी लोकांपैकी काहीजण येशूंकडे आले आणि त्यांनी त्यांना विचारले,</verse>
				<verse number="28">“महाराज, मोशेने आम्हाला असा नियम घालून दिला आहे की, एखादा मनुष्य मूलबाळ न होता मरण पावला, तर त्याच्या भावाने त्याच्या विधवेशी लग्न करून त्याच्यासाठी संतती वाढवावी.</verse>
				<verse number="29">आता एका कुटुंबात सात भाऊ होते. त्यातील पहिल्याने लग्न केले पण काही मूलबाळ न होता, तो मरण पावला.</verse>
				<verse number="32">शेवटी ती स्त्री मरण पावली.</verse>
				<verse number="33">आता पुनरुत्थान होईल त्यावेळी ती स्त्री कोणाची पत्नी होईल, कारण त्या सातही जणांनी तिच्याशी लग्न केले होते?”</verse>
				<verse number="34">येशूंनी उत्तर दिले, “लग्न करण्याची रीत या पृथ्वीवरील लोकांसाठीच आहे.</verse>
				<verse number="35">तरी, त्या युगात वाटेकरी होण्यासाठी आणि जे मृतांतून पुनरुत्थित होणार आहेत, ते लग्न करत नाही किंवा लग्न करूनही देत नाही.</verse>
				<verse number="36">आणि ते मरणार नाहीत, कारण ते देवदूतांसारखे आहेत. ती परमेश्वराची लेकरे आहेत, कारण ती पुनरुत्थानाची लेकरे झाली आहेत.</verse>
				<verse number="37">मोशेच्या जळत्या झुडूपांच्या निवेदनात, तो प्रभुला ‘अब्राहामाचा परमेश्वर, इसहाकाचा परमेश्वर आणि याकोब यांचा परमेश्वर आहे’ असे म्हणतो यावरून त्याने हेच दर्शविले आहे की, मेलेले उठविले जातात.</verse>
				<verse number="38">कारण तो मृतांचा परमेश्वर नसून, जिवंतांचा परमेश्वर आहे आणि त्यांच्या दृष्टीने सर्व लोक जिवंत आहेत.”</verse>
				<verse number="39">काही नियमशास्त्र शिक्षकांनी प्रतिसाद दिला, “गुरुजी, आपण फार योग्य उत्तर दिले.”</verse>
				<verse number="40">मग कोणी त्यांना आणखी प्रश्न विचारावयास धजले नाहीत.</verse>
				<verse number="41">नंतर येशूंनी त्यांना एक प्रश्न विचारला, “ख्रिस्त हा दावीदाचा पुत्र आहे असे का म्हटले जाते?</verse>
				<verse number="44">दावीदच ख्रिस्ताला ‘प्रभू’ म्हणतो तर तो त्याचा पुत्र कसा असू शकेल?”</verse>
				<verse number="45">सभोवतालचा लोकसमुदाय हे ऐकत असतानाच ते आपल्या शिष्यांकडे वळून त्यांना म्हणाले,</verse>
				<verse number="46">“या नियमशास्त्राच्या शिक्षकांपासून सावध राहा. त्यांना लांब झगे घालून बाजारात लोकांकडून अभिवादन घेणे, सभागृहामध्ये आणि मेजवान्यामध्ये उत्तम व मानाच्या जागा मिळविणे फार आवडते</verse>
				<verse number="47">लोकांनी पाहावे यासाठी ते मोठ्या लांब प्रार्थना करतात आणि विधवांची घरे लुबाडतात. अशा लोकांना अधिक शिक्षा होईल.”</verse>
			</chapter>
			<chapter number="21">
				<verse number="1">जेव्हा येशूंनी पाहिले, की श्रीमंत लोक मंदिरातील दानपात्रामध्ये आपले दान टाकत होते.</verse>
				<verse number="2">त्याने एका गरीब विधवेलासुद्धा तांब्याची दोन छोटी नाणी टाकताना पाहिले.</verse>
				<verse number="3">येशू म्हणाले, “मी तुम्हाला निश्चित सांगतो की, या गरीब विधवेने इतर सर्वांपेक्षा अधिक दिले आहे.</verse>
				<verse number="4">कारण या सर्व लोकांनी आपल्या संपत्तीतून दान दिले आहे, परंतु हिने तर आपल्या गरीबीतून सर्व उपजीविका देऊन टाकली.”</verse>
				<verse number="5">त्यांचे काही शिष्य मंदिराबद्दल प्रशंसा करीत होते की, ते कसे सुंदर पाषाणांनी आणि परमेश्वराला अर्पण केलेल्या देणग्यांनी सजविले आहे. परंतु येशू म्हणाले,</verse>
				<verse number="6">“जे तुम्ही पाहत आहात, पण अशी वेळ येत आहे की, त्यावेळेस एकावर एक असलेला असा एकही दगड राहणार नाही; त्यांच्यामधील प्रत्येक दगड खाली पाडला जाईल.”</verse>
				<verse number="7">“गुरुजी,” शिष्यांनी विचारले, “या गोष्टी केव्हा घडतील हे आम्हाला सांगा? व या गोष्टी घडण्याच्या बेतात आल्या आहेत, याची कोणती चिन्हे असतील?”</verse>
				<verse number="8">येशूंनी उत्तर दिले, “तुम्ही फसवले जाऊ नये म्हणून सावध राहा, कारण अनेकजण माझ्या नावाने येतील आणि ‘मी तो आहे,’ असा दावा करतील. ते म्हणतील ‘काळ जवळ आला आहे,’ त्यांच्यामागे जाऊ नका.</verse>
				<verse number="9">तुम्ही लढायासंबंधी ऐकाल व दंगे याविषयी ऐकाल, तेव्हा भयभीत होऊ नका. प्रथम या गोष्टी घडल्याच पाहिजेत, पण शेवट एवढ्यात होणार नाही.”</verse>
				<verse number="10">मग त्यांनी म्हटले: “राष्ट्रांविरुद्ध राष्ट्र व राज्याविरुद्ध राज्य उठतील.</verse>
				<verse number="11">निरनिराळ्या ठिकाणी भूकंप होतील, दुष्काळही पडतील आणि वेगवेगळ्या ठिकाणी साथीचे रोग उद्भवतील, भीतिदायक घटना आणि आकाशात मोठी चिन्हे घडतील.</verse>
				<verse number="12">“तरी हे सर्व घडण्यापूर्वी, ते तुम्हाला पकडून तुमचा छळ करतील. माझ्या नावामुळे तुम्हाला सभागृहामध्ये नेतील व तुरुंगात टाकतील आणि तुम्हाला राज्यपाल आणि राजे यांच्यापुढे आणण्यात येईल.</verse>
				<verse number="13">यामुळे तुम्हाला त्यांच्यापुढे माझे साक्षी व्हावे लागेल.</verse>
				<verse number="14">तेव्हा स्वतःचा बचाव कसा करावा व काय बोलावे याविषयी अगोदरच चिंता करू नका.</verse>
				<verse number="15">कारण मी तुम्हाला योग्य शब्द आणि सुज्ञपणाचे विचार सुचवीन की ज्यास तुमचे शत्रू तुम्हाला अडविण्यास किंवा त्याचे खंडण करण्यास असमर्थ ठरतील.</verse>
				<verse number="16">आईवडील, भाऊ आणि बहीण, नातेवाईक आणि मित्र, देखील तुमचा विश्वासघात करतील व तुम्हापैकी काहींना जिवे मारतील.</verse>
				<verse number="17">माझ्यामुळे प्रत्येकजण तुमचा द्वेष करील.</verse>
				<verse number="18">परंतु तुमच्या डोक्यावरील एका केसाचा देखील नाश होणार नाही.</verse>
				<verse number="19">खंबीरपणे उभे राहा, म्हणजे जीवन मिळवाल.</verse>
				<verse number="20">“तुम्ही यरुशलेम शहर शत्रुसैन्यांनी वेढलेले पाहाल, तेव्हा त्याचा विनाशकाळ जवळ आला आहे, हे तुमच्या लक्षात येईल.</verse>
				<verse number="21">त्यावेळी जे यहूदीयात आहेत त्यांनी डोंगरांकडे पळून जावे, जे शहरात आहेत त्यांनी ते सोडावे आणि जे देशाबाहेर आहेत, त्यांनी शहरात येण्याचा प्रयत्न करू नये.</verse>
				<verse number="22">कारण आता जे सर्व लिहिलेले आहे ते पूर्ण होण्यासाठी हे शिक्षेचे दिवस आहेत.</verse>
				<verse number="23">गर्भवती आणि दूध पाजणार्‍या स्त्रियांसाठी तर तो काळ दयनीय असेल! कारण पृथ्वीवर महान संकटे कोसळतील आणि लोकांवर क्रोधाचा वर्षाव होईल.</verse>
				<verse number="24">काही तलवारीमुळे पडतील आणि काहींना सर्व राष्ट्रांमध्ये कैद करून नेण्यात येईल आणि गैरयहूदीयांचा काळ पूर्ण होईपर्यंत यरुशलेम शहरास गैरयहूदी पायाखाली तुडवतील.</verse>
				<verse number="25">“तेव्हा सूर्य, चंद्र व तारे यामध्ये चिन्हे घडतील. पृथ्वीवर राष्ट्रे समुद्राच्या गर्जणार्‍या लाटांनी हैराण होतील आणि गोंधळून जातील.</verse>
				<verse number="26">भीतीमुळे लोक बेशुद्ध पडतील, जगावर काय घडून येणार आहे, या गोष्टीमुळे काळजीत पडतील. कारण आकाशमंडळ हालवली जातील.</verse>
				<verse number="27">त्यावेळी मानवपुत्राला परमेश्वराच्या उजवीकडे बसलेले आणि आकाशात मेघारूढ होऊन सामर्थ्याने व पराक्रमाने परत येत असलेले पाहाल.</verse>
				<verse number="28">या सर्वगोष्टी घडण्यास प्रारंभ होईल, तेव्हा उभे राहा आणि वर नजर लावा कारण तुमच्या सुटकेची वेळ जवळ आली आहे असे समजा.”</verse>
				<verse number="29">नंतर येशूंनी लोकांना हा दाखला सांगितला: “अंजिराच्या झाडाकडे आणि सर्व झाडांकडे पाहा.</verse>
				<verse number="30">जेव्हा पालवी फूट लागते तेव्हा तुम्ही स्वतःच असे पाहू शकता आणि ओळखता की उन्हाळा जवळ आला आहे.</verse>
				<verse number="31">तसेच मी सांगितलेल्या गोष्टी घडत असताना तुम्ही पाहाल, तेव्हा परमेश्वराचे राज्य जवळ आहे हे समजून घ्या.</verse>
				<verse number="32">“मी तुम्हाला निश्चित सांगतो की या सर्वगोष्टी घडून आल्याशिवाय ही पिढी खात्रीने नाहीशी होणार नाही.</verse>
				<verse number="33">आकाश व पृथ्वी नाहीशी होतील, पण माझी वचने नाहीशी होणार नाहीत.</verse>
				<verse number="34">“सावध राहा! नाही तर तुमची अंतःकरणे दारुबाजी, मद्यपान आणि जीवनातील चिंता यामुळे निराश होतील आणि तो दिवस तुम्हावर अकस्मात एखाद्या पाशासारखा येईल.</verse>
				<verse number="35">कारण संपूर्ण पृथ्वीवर राहणार्‍या सर्व लोकांवर तो येईल.</verse>
				<verse number="36">पुढे घडणार्‍या या सर्व गोष्टीतून सुटण्यास आणि मानवपुत्रासमोर उभे राहण्यास तुम्ही समर्थ व्हावे, म्हणून प्रार्थना करा आणि जागृत राहा.”</verse>
				<verse number="37">येशू दररोज मंदिरात शिक्षण देण्यासाठी जात असत, नंतर रोज संध्याकाळी ते जैतून डोंगरावर रात्र घालविण्यासाठी जात असत.</verse>
				<verse number="38">आणि सर्व लोक त्यांचे ऐकण्यासाठी भल्या सकाळीच मंदिराकडे येत.</verse>
			</chapter>
			<chapter number="22">
				<verse number="1">आता वल्हांडण सण जवळ आला होता. यालाच बेखमीर भाकरीचा सण म्हणत असत.</verse>
				<verse number="2">प्रमुख याजकवर्ग आणि नियमशास्त्र शिक्षक आता येशूंना कसे ठार करावे याचा विचार करू लागले. कारण ते लोकांना भीत होते.</verse>
				<verse number="3">तेव्हा येशूंच्या बारा शिष्यांपैकी एक म्हणजे यहूदा इस्कर्योत याच्यात सैतानाने प्रवेश केला.</verse>
				<verse number="4">तो प्रमुख याजकवर्ग आणि मंदिराचे सुरक्षा अधिकारी यांच्याकडे गेला आणि येशूंना विश्वासघाताने कसे धरून देता येईल, याविषयी त्याने त्यांच्याशी चर्चा केली.</verse>
				<verse number="5">त्यांना आनंद झाला आणि त्यांनी त्याला मोबदला देण्याचे मान्य केले.</verse>
				<verse number="6">या गोष्टीला त्याने मान्यता दिली आणि येशूंभोवती समुदाय नसताना त्यांना त्यांच्या हाती देण्याची योग्य संधी तो शोधू लागला.</verse>
				<verse number="7">आता बेखमीर भाकरीच्या सणाचा दिवस आला, त्या दिवशी वल्हांडणाच्या कोकर्‍याचा बळी दिला जाणार होता.</verse>
				<verse number="8">येशूंनी पेत्र आणि योहान यांना पुढे पाठविले व म्हणाले, “जा आणि आपल्यासाठी वल्हांडणाच्या भोजनाची तयारी करा.”</verse>
				<verse number="9">तेव्हा त्या दोघांनी विचारले, “आम्ही कोठे तयारी करावी?”</verse>
				<verse number="10">येशूंनी उत्तर दिले, “तुम्ही शहरात जा आणि एक मनुष्य पाण्याने भरलेली मोठी घागर घेऊन जात असलेला तुम्हाला भेटेल. ज्या घरात तो जाईल तेथे त्‍याच्यामागे जा.</verse>
				<verse number="11">त्या घराच्या मालकाला सांगा, ‘गुरुजी विचारत आहेत की, ज्या ठिकाणी मला माझ्या शिष्यांबरोबर वल्हांडणाचे भोजन करता येईल ती पाहुण्यांची खोली कुठे आहे?’</verse>
				<verse number="12">तेव्हा तो तुम्हाला माडीवरील सजविलेल्या मोठ्या खोलीत घेऊन जाईल. तेथेच तयारी करा.”</verse>
				<verse number="13">ते गेले आणि येशूंनी सांगितल्याप्रमाणे गोष्टी आढळल्या. तेव्हा त्यांनी तेथे वल्हांडणाच्या भोजनाची तयारी केली.</verse>
				<verse number="14">जेव्हा ती वेळ आली तेव्हा येशू आणि त्यांचे शिष्य भोजन करण्यास बसले.</verse>
				<verse number="15">मग ते शिष्यांना म्हणाले, “माझ्या दुःख सहन करण्यापूर्वी तुमच्याबरोबर हे वल्हांडणाचे भोजन करावे अशी माझी फार इच्छा होती.</verse>
				<verse number="16">कारण मी तुम्हाला सांगतो की, परमेश्वराच्या राज्यात याची पूर्तता झाल्याशिवाय मी हे भोजन पुन्हा करणार नाही.”</verse>
				<verse number="17">नंतर त्यांनी प्याला घेतला, त्याबद्दल उपकार मानले आणि ते म्हणाले, “हा घ्या आणि तुमच्यामध्ये त्याची वाटणी करा.</verse>
				<verse number="18">मी तुम्हाला सांगतो की, परमेश्वराचे राज्य येईपर्यंत मी पुन्हा द्राक्षवेलीचा उपज पिणार नाही.”</verse>
				<verse number="19">नंतर येशूंनी भाकर घेतली, आभार मानले आणि ती मोडली आणि ती त्यांना देत असताना म्हणाले, “हे माझे शरीर असून ते तुमच्याकरिता दिले जात आहे; माझ्या स्मरणार्थ हे करा.”</verse>
				<verse number="20">भोजन झाल्यानंतर येशूंनी द्राक्षारसाचा प्याला हाती घेतला व म्हणाले, “हा प्याला माझ्या रक्ताने केलेला नवा करार आहे, जे रक्त पुष्कळांसाठी ओतले जात आहे.</verse>
				<verse number="21">पण पाहा, जो माझा विश्वासघात करणार आहे त्याचा हात माझ्याबरोबर या मेजावर आहे.</verse>
				<verse number="22">परमेश्वराच्या संकल्पाप्रमाणे मानवपुत्र जातो खरा, पण जो मनुष्य त्यांना विश्वासघाताने धरून देत आहे त्याचा धिक्कार असो.”</verse>
				<verse number="23">हे ऐकून असे कृत्य करणारा आपल्यापैकी कोण असेल, असा प्रश्न ते आपसात विचारू लागले.</verse>
				<verse number="24">नंतर शिष्यात आपल्यापैकी सर्वात श्रेष्ठ कोण असा वादविवाद सुरू झाला.</verse>
				<verse number="25">येशू त्यांना म्हणाले, “गैरयहूदी लोकांचे राजे त्यांच्यावर हुकमत चालवितात आणि त्यांच्यावर अधिकार गाजविणारे स्वतःला त्यांचे उपकारकर्ते म्हणतात.</verse>
				<verse number="26">परंतु तुम्ही त्यांच्यासारखे असू नये. तुमच्यामध्ये जो कोणी श्रेष्ठ होऊ पाहतो, त्याने लहानासारखे झाले पाहिजे आणि जो अधिकार चालवितो त्याने तुमचा सेवक असावे.</verse>
				<verse number="27">श्रेष्ठ कोण आहे, जो भोजन करतो, की जो सेवा करतो? अर्थात् जो बसून जेवतो तोच ना? पाहा, सेवा करणार्‍यासारखा मी तुम्हामध्ये आहे.</verse>
				<verse number="28">माझ्या परीक्षामध्ये माझ्या बाजूने जे उभे राहिले, ते तुम्हीच आहात.</verse>
				<verse number="29">मी तुम्हाला राज्य बहाल करतो, ज्याप्रमाणे माझ्या पित्याने मला एक राज्य बहाल केले आहे,</verse>
				<verse number="30">तसेच माझ्या राज्यामध्ये माझ्याबरोबर बसून खातापिता येईल आणि तुम्ही सिंहासनावर बसून इस्राएलाच्या बारा वंशाचा न्यायनिवाडा कराल.</verse>
				<verse number="31">“शिमोना, शिमोना, तुम्हा सर्वांची गव्हासारखी चाळणी करावी म्हणून सैतानाने विचारले आहे.</verse>
				<verse number="32">परंतु शिमोना, तुझा विश्वास डळमळू नये म्हणून मी प्रार्थना केली आहे, की तू आपल्या विश्वासात खचू नये. ज्यावेळी तू परत वळशील, त्यावेळी आपल्या बंधुंना बळकट कर.”</verse>
				<verse number="33">शिमोन म्हणाला, “प्रभुजी, आपल्याबरोबर तुरुंगात जाण्यास व जीव देण्याचीही माझी तयारी आहे.”</verse>
				<verse number="34">तेव्हा येशूंनी त्याला म्हटले, “पेत्रा, मी तुला निश्चित सांगतो, आज कोंबडा आरवण्यापूर्वी तू तीन वेळा मला नाकारशील.”</verse>
				<verse number="35">नंतर येशूंनी त्यांना विचारले, “मी तुम्हाला पैशाचे पाकीट, पिशवी किंवा पायतणांचा जोड न घेता पाठविले, तेव्हा तुम्हाला काही कमी पडले का?” “नाही,” त्यांनी उत्तर दिले.</verse>
				<verse number="36">यावर येशू त्यांना म्हणाले, “पण आता तुमच्याजवळ झोळी असल्यास ती घ्या आणि पिशवी पण घ्या. तुमच्याजवळ तरवार नसली, तर आपली वस्त्रे विका व ती विकत घ्या.</verse>
				<verse number="37">कारण माझ्याविषयीचे भविष्य पूर्ण होण्याचा समय आला आहे. ते भविष्य हे: ‘त्याला गुन्हेगार म्हणून गणले गेले.’ संदेष्ट्यांनी माझ्याविषयी जे काही लिहून ठेवले आहे; ते सर्व पूर्णतेस जाईल.”</verse>
				<verse number="38">तेव्हा शिष्य त्यांना म्हणाले, “हे पाहा प्रभू, येथे दोन तरवारी आहेत.” येशू म्हणाले, “पुरे आहे.”</verse>
				<verse number="39">नेहमीप्रमाणे जैतून डोंगराकडे जाण्यासाठी येशू बाहेर पडले आणि त्यांचे शिष्य त्यांच्या मागोमाग गेले.</verse>
				<verse number="40">तेथे पोहोचल्यावर, ते शिष्यांना म्हणाले, “तुम्ही परीक्षेत पडू नये म्हणून प्रार्थना करा.”</verse>
				<verse number="41">नंतर ते त्यांच्यापासून सुमारे दगड फेकला जाईल इतक्या अंतरावर गेले, त्यांनी गुडघे टेकले आणि प्रार्थना केली.</verse>
				<verse number="42">“हे पित्या, जर तुमची इच्छा असेल, तर हा प्याला माझ्यापासून दूर करा; तरी माझी इच्छा नाही तर तुमची पूर्ण होऊ द्या.”</verse>
				<verse number="43">तेव्हा स्वर्गातून एक देवदूत त्यांच्यापुढे प्रकट झाला आणि त्यांना सामर्थ्य पुरविले.</verse>
				<verse number="44">येशू आत्म्यामध्ये इतके व्याकुळ झाले की, त्यांनी अधिक कळकळीने प्रार्थना केली आणि त्यांचा घाम रक्ताच्या थेंबासारखा जमिनीवर पडत होता.</verse>
				<verse number="45">शेवटी प्रार्थना करून उठल्यानंतर, ते आपल्या शिष्यांकडे परत आले, पण तेही दुःखामुळे झोपी गेले होते असे त्यांना आढळले.</verse>
				<verse number="46">“तुम्ही का झोप घेता?” येशू त्यांना म्हणाले, “तुम्ही परीक्षेत पडू नये म्हणून उठा आणि प्रार्थना करा.”</verse>
				<verse number="47">ते बोलत असतानाच लोकांचा मोठा जमाव तेथे आला आणि येशूंच्या बारा शिष्यांपैकी एक, ज्याला यहूदा म्हणत होते तो त्यांना मार्ग दाखवीत होता. तो येशूंचे चुंबन घ्यावयास जवळ आला,</verse>
				<verse number="48">तेव्हा येशूंनी त्याला म्हटले, “यहूदा चुंबन घेऊन तू मानवपुत्राचा विश्वासघात करतो काय?”</verse>
				<verse number="49">आता काय होणार हे शिष्यांनी ओळखले आणि येशूंना विचारले, “प्रभुजी, आम्ही तरवार चालवावी काय?”</verse>
				<verse number="50">तेवढ्यात त्यांच्यातील एकाने प्रमुख याजकाच्या दासावर वार करून त्याचा उजवा कान कापून टाकला.</verse>
				<verse number="51">येशूंनी शिष्यांना म्हटले, “पुरे करा.” आणि त्यांनी त्या मनुष्याचा कान स्पर्श करून बरा केला.</verse>
				<verse number="52">नंतर मुख्य याजक, मंदिराच्या द्वारपाळांचे अधिकारी आणि वडीलजन यांना उद्देशून येशूंनी म्हटले, “मी बंडखोरांचे नेत्रृत्व करणारा आहे असे समजून तुम्ही तरवारी व लाठ्या घेऊन आलात काय?</verse>
				<verse number="53">मी दररोज मंदिराच्या परिसरात तुमच्याबरोबर होतो, पण त्यावेळी तुम्ही मला धरले नाही. परंतु आताही तुमची वेळ आहे, येथे अंधाराची सत्ता आहे.”</verse>
				<verse number="54">शेवटी त्यांनी येशूंना अटक करून महायाजक कयफा याच्या घरी नेले. पेत्र काही अंतरावरुन, त्‍याच्यामागे चालत होता.</verse>
				<verse number="55">आणि जेव्हा काहीजणांनी तेथे अंगणाच्या मधोमध शेकोटी पेटवली होती आणि एकत्रित खाली बसले होते, पेत्र त्यांच्याबरोबर खाली बसला.</verse>
				<verse number="56">एका दासीने त्याला शेकोटीच्या उजेडात बसलेले पाहिले आणि ती त्याच्याकडे निरखून पाहून म्हणाली, “हा मनुष्य येशूंच्या बरोबर होता.”</verse>
				<verse number="57">पेत्र नकार देत म्हणाला, “बाई, मी त्या माणसाला ओळखत नाही.”</verse>
				<verse number="58">थोड्या वेळाने दुसर्‍या एकाने त्याच्याकडे पाहून म्हटले, “तू पण त्यांच्यापैकी एक आहेस.” “महाराज, मी तो नाही,” पेत्र नाकारून म्हणाला.</verse>
				<verse number="59">सुमारे तासाभराने आणखी एकाने खात्रीपूर्वक विधान केले व पेत्राला म्हटले, “हा माणूस त्यांच्याबरोबर होता. कारण तो गालील प्रांताचा आहे!”</verse>
				<verse number="60">हे ऐकून पेत्र त्यांना म्हणू लागला, “अरे माणसा, तू काय बोलतोस हे मला समजत नाही.” तेवढ्यात कोंबडा आरवला.</verse>
				<verse number="61">प्रभू येशूंनी पेत्राकडे वळून पाहिले तेव्हा त्याच क्षणाला पेत्राला येशूंचे शब्द आठवले, “पेत्रा, कोंबडा आरवण्यापूर्वी तू मला तीन वेळा नाकारशील.”</verse>
				<verse number="62">पेत्र दूर निघून गेला आणि मोठ्या दुःखाने रडला.</verse>
				<verse number="63">मग पहारेकर्‍यांनी त्यांना बुक्क्या मारल्या व त्यांची थट्टा करावयास सुरुवात केली.</verse>
				<verse number="64">त्यांनी त्यांचे डोळे बांधले आणि म्हटले, “अंतर्ज्ञानाने सांग, तुला कोणी चापट मारली?”</verse>
				<verse number="65">आणि त्यांनी त्यांची वाटेल तशी निंदा केली व अपमान केला.</verse>
				<verse number="66">प्रातःकाळ झाल्यावर, लोकांचे वडीलजन, नियमशास्त्राचे शिक्षक आणि दोघेही मुख्य याजक एकत्रित भेटले आणि येशूंना त्यांच्यासमोर आणण्यात आले.</verse>
				<verse number="67">ते म्हणाले, “जर तू ख्रिस्त आहेस तर तसे सांग.” पण येशू म्हणाले, “मी हे तुम्हाला सांगितले, तरी तुम्ही माझ्यावर विश्वास ठेवणार नाही किंवा</verse>
				<verse number="68">मी तुम्हाला विचारले तर तुम्ही मला उत्तर देणार नाही.</verse>
				<verse number="69">परंतु येथून पुढे मानवपुत्राला सर्वसमर्थ परमेश्वराच्या उजवीकडे बसलेला आहे असे पाहाल.”</verse>
				<verse number="70">त्या सर्वांनी विचारले, “तू परमेश्वराचा पुत्र आहेस काय?” येशूंनी उत्तर दिले, “तुम्ही म्हणता तसे तो मीच आहे.”</verse>
				<verse number="71">तेव्हा ते म्हणाले, “आता आपल्याला आणखी साक्षीदारांची काय गरज आहे?” ते आपण स्वतः त्याच्याच तोंडून ऐकले आहे.</verse>
			</chapter>
			<chapter number="23">
				<verse number="1">नंतर ती सर्व मंडळी उठली व त्यांनी येशूंना पिलाताकडे नेले.</verse>
				<verse number="2">त्यांनी त्यांच्यावर दोषारोप केला व ते म्हणू लागले, “आम्हाला आढळून आले की हा माणूस आमच्या राष्ट्राचा घातपात करू पाहत आहे. कैसराला कर देण्यास विरोध करतो आणि असा दावा करतो की मी ख्रिस्त, राजा आहे.”</verse>
				<verse number="3">तेव्हा पिलाताने येशूंना विचारले, “तू यहूद्यांचा राजा आहेस काय?” येशूंनी उत्तर दिले, “तू म्हणतो ते बरोबर आहे.”</verse>
				<verse number="4">तेव्हा पिलात मुख्य याजकांकडे आणि जमावाकडे वळून म्हणाला, “या माणसामध्ये मला कोणताही दोष दिसत नाही.”</verse>
				<verse number="5">तेव्हा ते अधिकच आग्रह करून म्हणाले, “पण हा माणूस सर्व यहूदीया प्रांतातील लोकांस त्याच्या शिकवणुकीद्वारे भडकावित आहे आणि गालीलापासून सुरुवात करून तो येथे आला आहे.”</verse>
				<verse number="6">हे ऐकल्यावर पिलाताने विचारले, “तो गालीली आहे काय?”</verse>
				<verse number="7">तो गालीली असल्याचे समजल्यावर, पिलाताने येशूंना हेरोद राजाकडे घेऊन जाण्यास सांगितले, कारण गालील प्रांत हेरोदाच्या अधिकारकक्षेत होता आणि स्वतः हेरोद त्यावेळी यरुशलेमात होता.</verse>
				<verse number="8">येशूंना प्रत्यक्ष पाहण्याची संधी मिळाल्यामुळे हेरोद आनंदित झाला. कारण येशूंविषयी त्याने पुष्कळ ऐकले होते आणि त्याने केलेला एखादा चमत्कार डोळ्यांनी पाहण्याची त्याची फार इच्छा होती.</verse>
				<verse number="9">त्याने येशूंना अनेक प्रश्न विचारले, परंतु येशूंनी त्याला एकाही प्रश्नाचे उत्तर दिले नाही.</verse>
				<verse number="10">इकडे मुख्य याजक आणि नियमशास्त्र शिक्षक उभे राहून आवेशाने येशूंवर आरोप करीत राहिले.</verse>
				<verse number="11">त्यावेळी हेरोद आणि त्याचे शिपाई येशूंचा उपहास आणि चेष्टा करू लागले. त्यांना झगझगीत कपडे घालून त्यांनी पिलाताकडे परत पाठविले.</verse>
				<verse number="12">त्या दिवशी हेरोद आणि पिलात मित्र झाले. त्याआधी ते एकमेकांचे शत्रू होते.</verse>
				<verse number="13">नंतर पिलाताने प्रमुख याजक, अधिकारी आणि लोक यांना एकत्र बोलावून म्हटले,</verse>
				<verse number="14">“तुम्ही या माणसाला, तो लोकांना बंड करावयास चिथावीतो म्हणून माझ्याकडे आणले. मी त्याची तुमच्यासमोर कसून तपासणी केली आणि तो निर्दोष आहे, असे मला आढळून आले.</verse>
				<verse number="15">हेरोदाचा निर्णय देखील असाच आहे, म्हणूनच त्याने याला आमच्याकडे परत पाठविले आहे. मरणदंडाची शिक्षा व्हावी असे या मनुष्याने काहीही केलेले नाही.</verse>
				<verse number="16">म्हणून मी याला फटके मारतो आणि नंतर त्याला सोडून देतो.”</verse>
				<verse number="17">कारण या सणात त्यांच्यासाठी त्याला एका गुन्हेगाराला सोडावे लागत असे.</verse>
				<verse number="18">परंतु गर्दीतील सर्व लोक ओरडून म्हणाले, “याला जिवे मारा आणि आमच्यासाठी बरब्बाला सोडा.”</verse>
				<verse number="19">बरब्बाला त्यावेळी शहरामध्ये उठाव करणे व खून करणे यासाठी तुरुंगात ठेवले होते.</verse>
				<verse number="20">येशूंना सोडून देण्याची पिलाताची इच्छा होती, म्हणून तो त्यांच्याशी वाद घालू लागला</verse>
				<verse number="21">पण लोक ओरडतच राहिले, “याला क्रूसावर खिळा! क्रूसावर खिळा!”</verse>
				<verse number="22">तरीही आणखी एकदा तिसर्‍या खेपेस पिलाताने खुलासा मागितला, “या माणसाने कोणता गुन्हा केला आहे? त्याला क्रुसखांबावर खिळावे असा कोणताही दोष त्याच्यामध्ये मला आढळला नाही, मी त्याला फटके मारून सोडून देतो.”</verse>
				<verse number="23">परंतु येशूंना क्रूसावर खिळण्याची मागणी करीत, ते ओरडू लागले, शेवटी त्यांचे ओरडणे सफल झाले,</verse>
				<verse number="24">आणि पिलाताने त्यांची मागणी मान्य करण्याचे ठरविले.</verse>
				<verse number="25">तसेच त्यांच्या मागणीप्रमाणे, बंडाळी आणि खून करण्याच्या आरोपावरून तुरुंगात असलेला बरब्बा याला सोडून दिले आणि येशूंना क्रूसावर खिळावे म्हणून त्यांच्या स्वाधीन केले.</verse>
				<verse number="26">ते येशूंना घेऊन जात असताना, कुरेने गावचा कोणी एक शिमोन नावाचा माणूस रानातून परत येत होता. त्याला त्यांनी धरले व येशूंचा क्रूसखांब त्याच्यावर ठेवला व त्याला तो येशूंच्या मागोमाग वाहून नेण्यास भाग पाडले.</verse>
				<verse number="27">येशूंच्या मागे लोकांचा प्रचंड समुदाय चालला होता. त्यांच्यामध्ये अनेक शोक करणार्‍या स्त्रियाही होत्या.</verse>
				<verse number="28">तेव्हा येशू त्या स्त्रियांकडे वळून त्यांना म्हणाले, “यरुशलेमच्या कन्यांनो, माझ्यासाठी रडू नका, तर स्वतःसाठी आणि आपल्या मुलाबाळांसाठी रडा.</verse>
				<verse number="29">कारण असे दिवस येत आहेत की, त्या दिवसात तुम्ही म्हणाल, ‘लेकरे न झालेल्या स्त्रिया, न प्रसवलेली उदरे व न पाजलेली स्तने ही धन्य आहेत.’ ”</verse>
				<verse number="30">त्यावेळी, “ ‘ते पर्वतांना म्हणतील, “आमच्यावर येऊन पडा!” आणि टेकड्यांना म्हणतील, आम्हाला “झाकून टाका!” ’</verse>
				<verse number="31">कारण जर लोक हिरव्या वृक्षाची अशी गत करतात, तर सुकलेल्या वृक्षाचे काय होईल?”</verse>
				<verse number="32">येशूंबरोबर आणखी दोन माणसे, दोघेही अपराधी होते, त्यांनाही जिवे मारण्याकरिता नेण्यात आले.</verse>
				<verse number="33">जेव्हा ते कवटी म्हटलेल्या जागी आले, तेथे त्यांनी त्याला अपराध्यांबरोबर क्रूसावर खिळले, एक त्यांच्या उजवीकडे आणि दुसरा त्यांच्या डावीकडे होता.</verse>
				<verse number="34">तेव्हा येशू म्हणाले, “हे पित्या, यांना क्षमा कर, कारण ते काय करीत आहेत, ते त्यांना समजत नाही.” आणि येशूंची वस्त्रे सैनिकांनी चिठ्ठ्या टाकून वाटून घेतली.</verse>
				<verse number="35">लोक उभे राहून पाहत होते आणि शासक त्यांची थट्टा करीत होते. ते म्हणत होते, “त्याने दुसर्‍यांचे तारण केले, तो परमेश्वराचा निवडलेला म्हणजे ख्रिस्त असेल तर त्याने स्वतःचा बचाव करावा.”</verse>
				<verse number="36">सैनिकांनीही त्यांना शिरक्यात भिजविलेला आंब पिण्यास दिला आणि त्यांचा उपहास केला.</verse>
				<verse number="37">ते त्याला म्हणाले, “जर तू यहूद्यांचा राजा असशील तर स्वतःचा बचाव कर.”</verse>
				<verse number="38">त्यांच्या डोक्याच्या वर एक लेखपत्रक लावण्यात आले. त्यावर लिहिले होते: हा यहूद्यांचा राजा आहे.</verse>
				<verse number="39">गुन्हेगारांपैकी एकजण त्यांची निंदा करून म्हणाला, “तू ख्रिस्त आहेस ना? तर मग स्वतःचा आणि आमचाही बचाव कर.”</verse>
				<verse number="40">पण दुसर्‍या गुन्हेगाराने पहिल्याला दटावून म्हटले, “तू सुद्धा तीच शिक्षा भोगीत आहेस, तुला परमेश्वराचे भय वाटत नाही काय?</verse>
				<verse number="41">आपल्या दुष्ट कृत्यांमुळे आपणास झालेली मरणाची शिक्षा अगदी यथायोग्य आहे. पण याने तर काहीही चूक केली नाही.”</verse>
				<verse number="42">मग तो येशूंना म्हणाला, “अहो येशू, आपण आपल्या राज्यात याल, तेव्हा माझी आठवण ठेवा. ”</verse>
				<verse number="43">येशूंनी त्याला उत्तर दिले, “मी तुला निश्चित सांगतो की आज तू मजबरोबर सुखलोकात असशील.”</verse>
				<verse number="44">आता दुपारची वेळ झाली होती, आणि संपूर्ण देशावर दुपारच्या तीन वाजेपर्यंत अंधार पडला.</verse>
				<verse number="45">सूर्य प्रकाश देण्याचे थांबला. मंदिराच्या पवित्रस्थानातील पडदा वरपासून खालपर्यंत दोन भागात फाटला.</verse>
				<verse number="46">तेव्हा येशूंनी पुन्हा एकदा मोठी आरोळी मारून म्हटले, “हे पित्या, मी माझा आत्मा तुमच्या स्वाधीन करतो.” हे शब्द बोलल्यानंतर त्यांनी शेवटचा श्वास घेतला.</verse>
				<verse number="47">काय घडले हे पाहून रोमी शताधिपतीने परमेश्वराचे गौरव करून म्हटले, “खरोखर हा मनुष्य नीतिमान होता.”</verse>
				<verse number="48">क्रूसावर खिळण्याचा प्रसंग पाहण्याकरिता आलेल्या जमावाने घडलेल्या घटना पाहिल्या, तेव्हा ते शोकाकुल होऊन छाती बडवीत घरी परतले.</verse>
				<verse number="49">परंतु जे सर्व येशूंना ओळखत होते, त्यामध्ये गालीलाहून त्यांच्यामागे आलेल्या अनेक स्त्रिया काही अंतरावर थांबल्या आणि या गोष्टी पाहत होत्या.</verse>
				<verse number="50">आता सभेचा एक सन्मान्य सभासद यहूदीयातील अरिमथिया शहराचा योसेफ, चांगला मनुष्य असून नीतिमान होता.</verse>
				<verse number="51">त्याने त्यांच्या या निर्णयाला आणि कारवाईला संमती दिली नव्हती. तो यहूदीयातील अरिमथिया नगरातून आला असून, तो स्वतः परमेश्वराच्या राज्याची वाट पाहत होता.</verse>
				<verse number="52">पिलाताकडे जाऊन त्याने येशूंचे शरीर मिळण्यासाठी विनंती केली.</verse>
				<verse number="53">त्याने येशूंचे शरीर क्रूसावरून खाली घेतले आणि ते तागाच्या वस्त्राने गुंडाळून खडकात खोदलेल्या एका कबरेत ठेवले, ज्यामध्ये आतापर्यंत कोणालाही ठेवले नव्हते.</verse>
				<verse number="54">हे सर्व संस्कार शब्बाथाची तयारी करण्याच्या दिवशी करण्यात आले.</verse>
				<verse number="55">येशूंबरोबर गालीलाहून आलेल्या स्त्रियांनी मागोमाग येऊन ती कबर पाहिली आणि येशूंचे शरीर कबरेत कसे ठेवले हे पाहिले.</verse>
				<verse number="56">नंतर त्या घरी गेल्या आणि त्यांनी मसाले आणि सुगंधी द्रव्ये तयार केली. परंतु यहूदी नियमशास्त्राच्या आज्ञेप्रमाणे त्यांनी शब्बाथाच्या दिवशी विसावा घेतला.</verse>
			</chapter>
			<chapter number="24">
				<verse number="1">आठवड्याच्या पहिल्या दिवशी, भल्या पहाटेस, त्या स्त्रियांनी त्यांनी तयार केलेले मसाले घेतले आणि त्या कबरेकडे गेल्या;</verse>
				<verse number="2">तेथे त्यांनी पाहिले की तो दगड कबरेपासून दूर सरकवलेला आहे,</verse>
				<verse number="3">परंतु जेव्हा त्यांनी आत प्रवेश केला तेव्हा त्यांना प्रभू येशूंचे शरीर सापडले नाही.</verse>
				<verse number="4">याबद्दल ते आश्चर्य करीत असतानाच, अकस्मात त्यांच्या बाजूला विजेसारखे चकाकणारी वस्त्रे घातलेले दोन पुरुष उभे राहिले.</verse>
				<verse number="5">त्यामुळे त्या स्त्रिया भयभीत झाल्या व खाली वाकून त्यांनी आपली तोंडे भूमीकडे केली. पण ते पुरुष त्यांना म्हणाले, “जे जिवंत आहेत त्यांना तुम्ही मृतांमध्ये का शोधता?</verse>
				<verse number="6">ते येथे नाही, ते पुन्हा उठले आहेत! गालीलात असताना त्यांनी तुम्हाला काय सांगितले होते याची आठवण करा.</verse>
				<verse number="7">‘मानवपुत्र दुष्ट लोकांच्या हाती विश्वासघाताने धरून दिला जाईल, त्यांना क्रूसावर खिळून मारण्यात येईल आणि ते तिसर्‍या दिवशी पुन्हा उठतील.’ ”</verse>
				<verse number="8">तेव्हा त्यांना त्यांचे शब्द आठवले.</verse>
				<verse number="9">मग कबरेपासून परत येऊन त्यांनी येशूंच्या अकरा शिष्यांना आणि इतर सर्वांना हे वर्तमान सांगितले.</verse>
				<verse number="10">ज्या स्त्रिया कबरेकडे गेल्या होत्या, त्यांत मरीया मग्दालिया, योहान्ना, याकोबाची आई मरीया आणि इतर ज्या त्यांच्याबरोबर होत्या त्यांनी हे प्रेषितांना सांगितले.</verse>
				<verse number="11">परंतु त्यांनी त्या स्त्रियांवर विश्वास ठेवला नाही कारण त्यांना त्यांचे शब्द मूर्खपणाचे वाटले.</verse>
				<verse number="12">पेत्र कबरेजवळ धावत गेला व त्याने आत डोकावून पाहिले, तेव्हा त्याला केवळ तागाची वस्त्रे पडलेली दिसली, तेव्हा काय घडले असावे याविषयी तो आश्चर्य करीत परत गेला.</verse>
				<verse number="13">त्याच दिवशी म्हणजे आठवड्याच्या पहिल्या दिवशी, येशूंचे दोन अनुयायी यरुशलेमपासून अंदाजे सात मैल असलेल्या अम्माऊस गावी चालले होते.</verse>
				<verse number="14">घडलेल्या त्या सर्व गोष्टींविषयी ते एकमेकांबरोबर बोलत होते.</verse>
				<verse number="15">ते एकमेकांशी बोलत व चर्चा करीत असताना प्रत्यक्ष येशू तेथे आले आणि त्यांच्याबरोबर चालू लागले.</verse>
				<verse number="16">परंतु ते त्यांना ओळखणार नाहीत असे करण्यात आले होते.</verse>
				<verse number="17">येशूंनी त्यांना विचारले, “चालताना, तुम्ही काय चर्चा करीत आहात?” हा प्रश्न ऐकून ते शांत उभे राहिले, त्यांचे चेहरे दुःखी झाले.</verse>
				<verse number="18">त्यांच्यापैकी क्लयपा नावाचा एकजण म्हणाला, “गेल्या काही दिवसात यरुशलेममध्ये घडलेल्या त्या घटनांची माहिती नसलेले असे तुम्ही एकटेच आहात काय?”</verse>
				<verse number="19">“कसल्या घटना?” येशूंनी विचारले. ते म्हणाले, “नासरेथ या गावातून आलेल्या येशूंविषयी, जो परमेश्वराच्या आणि सर्व लोकांच्या दृष्टीने उक्ती व कृती यामध्ये सामर्थ्यशाली असा संदेष्टा होता.</verse>
				<verse number="20">मुख्य याजकांनी आणि आमच्या राज्यकर्त्यांनी त्यांना मृत्युदंडाची शिक्षा दिली, त्यांनी त्यांना क्रूसावर खिळून मारले.</verse>
				<verse number="21">परंतु आम्हाला आशा होती की हा तोच जो इस्राएलास मुक्ती देणारा असा होता. या सर्वगोष्टी घडल्या त्याला आज तिसरा दिवस आहे.</verse>
				<verse number="22">पण आमच्यातील काही स्त्रियांनी आम्हाला आश्चर्याचा मोठाच धक्का दिला आहे. त्या अगदी आज पहाटे कबरेकडे गेल्या.</verse>
				<verse number="23">पण त्यांना त्यांचे शरीर सापडले नाही. तेव्हा त्यांनी येऊन सांगितले की त्यांना देवदूतांचे दर्शन झाले व ते म्हणाले की येशू जिवंत आहे.</verse>
				<verse number="24">तेव्हा आमच्यातील काही लोक कबरेकडे गेले आणि त्या स्त्रियांनी जसे सांगितले होते तसेच त्यांना दिसले. परंतु येशूंचे शरीर त्यांना दिसले नाही.”</verse>
				<verse number="25">तेव्हा येशू त्यांना म्हणाले, “तुम्ही मूर्ख आहात आणि संदेष्ट्यांनी जे लिहिले आहे, त्यावर विश्वास ठेवण्यास मतिमंद आहात.</verse>
				<verse number="26">आपल्या गौरवात जाण्यापूर्वी या गोष्टी ख्रिस्ताने सहन करणे गरजेचे आहे असे नाही काय?”</verse>
				<verse number="27">नंतर त्यांनी संपूर्ण धर्मग्रंथातील मोशे व सर्व संदेष्ट्यांच्या लिखाणामधून स्वतःविषयी काय सांगितले आहे, हे त्यांना स्पष्ट केले.</verse>
				<verse number="28">जेव्हा ते त्या गावाजवळ आले जेथे ते जात होते, तेव्हा येशूंनी पुढे जाणे चालू ठेवले, जसे की ते पुढे जात होते असे दर्शविले.</verse>
				<verse number="29">परंतु त्यांनी त्यांना आग्रह करून म्हटले, “आमच्या येथे राहा, कारण संध्याकाळ होत चालली आहे.” तेव्हा येशू त्यांच्या घरी गेले.</verse>
				<verse number="30">ते भोजनास बसले असताना, येशूंनी भाकर घेतली, आभार मानले, ती मोडली आणि ती त्यांना दिली.</verse>
				<verse number="31">तेव्हा त्यांचे डोळे उघडले आणि त्यांनी त्यांना ओळखले. त्याच क्षणाला येशू त्यांच्यापासून अंतर्धान पावले.</verse>
				<verse number="32">ते एकमेकांस म्हणू लागले, “ते रस्त्याने आपल्यासोबत बोलत असताना आणि आपल्याला शास्त्रलेख समजावून सांगत असताना आपली अंतःकरणे प्रज्वलित झाली नाहीत काय?”</verse>
				<verse number="33">तेव्हा त्याच घटकेस ते उठून यरुशलेमास माघारे गेले, तेथे येशूंचे अकरा शिष्य आणि इतर अनुयायी एकत्र जमले आहेत, असे त्यांनी पाहिले.</verse>
				<verse number="34">जमलेले लोक म्हणत होते, “प्रभू खरोखर उठले आहे व त्यांनी शिमोनाला दर्शन दिले आहे.”</verse>
				<verse number="35">तेव्हा त्या दोघांनी सांगितले की, ते रस्त्याने असताना काय घडले होते आणि येशूंनी भाकर मोडली तेव्हा त्यांनी त्यांना कसे ओळखले.</verse>
				<verse number="36">ते हे सर्व सांगत असतानाच, प्रत्यक्ष येशू स्वतः अकस्मात त्यांच्यामध्ये उभे राहिले आणि म्हणाले, “तुम्हाला शांती असो.”</verse>
				<verse number="37">आपण एखादा दुष्टात्मा पाहत आहोत असे वाटून, ते सर्व विलक्षण भयभीत झाले.</verse>
				<verse number="38">येशूंनी त्यांना विचारले, “तुम्ही का घाबरला आणि तुमच्या मनात संशय का आला?</verse>
				<verse number="39">माझे हात व माझे पाय पाहा. मी तोच आहे. भुतांना मांस व हाडे नसतात, पण मला ती आहेत हे तुम्ही पाहत आहात.”</verse>
				<verse number="40">हे बोलल्यावर येशूंनी आपले हात व पाय त्यांना दाखविले.</verse>
				<verse number="41">त्यावेळी त्यांची हृदये आनंदाने भरली, पण त्याबरोबरच त्यांच्या मनात संशयही दाटला होता. तेव्हा येशूंनी त्यांना विचारले, “तुमच्याजवळ येथे खावयास काही आहे काय?”</verse>
				<verse number="42">तेव्हा त्यांनी त्यांना भाजलेल्या माशाचा एक तुकडा दिला.</verse>
				<verse number="43">त्यांनी तो घेऊन त्यांच्यादेखत खाल्ला.</verse>
				<verse number="44">मग येशू त्यांना म्हणाले, “मोशेचे नियमशास्त्र, संदेष्टे आणि स्तोत्रसंहितेमध्ये जे काही माझ्याविषयी लिहिले आहे ते सर्व खरे झालेच पाहिजे, हे मी तुम्हाला तुमच्याबरोबर असताना सांगितले होते.”</verse>
				<verse number="45">मग शास्त्रलेख त्यांना समजावा म्हणून त्यांनी त्यांची मने उघडली.</verse>
				<verse number="46">त्यांनी पुढे म्हटले, “ख्रिस्ताने दुःख सहन करावे, मरावे आणि तिसर्‍या दिवशी मरणातून पुन्हा उठावे या गोष्टी फार पूर्वी लिहून ठेवल्या होत्या.</verse>
				<verse number="47">आणि यरुशलेमापासून आरंभ करून सर्व राष्ट्रांमध्ये त्यांच्या नावाने पापांच्या क्षमेसाठी पश्चात्तापाची घोषणा करण्यात यावी.</verse>
				<verse number="48">तुम्ही या सर्व गोष्टींचे साक्षी आहात.</verse>
				<verse number="49">माझ्या पित्याने अभिवचन दिलेली देणगी मी तुम्हाकडे पाठवीन. तुम्हाला वरून सामर्थ्य मिळेपर्यंत या शहरातच राहा.”</verse>
				<verse number="50">यानंतर येशूंनी त्यांना बेथानी गावापर्यंत नेले आणि आपले हात वर करून आशीर्वाद दिला.</verse>
				<verse number="51">येशू त्यांना आशीर्वाद देत असताना त्यांना सोडून स्वर्गात वर घेतले गेले.</verse>
				<verse number="52">तेव्हा त्यांनी त्यांना नमन केले आणि मोठ्या आनंदाने ते यरुशलेमास परतले</verse>
				<verse number="53">आणि ते मंदिरामध्ये नियमितपणे परमेश्वराची स्तुती करीत राहिले.</verse>
			</chapter>
		</book>
		<book number="43">
			<chapter number="1">
				<verse number="1">प्रारंभी शब्द होता आणि शब्द परमेश्वरा समवेत होता आणि शब्द परमेश्वर होता.</verse>
				<verse number="2">तोच प्रारंभीपासून परमेश्वराबरोबर होता.</verse>
				<verse number="3">शब्दाद्वारे सर्वगोष्टी निर्माण झाल्या आणि जे काही निर्माण झाले ते त्यांच्याशिवाय निर्माण झाले नाही.</verse>
				<verse number="4">त्यांच्यामध्ये जीवन होते आणि तेच जीवन संपूर्ण मनुष्यजातीला प्रकाश देत होते.</verse>
				<verse number="5">तो प्रकाश अंधारात उजळत होता आणि अंधाराने त्या प्रकाशाला ओळखले नाही.</verse>
				<verse number="6">परमेश्वराने योहान नावाच्या मनुष्याला पाठविले.</verse>
				<verse number="7">तो त्या प्रकाशाविषयी प्रमाण पटावे व साक्ष द्यावी म्हणून आला, यासाठी की त्यांच्याद्वारे सर्वांनी विश्वास ठेवावा.</verse>
				<verse number="8">तो स्वतः प्रकाश नव्हता; तो केवळ त्या प्रकाशाविषयी साक्ष द्यावी म्हणून आला होता.</verse>
				<verse number="9">जो खरा प्रकाश प्रत्येकाला प्रकाश देतो तो जगात येणार होता.</verse>
				<verse number="10">तो जगात होता आणि जगाची निर्मिती त्यांच्याद्वारे झाली, तरी जगाने त्यांना ओळखले नाही.</verse>
				<verse number="11">ते त्यांच्या स्वतःच्या लोकांकडे आले, परंतु त्यांनी त्यांचा स्वीकार केला नाही.</verse>
				<verse number="12">परंतु ज्या सर्वांनी त्यांना स्वीकारले, त्यांच्या नावावर विश्वास ठेवला, त्यांना त्याने परमेश्वराची मुले होण्याचा अधिकार दिला—</verse>
				<verse number="13">लेकरांचा जन्म ना वंशाने, ना मानवी इच्छेने किंवा पतीच्या इच्छेने, तर परमेश्वरापासून झाला.</verse>
				<verse number="14">शब्दाने मानवी शरीर धारण केले व आमच्यामध्ये त्यांनी वास्तव्य केले. आम्ही त्यांचे गौरव पाहिले, ते गौरव एकमेव पुत्राचे, जो पित्यापासून आला व जो अनुग्रह व सत्य यांनी परिपूर्ण होता त्यांचे होते.</verse>
				<verse number="15">योहानाने त्यांच्याबद्दल साक्ष दिली. तो ओरडून म्हणाला, “ज्यांच्याविषयी मी म्हणालो होतो, ‘जे माझ्यानंतर येणार आहे, ते माझ्यापेक्षा थोर आहे कारण जे माझ्या अगोदर होते, ते हेच आहेत.’ ”</verse>
				<verse number="16">त्यांच्या पूर्णतेतून आम्हा सर्वांना कृपेवर कृपा भरून मिळाली आहे.</verse>
				<verse number="17">कारण मोशेद्वारे नियमशास्त्र देण्यात आले होते; परंतु येशू ख्रिस्ताद्वारे कृपा व सत्य देण्यात आले आहे.</verse>
				<verse number="18">परमेश्वराला कोणी कधीही पाहिलेले नाही, परंतु त्यांचा एकुलता एक पुत्र, जे स्वतः परमेश्वर आहेत आणि पित्याच्या निकट सहवासात राहतात, त्या पित्याने त्यांना प्रकट केले आहे.</verse>
				<verse number="19">जेव्हा यहूदी पुढार्‍यांनी यरुशलेम येथून याजक आणि लेवी यांना योहानाकडे विचारपूस करावयास पाठविले की तो कोण आहे, त्यावेळी योहानाने दिलेली ही साक्ष होय.</verse>
				<verse number="20">तो कबूल करण्यास कचरला नाही, त्याने मोकळेपणाने सांगितले, तो म्हणाला, “मी ख्रिस्त नाही.”</verse>
				<verse number="21">त्यावर त्यांनी परत विचारले, “मग तुम्ही कोण आहात? तुम्ही एलीया आहात काय?” त्याने उत्तर दिले, “नाही.” “मग आपण संदेष्टा आहात काय?” त्याने उत्तर दिले, “नाही.”</verse>
				<verse number="22">शेवटी ते म्हणाले, “तर मग आपण आहात तरी कोण? आम्हाला सांगा, म्हणजे ज्यांनी आम्हाला हे विचारण्यास पाठविले आहे त्यांना उत्तर देता येईल.”</verse>
				<verse number="23">यशया संदेष्टा याच्या शब्दात योहानाने उत्तर दिले, मी अरण्यात घोषणा करणारी वाणी आहे, ती म्हणते, “ ‘प्रभुचे मार्ग सरळ करा.’ ”</verse>
				<verse number="24">आता ज्या परूश्यांनी त्यांना पाठविले होते,</verse>
				<verse number="25">त्यांनी प्रश्न विचारला की, “तुम्ही ख्रिस्त नाही, एलीया नाही व संदेष्टाही नाही तर तुम्ही बाप्तिस्मा का करता?”</verse>
				<verse number="26">तेव्हा योहान उत्तरला, “मी पाण्याने बाप्तिस्मा करतो, परंतु तुम्हामध्ये एकजण असा आहे की, ज्याला तुम्ही ओळखत नाही.</verse>
				<verse number="27">तो हाच आहे जो माझ्यानंतर येत आहे आणि त्याच्या वहाणांचे बंद सोडण्यासाठी एक दास होण्याची देखील माझी पात्रता नाही.”</verse>
				<verse number="28">हे सर्व यार्देन नदीच्या पलीकडे बेथानी येथे घडले, जेथे योहान बाप्तिस्मा देत होता.</verse>
				<verse number="29">दुसर्‍या दिवशी येशूंना आपणाकडे येत असताना योहानाने पाहिले आणि तो म्हणाला, “हा पाहा, जगाचे पाप वाहून नेणारा परमेश्वराचा कोकरा!</verse>
				<verse number="30">ते हेच आहेत, ज्यांच्या संदर्भात मी म्हणत होतो, ‘हा मनुष्य जो माझ्यानंतर येणार आहे, ते माझ्यापेक्षा थोर आहे कारण ते माझ्यापूर्वी होता.’</verse>
				<verse number="31">मला स्वतः त्यांची ओळख नव्हती, पण मी याच कारणासाठी पाण्याने बाप्तिस्मा करत आलो की त्यांनी इस्राएल लोकांस प्रकट व्हावे.”</verse>
				<verse number="32">मग योहानाने अशी साक्ष दिली: “स्वर्गातून पवित्र आत्मा कबुतरासारखा खाली आला व त्यांच्यावर स्थिरावला.</verse>
				<verse number="33">मी स्वतः त्यांना ओळखत नव्हतो, परंतु ज्यांनी मला पाण्याने बाप्तिस्मा करण्यासाठी पाठविले त्यांनी मला सांगितले होते की, ‘ज्या मनुष्यावर आत्मा उतरताना आणि स्थिरावताना तुम्ही पाहाल, तोच पवित्र आत्म्याने बाप्तिस्मा देईल.’</verse>
				<verse number="34">हे घडताना मी स्वतः पाहिले आहे आणि साक्ष देतो की हे परमेश्वराचे पुत्र आहेत.”</verse>
				<verse number="35">दुसर्‍या दिवशी योहान आपल्या दोन शिष्यांसह उभा असताना,</verse>
				<verse number="36">येशूंना जाताना पाहून, योहानाने म्हटले, “हा पाहा, परमेश्वराचा कोकरा!”</verse>
				<verse number="37">त्या दोन शिष्यांनी त्याला हे बोलताना ऐकले, तेव्हा ते येशूंना अनुसरले.</verse>
				<verse number="38">येशूंनी मागे वळून ते आपल्याला अनुसरत आहेत हे पाहून विचारले, “तुम्हाला काय पाहिजे?” त्यांनी उत्तर दिले, “रब्बी” म्हणजे “गुरुजी, आपण कोठे राहता?”</verse>
				<verse number="39">येशूंनी म्हटले, “या आणि पाहा.” त्यांनी जाऊन त्यांचे निवासस्थान पाहिले आणि तो संपूर्ण दिवस त्यांनी त्यांच्याबरोबर घालविला. त्यावेळी दुपारचे चार वाजले होते.</verse>
				<verse number="40">योहानाचे बोलणे ऐकून ज्यांनी येशूंना अनुसरले होते, त्या दोन शिष्यांमधील एक आंद्रिया, शिमोन पेत्राचा भाऊ होता.</verse>
				<verse number="41">आंद्रियाने पहिली गोष्ट ही केली की त्याने त्याचा भाऊ शिमोन याला शोधले आणि त्याला सांगितले, “आम्हाला मसीहा म्हणजे ख्रिस्त सापडला आहे.”</verse>
				<verse number="42">मग तो त्याला येशूंकडे घेऊन आला. येशूंनी त्याच्याकडे पाहून म्हटले, “तू योहानाचा पुत्र शिमोन आहेस, तुला केफा, म्हणजे खडक असे म्हणतील.” भाषांतर केल्यानंतर पेत्र.</verse>
				<verse number="43">दुसर्‍या दिवशी येशूंनी गालील प्रांतात जाण्याचे ठरविले. त्यांना फिलिप्प सापडल्यावर ते त्याला म्हणाले, “माझ्यामागे ये.”</verse>
				<verse number="44">फिलिप्प हा आंद्रिया आणि पेत्र यांच्याप्रमाणेच बेथसैदा नगरचा रहिवासी होता.</verse>
				<verse number="45">मग फिलिप्पाला नाथानाएल सापडल्यानंतर तो त्याला म्हणाला, “ज्यांच्याबद्दल मोशेने नियमशास्त्रात लिहून ठेवले आणि ज्यांच्याबद्दल संदेष्ट्यांनीसुद्धा कथन केले ते, येशू नासरेथकर, योसेफाचे पुत्र आम्हाला सापडले आहेत.”</verse>
				<verse number="46">त्यावर नाथानाएलाने विचारले, “नासरेथ! तेथून काही चांगले निघू शकेल काय?” यावर फिलिप्पाने त्याला म्हटले, “तू ये आणि पाहा.”</verse>
				<verse number="47">आपल्याकडे नाथानाएल येताना पाहून, येशू म्हणाले, “हा खरा इस्राएली असून याच्यामध्ये फसवणूक आढळत नाही.”</verse>
				<verse number="48">तेव्हा नाथानाएलाने विचारले, “तुम्ही मला कसे ओळखता?” येशूंनी त्याला उत्तर दिले, “फिलिप्पाने तुला बोलवण्यापूर्वी मी तुला अंजिराच्या झाडाखाली उभे असताना पाहिले होते.”</verse>
				<verse number="49">नाथानाएलाने जाहीर केले, “गुरुजी, आपण परमेश्वराचे पुत्र; आपण इस्राएलचे राजे आहात.”</verse>
				<verse number="50">त्यावर येशू म्हणाले, “मी तुला अंजिराच्या झाडाखाली पाहिले असे सांगितले म्हणून तू विश्वास ठेवतोस. परंतु यापेक्षा अधिक मोठ्या गोष्टी तू पाहशील.”</verse>
				<verse number="51">ते पुढे असेही म्हणाले, “मी तुम्हाला निश्चित सांगतो, की तुम्ही स्वर्ग उघडलेला आणि परमेश्वराचे स्वर्गदूत वर चढताना व मानवपुत्रावर उतरताना पाहाल.”</verse>
			</chapter>
			<chapter number="2">
				<verse number="1">तिसर्‍या दिवशी गालीलातील काना येथे एक लग्न होते. येशूंची आई तेथे होती,</verse>
				<verse number="2">येशू व त्यांचे शिष्य यांना देखील त्या लग्नाचे आमंत्रण होते.</verse>
				<verse number="3">ज्यावेळी द्राक्षारस संपला, तेव्हा येशूंची आई त्यांना म्हणाली, “त्यांच्याजवळचा द्राक्षारस संपला आहे.”</verse>
				<verse number="4">येशू म्हणाले, “बाई, तू मला यामध्ये भाग घ्यावयास का लावते? माझी घटका अजून तरी आलेली नाही.”</verse>
				<verse number="5">त्यांच्या आईने नोकरांस सांगितले, “हा जे काही तुम्हाला सांगेल ते करा.”</verse>
				<verse number="6">त्याठिकाणी जवळच पाण्याचे सहा दगडी रांजण होते, ते यहूदीयांच्या शुद्धीकरणासाठी वापरले जात असत आणि त्या प्रत्येकात सुमारे शंभर लिटर पाणी मावत असे.</verse>
				<verse number="7">येशू त्या नोकरांना म्हणाले, “रांजण पाण्याने भरा” त्याप्रमाणे त्यांनी ते पुरेपुर भरले.</verse>
				<verse number="8">नंतर येशू त्यांना म्हणाले, “आता यातले काही काढून भोजन प्रमुखाकडे न्या.” त्यांनी तसे केले,</verse>
				<verse number="9">त्या भोजन प्रमुखाने द्राक्षारसात परिवर्तित झालेल्या पाण्याची चव पाहिली. तो द्राक्षारस कोठून आणला हे त्याला माहीत नव्हते, पण ज्या नोकरांनी पाणी काढले होते त्यांना माहीत होते. म्हणून त्याने वराला बाजूला बोलावून म्हटले,</verse>
				<verse number="10">“प्रत्येकजण उत्तम द्राक्षारस प्रथम वाढतो आणि पाहुणे पिऊन तृप्त झाले की, मग हलक्या प्रतीचा वाढतो; तुम्ही तर उत्तम द्राक्षारस आतापर्यंत ठेवला आहे.”</verse>
				<verse number="11">येशूंनी गालीलातील काना येथे केलेले हे पहिले चिन्ह होते व त्याद्वारे आपले गौरव प्रकट केले आणि शिष्यांनी त्यांच्यावर विश्वास ठेवला.</verse>
				<verse number="12">यानंतर येशू आपली आई, भाऊ आणि शिष्य यांच्याबरोबर काही दिवस खाली कफर्णहूम गावी गेले व तेथे राहिले.</verse>
				<verse number="13">त्यानंतर यहूद्यांचा वल्हांडण सण जवळ आला असताना येशू वर यरुशलेमास गेले.</verse>
				<verse number="14">तेथे त्यांनी मंदिराच्या परिसरात गुरे, मेंढरे व कबुतरे विकणारे आणि पैसे बदलून देणारे लोक यांना पाहिले,</verse>
				<verse number="15">तेव्हा त्यांनी दोर्‍यांचा एक चाबूक तयार केला आणि त्या सर्वांना मेंढरे आणि गुरे यांच्यासहित मंदिराच्या परिसरातून बाहेर घालविले आणि नाणी बदलून देणार्‍यांचे मेज पालथे करून त्यांची नाणी उधळून टाकली.</verse>
				<verse number="16">मग जे कबुतरे विकणारे होते त्यांना ते म्हणाले, “यांना येथून काढा! माझ्या पित्याच्या घराची बाजारपेठ करू नका”</verse>
				<verse number="17">तेव्हा शिष्यांना हा शास्त्रलेख आठवला: “तुझ्या मंदिराविषयीच्या ईर्षेने मला ग्रासून टाकले आहे.”</verse>
				<verse number="18">यहूदी पुढार्‍यांनी त्यांना म्हटले, “हे सर्व करण्याचा अधिकार आपणाला दिला आहे हे सिद्ध करण्यासाठी आपण कोणते चिन्ह आम्हास दाखवाल?”</verse>
				<verse number="19">येशू म्हणाले, “हे मंदिर तुम्ही नष्ट करा आणि मी ते तीन दिवसात पुन्हा बांधेन.”</verse>
				<verse number="20">त्यांनी उत्तर दिले, “हे मंदिर बांधण्यासाठी शेहेचाळीस वर्षे लागली आणि आपण तीन दिवसात हे बांधू शकता का?”</verse>
				<verse number="21">परंतु मंदिर म्हणजे स्वतःच्या शरीरा संदर्भात ते बोलत होते.</verse>
				<verse number="22">पुढे ते मरणातून उठल्यानंतर, त्यांच्या शिष्यांना या शब्दाचे स्मरण झाले. नंतर त्यांनी शास्त्रलेख व येशूंनी उच्चारलेली वचने यावर विश्वास ठेवला.</verse>
				<verse number="23">वल्हांडणाच्या उत्सवात येशू यरुशलेमात असताना, अनेक लोकांनी त्यांच्याद्वारे घडत असलेली चिन्हे पाहिली व त्यांच्या नावावर विश्वास ठेवला.</verse>
				<verse number="24">परंतु येशूंनी स्वतःस त्यांच्या अधीन केले नाही, कारण ते सर्व लोकांस ओळखून होते.</verse>
				<verse number="25">त्यांना मनुष्याविषयी कोणाच्याही साक्षीची गरज नव्हती, कारण प्रत्येक व्यक्तिमध्ये काय आहे हे त्यांना माहीत होते.</verse>
			</chapter>
			<chapter number="3">
				<verse number="1">आता निकदेम नावाचा एक परूशी, जो यहूदी प्रतिनिधीमंडळाचा सभासद होता,</verse>
				<verse number="2">तो रात्री येशूंकडे आला व म्हणाला, “गुरुजी, आपण शिक्षक आहात व परमेश्वराकडून आलेले आहात, हे आम्हास माहीत आहे. कारण ही जी चिन्हे आपण करत आहात, ती परमेश्वर बरोबर असल्याशिवाय करता येणार नाही.”</verse>
				<verse number="3">त्यावर येशूंनी उत्तर दिले, “मी तुला निश्चित सांगतो, नवीन जन्म झाल्याशिवाय कोणालाही परमेश्वराचे राज्य पाहता येणार नाही.”</verse>
				<verse number="4">तेव्हा निकदेमाने विचारले, “जे वृद्ध आहेत त्यांचा नव्याने जन्म कसा होऊ शकेल? त्यांना दुसर्‍या वेळी आपल्या मातेच्या उदरात जाऊन जन्म घेता येणे शक्य नाही!”</verse>
				<verse number="5">येशूंनी उत्तर दिले, “मी तुला निश्चित सांगतो, पाण्याने आणि पवित्र आत्म्याने जन्म झाल्याशिवाय कोणीही परमेश्वराच्या राज्यात प्रवेश करू शकणार नाही.</verse>
				<verse number="6">शरीर शरीरालाच आणि आत्मा आत्म्याला जन्म देतो.</verse>
				<verse number="7">‘तुझा नवीन जन्म झाला पाहिजे,’ या माझ्या विधानाचे आश्चर्य मानण्याचे कारण नाही.</verse>
				<verse number="8">वारा पाहिजे तिकडे वाहतो आणि त्याचा आवाज तुम्ही ऐकता, परंतु तो कोठून आला व कोठे जाईल हे तुम्ही सांगू शकत नाही. तसेच जो प्रत्येकजण आत्म्यापासून जन्मतो त्यांच्या बाबतीत असेच आहे.”</verse>
				<verse number="9">तेव्हा निकदेमाने विचारले, “पण हे कसे होईल?”</verse>
				<verse number="10">“येशूंनी म्हटले, तुम्ही इस्राएलचे शिक्षक असूनही तुम्हाला या गोष्टी समजत नाही काय?</verse>
				<verse number="11">मी तुला निश्चित सांगतो की जे आम्हास समजले आहे ते आम्ही बोलतो आणि आम्ही जे काही पाहिले आहे, त्याविषयी साक्ष देतो आणि तरीही तुम्ही लोक आमची साक्ष मान्य करीत नाही.</verse>
				<verse number="12">मी पृथ्वीवरील गोष्टी तुम्हाला सांगितल्या तरी तुम्ही विश्वास ठेवीत नाही; तर मग स्वर्गीय गोष्टी तुम्हाला सांगितल्यास विश्वास कसा ठेवाल?</verse>
				<verse number="13">स्वर्गातून आलेल्या मानवपुत्राशिवाय इतर कोणीही स्वर्गात गेला नाही.</verse>
				<verse number="14">जसा मोशेने जंगलात साप उंच केला, त्याचप्रमाणे मानवपुत्रालाही उंच केले जाईल,</verse>
				<verse number="15">जो कोणी त्याजवर विश्वास ठेवेल, त्याला सार्वकालिक जीवन प्राप्त होईल.”</verse>
				<verse number="16">कारण परमेश्वराने जगावर एवढी प्रीती केली की त्यांनी आपला एकुलता एक पुत्र दिला, यासाठी की, जो कोणी त्यांच्यावर विश्वास ठेवतो, त्याचा नाश होऊ नये तर त्याला सार्वकालिक जीवन प्राप्त व्हावे.</verse>
				<verse number="17">परमेश्वराने आपल्या पुत्राला या जगामध्ये, जगाला दोष लावण्यासाठी नव्हे तर, त्यांच्याद्वारे जगाचे तारण व्हावे म्हणून पाठविले आहे.</verse>
				<verse number="18">जो त्यांच्यावर विश्वास ठेवतो तो दोषरहित ठरेल, परंतु जो विश्वास ठेवीत नाही तो दोषी ठरवण्यात आला आहे, कारण त्याने परमेश्वराच्या एकुलत्या एका पुत्राच्या नावावर विश्वास ठेवण्याचे नाकारले.</verse>
				<verse number="19">निर्णय हाच आहे: प्रकाश या जगात आला आहे, परंतु लोकांनी प्रकाशाऐवजी अंधकाराची अधिक आवड धरली; कारण त्यांची कर्मे दुष्ट होती.</verse>
				<verse number="20">दुष्कृत्ये करणारा प्रत्येकजण प्रकाशाचा द्वेष करतो आणि प्रकाशाकडे येत नाही, कारण आपली दुष्कृत्ये प्रकट होतील अशी त्याला भीती वाटते.</verse>
				<verse number="21">परंतु जो सत्याने जीवन जगतो तो प्रकाशाकडे येतो, यासाठी की जे काही त्यांनी केले ते परमेश्वराच्या दृष्टीने योग्य आहे, हे स्पष्ट दिसून यावे.</verse>
				<verse number="22">त्यानंतर, येशू आणि त्यांचे शिष्य यहूदीया प्रांतात आले आणि तेथे थोडा वेळ त्यांच्याबरोबर घालविला आणि बाप्तिस्मे केले.</verse>
				<verse number="23">आता योहान शालिमाजवळ असलेले एनोन येथे बाप्तिस्मा करीत होता, कारण तेथे विपुल प्रमाणात पाणी असून, लोक बाप्तिस्मा घेण्यासाठी सारखे येत असत.</verse>
				<verse number="24">त्या वेळेपर्यंत योहान तुरुंगात टाकला गेला नव्हता.</verse>
				<verse number="25">कोणाएका यहूदी माणसाने योहानाच्या शिष्यांबरोबर शुद्धीकरणाच्या विधिबद्दल वादविवाद केला.</verse>
				<verse number="26">तेव्हा शिष्य योहानाकडे आले आणि म्हणाले, “गुरुजी, यार्देन नदीच्या पलीकडे जो मनुष्य आपल्याबरोबर होता व ज्यांच्याबद्दल आपण साक्ष दिली, ते बाप्तिस्मा करीत आहेत आणि पाहा, प्रत्येकजण त्यांच्याकडे जात आहे.”</verse>
				<verse number="27">त्यावर योहानाने उत्तर दिले, “मनुष्याला जे काही स्वर्गातून दिले जाईल तेच प्राप्त होईल.</verse>
				<verse number="28">‘मी ख्रिस्त नव्हे, परंतु त्यांच्यापुढे मला पाठविण्यात आले आहे,’ असे मी म्हटले होते याचे साक्षी तुम्हीच आहात.</verse>
				<verse number="29">वधू वराची असते. वराचा मित्र जवळ थांबून त्याचे भाषण ऐकतो, वराचा आवाज ऐकून त्याचा आनंद पूर्ण होतो, तो आनंद माझा आहे आणि आता तो परिपूर्ण झाला आहे.</verse>
				<verse number="30">ते अधिक थोर होवो, आणि मी लहान व्हावे.”</verse>
				<verse number="31">जो स्वर्गातून आलेला आहे तो इतर सर्वांपेक्षा थोर आहे. जो जगापासून आहे तो जगाचा आहे; व जगातील विषयांच्या बाबतीत बोलतो. जो स्वर्गातून येतो तो सर्वांहून थोर आहे.</verse>
				<verse number="32">त्यांनी जे पाहिले व ऐकले त्याविषयी ते साक्ष देतात, परंतु त्यांची साक्ष कोणीच मान्य करत नाही.</verse>
				<verse number="33">जे कोणी त्यांची साक्ष स्वीकारतात, त्यांनी असे प्रमाणित केले की परमेश्वर सत्य आहे.</verse>
				<verse number="34">ज्या कोणाला परमेश्वराने पाठविले, ते परमेश्वराची वचने बोलतात, कारण परमेश्वर विपुलतेचा आत्मा देतात.</verse>
				<verse number="35">पिता पुत्रावर प्रीती करतात आणि त्याने प्रत्येक गोष्ट त्यांच्या हाती सोपविली आहे.</verse>
				<verse number="36">जो कोणी पुत्रावर विश्वास ठेवतो, त्याला सार्वकालिक जीवन आहे; परंतु जे कोणी पुत्राला नाकारतात, ते जीवन पाहणार नाही, पण परमेश्वराचा क्रोध त्यांच्यावर राहील.</verse>
			</chapter>
			<chapter number="4">
				<verse number="1">येशू योहानापेक्षा अधिक शिष्य करून त्यांचा बाप्तिस्मा करीत आहेत असे परूश्यांच्या कानावर गेले आहे असे येशूंना समजले—</verse>
				<verse number="2">वास्तविक पाहता येशू बाप्तिस्मा देत नव्हते, परंतु त्यांचे शिष्यच बाप्तिस्मा देत असत.</verse>
				<verse number="3">तेव्हा यहूदीया प्रांत सोडून ते पुन्हा गालील प्रांतामध्ये गेले.</verse>
				<verse number="4">त्यासाठी त्यांना शोमरोन प्रांतामधून जावे लागले.</verse>
				<verse number="5">मग ते शोमरोनातील सूखार नावाच्या नगरास आले; ते याकोबाने आपला पुत्र योसेफ यास दिलेल्या शेताजवळ होते.</verse>
				<verse number="6">तेथे याकोबाची विहीर होती. येशू, प्रवासाने थकलेले याकोबाच्या विहिरीजवळ बसले. ती भर दुपारची वेळ होती.</verse>
				<verse number="7">तेव्हा एक शोमरोनी स्त्री पाणी काढण्यासाठी आली, येशूंनी तिला म्हटले, “तू मला पाणी प्यावयास देशील का?”</verse>
				<verse number="8">त्यांचे शिष्य अन्न विकत घेण्यासाठी गावात गेलेले होते.</verse>
				<verse number="9">तेव्हा ती शोमरोनी स्त्री त्यांना म्हणाली, “आपण यहूदी आहात व मी एक शोमरोनी स्त्री आहे. तुम्ही मजजवळ पाणी कसे मागू शकता?” (कारण यहूदी लोक शोमरोनी लोकांशी संबंध ठेवीत नसत.)</verse>
				<verse number="10">येशू तिला म्हणाले, “परमेश्वराचे वरदान आणि मला प्यावयाला पाणी दे असे म्हणणारा कोण, हे जर तुला कळले असते तर तू त्यांच्याजवळ मागितले असते आणि त्यांनी तुला जिवंत पाणी दिले असते.”</verse>
				<verse number="11">“स्वामी,” ती स्त्री म्हणाली, “परंतु आपल्याजवळ पाणी काढण्यासाठी काही नाही आणि विहीर तर खूप खोल आहे. हे जिवंत पाणी आपणाकडे कोठून येणार?</verse>
				<verse number="12">आमचा बाप याकोब यांनी आम्हाला ही विहीर दिली होती व ते स्वतः, त्यांची गुरेढोरे आणि त्याचे पुत्रही हे पाणी पीत असत, त्यांच्यापेक्षा आपण थोर आहात काय?”</verse>
				<verse number="13">येशूंनी तिला उत्तर दिले, “जो कोणी हे पाणी पिईल त्याला पुन्हा तहान लागेल,</verse>
				<verse number="14">परंतु जे पाणी मी देतो ते पाणी जो कोणी पिईल त्याला कधीही तहान लागणार नाही. खरोखर, जे पाणी मी त्यांना देईन ते त्यांच्यामध्ये सार्वकालिक जीवनासाठी जिवंत पाण्याचा झरा असे होईल.”</verse>
				<verse number="15">ती स्त्री म्हणाली, “स्वामी, मला हे पाणी द्या, म्हणजे मला तहान लागणार नाही आणि सतत पाणी काढण्यासाठी येथे येण्याची गरजही पडणार नाही.”</verse>
				<verse number="16">येशूंनी तिला सांगितले, “जा आणि तुझ्या पतीला इकडे बोलावून आण.”</verse>
				<verse number="17">परंतु ती स्त्री म्हणाली, “मला पती नाही.” त्यावर येशू म्हणाले, “मला पती नाही हे जे तू म्हणतेस ते अगदी खरे आहे.</verse>
				<verse number="18">कारण वस्तुस्थिती अशी आहे की तुला पाच पती होते आणि जो पुरुष सध्या तुझ्याबरोबर आहे, तो तुझा पती नाही. तू जे काही सांगितले, ते सर्व सत्य आहे.”</verse>
				<verse number="19">“स्वामी,” ती स्त्री उद्गारली, “आपण खरोखर संदेष्टे आहात असे मला दिसते.</verse>
				<verse number="20">आमच्या पूर्वजांनी या डोंगरावर परमेश्वराची उपासना केली, परंतु तुम्ही यहूदी, उपासनेचे स्थान यरुशलेम मध्येच आहे असा आग्रह धरता.”</verse>
				<verse number="21">येशू तिला म्हणाले, “बाई, माझ्यावर विश्वास ठेव, अशी वेळ येईल की त्यावेळी तुम्ही पित्याची उपासना या डोंगरावर किंवा यरुशलेमात करणार नाही.</verse>
				<verse number="22">तुम्ही शोमरोनी तुम्हाला माहीत नाही, अशाची उपासना करता; पण जो आम्हाला माहीत आहे त्याची उपासना आम्ही करतो. कारण उद्धार यहूदी लोकांपासून आहे.</verse>
				<verse number="23">अशी वेळ येत आहे आणि आली आहे की खरे उपासक पित्याची उपासना आत्म्याने व खरेपणाने करतील, व पिता अशाच प्रकारच्या उपासकांना शोधीत आहे.</verse>
				<verse number="24">परमेश्वर आत्मा आहे आणि त्यांच्या भक्तांनी त्यांची उपासना आत्म्याने व खरेपणानेच करावयास पाहिजेत.”</verse>
				<verse number="25">ती स्त्री म्हणाली, “मला माहीत आहे की, ख्रिस्त म्हणतात तो मसीहा येणार आहे आणि तो आला म्हणजे सर्व गोष्टींचे स्पष्टीकरण करून सांगेल.”</verse>
				<verse number="26">यावर येशूंनी जाहीरपणे सांगितले, “मी, तुजबरोबर बोलत आहे तोच मी आहे.”</verse>
				<verse number="27">त्यांचे शिष्य परतले आणि ते एका बाईशी बोलत आहेत हे पाहून त्यांना आश्चर्य वाटले. परंतु, “तुम्हाला काय हवे आहे?” किंवा “तिच्याबरोबर कसला संवाद करीत होते?” असे त्यांना त्यांच्यापैकी एकानेही विचारले नाही.</verse>
				<verse number="28">मग, तिने आपली पाण्याची घागर तेथेच सोडली आणि नगरात जाऊन लोकांना म्हणाली,</verse>
				<verse number="29">“चला, या मनुष्याला पाहा, मी केलेली प्रत्येक गोष्ट त्याने मला सांगितली. तोच ख्रिस्त असू शकेल का?”</verse>
				<verse number="30">तेव्हा ते नगरातून बाहेर आले व त्यांच्याकडे वाटचाल करू लागले.</verse>
				<verse number="31">“गुरुजी, आपण काही खावे,” म्हणून शिष्य त्यांना आग्रह करू लागले.</verse>
				<verse number="32">पण तो त्यांना म्हणाला, “माझ्याजवळ असे अन्न आहे ज्याबद्दल तुम्हाला काहीच ठाऊक नाही.”</verse>
				<verse number="33">त्यावर शिष्य एकमेकांना विचारू लागले, “यांना कोणी अन्न आणून दिले का?”</verse>
				<verse number="34">येशूंनी म्हटले, “ज्याने मला पाठविले त्यांच्या इच्छेप्रमाणे करणे व त्यांचे कार्य पूर्ण करणे हेच माझे अन्न.</verse>
				<verse number="35">‘चार महिन्यांचा अवधी कापणी करण्यासाठी आहे असे तुमचे म्हणणे आहे ना?’ तर मी तुम्हाला सांगतो, आपली नजर वर करून शेते पाहा! ती कापणीसाठी तयार आहेत.</verse>
				<verse number="36">आता कापणार्‍याला मजुरी मिळत आहे व तो सार्वकालिक जीवनासाठी पीक साठवून ठेवत आहे; यासाठी की, पेरणार्‍याने व कापणार्‍यानेही एकत्रित मिळून आनंद करावा.</verse>
				<verse number="37">‘एक पेरतो व दुसरा कापणी करतो,’ अशी जी म्हण आहे ती खरी आहे.</verse>
				<verse number="38">जेथे पेरणी केली नाही, तेथे कापणी करण्यासाठी मी तुम्हाला पाठविले; इतरांनी पेरणी करण्याचे कष्ट केले होते आणि त्यांच्या श्रमाचे प्रतिफळ तुम्हाला मिळाले आहे.”</verse>
				<verse number="39">“मी जे सर्व केले ते त्यांनी मला सांगितले,” या तिच्या साक्षीवरून शोमरोन नगरातील अनेकांनी त्यांच्यावर विश्वास ठेवला.</verse>
				<verse number="40">आणि म्हणून शोमरोनी येशूंकडे आल्यावर त्यांनी येशूंना नगरात राहण्याची विनंती केली. तेव्हा ते त्यांच्याजवळ दोन दिवस राहिले.</verse>
				<verse number="41">या काळात त्यांच्या वचनामुळे आणखी पुष्कळ लोक विश्वासू झाले.</verse>
				<verse number="42">मग ते त्या बाईला म्हणाले, “तू सांगितले म्हणून नव्हे, तर आम्ही प्रत्यक्ष त्यांचे बोलणे ऐकून त्यांच्यावर विश्वास ठेवत आहोत आणि आम्हाला माहीत आहे की हा मनुष्य खरोखर जगाचा तारणारा आहे.”</verse>
				<verse number="43">दोन दिवसानंतर ते गालील प्रांतात गेले.</verse>
				<verse number="44">कारण येशूंनी स्वतः स्पष्टपणे सांगितले होते की, संदेष्ट्याला स्वतःच्या देशात मान मिळत नाही.</verse>
				<verse number="45">ते गालीलात आले, तेव्हा गालिलकरांनी त्यांचे स्वागत केले. कारण वल्हांडण सणाच्या वेळी, ते तेथे उपस्थित होते व यरुशलेममध्ये जे काही येशूंनी केले ते त्यांनी पाहिले होते.</verse>
				<verse number="46">गालीलातील काना गावी त्यांनी पुन्हा भेट दिली, येथेच त्यांनी पाण्याचा द्राक्षारस केला होता. ते तेथे असताना, कफर्णहूममध्ये एका शासकीय अधिकार्‍याचा मुलगा आजारी होता.</verse>
				<verse number="47">येशू यहूदीयातून गालीलात आले आहेत, हे ऐकून तो त्यांच्याकडे गेला व आपण येऊन माझ्या मुलाला बरे करावे, अशी त्यांना आग्रहाने विनंती केली, कारण तो मुलगा मृत्युशय्येवर होता.</verse>
				<verse number="48">तेव्हा येशू म्हणाले, “मी अद्भुते व चिन्हे केल्याशिवाय तुम्ही लोक मजवर विश्वास ठेवणार नाही.”</verse>
				<verse number="49">तो शासकीय अधिकारी म्हणाला, “महाराज, माझे मूल मरण्यापूर्वी येण्याची कृपा करा.”</verse>
				<verse number="50">येशू त्याला म्हणाले, “जा, तुझा मुलगा जगेल, तो मरणार नाही.” त्या मनुष्याने येशूंच्या वचनावर विश्वास ठेवला आणि निघाला.</verse>
				<verse number="51">तो मार्गावर असतानाच, त्याचे काही दास त्याला भेटले आणि आपला मुलगा जिवंत आहे अशी बातमी त्यांनी त्याला दिली.</verse>
				<verse number="52">मुलाला कोणत्या वेळेपासून बरे वाटू लागले, अशी त्याने त्यांच्याजवळ चौकशी केली असता त्यांनी उत्तर दिले, “काल दुपारी एक वाजण्याच्या सुमारास त्याचा ताप नाहीसा झाला.”</verse>
				<verse number="53">तेव्हा त्या पित्याला उमगले की त्याच घटकेस येशूंनी, “तुझा मुलगा जगेल तो मरणार नाही.” हे शब्द उच्चारले होते. मग तो व त्याचे सर्व घराणे यांनी येशूंवर विश्वास ठेवला.</verse>
				<verse number="54">येशूंनी यहूदीयातून गालीलात आल्यानंतर हे दुसरे चिन्ह केले होते.</verse>
			</chapter>
			<chapter number="5">
				<verse number="1">काही काळानंतर, येशू यहूद्यांच्या सणांपैकी एकास यरुशलेम येथे गेले.</verse>
				<verse number="2">आता यरुशलेम शहरात मेंढरे दरवाजाजवळ एक तळे आहे; त्याला अरेमिक भाषेत बेथसैदा म्हणतात आणि या तळ्याभोवती छप्पर असलेल्या खांबांच्या पाच पडव्या होत्या.</verse>
				<verse number="3">येथे लंगडे, आंधळे, लुळे असे अनेक अपंग लोक पडून असत.</verse>
				<verse number="4">कारण प्रभुचा दूत वेळोवेळी येऊन, ते पाणी हालवीत असे आणि पाणी हालविताच तळ्यात प्रथम उतरणारी व कोणत्याही रोगाने ग्रस्त असलेली व्यक्ती बरी होत असे.</verse>
				<verse number="5">तेथे अडतीस वर्षे अपंग असलेला एक माणूस होता.</verse>
				<verse number="6">येशूंनी त्याला तेथे पडलेले पाहिले आणि तो तसाच स्थितीत बराच काळ पडून आहे, असे जाणून, त्याला विचारले, “तुला बरे होण्याची इच्छा आहे काय?”</verse>
				<verse number="7">“महाराज,” तो अपंग म्हणाला, “पाणी हालविल्यानंतर तळ्यात उतरण्यास मला मदत करेल असा कोणी नाही. मी प्रयत्न करून आत उतरण्याआधी दुसराच आत उतरलेला असतो.”</verse>
				<verse number="8">तेव्हा येशू त्याला म्हणाले, “ऊठ आणि आपले अंथरुण उचलून चालू लाग.”</verse>
				<verse number="9">त्याचक्षणी तो मनुष्य बरा झाला आणि आपले अंथरुण उचलून चालत गेला. ज्या दिवशी हे घडले तो शब्बाथ दिवस होता.</verse>
				<verse number="10">आणि यहूदी पुढारी त्या बर्‍या झालेल्या मनुष्याला म्हणाले, “शब्बाथ दिवशी अंथरुण उचलणे नियमशास्त्राच्या विरुद्ध आहे.”</verse>
				<verse number="11">परंतु त्याने त्यास उत्तर दिले, “ज्याने मला बरे केले, तो म्हणाला, ‘तुझे अंथरुण उचलून चालू लाग.’ ”</verse>
				<verse number="12">त्यांनी त्याला विचारले, “तुझे अंथरुण उचलून चालू लाग, असे सांगणारा व्यक्ती कोण आहे?”</verse>
				<verse number="13">जो मनुष्य बरा झाला होता त्याला आपल्याला कोणी बरे केले, याची कल्पना नव्हती, कारण येशू गर्दीत दिसेनासे झाले होते.</verse>
				<verse number="14">नंतर येशूंना तो माणूस मंदिरात आढळला आणि येशूंनी त्याला सांगितले, “पाहा, तू आता बरा झाला आहेस. येथून पुढे पाप करू नकोस, नाही तर तुझे पूर्वीपेक्षा अधिक वाईट होईल.”</verse>
				<verse number="15">मग त्या मनुष्याने यहूदी पुढार्‍यांकडे जाऊन ज्याने मला बरे केले तो येशू आहे असे सांगितले.</verse>
				<verse number="16">येशू शब्बाथ दिवशी अशा गोष्टी करीत असल्यामुळे यहूदी पुढार्‍यांनी त्यांचा छळ करण्यास सुरुवात केली.</verse>
				<verse number="17">येशूंनी त्यांच्या आरोपाला उत्तर दिले व म्हणाले, “माझा पिता या दिवसापर्यंत सतत कार्य करीत आहे आणि मी देखील कार्य करीत आहे.”</verse>
				<verse number="18">या कारणासाठी तर यहूदी पुढारी त्यांना जिवे मारण्यास अधिकच आतुर झाले; कारण त्यांनी शब्बाथ मोडला होता, एवढेच नव्हे, तर त्यांनी परमेश्वराला आपला पिता म्हणून स्वतःला परमेश्वरासमान केले होते.</verse>
				<verse number="19">येशूंनी त्यांना असे उत्तर दिले: “मी तुम्हाला निश्चित सांगतो, पुत्राला स्वतः होऊन काही करता येत नाही; तो पित्याला जे काही करताना पाहतो, तेच तो करतो, कारण जे काही पिता करतो, तेच पुत्रही करतो.</verse>
				<verse number="20">पिता पुत्रावर प्रीती करतो आणि तो जे करतो ते सर्व पुत्राला विदित करतो. होय आणि तो याहूनही मोठी कृत्ये त्याला दाखवील व त्यामुळे तुम्ही चकित व्हाल.</verse>
				<verse number="21">कारण जसा पिता मेलेल्यास उठवून जीवन देतो, तसा पुत्रही त्याच्या मर्जीप्रमाणे ज्यांना पाहिजे त्यांना जीवन देतो.</verse>
				<verse number="22">याशिवाय, पिता कोणाचाही न्याय करीत नाही, तर सर्व न्याय करण्याचे काम त्याने पुत्राकडे सोपविले आहे,</verse>
				<verse number="23">यासाठी की जसा पित्याचा तसा सर्वांनी पुत्राचाही सन्मान करावा, जो पुत्राचा सन्मान करीत नाही तो, ज्याने पुत्राला पाठविले, त्या पित्याचाही सन्मान करीत नाही.</verse>
				<verse number="24">“मी तुम्हाला निश्चित सांगतो, जो कोणी माझे वचन ऐकतो आणि ज्यांनी मला पाठविले त्यांच्यावर विश्वास ठेवतो, त्याला सार्वकालिक जीवन प्राप्त झाले आहे आणि त्याचा न्याय होणार नाही, तर त्याने मरणातून पार होऊन जीवनात प्रवेश केला आहे.</verse>
				<verse number="25">मी निश्चित सांगतो, अशी वेळ येत आहे आणि आलेलीच आहे की त्यावेळी मेलेले लोक परमेश्वराच्या पुत्राची वाणी ऐकतील आणि जे ऐकतील, ते जिवंत राहतील.</verse>
				<verse number="26">कारण ज्याप्रमाणे पित्यामध्ये जीवन आहे, त्याचप्रमाणे पुत्रामध्येही जीवन असावे अशी त्यांनी योजना केली आहे.</verse>
				<verse number="27">आणि तो मानवपुत्र आहे म्हणून न्यायनिवाडा करण्याचा अधिकारही त्यांना दिला आहे.</verse>
				<verse number="28">“याविषयी आश्चर्य करू नका, कारण अशी वेळ येत आहे हे की, जे सर्व कबरेमध्ये आहेत ते त्यांची वाणी ऐकतील,</verse>
				<verse number="29">आणि बाहेर येतील. ज्यांनी चांगली कर्मे केली आहेत ते सार्वकालिक जीवनासाठी उठतील, व ज्यांनी दुष्कर्मे केली आहेत ते दंड भोगण्यासाठी उठतील.</verse>
				<verse number="30">मी स्वतःहून काही करू शकत नाही; मी ऐकतो त्याप्रमाणे न्याय करतो आणि माझा निर्णय योग्य आहे, कारण मी स्वतःस खुश करू इच्छित नाही, तर ज्यांनी मला पाठविले त्यांना खुश करू पाहतो.</verse>
				<verse number="31">“जर मी स्वतःविषयी साक्ष दिली, तर माझी साक्ष खरी ठरणार नाही.</verse>
				<verse number="32">परंतु दुसरा एक आहे जो माझ्या बाजूने साक्ष देतो आणि त्याने जी साक्ष माझ्याबद्दल दिली, ती खरी आहे.</verse>
				<verse number="33">“तुम्ही लोकांना योहानाकडे पाठविले आणि त्याने सत्याविषयी साक्ष दिली</verse>
				<verse number="34">मी मनुष्याची साक्ष स्वीकारतो असे नाही; मी हे यासाठी सांगत आहे की त्याद्वारे तुमचे तारण व्हावे.</verse>
				<verse number="35">योहान एक ज्वलंत दिवा होता आणि तुम्ही त्याच्या प्रकाशाचा आनंद घेण्याचे मान्य केले.</verse>
				<verse number="36">“माझी जी साक्ष आहे ती योहानाच्या साक्षीपेक्षा वजनदार आहे. कारण जी कामे पूर्ण करण्याचे मला पित्याने सोपविले आहे, तीच कार्ये मी करीत आहे व ती साक्ष देतात की, पित्यांनीच मला पाठविले आहे.</verse>
				<verse number="37">ज्या पित्याने मला पाठविले त्यांनी स्वतःच माझ्याबद्दल साक्ष दिली आहे. तुम्ही त्यांची वाणी कधीही ऐकली नाही आणि त्यांची आकृती पाहिली नाही,</verse>
				<verse number="38">त्यांचे वचन तुम्हामध्ये राहत नाही, कारण ज्याला त्यांनी पाठविले त्याच्यावर तुम्ही विश्वास ठेवला नाही.</verse>
				<verse number="39">तुम्ही मेहनतीने शास्त्रलेख शोधून पाहता, कारण त्यांच्यामध्ये सार्वकालिक जीवन आहे, असे तुम्हाला वाटते. तेच शास्त्रलेख माझ्याबद्दल साक्ष देतात;</verse>
				<verse number="40">तरी जीवनप्राप्ती साठी तुम्ही माझ्याकडे येत नाही.</verse>
				<verse number="41">“मी मनुष्याचे गौरव स्वीकारीत नाही,</verse>
				<verse number="42">परंतु मी तुम्हाला ओळखतो व मला चांगले माहीत आहे की तुमच्या हृदयात परमेश्वराची प्रीती नाही.</verse>
				<verse number="43">कारण मी पित्याच्या नावाने आलो, पण तुम्ही माझा स्वीकार केला नाही; परंतु जर स्वतःच्याच नावाने दुसरा कोणी आला, तर तुम्ही त्याला स्वीकाराल.</verse>
				<verse number="44">जे तुम्ही एकमेकांकडून प्रशंसा स्वीकारता परंतु जो एकच परमेश्वर, त्यांच्याकडून प्रशंसा मिळविण्याचा प्रयत्न करत नाही, त्या तुम्हाला विश्वास तरी कसा ठेवता येईल?</verse>
				<verse number="45">“परंतु मी पित्यासमोर तुम्हाला दोषी ठरवेन असा विचार करू नका. कारण ज्याच्यावर तुम्ही आशा ठेवली आहे तो मोशेच तुम्हाला दोषी ठरवेल.</verse>
				<verse number="46">तुम्ही मोशेवर विश्वास ठेवला, तर माझ्यावरही ठेवला असता, कारण त्याने माझ्याविषयी लिहिले आहे.</verse>
				<verse number="47">परंतु ज्याअर्थी तुम्ही त्याच्या लिखाणावर विश्वास ठेवीत नाही, त्याअर्थी मी जे सांगतो त्यावर विश्वास कसा ठेवाल?”</verse>
			</chapter>
			<chapter number="6">
				<verse number="1">काही वेळानंतर, येशू गालील समुद्रापलीकडे गेले. या समुद्राला तिबिर्याचा समुद्र, असेही म्हणत</verse>
				<verse number="2">लोकांचा मोठा समुदाय त्यांच्यामागे चालला होता, कारण त्यांनी आजार्‍यांना चिन्हे करून बरे केलेले पाहिले होते.</verse>
				<verse number="3">यानंतर येशू डोंगरावर त्यांच्या शिष्यांसह जाऊन बसले.</verse>
				<verse number="4">यहूद्यांचा वल्हांडण सण आता जवळ आला होता.</verse>
				<verse number="5">जेव्हा येशूंनी वर पाहिले, व एक मोठा जनसमुदाय आपल्याकडे येत आहे असे त्यांना दिसले, ते फिलिप्पाला म्हणाले, “या लोकांना खाण्यासाठी आपणास भाकरी कोठे विकत मिळतील?”</verse>
				<verse number="6">ते केवळ त्याची परीक्षा पाहत होते, कारण आपण काय करणार आहोत हे त्यांनी मनात अगोदरच ठरविले होते.</verse>
				<verse number="7">फिलिप्पाने उत्तर दिले, “प्रत्येकाला एक घास तरी खाण्याएवढे अन्न विकत आणण्यासाठी अर्ध्या वर्षाच्या मजुरीपेक्षा अधिक तरी लागेल!”</verse>
				<verse number="8">मग शिमोन पेत्र जो येशूंचा शिष्य होता, त्याचा भाऊ आंद्रिया म्हणाला,</verse>
				<verse number="9">“येथे एक मुलगा आहे त्याच्याजवळ जवाच्या पाच लहान भाकरी आणि दोन लहान मासे आहेत, परंतु त्या इतक्या लोकांना कशा काय पुरतील?”</verse>
				<verse number="10">येशूंनी म्हटले, “लोकांना खाली गटागटाने बसावयास सांगा.” त्याठिकाणी भरपूर गवत होते, व ते खाली बसले. तेथे पुरुषांचीच संख्या जवळजवळ पाच हजार होती.</verse>
				<verse number="11">मग येशूंनी भाकरी घेतल्या, आभार मानून, जे बसले होते त्यांना तृप्त होईपर्यंत हव्या तेवढ्या वाटल्या. त्यानंतर मासळ्यांचेही त्यांनी तसेच केले.</verse>
				<verse number="12">सर्वांनी भरपूर जेवण केल्यावर, ते शिष्यांना म्हणाले, “आता उरलेले तुकडे गोळा करा. काहीही वाया जाऊ देऊ नका.”</verse>
				<verse number="13">मग त्यांनी उरलेले तुकडे गोळा केले, आणि जवाच्या पाच भाकरींपैकी जेवून उरलेल्या तुकड्यांनी बारा टोपल्या भरल्या.</verse>
				<verse number="14">येशूंनी हे चिन्ह केल्याचे पाहून लोक म्हणू लागले, “खरोखर, या जगात जो येणार होता तो संदेष्टा हाच आहे.”</verse>
				<verse number="15">लोक आपल्याला जबरदस्तीने राजा करण्याच्या उद्देशाने आले आहेत हे येशूंना माहीत होते, तेव्हा ते पुन्हा एकटेच डोंगरावर निघून गेले.</verse>
				<verse number="16">संध्याकाळ झाल्यावर, त्यांचे शिष्य खाली सरोवराकडे गेले,</verse>
				<verse number="17">ते मचव्यात बसले आणि सरोवरा पलीकडे कफर्णहूमास जाण्यास निघाले. रात्र झाली तरी येशू यद्यापि त्यांच्याकडे परतले नव्हते.</verse>
				<verse number="18">परंतु वादळी वारा सुटला व लाटा खवळून वाहू लागल्या.</verse>
				<verse number="19">ते तीन किंवा चार मैल अंतर वल्हवून गेले असतील, तोच त्यांना येशू होडीकडे पाण्यावरून चालत येताना दिसले, तेव्हा ते फार घाबरले.</verse>
				<verse number="20">परंतु ते त्यांना म्हणाले, “मी आहे; भिऊ नका.”</verse>
				<verse number="21">ते येशूंना होडीत घेण्‍यास तयार झाले आणि लागलीच ती होडी जेथे त्यांना जायचे होते तेथे किनार्‍यास पोहोचली.</verse>
				<verse number="22">मग दुसर्‍या दिवशी सकाळी सरोवराच्या पलीकडच्या किनार्‍यावर लोकांचा समुदाय थांबला होता तेथे केवळ एक होडी होती आणि येशू शिष्यांसहीत त्यामध्ये गेले नव्हते, तरी शिष्य होडीत बसून निघून गेले होते.</verse>
				<verse number="23">काही होड्या तिबिर्याहून ज्या ठिकाणी आभार मानून प्रभुने त्यांना भाकर खाऊ घातली होती त्याठिकाणी आल्या.</verse>
				<verse number="24">समुदायाच्या लक्षात आले की येशू आणि त्यांचे शिष्य तेथे नाहीत, हे पाहून ते नावेमध्ये बसून येशूंच्या शोधार्थ कफर्णहूमास निघाले.</verse>
				<verse number="25">ते त्यांना सरोवराच्या पलीकडे भेटल्यावर, त्यांना म्हणाले, “गुरुजी, आपण येथे कधी आला?”</verse>
				<verse number="26">येशूंनी त्यांना उत्तर दिले, “मी तुम्हाला निश्चित सांगतो, मी जी चिन्हे केली, त्यामुळे नाही तर तुम्ही भाकरी खाल्या व तृप्त झाला म्हणूनच माझा शोध करीत आहात.</verse>
				<verse number="27">नाशवंत अन्नासाठी कष्ट करू नका, तर जे अन्न सार्वकालिक जीवनासाठी टिकते व जे मानवपुत्र तुम्हाला देतो, ते मिळविण्यासाठी झटा, कारण परमेश्वरपित्याने आपल्या मान्यतेचा शिक्का त्यांच्यावर केला आहे.”</verse>
				<verse number="28">त्यावर त्यांनी विचारले, “असे कोणते काम करावे की ज्याची अपेक्षा परमेश्वर आम्हाकडून करतात?”</verse>
				<verse number="29">येशू म्हणाले, “परमेश्वराचे कार्य हेच आहे: ज्याने त्यांना पाठविले त्यांच्यावर तुम्ही विश्वास ठेवावा.”</verse>
				<verse number="30">त्यावर ते म्हणाले, “आम्ही पाहून विश्वास ठेवावा असे आपणास वाटत असेल, तर आपण आम्हाला आणखी कोणती चिन्हे द्याल? आपण काय कराल?</verse>
				<verse number="31">आमच्या पूर्वजांनी अरण्यात मान्ना खाल्ला व असे लिहिले आहे: ‘त्याने त्यांना खाण्यासाठी स्वर्गातून भाकर दिली.’ ”</verse>
				<verse number="32">येशू त्यांना म्हणाले, “मी तुम्हाला निश्चित सांगतो, ज्याने तुम्हाला स्वर्गातून येणारी भाकर दिली तो मोशे नव्हता, परंतु माझा पिता जो स्वर्गातील खरी भाकर तुम्हाला देत आहे.</verse>
				<verse number="33">ही परमेश्वराची भाकर आहे, जी स्वर्गातून उतरली आहे आणि जगाला जीवन देते.”</verse>
				<verse number="34">ते म्हणाले, “स्वामी, हीच भाकर आपण आम्हाला नेहमी द्या.”</verse>
				<verse number="35">त्यावर येशू जाहीरपणे म्हणाले, “मीच जीवनाची भाकर आहे. जो मजकडे येतो त्याला पुन्हा कधीही भूक लागणार नाही आणि जो मजवर विश्वास ठेवतो त्याला कधीही तहान लागणार नाही.</verse>
				<verse number="36">परंतु मी तुम्हाला सांगितल्याप्रमाणे, तुम्ही मला प्रत्यक्ष पाहता तरी माझ्यावर विश्वास ठेवत नाही.</verse>
				<verse number="37">पिता जे सर्वजण मला देतात, ते माझ्याकडे येतील आणि जे माझ्याकडे येतील त्यांना मी कधीच घालवून देणार नाही.</verse>
				<verse number="38">कारण माझ्या इच्छेप्रमाणे नव्हे तर ज्यांनी मला पाठविले, त्यांची इच्छा पूर्ण करण्यासाठी मी स्वर्गातून उतरलो आहे.</verse>
				<verse number="39">आणि ज्यांनी मला पाठविले त्यांची इच्छा हीच आहे की त्यांनी जे मला दिलेले आहेत, त्यातील एकालाही मी हरवू नये, तर त्यांना शेवटच्या दिवशी मरणातून उठवावे.</verse>
				<verse number="40">कारण माझ्या पित्याची इच्छा ही आहे की जे प्रत्येकजण पुत्राकडे पाहतात व त्याजवर विश्वास ठेवतात, त्याला सार्वकालिक जीवन प्राप्त व्हावे आणि मी शेवटच्या दिवशी त्यांना उठवेन.”</verse>
				<verse number="41">मी, “स्वर्गातून उतरलेली भाकर आहे,” या त्यांच्या विधानामुळे यहूदी पुढारी त्यांच्याविरुद्ध कुरकुर करू लागले.</verse>
				<verse number="42">ते म्हणाले, “हा योसेफाचा पुत्र येशू आहे ना, ज्याच्या आईवडिलांना आपण चांगले ओळखतो नाही का? ‘आपण स्वर्गातून आलो आहोत.’ हे कसे म्हणतो?”</verse>
				<verse number="43">हे ऐकून येशू त्यांना म्हणाले, “आपसात कुरकुर करू नका,</verse>
				<verse number="44">ज्यांनी मला पाठविले त्या पित्याने आकर्षून घेतल्यावाचून कोणीही मजकडे येऊ शकत नाही आणि मी त्यांना शेवटच्या दिवशी उठवीन.</verse>
				<verse number="45">संदेष्ट्यांच्या ग्रंथात असा शास्त्रलेख आहे: ‘ते सर्व परमेश्वराने शिकविलेले असे होतील.’ जो कोणी पित्याचे ऐकून त्याच्यापासून शिकला आहे तो मजकडे येतो.</verse>
				<verse number="46">जो परमेश्वरापासून आहे त्याच्याशिवाय पित्याला कोणीही पाहिले नाही.</verse>
				<verse number="47">मी तुम्हाला निश्चित सांगतो की, जे विश्वास ठेवतात त्याला सार्वकालिक जीवन मिळालेच आहे.</verse>
				<verse number="48">मी जीवनाची भाकर आहे.</verse>
				<verse number="49">तुमच्या पूर्वजांनी रानात मान्ना खाल्ला, तरी ते मरण पावले.</verse>
				<verse number="50">परंतु ही भाकर जी स्वर्गातून उतरलेली आहे, ती जे कोणी खातील ते मरणार नाही.</verse>
				<verse number="51">मी ती स्वर्गातून उतरलेली जिवंत भाकर आहे. जे कोणीही भाकर खातील, ते सदासर्वकाळ जगतील. ही भाकर माझे शरीर आहे, जी जगाच्या जीवनासाठी मी देणार आहे.”</verse>
				<verse number="52">यास्तव यहूदी पुढारी आपसात तीव्र वाद करू लागले, “हा मनुष्य त्याचा देह आम्हास कसा खावयास देऊ शकेल?”</verse>
				<verse number="53">येशू म्हणाले, “मी तुम्हाला निश्चित सांगतो, जोपर्यंत तुम्ही मानवपुत्राचा देह खात नाही व त्याचे रक्त पीत नाही, तोपर्यंत तुम्हामध्ये जीवन नाही.</verse>
				<verse number="54">जो कोणी माझा देह खातो आणि माझे रक्त पितो, त्याला सार्वकालिक जीवन मिळते आणि मी त्यांना शेवटच्या दिवशी उठवीन.</verse>
				<verse number="55">कारण माझा देह हे खरे अन्न आहे आणि माझे रक्त हे खरे पेय आहे.</verse>
				<verse number="56">जे माझा देह खातात व माझे रक्त पितात, ते माझ्यामध्ये राहतात आणि मी त्यांच्यामध्ये राहतो.</verse>
				<verse number="57">मला पाठविणार्‍या जिवंत पित्यामुळे मी जगतो. तसेच ज्यांचे पोषण माझ्यावर होते ते प्रत्येकजण माझ्यामुळे जगेल.</verse>
				<verse number="58">मी स्वर्गातून उतरलेली भाकर आहे. तुमच्या पूर्वजांनी मान्ना खाल्ला आणि मरण पावले, परंतु ज्या कोणाचे पोषण या भाकरीवर होते ते सदासर्वकाळ जगतील.”</verse>
				<verse number="59">येशूंनी हे शिक्षण कफर्णहूमात सभागृहामध्ये दिले.</verse>
				<verse number="60">हे ऐकून, त्यांच्या शिष्यांपैकी पुष्कळ जण म्हणाले, “ही शिकवण अवघड आहे. हे कोण स्वीकारू शकेल?”</verse>
				<verse number="61">त्यांचे शिष्य कुरकुर करीत आहेत, हे ओळखून येशू त्यांना म्हणाले, “यामुळे तुम्ही दुखविले गेले आहात का?</verse>
				<verse number="62">तर मग मानवपुत्राला, जेथे ते पूर्वी होते तेथे वर चढून जाताना पाहाल!</verse>
				<verse number="63">फक्त आत्माच सार्वकालिक जीवन देतो; देहाचे काही महत्व नाही. मी जी वचने तुम्हाला सांगितली आहेत, ती आत्मा व जीवन यांनी पूर्ण आहेत.</verse>
				<verse number="64">तरी, तुमच्यापैकी काहीजण माझ्यावर विश्वास ठेवत नाहीत.” आपणावर कोण विश्वास ठेवतो व कोण आपला विश्वासघात करणार हे येशूंना सुरुवातीपासून माहीत होते.</verse>
				<verse number="65">पुढे येशू म्हणाले, “यासाठीच मी तुम्हाला सांगितले होते की, पित्याने शक्य केल्याशिवाय कोणालाही माझ्याकडे येता येत नाही.”</verse>
				<verse number="66">हे ऐकून त्यांचे अनेक शिष्य मागे फिरले व त्यांना अनुसरले नाहीत.</verse>
				<verse number="67">येशू आपल्या बारा शिष्यांना म्हणाले, “तुम्ही सुद्धा सोडून जाणार नाही ना?”</verse>
				<verse number="68">त्यावर शिमोन पेत्राने उत्तर दिले, “प्रभुजी, आम्ही कोणाकडे जावे? सार्वकालिक जीवनाची वचने आपणाजवळच आहेत.</verse>
				<verse number="69">आम्ही विश्वास ठेवला आहे आणि परमेश्वराचे पवित्र ते तुम्हीच आहात हे ओळखले आहे.”</verse>
				<verse number="70">येशूंनी त्यांना उत्तर दिले, “मी तुम्हा बाराजणांस निवडून घेतले नव्हते काय? तरी तुम्हातील एकजण सैतान आहे!”</verse>
				<verse number="71">हे तर ते शिमोन इस्कर्योत याचा पुत्र यहूदा याच्यासंबंधात बोलले, कारण तो बारा शिष्यांपैकी एक असून, त्यांचा विश्वासघात करणार होता.</verse>
			</chapter>
			<chapter number="7">
				<verse number="1">यानंतर, येशू गालीलाच्या अवतीभोवती फिरले. त्यांना यहूदीया प्रांतातून जाण्याची इच्छा नव्हती, कारण तेथील यहूदी पुढारी त्यांना जिवे मारण्यासाठी मार्ग शोधत होते.</verse>
				<verse number="2">परंतु जेव्हा यहूदीयांच्या मंडपाचा सण जवळ आला,</verse>
				<verse number="3">येशूंचे भाऊ त्यांना म्हणाले, “तुम्ही गालीलातून निघून यहूदीयात जा, म्हणजे तेथील तुमच्या शिष्यांना जे कार्य तुम्ही करता ते पाहावयास मिळेल.</verse>
				<verse number="4">ज्याला प्रसिद्धी पाहिजे असा कोणी गुप्तपणे काही करीत नाही. तुम्ही या गोष्टी करीत आहात, तर जगाला प्रकट व्हा.”</verse>
				<verse number="5">कारण त्यांच्या भावांचा देखील त्यांच्यावर विश्वास नव्हता.</verse>
				<verse number="6">यावर येशूंनी त्यांना म्हटले, “माझी वेळ अद्यापि आलेली नाही; तुम्हाला कोणतीही वेळ योग्यच आहे.</verse>
				<verse number="7">जग तुमचा द्वेष करू शकत नाही, परंतु माझा द्वेष करते, कारण जगाची कर्मे दुष्ट आहेत अशी मी त्यांच्याविषयी साक्ष देतो.</verse>
				<verse number="8">तुम्ही सणास जा. मी या सणास वर जात नाही कारण माझी वेळ अजून आली नाही.”</verse>
				<verse number="9">त्यांना असे सांगितल्यावर, ते गालीलातच राहिले.</verse>
				<verse number="10">तथापि, असे असूनही, येशूंचे भाऊ सणासाठी गेल्यानंतर, येशूही, उघडपणे नव्हे, तर गुप्तपणे तेथे गेले.</verse>
				<verse number="11">आता सणात यहूदी पुढारी येशूंवर नजर ठेवून विचारपूस करीत होते, “की ते कोठे आहेत?”</verse>
				<verse number="12">समुदायामध्ये त्यांच्याबद्दल सर्वत्र चर्चा होत होती. काही म्हणत होते, “तो खरोखर चांगला माणूस आहे.” तर इतर म्हणत होते, “नाही, तो लोकांची फसवणूक करतो.”</verse>
				<verse number="13">परंतु यहूदी पुढार्‍यांच्या भीतीमुळे लोकांसमोर त्यांच्याविषयी बोलण्यास कोणीच धजत नव्हते.</verse>
				<verse number="14">मग अर्धा सण पार पडल्यानंतर येशू मंदिराच्या अंगणात गेले आणि शिकवू लागले.</verse>
				<verse number="15">जे यहूदी तेथे होते ते चकित झाले आणि विचारू लागले, “हा मनुष्य शिकला नसून हे ज्ञान त्याला कसे प्राप्त झाले?”</verse>
				<verse number="16">येशू त्यांना म्हणाले, “माझी शिकवण माझी स्वतःची नसून ज्यांनी मला पाठविले, त्यांची आहे.</verse>
				<verse number="17">जर कोणी परमेश्वराच्या इच्छेप्रमाणे करण्याचा निर्धार करेल तर त्याला खात्रीने समजेल की माझी शिकवण परमेश्वरापासून आहे की मी स्वतःच्या मनाचे बोलत आहे.</verse>
				<verse number="18">जो कोणी स्वतःचे विचार मांडतो तो स्वतःचे गौरव करतो, परंतु जो ज्याने त्याला पाठविले त्याला गौरव मिळावे म्हणून बोलतो, तो मनुष्य खरा आहे; व त्याच्यात खोटेपण नाही.</verse>
				<verse number="19">मोशेने तुम्हाला नियमशास्त्र दिले आहे ना? तरी तुम्हापैकी एकही नियमशास्त्र पाळीत नाही. तुम्ही मला ठार मारण्याचा प्रयत्न का करता?”</verse>
				<verse number="20">त्यावर लोकसमुदायाने उत्तर दिले, “तू भूतग्रस्त आहेस. तुला जिवे मारण्याचा प्रयत्न कोण करीत आहे?”</verse>
				<verse number="21">येशू त्यांना म्हणाले, “मी एक चमत्कार केला आणि तुम्हा सर्वांना आश्चर्य वाटले.</verse>
				<verse number="22">मोशेने तुम्हाला सुंतेचा नियम दिला तरी, ही प्रथा मोशेद्वारे आली नसून, पूर्वजांपासून आलेली आहे, त्यानुसार तुम्ही मुलाची सुंता शब्बाथ दिवशी करता.</verse>
				<verse number="23">मोशेच्या नियमांचा भंग होऊ नये म्हणून मुलाची सुंता जर शब्बाथ दिवशी करता, मी शब्बाथ दिवशी एका मनुष्याला पूर्ण स्वास्थ्य दिले तर माझ्यावर का रागावता?</verse>
				<verse number="24">तोंड बघून न्याय करू नका, तर यथायोग्य न्याय करा.”</verse>
				<verse number="25">यरुशलेममध्ये राहणारे काही लोक आपआपसात विचारू लागले, “ज्याला जिवे मारण्याचा प्रयत्न करीत आहेत तो हाच मनुष्य नाही काय?</verse>
				<verse number="26">हा तर, येथे जाहीरपणे बोलत आहे आणि ते एक शब्दही बोलत नाहीत. तर मग हाच ख्रिस्त आहे अशी आपल्या पुढार्‍यांना खात्री पटली आहे का?</verse>
				<verse number="27">परंतु हा माणूस कोठून आला आहे हे आपणास माहीत आहे; जेव्हा ख्रिस्त येईल, तेव्हा तो कोठून येईल हे कोणालाही कळणार नाही.”</verse>
				<verse number="28">हे ऐकून मंदिराच्या आवारात, शिकवीत असताना, येशू मोठ्याने म्हणाले, “होय, मी कोण, कोठला हे सर्व तुम्हाला ठाऊक आहे. तरी मी माझ्या स्वतःच्या अधिकाराने येथे आलो नाही, परंतु ज्याने मला पाठविले तो खरा आहे; त्यांना तुम्ही ओळखीत नाही,</verse>
				<verse number="29">पण मी त्यांना ओळखतो, कारण मी त्यांच्यापासून आहे आणि त्यांनीच मला पाठविले आहे.”</verse>
				<verse number="30">त्यांनी येशूंना पकडण्याचा प्रयत्न केला, परंतु कोणी त्यांच्यावर हात टाकू शकले नाही, कारण त्यांची वेळ अद्यापि आली नव्हती.</verse>
				<verse number="31">तरी, लोकसमुदायामधील अनेकांनी त्यांच्यावर विश्वास ठेवला. ते म्हणाले, “जेव्हा ख्रिस्त मसीहा येईल, तेव्हा तो या मनुष्यापेक्षा अधिक चिन्हे करील काय?”</verse>
				<verse number="32">जेव्हा परूश्यांनी लोकांची त्यांच्याबद्दल चाललेली कुजबुज ऐकली. तेव्हा त्यांनी आणि प्रमुख याजकांनी येशूंना अटक करण्यासाठी मंदिराचे शिपाई पाठविले.</verse>
				<verse number="33">येशू त्यांना म्हणाले, “मी तुमच्याजवळ आणखी थोडा वेळ राहणार आहे, मग ज्याने मला पाठविले, त्यांच्याकडे परत जाईन.</verse>
				<verse number="34">तुम्ही माझा शोध कराल, परंतु मी तुम्हाला सापडणार नाही आणि मी जेथे असेन, तेथे तुम्हाला येता येणार नाही.”</verse>
				<verse number="35">यहूदी पुढारी एकमेकांस विचारू लागले, “या माणसाचा कुठे जाण्याचा विचार आहे की तो आपणास सापडणार नाही? कदाचित हा आपले लोक जे ग्रीक लोकांमध्ये पांगलेले आहेत, त्या लोकांना शिक्षण देण्यासाठी जात असेल काय?</verse>
				<verse number="36">‘तुम्ही माझा शोध कराल, परंतु मी तुम्हाला सापडणार नाही आणि मी जेथे असेन, तेथे तुम्हाला येता येणार नाही,’ असे तो बोलला याचा अर्थ तरी काय असावा?”</verse>
				<verse number="37">मग सणाच्या शेवटच्या म्हणजे सर्वात महत्वाच्या दिवशी, येशू मोठ्याने म्हणाले, “जे कोणी तान्हेले असतील, त्यांनी माझ्याकडे यावे आणि प्यावे.</verse>
				<verse number="38">जे कोणी माझ्यावर विश्वास ठेवतात, शास्त्रलेखात सांगितल्याप्रमाणे, त्यांच्यामधून जिवंत पाण्याच्या नद्या वाहतील.”</verse>
				<verse number="39">त्यांच्या म्हणण्याचा अर्थ पवित्र आत्मा, ज्यांनी विश्वास ठेवला त्या प्रत्येकाला दिला जाणार होता. परंतु तो आत्मा दिला गेला नव्हता, कारण येशूंचे गौरव अद्याप झाले नव्हते.</verse>
				<verse number="40">त्यांचे हे शब्द ऐकल्यावर, त्यांच्यातील काहीजण म्हणाले, “खरोखर हा मनुष्य संदेष्टा आहे.”</verse>
				<verse number="41">इतर काही म्हणाले, “हेच ख्रिस्त आहेत.” पण इतर काहीजण म्हणाले, “ख्रिस्त गालीलातून येऊ शकेल काय?</verse>
				<verse number="42">शास्त्रलेख असे सांगत नाही का, दावीदाच्या कुळात, बेथलेहेममध्ये, जेथे दावीद राहिला तेथून ख्रिस्त येईल?”</verse>
				<verse number="43">अशा रीतीने लोकसमुदायात येशूंमुळे फूट पडली.</verse>
				<verse number="44">काहींना त्यांना पकडावेसे वाटले, परंतु कोणीही त्यांच्यावर हात टाकला नाही.</verse>
				<verse number="45">शेवटी मंदिराचे शिपायी प्रमुख याजक व परूशी यांच्याकडे परत आले, त्यांनी विचारले, “तुम्ही त्याला आत का आणले नाही?”</verse>
				<verse number="46">शिपाई उत्तर देत म्हणाले, “या मनुष्यासारखे आतापर्यंत कोणीही बोलले नाही.”</verse>
				<verse number="47">त्यावर उलट उत्तर देत परूशी म्हणाले, “तुम्हालाही त्याने फसवले आहे काय?”</verse>
				<verse number="48">अधिकार्‍यांपैकी किंवा परूश्यांपैकी कोणीतरी त्याच्यावर विश्वास ठेवला आहे काय?</verse>
				<verse number="49">नाही! परंतु हा समुदाय ज्यांना नियमशास्त्राविषयी माहिती नाही—तो शापित आहे.</verse>
				<verse number="50">निकदेम, हा त्यांच्यापैकी एक असून, जो पूर्वी येशूंकडे गेला होता, म्हणाला,</verse>
				<verse number="51">“एखाद्याचे प्रथम न ऐकता व जे कार्य तो करत आहे ते समजून न घेता नियमशास्त्र त्याला दोषी ठरविते काय?”</verse>
				<verse number="52">त्यावर त्यांनी उत्तर दिले, “तुम्हीदेखील गालीलकर आहात काय? शोधून पाहा म्हणजे तुम्हाला समजेल की गालीलातून कोणताही संदेष्टा येत नाही.”</verse>
				<verse number="53">नंतर ते सर्वजण घरी गेले.</verse>
			</chapter>
			<chapter number="8">
				<verse number="1">नंतर येशू जैतुनाच्या डोंगराकडे परतले.</verse>
				<verse number="2">अगदी पहाटेच येशू पुन्हा मंदिराच्या अंगणात आले, त्यांच्याभोवती सर्व लोक जमले आणि ते बसून त्यांना शिकवू लागले.</verse>
				<verse number="3">नियमशास्त्र शिक्षक व परूशी यांनी व्यभिचार करीत असताना धरलेल्या एका स्त्रीला त्यांच्याकडे आणले. त्यांनी तिला समुदायाच्या पुढे उभे केले</verse>
				<verse number="4">आणि ते येशूंना म्हणाले, “गुरुजी, या स्त्रीला व्यभिचाराचे कृत्य करीत असतानाच धरले आहे.</verse>
				<verse number="5">मोशेच्या नियमशास्त्रामध्ये आम्हास आज्ञा दिली आहे की अशा स्त्रियांना दगडमार करावा. परंतु आपण काय म्हणता?”</verse>
				<verse number="6">ते या प्रश्नाचा उपयोग त्यांना सापळयात पकडावे व दोष ठेवण्यास आधार मिळावा म्हणून करत होते. परंतु येशू खाली वाकून बोटाने जमिनीवर लिहू लागले.</verse>
				<verse number="7">ते त्यांना प्रश्न विचारत राहिले, तेव्हा येशू सरळ उभे राहून त्यांना म्हणाले, “तुम्हामध्ये जो पापविरहित आहे त्यानेच तिच्यावर प्रथम दगड टाकावा.”</verse>
				<verse number="8">मग ते पुन्हा खाली वाकून जमिनीवर लिहू लागले.</verse>
				<verse number="9">ज्यांनी हे ऐकले, ते सर्वजण प्रथम वयस्कर व नंतर एक एक असे सर्वजण निघून गेले आणि शेवटी येशू एकटेच त्या स्त्रीसोबत राहिले, ती स्त्री अद्याप तेथेच उभी होती.</verse>
				<verse number="10">मग येशू सरळ उभे राहून तिला म्हणाले, “बाई, ते कोठे आहेत? तुला कोणीही दोषी ठरविले नाही काय?”</verse>
				<verse number="11">ती म्हणाली “कोणी नाही, प्रभू!” येशू जाहीरपणे म्हणाले, “तर मग मीही तुला दोषी ठरवीत नाही. जा आणि तुझे पापमय जीवन सोडून दे.”</verse>
				<verse number="12">येशू पुन्हा लोकांशी बोलले आणि म्हणाले, “मी जगाचा प्रकाश आहे. जो कोणी माझ्यामागे येतो तो कधीही अंधारात चालणार नाही, परंतु त्याच्याजवळ जीवनाचा प्रकाश राहील.”</verse>
				<verse number="13">यावर परूशी त्यांना आव्हान देत म्हणाले, “येथे आपण, आपल्या स्वतःविषयी साक्ष देता; म्हणून तुमची साक्ष सबळ वाटत नाही.”</verse>
				<verse number="14">येशूंनी त्यांना उत्तर दिले, “मी स्वतःविषयी साक्ष देत असलो, तरी माझी साक्ष सबळ आहे, कारण मी कोठून आलो आणि कोठे जाणार आहे, हे मला माहीत आहे. परंतु मी कोठून येतो व मी कोठे जातो याची तुम्हाला काही कल्पना नाही.</verse>
				<verse number="15">तुम्ही मानवी मापदंडाने न्याय करता; परंतु मी कोणाचाही न्याय करीत नाही.</verse>
				<verse number="16">मी न्याय केलाच, तर माझे निर्णय खरे आहेत, कारण मी एकटाच नाही, तर ज्या पित्याने मला पाठविले तोही माझ्याबरोबर असतो.</verse>
				<verse number="17">तुमच्या नियमशास्त्रात लिहिले आहे की दोन साक्षीदारांची साक्ष खरी मानावी.</verse>
				<verse number="18">मी स्वतःविषयी साक्ष देतो आणि ज्या पित्याने, मला पाठविले तो माझा दुसरा साक्षीदार आहे.”</verse>
				<verse number="19">तेव्हा त्यांनी विचारले, “तुझा पिता कोठे आहे?” त्यावर येशूंनी उत्तर दिले, “मी व माझा पिता कोण आहे हे तुम्हाला माहीत नाही, तुम्ही मला ओळखले असते, तर माझ्या पित्यालाही ओळखले असते.”</verse>
				<verse number="20">मंदिराच्या अंगणाच्या जवळ जेथे दानार्पण टाकीत असत तेथे शिकवीत असताना ते ही वचने बोलले, तरीसुद्धा त्यांना कोणीही धरले नाही, कारण त्यांची वेळ तोपर्यंत आली नव्हती.</verse>
				<verse number="21">मग पुन्हा येशू त्यांना म्हणाले, “मी जाणार आहे आणि तुम्ही माझा शोध कराल, व तुमच्या पापात मराल. मी जेथे जाणार, तेथे तुम्हाला येता येणार नाही.”</verse>
				<verse number="22">यामुळे यहूदी म्हणू लागले, “ ‘मी जेथे जातो, तेथे तुम्हाला येता येणार नाही,’ म्हणजे तो आत्महत्या करेल की काय?”</verse>
				<verse number="23">परंतु ते पुढे म्हणाले, “तुम्ही खालचे आहा; मी तर वरून आहे. तुम्ही या जगाचे आहात; तसा मी या जगाचा नाही.</verse>
				<verse number="24">मी तुम्हाला म्हणालो होतो की तुम्ही तुमच्या पापात मराल; मी तो आहे, असा विश्वास तुम्ही न धरल्यास तुम्ही खरोखर तुमच्या पापात मराल.”</verse>
				<verse number="25">त्यांनी विचारले, “तर मग आपण कोण आहात?” येशूंनी उत्तर दिले, “मी प्रारंभापासून तुम्हाला सांगत आलो आहे,</verse>
				<verse number="26">मला तुमच्या बाबत बरेच काही बोलायचे आहे आणि न्याय करायचे आहे. परंतु ज्याने मला पाठविले, तो विश्वसनीय आहे आणि जे मी त्याच्यापासून ऐकले आहे, तेच जगाला सांगतो.”</verse>
				<verse number="27">परंतु ते त्यांच्याशी पित्यासंबंधी बोलत होते, हे त्यांना अद्यापि उमगले नव्हते.</verse>
				<verse number="28">म्हणून येशू म्हणाले, “जेव्हा तुम्ही मानवपुत्राला उंच कराल, तेव्हाच मी तो आहे आणि मी स्वतःहून काही करत नाही तर पित्याने मला ज्या गोष्टी शिकविल्या, त्याच बोलतो हे तुम्हाला समजेल.</verse>
				<verse number="29">ज्याने मला पाठविले; तो माझ्याबरोबर आहे, त्याने मला एकटे सोडले नाही, कारण त्याला जे आवडते ते मी नेहमी करत असतो.”</verse>
				<verse number="30">हे ऐकल्यावर अनेकांनी त्यांच्यावर विश्वास ठेवला.</verse>
				<verse number="31">ज्या यहूदी पुढार्‍यांनी त्यांच्यावर विश्वास ठेवला होता, त्यांना येशू म्हणाले, “जर तुम्ही माझी शिकवण घट्ट धरून ठेवाल, तर तुम्ही माझे खरे शिष्य व्हाल.</verse>
				<verse number="32">मग तुम्हाला सत्य समजेल आणि सत्य तुम्हाला स्वतंत्र करील.”</verse>
				<verse number="33">त्यांनी उत्तर दिले, “आम्ही अब्राहामाचे वंशज आहोत व कधीही कोणाच्या दास्यात नव्हतो. तर आम्हाला स्वतंत्र करण्यात येईल, असे तुम्ही कसे म्हणता?”</verse>
				<verse number="34">त्यावर येशूंनी उत्तर दिले, “मी तुम्हाला खरोखर सांगतो की, जो प्रत्येकजण पाप करतो तो पापाचा दास आहे.</verse>
				<verse number="35">आता दासाला कुटुंबात कायम राहता येत नाही, परंतु पुत्र तेथे सदासर्वदा राहतो.</verse>
				<verse number="36">म्हणून पुत्राने तुम्हाला स्वतंत्र केले, तरच तुम्ही खरोखर स्वतंत्र व्हाल.</verse>
				<verse number="37">मला माहीत आहे की तुम्ही अब्राहामाचे वंशज आहात आणि असे असतानाही तुम्ही मला जिवे मारण्याचा मार्ग शोधत आहात, कारण माझ्या वचनांना तुमच्यामध्ये स्थान नाही.</verse>
				<verse number="38">मी पित्याच्या समक्षतेत असताना जे पाहिले, तेच मी तुम्हाला सांगत आहे. तुम्ही मात्र तुमच्या पित्यापासून जे काही ऐकले त्याप्रमाणे करता.”</verse>
				<verse number="39">त्यांनी उत्तर दिले, “अब्राहाम आमचा पिता आहे.” येशू म्हणाला, “जर तुम्ही अब्राहामाची लेकरे असता, तर तुम्ही अब्राहामाची कृत्ये केली असती.</verse>
				<verse number="40">परंतु त्याऐवजी परमेश्वराकडून ऐकलेले सत्य मी तुम्हाला सांगितले म्हणून तुम्ही मला जिवे मारण्याचा प्रयत्न करीत आहात, अब्राहामाने असे कृत्य कधीही केले नव्हते.</verse>
				<verse number="41">तुम्ही तुमच्या स्वतःच्या पित्याची कामे करीत आहात.” तेव्हा ते विरोध करीत म्हणाले, “आम्ही बेवारस संतती नाही, आमचा खरा पिता प्रत्यक्ष परमेश्वरच आहे.”</verse>
				<verse number="42">येशूंनी त्यांना सांगितले, “परमेश्वर तुमचा पिता असता, तर तुम्ही मजवर प्रीती केली असती, कारण मी परमेश्वरापासून आलो आहे. मी स्वतः होऊन आलो नाही; परमेश्वराने मला पाठविले आहे.</verse>
				<verse number="43">मी म्हणतो ते तुम्हाला समजत नाही कारण ते तुम्ही ऐकू इच्छित नाही.</verse>
				<verse number="44">तुम्ही तुमचा पिता, सैतान, याच्यापासून आहात आणि आपल्या पित्याची इच्छा पूर्ण करावयास पाहता. तो आरंभापासून घातक, व सत्याला धरून न राहणारा, कारण त्याच्यामध्ये सत्य नाही. तो जेव्हा लबाड बोलतो तेव्हा तो त्याची जन्मभाषा बोलतो, कारण तो लबाड आहे व लबाडांचा पिता आहे.</verse>
				<verse number="45">पण मी सत्य सांगतो तर, तुम्ही मजवर विश्वास ठेवीत नाही!</verse>
				<verse number="46">मी पापी आहे हे तुमच्यापैकी कोणी सिद्ध करू शकेल का? जर मी सत्य सांगतो, तर मजवर विश्वास का ठेवीत नाही?</verse>
				<verse number="47">जो कोणी परमेश्वरापासून आहे तो परमेश्वराचे शब्द ऐकतो. तुम्ही त्याचे ऐकत नाही याचे कारण हेच की तुम्ही परमेश्वराचे नाही.”</verse>
				<verse number="48">यहूदी पुढार्‍यांनी त्यांना उत्तर दिले, “आम्ही खरे सांगत नव्हतो का की तुम्ही शोमरोनी आहात व तुम्हाला भूत लागलेले आहे?”</verse>
				<verse number="49">येशू म्हणाला, “मला भूत लागलेले नाही,” कारण “मी माझ्या पित्याचा सन्मान करतो आणि तुम्ही माझा अपमान करता.</verse>
				<verse number="50">मी स्वतःचे गौरव करू इच्छित नाही; पण एकजण ते इच्छितो आणि तो न्यायाधीश आहे.</verse>
				<verse number="51">मी तुम्हाला निश्चित सांगतो, जे कोणी माझे वचन पाळतात त्यांना मरणाचा अनुभव कधीही येणार नाही.”</verse>
				<verse number="52">यावर त्यांनी उद्गार काढले, “आता आमची खात्री झाली की, तुला भूत लागले आहे! प्रत्यक्ष अब्राहाम व संदेष्टेही मरण पावले आणि तरी तू म्हणतो की तुझी वचने पाळणार्‍यांना मृत्यूचा अनुभव कधीही येणार नाही.</verse>
				<verse number="53">आमचा पिता अब्राहाम त्यापेक्षा तुम्ही थोर आहात काय? तो मरण पावला आणि संदेष्टेही. तुम्ही कोण आहा असे तुम्हाला वाटते?”</verse>
				<verse number="54">तेव्हा येशूंनी त्यांना सांगितले, “मी स्वतः आपले गौरव केले, तर ते व्यर्थ आहे. परंतु माझे गौरव करणारा माझा पिता आहे आणि त्यानांच तुम्ही आपला परमेश्वर मानता.</verse>
				<verse number="55">तुम्ही त्यांना ओळखत नाही, मी त्यांना ओळखतो आणि मी त्यांना ओळखत नाही असे म्हटले असते, तर मी तुमच्यासारखाच लबाड ठरलो असतो; परंतु मी त्यांना ओळखतो व त्यांचे वचन पाळतो.</verse>
				<verse number="56">तुमचा पिता अब्राहाम माझा दिवस पाहण्याच्या विचाराने उत्सुक झाला होता; व तो पाहून त्याला आनंद झाला.”</verse>
				<verse number="57">तेव्हा यहूदी पुढारी त्याला म्हणाले, “तुझे वय पन्नास वर्षाचे देखील नाही आणि तू अब्राहामाला पाहिले!”</verse>
				<verse number="58">येशूंनी उत्तर दिले, “मी तुम्हाला निश्चित सांगतो की अब्राहाम जन्मला नव्हता, त्यापूर्वी मी आहे!”</verse>
				<verse number="59">हे ऐकल्याबरोबर त्यांनी येशूंना मारण्यासाठी दगड उचलले, परंतु येशू त्यांच्यापासून लपून मंदिराच्या आवारातून निघून गेले.</verse>
			</chapter>
			<chapter number="9">
				<verse number="1">येशू जात असताना, त्यांनी एका जन्मांध मनुष्यास पाहिले,</verse>
				<verse number="2">तेव्हा त्यांच्या शिष्यांनी त्यांना विचारले, “गुरुजी, कोणी पाप केले, या मनुष्याने की त्याच्या आईवडिलांनी, ज्यामुळे हा आंधळा जन्मला?”</verse>
				<verse number="3">येशूंनी उत्तर दिले, “त्याने किंवा त्याच्या आईवडिलांनी पाप केले नाही, परंतु हे यासाठी झाले की परमेश्वराची कृत्ये त्याच्यामध्ये प्रकट व्हावी.</verse>
				<verse number="4">जोपर्यंत दिवस आहे, तोपर्यंत ज्याने मला पाठविले त्यांची कार्ये आपल्याला केली पाहिजेत. रात्र येत आहे, तेव्हा कोणी काही करू शकत नाही.</verse>
				<verse number="5">मी या जगात आहे, तोवर मी या जगाचा प्रकाश आहे.”</verse>
				<verse number="6">असे बोलून, ते जमिनीवर थुंकले, व थुंकीने चिखल करून त्याचा लेप त्यांनी त्या माणसाच्या डोळ्यांवर लावला.</verse>
				<verse number="7">“जा, ते त्याला म्हणाले, शिलोह तळ्यात डोळे धू.” शिलोह म्हणजे पाठविलेला. तेव्हा तो मनुष्य गेला व त्याने डोळे धुतले आणि डोळस होऊन घरी गेला.</verse>
				<verse number="8">एक भिकारी म्हणून त्याचे शेजारी आणि इतर लोक त्याला ओळखीत होते, ते एकमेकांना विचारू लागले “बसून भीक मागणारा तो हाच माणूस नाही काय?”</verse>
				<verse number="9">काहीजण म्हणाले, “होय, हाच तो.” पण इतर म्हणाले, “नाही, तो फक्त त्याच्यासारखा दिसतो.” तो भिकारी आग्रहपूर्वक म्हणाला, “मी तोच मनुष्य आहे!”</verse>
				<verse number="10">“मग तुझे डोळे कसे उघडले?” त्यांनी त्याला विचारले.</verse>
				<verse number="11">तेव्हा त्याने सांगितले, “येशू नावाच्या एका मनुष्याने चिखल केला आणि माझ्या डोळ्यांवर लावला. मग मला शिलोहाच्या तळ्यावर जाऊन चिखल धुण्यास सांगितले. त्याप्रमाणे मी जाऊन धुतले व मला दृष्टी प्राप्त झाली.”</verse>
				<verse number="12">त्यांनी विचारले, “तो मनुष्य कोठे आहे?” तो म्हणाला, “मला माहीत नाही.”</verse>
				<verse number="13">तेव्हा त्यांनी जो मनुष्य आंधळा होता त्याला परूश्यांकडे आणले,</verse>
				<verse number="14">आता येशूंनी चिखल तयार करून त्या माणसाचे डोळे उघडले तो शब्बाथवार होता.</verse>
				<verse number="15">यास्तव परूश्यांनीही त्याला दृष्टी कशी आली हे विचारले. तेव्हा तो मनुष्य उत्तरला, “त्यांनी माझ्या डोळ्यांवर चिखल लावला आणि मी तो धुऊन टाकला आणि आता मी पाहू शकतो.”</verse>
				<verse number="16">त्यांच्यापैकी काही परूशी म्हणाले, “हा मनुष्य परमेश्वरापासून आलेला नाही, कारण तो शब्बाथ पाळत नाही.” परंतु इतरांनी विचारले, “पण पातकी मनुष्याला अशी चिन्हे करता येतील का?” यावरून त्यांच्यामध्ये फूट पडली.</verse>
				<verse number="17">शेवटी परूशी पुन्हा आंधळ्या माणसाकडे वळले व त्याला म्हणाले, “त्याने तुझे डोळे उघडले तर त्यांच्याविषयी तुला काय म्हणावयाचे आहे?” यावर तो मनुष्य उत्तरला, “तो परमेश्वराचा संदेष्टा आहे.”</verse>
				<verse number="18">यहूदी पुढार्‍यांनी दृष्टी प्राप्त झालेल्या त्या माणसाच्या आईवडिलांस बोलावून आणेपर्यंत, तो आंधळा होता आणि आता त्याला दिसते, यावर विश्वास ठेवला नाही.</verse>
				<verse number="19">त्यांना विचारले, “हा तुमचा मुलगा आहे काय? तुम्ही म्हणता हाच तो आहे जो आंधळा जन्मला होता? तर मग त्याला आता दृष्टी कशी आली?”</verse>
				<verse number="20">तेव्हा त्याच्या आईवडिलांनी उत्तर दिले, “हा आमचा मुलगा आहे, व तो आंधळा जन्मला होता हे आम्हास ठाऊक आहे.</verse>
				<verse number="21">तरी त्याला आता कसे दिसते किंवा त्याला कोणी दृष्टी दिली, हे आम्हास माहीत नाही. तो प्रौढ आहे. त्यालाच विचारा.”</verse>
				<verse number="22">त्याचे आईवडील यहूदी पुढार्‍यांच्या भीतीमुळे असे म्हणाले, कारण त्यांनी अगोदरच ठरविले होते की जे कोणी, येशू हा ख्रिस्त आहे, असे कबूल करतील, त्यांना सभागृहामधून बाहेर टाकण्यात यावे.</verse>
				<verse number="23">यामुळे त्याच्या आईवडिलांनी म्हटले, “तो वयातीत आहे; त्याला विचारा.”</verse>
				<verse number="24">तेव्हा जो मनुष्य पूर्वी आंधळा होता, त्याला त्यांनी पुन्हा दुसर्‍यांदा बोलावून सांगितले, “सत्य सांगून परमेश्वराचे गौरव कर, हा मनुष्य पापी आहे, हे आम्हाला माहीत आहे.”</verse>
				<verse number="25">त्यावर तो म्हणाला, “तो पापी आहे की नाही, हे मला ठाऊक नाही. परंतु मला एक गोष्ट माहीत आहे. मी पूर्वी आंधळा होतो आणि आता मला दिसते!”</verse>
				<verse number="26">त्यांनी त्याला विचारले, “त्याने तुला काय केले? त्याने तुझे डोळे कसे उघडले?”</verse>
				<verse number="27">तेव्हा त्याने उत्तर दिले, “मी या आधीच तुम्हाला सांगितले; पण तुम्ही ऐकले नाही. ते पुन्हा का ऐकता? त्यांचे शिष्य व्हावे अशी तुमची इच्छा आहे काय?”</verse>
				<verse number="28">त्यावर त्यांनी त्याची निंदा केली व ते म्हणाले, “तूच त्याचा शिष्य आहेस! आम्ही तर मोशेचे शिष्य आहोत!</verse>
				<verse number="29">आम्हाला माहीत आहे की परमेश्वर मोशेशी बोलले, परंतु याच्याबद्दल म्हणशील, तर तो कोठला आहे हे आम्हास ठाऊक देखील नाही.”</verse>
				<verse number="30">तेव्हा त्याने उत्तर दिले, “हे केवढे आश्चर्य आहे! त्याने माझे डोळे उघडले आणि तो मात्र कोठून आला याबद्दल तुम्हाला काहीही माहिती नाही!</verse>
				<verse number="31">आपल्याला ठाऊक आहे की परमेश्वर पापी लोकांचे ऐकत नाही. तर जे कोणी परमेश्वर भक्त असून त्यांच्या इच्छेप्रमाणे वर्ततो त्यांचे ते ऐकतात.</verse>
				<verse number="32">कोणी जन्माधांचे डोळे उघडले, असे कधीच ऐकण्यात आले नाही.</verse>
				<verse number="33">ही व्यक्ती परमेश्वरापासून नसती, तर हे करू शकली नसती.”</verse>
				<verse number="34">तेव्हा यहूदी पुढारी म्हणाले, “तू जन्मापासून पापात बुडलेला आहेस आणि आम्हाला शिकवितोस?” आणि त्यांनी त्याला बाहेर घालविले.</verse>
				<verse number="35">त्यांनी त्याला बाहेर घालविले, हे येशूंनी ऐकले आणि तो त्यांना भेटल्यावर, येशूंनी त्याला विचारले, “तुझा मानवपुत्रावर विश्वास आहे का?”</verse>
				<verse number="36">तो म्हणाला, “प्रभू, ते कोण हे मला सांगा म्हणजे मी त्यांच्यावर विश्वास ठेवीन.”</verse>
				<verse number="37">येशू म्हणाले, “आता तू त्याला पाहिले आहेस आणि खरेतर तो तुझ्याशी बोलत आहे.”</verse>
				<verse number="38">“होय प्रभुजी,” तो म्हणाला, “मी विश्वास धरतो!” आणि त्याने त्यांची उपासना केली.</verse>
				<verse number="39">मग येशू म्हणाले, “मी न्याय करण्यासाठी या जगात आलो आहे, यासाठी की आंधळ्यांना दिसावे आणि जे पाहतात त्यांनी आंधळे व्हावे.”</verse>
				<verse number="40">जे परूशी तेथे होते त्यांनी जे बोलले ते ऐकले आणि विचारले, “आम्ही आंधळे आहोत काय?”</verse>
				<verse number="41">येशू म्हणाले, “तुम्ही आंधळे असता, तर तुम्ही पापी नसता; परंतु तुम्हाला दिसते असे तुम्ही म्हणता, म्हणून तुमचा दोष तसाच राहतो.”</verse>
			</chapter>
			<chapter number="10">
				<verse number="1">“परूश्यांनो मी तुम्हाला निश्चित सांगतो की, जो कोणी मेंढवाड्यात दारातून आत प्रवेश करत नाही आणि दुसरीकडून चढून जातो, तो चोर व लुटारु असला पाहिजे.</verse>
				<verse number="2">जो दाराने आत जातो तो मेंढरांचा मेंढपाळ आहे.</verse>
				<verse number="3">दारावरचा पहारेकरी त्याच्यासाठी दार उघडतो आणि मेंढरे त्यांची वाणी ओळखतात. तो आपल्या मेंढरांना त्यांच्या नावाने हाक मारतो व त्यांना बाहेर घेऊन जातो.</verse>
				<verse number="4">आपली सर्व मेंढरे बाहेर काढल्यावर, तो त्यांच्यापुढे चालतो, व मेंढरे त्याला अनुसरतात, कारण ती त्यांची वाणी ओळखतात.</verse>
				<verse number="5">ती परक्याच्या मागे कधीच जाणार नाहीत; उलट ती त्याच्यापासून दूर पळून जातील, कारण ती त्या परक्याची वाणी ओळखीत नाहीत.”</verse>
				<verse number="6">येशू हे अलंकारिकरित्या बोलले, परंतु परूश्यांना ते समजले नाही.</verse>
				<verse number="7">यास्तव येशू त्यांना पुन्हा म्हणाले, “मी तुम्हाला निश्चित सांगतो की, मी मेंढरांचे दार आहे.</verse>
				<verse number="8">जे सर्व माझ्यापूर्वी आले होते ते सर्व चोर व लुटारु होते, मेंढरांनी त्यांचे ऐकले नाही.</verse>
				<verse number="9">मीच दार आहे; जो कोणी माझ्याद्वारे प्रवेश करतो त्याचे तारण होईल. ते आत येतील व बाहेर जातील आणि त्यांना कुरणे आढळतील.</verse>
				<verse number="10">चोर केवळ चोरी, घात आणि नाश करण्यास येतो; मी त्यांना जीवन मिळावे व ते विपुलपणे मिळावे म्हणून आलो आहे.</verse>
				<verse number="11">“मीच उत्तम मेंढपाळ आहे. उत्तम मेंढपाळ आपल्या मेंढरांकरिता आपला जीव देतो.</verse>
				<verse number="12">परंतु भाडेकरू, जो मेंढपाळ नाही, तो लांडगा येताना पाहतो, व मेंढरे तशीच सोडून पळून जातो, मग तो लांडगा त्या कळपावर हल्ला करतो आणि त्यांची पांगापांग होते.</verse>
				<verse number="13">तो माणूस पळून जातो कारण तो भाडेकरू असतो आणि त्याला मेंढरांची काहीच काळजी नसते.</verse>
				<verse number="14">“मी उत्तम मेंढपाळ आहे; मला माझी मेंढरे माहीत आहेत व माझ्या मेंढरांना मी माहीत आहे</verse>
				<verse number="15">जसा माझा पिता मला ओळखतो आणि मी पित्याला ओळखतो आणि मी माझ्या मेंढरांसाठी माझा जीव देतो.</verse>
				<verse number="16">माझी आणखी काही मेंढरे आहेत, पण ती या मेंढवाड्यातील नाहीत. त्यांनासुद्धा मी माझ्या मेंढवाड्यात आणलेच पाहिजे. ते सुद्धा माझी वाणी ऐकतील आणि मग एक कळप आणि एक मेंढपाळ असे होईल.</verse>
				<verse number="17">पिता मजवर प्रीती करतो याचे कारण हे आहे की, मी आपला जीव देतो, तो केवळ परत घेण्याकरीता देतो;</verse>
				<verse number="18">तो कोणी मजपासून घेत नाही, तर मी स्वतः होऊनच तो अर्पण करतो. मला तो देण्याचा अधिकार आहे व तो परत घेण्याचाही अधिकार आहे. ही आज्ञा मला माझ्या पित्यापासून प्राप्त झाली आहे.”</verse>
				<verse number="19">यहूद्यांनी या गोष्टी ऐकल्या तेव्हा त्यांच्यात पुन्हा मतभेद उत्पन्न झाले.</verse>
				<verse number="20">त्यांच्यापैकी काहीजण म्हणाले, “तो एकतर भूतग्रस्त अथवा वेडा तरी असावा. अशा माणसाचे तुम्ही का ऐकता?”</verse>
				<verse number="21">तर इतर म्हणाले, “ही वचने ज्याला भूत लागलेले आहे त्या माणसाची नाहीत. भुताला आंधळ्यांचे डोळे उघडता येतील काय?”</verse>
				<verse number="22">ते थंडीचे दिवस होते आणि यरुशलेमात मंदिराच्या समर्पणाचा सण होता.</verse>
				<verse number="23">आणि येशू मंदिराच्या परिसरामध्ये असलेल्या शलमोनाच्या अंगणामध्ये फिरत होते.</verse>
				<verse number="24">यहूदी पुढार्‍यांनी त्यांच्याभोवती गराडा घालून विचारले, “तू आम्हाला अजून किती वेळ संशयात ठेवणार आहेस? तू जर ख्रिस्त असशील, तर तसे आम्हाला स्पष्टपणे सांगून टाक.”</verse>
				<verse number="25">येशूंनी उत्तर दिले, “मी तुम्हाला सांगितले पण तुम्ही विश्वास ठेवीत नाही. माझ्या पित्याच्या नावाने मी जे कार्य करतो ते माझ्याविषयी साक्ष देतात,</verse>
				<verse number="26">परंतु तुम्ही मजवर विश्वास ठेवीत नाही, कारण तुम्ही माझी मेंढरे नाहीत.</verse>
				<verse number="27">माझी मेंढरे माझी वाणी ऐकतात; मी त्यांना ओळखतो आणि ती माझ्यामागे येतात.</verse>
				<verse number="28">मी त्यांना सार्वकालिक जीवन देतो आणि त्यांचा कधीही नाश होणार नाही; कोणीही त्यांना माझ्या हातातून हिरावून घेणार नाही.</verse>
				<verse number="29">ज्या माझ्या पित्याने ती मला दिली आहेत तो सर्वश्रेष्ठ आहे; कोणीही त्यांना माझ्या पित्याच्या हातातून हिसकून घेऊ शकत नाही.</verse>
				<verse number="30">मी आणि माझा पिता एक आहोत.”</verse>
				<verse number="31">तेव्हा यहूदी विरोधकांनी त्याला दगडमार करण्यासाठी पुन्हा दगड उचलले,</verse>
				<verse number="32">परंतु येशू त्यांना म्हणाले, “मी पित्याद्वारे अनेक चांगली कामे केली आहेत. माझ्या कोणत्या कामामुळे तुम्ही मला दगडमार करीत आहात?”</verse>
				<verse number="33">ते म्हणाले, “कोणत्याही चांगल्या कृत्यासाठी आम्ही तुला दगडमार करीत नाही, तर दुर्भाषण केल्याबद्दल. तू एक सामान्य मानव असूनही, स्वतःला परमेश्वर म्हणवितोस म्हणून आम्ही तुला दगडमार करीत आहोत.”</verse>
				<verse number="34">त्यावर येशूंनी उत्तर दिले, “तुम्ही ‘परमेश्वर’ आहा असे मी म्हणालो, हे तुमच्या नियमात लिहिले नाही काय?</verse>
				<verse number="35">ज्यास परमेश्वराचे वचन प्राप्त झाले त्यास त्याने ‘परमेश्वर’ म्हटले तर शास्त्रलेखाचा भंग होत नाही</verse>
				<verse number="36">तर ज्याला पित्याने स्वतः वेगळे करून जगात पाठविले, तो जर म्हणतो की, ‘मी परमेश्वराचा पुत्र आहे,’ तर त्या विधानाला तुम्ही दुर्भाषण, असे कसे म्हणता?</verse>
				<verse number="37">मी आपल्या पित्याची कृत्ये करीत नसल्यास, माझ्यावर विश्वास ठेऊ नका;</verse>
				<verse number="38">तुम्ही माझ्यावर विश्वास ठेवीत नाही, तर मी करत असलेल्या कृत्यांवर तरी विश्वास ठेवा. म्हणजे तुमची खात्री होईल की पिता मजमध्ये आहे, व मी पित्यामध्ये आहे.”</verse>
				<verse number="39">त्यांना अटक करण्याचा त्यांनी पुन्हा प्रयत्न केला, पण ते त्यांच्या हातातून निसटून गेले.</verse>
				<verse number="40">मग येशू यार्देन नदीच्या पलीकडे जेथे योहान आरंभीच्या दिवसात बाप्तिस्मा करीत असे, त्याठिकाणी जाऊन राहिले.</verse>
				<verse number="41">आणि त्यांच्याकडे अनेक लोक आले. ते आपसात म्हणू लागले, “योहानाने काही चिन्ह केले नाही, तरी येशूंबद्दल त्याने जे काही सांगितले ते सर्व खरे ठरले आहे.”</verse>
				<verse number="42">तेव्हा त्याठिकाणी अनेक लोकांनी येशूंवर विश्वास ठेवला.</verse>
			</chapter>
			<chapter number="11">
				<verse number="1">आता लाजर नावाचा एक मनुष्य आजारी होता. तो मरीया व तिची बहीण मार्था यांच्या बेथानी गावाचा होता.</verse>
				<verse number="2">ही मरीया, जिचा भाऊ लाजर आजारी होता, तीच ही मरीया जिने प्रभुच्या मस्तकावर बहुमोल सुगंधी तेल ओतले आणि त्यांचे चरण आपल्या केसांनी पुसले होते.</verse>
				<verse number="3">तेव्हा या बहिणींनी येशूंना निरोप पाठविला, “प्रभू, ज्यावर तुमची प्रीती आहे तो आजारी आहे.”</verse>
				<verse number="4">येशूंनी हा निरोप ऐकला, तेव्हा ते म्हणाले, “या आजाराचा शेवट मृत्यूत होणार नाही. तर परमेश्वराच्या गौरवासाठी होईल आणि त्याद्वारे परमेश्वराच्या पुत्राचेही गौरव होईल.”</verse>
				<verse number="5">मार्था आणि तिची बहीण मरीया व लाजर यांच्यावर येशूंची प्रीती होती,</verse>
				<verse number="6">तरी लाजर आजारी आहे हे ऐकूनही येशू ज्या ठिकाणी राहत होते, तेथेच अधिक दोन दिवस राहिले.</verse>
				<verse number="7">यानंतर ते आपल्या शिष्यांना म्हणाले, “चला आपण परत यहूदीयात जाऊ.”</verse>
				<verse number="8">परंतु शिष्य म्हणाले, “गुरुजी, थोड्याच दिवसांपूर्वी यहूदी आपल्याला धोंडमार करण्याचा प्रयत्न करीत होते आणि तरी आपण पुन्हा तेथे जाता काय?”</verse>
				<verse number="9">येशूंनी त्यांना उत्तर दिले, “दिवसात बारा तास प्रकाश असतो की नाही? जर कोणी दिवसा चालतो तर अडखळत नाही, कारण या पृथ्वीवरील प्रकाशामुळे त्याला दिसते.</verse>
				<verse number="10">जेव्हा एखादी व्यक्ती रात्री चालते तेव्हा ती अडखळते, कारण तिच्याजवळ प्रकाश नसतो.”</verse>
				<verse number="11">असे म्हटल्यानंतर, मग येशू त्यांना सांगू लागले, “आपला मित्र लाजर झोपी गेला आहे, परंतु मी जाऊन त्याला झोपेतून जागे करतो.”</verse>
				<verse number="12">त्यांचे शिष्य म्हणाले, “प्रभुजी तो झोपला असेल, तर बरा होईल.”</verse>
				<verse number="13">येशू तर लाजराच्या मरणाविषयी बोलत होते, परंतु शिष्यांना वाटले की ते नैसर्गिक झोपेविषयीच बोलत आहेत.</verse>
				<verse number="14">मग येशूंनी त्यांना स्पष्टपणे सांगितले की, “लाजर मरण पावला आहे,</verse>
				<verse number="15">तुमच्यासाठी मी तेथे नव्हतो म्हणून मला आनंद होत आहे, यासाठी की तुम्ही माझ्यावर विश्वास ठेवावा. चला, आपण त्याच्याकडे जाऊ.”</verse>
				<verse number="16">परंतु दिदुम म्हटलेला थोमा इतर शिष्यांना म्हणाला, “चला, आपणही त्यांच्याबरोबर मरू.”</verse>
				<verse number="17">ते तेथे पोहोचल्यावर, येशूंना समजले की, लाजराला कबरेत ठेऊन चार दिवस झाले होते.</verse>
				<verse number="18">बेथानी हे गाव यरुशलेमपासून दोन मैलापेक्षा कमी अंतरावर होते.</verse>
				<verse number="19">आणि अनेक यहूदी लोक मार्था व मरीया यांच्या भावाचा मृत्यू झाल्यामुळे त्यांचे सांत्वन करण्यासाठी आले होते.</verse>
				<verse number="20">येशू येत आहेत हे ऐकताच, मार्था त्यांना भेटावयास सामोरी गेली, पण मरीया मात्र घरातच राहिली.</verse>
				<verse number="21">“प्रभुजी,” मार्था येशूंना म्हणाली, “आपण येथे असता, तर माझा भाऊ मेला नसता.</verse>
				<verse number="22">परंतु तरी आता जे काही आपण परमेश्वराजवळ मागाल, ते तो आपणास देईल, हे मला ठाऊक आहे.”</verse>
				<verse number="23">त्यावर येशूंनी तिला सांगितले, “तुझा भाऊ पुन्हा उठेल.”</verse>
				<verse number="24">मार्था म्हणाली, “होय, अंतिम दिवशी, पुनरुत्थानाच्या दिवशी तो जिवंत होईल.”</verse>
				<verse number="25">येशू तिला म्हणाले, “पुनरुत्थान व जीवन मीच आहे. जो कोणी मजवर विश्वास ठेवतो, तो मरण पावला असला, तरी पुन्हा जगेल;</verse>
				<verse number="26">जो कोणी मजवर विश्वास ठेवून जगतो तो कधीही मरणार नाही. यावर तुझा विश्वास आहे काय?”</verse>
				<verse number="27">“होय,” ती म्हणाली, “या जगात येणारा, तो ख्रिस्त (मसीहा), परमेश्वराचा पुत्र आपण आहात, यावर माझा विश्वास आहे.”</verse>
				<verse number="28">ती असे बोलल्यानंतर परत गेली व आपली बहीण मरीया हिला बाजूला बोलावून म्हणाली, “गुरुजी आले आहेत आणि ते तुला विचारत आहेत.”</verse>
				<verse number="29">मरीयेने हे ऐकले तेव्हा ती त्वरेने उठून त्यांच्याकडे गेली.</verse>
				<verse number="30">येशूंनी अद्याप गावात प्रवेश केलेला नव्हता, जेथे मार्था त्यांना भेटली त्याच ठिकाणी ते होते.</verse>
				<verse number="31">जे यहूदी लोक मरीयेच्याजवळ घरात होते, व तिचे सांत्वन करीत होते, त्यांनी तिला चटकन उठून बाहेर जाताना पाहिले, तेव्हा ती शोक करण्यासाठी कबरेकडेच जात आहे असे त्यांना वाटले आणि म्हणून तेही तिच्या पाठीमागे गेले.</verse>
				<verse number="32">येशू जेथे होते तेथे मरीया पोहोचल्यावर त्यांना पाहून, ती त्यांच्या पाया पडली व त्यांना म्हणाली, “प्रभुजी, आपण येथे असता, तर माझा भाऊ मरण पावला नसता.”</verse>
				<verse number="33">येशूंनी तिला असे रडताना आणि जे यहूदी तिच्याबरोबर होते त्यांना शोक करताना पाहिले, तेव्हा ते आत्म्यामध्ये व्याकुळ व अस्वस्थ झाले.</verse>
				<verse number="34">येशूंनी विचारले, “तुम्ही त्याला कोठे ठेवले आहे?” ते त्याला म्हणाले, “प्रभुजी, या आणि पाहा.”</verse>
				<verse number="35">येशू रडले.</verse>
				<verse number="36">नंतर यहूदी म्हणाले, “पाहा, त्यांचे त्याच्यावर किती प्रेम होते!”</verse>
				<verse number="37">परंतु काहीजण म्हणाले, “ज्याने आंधळ्या मनुष्याचे डोळे उघडले, ते या मनुष्याला मरणापासून वाचवू शकले नाही का?”</verse>
				<verse number="38">येशू, पुन्हा व्याकुळ होऊन, कबरेजवळ आले. ती एक गुहा होती आणि तिच्या प्रवेशद्वारावर धोंड लोटलेली होती.</verse>
				<verse number="39">येशू म्हणाले, “धोंड बाजूला काढा.” “परंतु प्रभुजी,” मृत माणसाची बहीण मार्था म्हणाली, “आता त्याला दुर्गंधी सुटली असेल, कारण त्याला तेथे ठेऊन चार दिवस झाले आहेत.”</verse>
				<verse number="40">तेव्हा येशू म्हणाले, “मी तुला सांगितले नव्हते काय, की जर तू विश्वास ठेवशील तर परमेश्वराचे गौरव पाहशील?”</verse>
				<verse number="41">यास्तव त्यांनी ती धोंड बाजूला केली. मग येशूंनी दृष्टी वर करून म्हटले, “हे पित्या, तुम्ही माझे ऐकले म्हणून मी तुमचे आभार मानतो.</verse>
				<verse number="42">मला माहीत आहे की तुम्ही नेहमीच माझे ऐकता, परंतु सर्व लोक जे येथे उभे आहेत, त्यांच्या हिताकरिता मी हे बोललो, यासाठी की, तुम्ही मला पाठविले आहे यावर त्यांनी विश्वास ठेवावा.”</verse>
				<verse number="43">हे बोलल्यावर, येशू मोठ्याने हाक मारून म्हणाले, “लाजरा, बाहेर ये!”</verse>
				<verse number="44">लाजर बाहेर आला, त्याचे हातपाय पट्ट्यांनी बांधलेले होते व तोंडाभोवती कापड गुंडाळलेले होते. येशूंनी लोकांस म्हटले, “त्याची प्रेतवस्त्रे काढा आणि त्याला जाऊ द्या.”</verse>
				<verse number="45">यामुळे मरीयेला भेटावयास आलेल्या अनेक यहूद्यांनी येशूंनी जे केले ते पाहिले, त्यांनी त्याजवर विश्वास ठेवला.</verse>
				<verse number="46">परंतु काहीजण परूश्यांकडे गेले आणि येशूंनी काय केले ते त्यास सांगितले.</verse>
				<verse number="47">मग मुख्य याजकांनी व परूश्यांनी न्यायसभा बोलावली. ते विचारू लागले, “आपण काय साध्य केले आहे? या ठिकाणी हा मनुष्य अनेक चिन्हे करीत आहे.</verse>
				<verse number="48">जर आपण त्याला असेच करत राहू दिले, तर प्रत्येकजण त्याच्यावर विश्वास ठेवेल आणि रोमी येतील व आपले मंदिर व आपले राष्ट्र दोन्ही ताब्यात घेतील.”</verse>
				<verse number="49">त्यांच्यापैकी, कयफा नावाचा, एक मनुष्य त्या वर्षी महायाजक होता, तो म्हणाला, “तुम्हाला काहीच माहीत नाही!</verse>
				<verse number="50">तुम्ही हेही लक्षात आणत नाही की, संपूर्ण राष्ट्राचा नाश होणे यापेक्षा एका मनुष्याने मरावे हे तुमच्या हिताचे आहे.”</verse>
				<verse number="51">हे तो आपल्या मनाचे बोलला नाही, त्या वर्षाचा महायाजक म्हणून त्याने भविष्य केले की, येशू यहूदी राष्ट्राकरिता मरणार आहेत,</verse>
				<verse number="52">हे केवळ इस्राएल राष्ट्रासाठीच नव्हे, तर परमेश्वराच्या सर्व पांगलेल्या मुलांना एकत्र आणावे आणि एक करावे यास्तव.</verse>
				<verse number="53">मग त्या दिवसापासून त्यांनी त्याला जिवे मारण्याचा कट केला.</verse>
				<verse number="54">यामुळे येशू यहूदी प्रांताच्या लोकांमध्ये उघडपणे फिरले नाहीत. तर त्याऐवजी ते अरण्याच्या जवळ असलेल्या एफ्राईम नावाच्या एका गावी आपल्या शिष्यांसह जाऊन राहिले.</verse>
				<verse number="55">जेव्हा यहूद्यांचा वल्हांडण सण जवळ आला, तेव्हा सण सुरू होण्यापूर्वी शुद्धीकरणाचा विधी पार पाडावा म्हणून देशातील अनेक लोक वर यरुशलेममध्ये आले होते</verse>
				<verse number="56">येशूंना ते शोधत होते, मंदिराच्या अंगणात उभे राहून ते एकमेकांना विचारीत होते, “तुम्हाला काय वाटते? तो वल्हांडण सणाला येणारच नाही काय?”</verse>
				<verse number="57">इकडे मुख्य याजकांनी आणि परूश्यांनी उघडपणे आज्ञा केली की, येशू कोणाला आढळल्यास, त्याने ताबडतोब सूचना द्यावी म्हणजे ते त्याला अटक करतील.</verse>
			</chapter>
			<chapter number="12">
				<verse number="1">वल्हांडण सण सुरू होण्याच्या सहा दिवसापूर्वी, येशू जेथे लाजर, ज्याला येशूंनी मेलेल्यातून उठविले होते राहत होता त्या बेथानी गावी आले.</verse>
				<verse number="2">तेथे त्यांनी येशूंच्या सन्मानार्थ संध्याकाळचे भोजन दिले. मार्था जेवण वाढत होती, त्यावेळी लाजर मेजाभोवती येशूंबरोबर भोजनास बसलेल्यांपैकी एक होता.</verse>
				<verse number="3">मरीयेने अर्धा लिटर, शुद्ध जटामांसीचे मौल्यवान सुगंधी तेल; येशूंच्या पायावर ओतले आणि आपल्या केसांनी त्यांचे पाय पुसले आणि त्या सुगंधी तेलाच्या वासाने घर भरून गेले.</verse>
				<verse number="4">परंतु येशूंच्या शिष्यांपैकी एकजण, यहूदा इस्कर्योत जो येशूंचा विश्वासघात करणार होता, त्याने विरोध केला,</verse>
				<verse number="5">“वास्तविक ते तेल विकून येणारे पैसे गोरगरिबांना सहज दान करता आले नसते का? त्या तेलाचे मोल एका वर्षाच्या मजुरीएवढे होते.”</verse>
				<verse number="6">त्याला गरिबांची काळजी होती म्हणून तो असे म्हणाला नाही, तर तो चोर होता; व पैशाच्या पिशवीचा मालक असून, जे काही त्यात टाकले जाई त्यातून स्वतःसाठी काढून घेत असे.</verse>
				<verse number="7">त्यावर येशू म्हणाले, “तिला असू दे, माझ्या उत्तरक्रियेसाठी सुगंधी तेल तिने बचत करून ठेवले होते.</verse>
				<verse number="8">गरीब लोक तर नेहमीच तुमच्याबरोबर राहतील, परंतु मी तुमच्याबरोबर नेहमीच असणार नाही.”</verse>
				<verse number="9">तितक्यात येशू तेथे आले आहे हे समजून, यहूदी लोकांचा समुदाय तेथे आला, तेव्हा केवळ त्यानांच नव्हे तर लाजर ज्याला येशूंनी मरणातून उठविले त्यालाही पाहण्यासाठी त्यांनी गर्दी केली.</verse>
				<verse number="10">हे पाहून मुख्य याजकांनी लाजराला देखील जिवे मारण्याची योजना केली.</verse>
				<verse number="11">यासाठी की अनेक यहूदी लोक लाजरामुळे येशूंवर विश्वास ठेवू लागले होते.</verse>
				<verse number="12">दुसर्‍या दिवशी येशू यरुशलेमला येत आहेत ही बातमी वल्हांडण सणासाठी आलेल्या मोठ्या समुदायाने ऐकली.</verse>
				<verse number="13">त्यांनी खजुरीच्या झाडांच्या झावळ्या घेतल्या व त्यांच्या भेटीस गेले आणि गजर करीत म्हणाले, “होसान्ना! ” “प्रभुच्या नावाने येणारा धन्यवादित असो!” “इस्राएलचा राजा धन्यवादित असो!”</verse>
				<verse number="14">येशूंना एक गाढवीचे शिंगरू सापडले व ते त्यावर बसले, शास्त्रलेखात असे लिहिले आहे:</verse>
				<verse number="15">“सीयोनकन्ये भिऊ नको; पाहा, तुझा राजा येत आहे गाढवीच्या शिंगरावर बसून येत आहे.”</verse>
				<verse number="16">हे प्रथम त्यांच्या शिष्यांना समजले नाही; परंतु येशूंचे गौरव झाल्यानंतर, त्यांना समजून आले की, ज्या गोष्टी येशूंबद्दल लिहिल्या गेल्या होत्या त्याच गोष्टी त्यांच्यासाठी करण्यात आल्या होत्या.</verse>
				<verse number="17">येशूंनी लाजराला कबरेमधून बाहेर बोलावले व मरणातून उठविले, त्यावेळेस जो लोकसमुदाय तेथे होता त्यांनी वचनाचा प्रचार करणे सुरू ठेवले.</verse>
				<verse number="18">ज्यांनी त्या चिन्हाबद्दल ऐकले होते, असे अनेक लोक येशूंना भेटण्यासाठी गेले.</verse>
				<verse number="19">यास्तव परूशी एकमेकांना म्हणू लागले, “आपण काहीच साध्य केले नाही. पाहा, सारे जग कसे त्‍याच्यामागे जात आहे!”</verse>
				<verse number="20">सणाच्या उपासनेला हजर राहण्यासाठी जे ग्रीक लोक आले होते,</verse>
				<verse number="21">ते गालीलातील बेथसैदा, येथे राहणार्‍या फिलिप्पाकडे विनंती घेऊन आले, “महाराज, आम्हाला येशूंना भेटण्याची इच्छा आहे.”</verse>
				<verse number="22">तेव्हा फिलिप्पाने त्याबद्दल आंद्रियाला सांगितले; मग त्या दोघांनी येशूंना सांगितले.</verse>
				<verse number="23">येशू त्यांना म्हणाले, “मानवपुत्राचे गौरव होण्याची वेळ आली आहे.</verse>
				<verse number="24">मी तुम्हाला निश्चित सांगतो, गव्हाचा दाणा जमिनीत पडून मेला नाही, तर तो एकच दाणा राहतो. परंतु तो मेला, तर बहुत पीक देतो.</verse>
				<verse number="25">जे कोणी आपल्या जीवावर प्रीती करतात ते त्याला गमावतील आणि जे या जगात आपल्या जिवाचा द्वेष करतात ते त्याला अनंतकाळाच्या जीवनासाठी राखतील.</verse>
				<verse number="26">जर कोणी माझी सेवा करील तर त्यांनी मला अनुसरावेच; म्हणजे जेथे मी आहे, तेथे माझा सेवक असेल. जे कोणी माझी सेवा करील त्यांचा सन्मान माझा पिता करील.</verse>
				<verse number="27">“आता माझा आत्मा अस्वस्थ झाला आहे, मी काय म्हणू? ‘हे पित्या, या घटकेपासून मला वाचव’? नाही, केवळ याच कारणासाठी मी या घटकेस आलो आहे.</verse>
				<verse number="28">हे पित्या, आपल्या नावाचे गौरव कर!” नंतर स्वर्गातून वाणी आली, “मी ते गौरविले आहे आणि पुनः गौरवीन.”</verse>
				<verse number="29">जो लोकसमुदाय तेथे उभा असून ऐकत होता तो म्हणाला, ही गर्जना झाली; इतर म्हणाले, त्याच्याबरोबर देवदूत बोलला.</verse>
				<verse number="30">तेव्हा येशू म्हणाले, “ती वाणी माझ्यासाठी नव्हे तर तुमच्यासाठी होती.</verse>
				<verse number="31">आता या जगाचा न्यायनिवाडा होण्याची वेळ आहे आणि जगाच्या अधिपतीला बाहेर टाकण्यात येईल.</verse>
				<verse number="32">आणि मला, पृथ्वीवर उंच केले जाईल, तेव्हा मी सर्व लोकांना माझ्याकडे ओढेन.”</verse>
				<verse number="33">आपण कोणत्या प्रकारच्या मरणाने मरणार आहोत हे सुचविण्यासाठी येशू असे बोलले.</verse>
				<verse number="34">जमावाने म्हटले, “नियमशास्त्रामधून आम्ही ऐकले आहे की ‘ख्रिस्त सर्वदा राहील, तर मानवपुत्राला उंच केले पाहिजेत’ असे तुम्ही कसे म्हणता? हा ‘मानवपुत्र’ कोण आहे?”</verse>
				<verse number="35">तेव्हा येशूंनी त्यांना उत्तर दिले, “आणखी थोडा वेळ प्रकाश तुमच्याबरोबर राहील. तुम्हावर अंधकाराने मात करण्यापूर्वी प्रकाश आहे तोपर्यंत चालत राहा, कारण जो कोणी अंधारात चालतो त्याला आपण कुठे जातो हे कळत नाही.</verse>
				<verse number="36">तुम्ही प्रकाशाची मुले व्हावी म्हणून जोपर्यंत तुम्हाबरोबर प्रकाश आहे, तोपर्यंत प्रकाशावर विश्वास ठेवा.” येशू या गोष्टी बोलले, व तेथून निघून त्यांच्यापासून गुप्त राहिले.</verse>
				<verse number="37">येशूंनी अनेक चिन्हे त्यांच्यासमोर केली असतानाही, ते त्यांच्यावर विश्वास ठेवण्यास तयार नव्हते.</verse>
				<verse number="38">नेमके हेच भविष्य यशया संदेष्ट्याने वर्तविले होते, ते पूर्ण झाले: “प्रभू, आमच्या संदेशावर कोणी विश्वास ठेवला आहे आणि प्रभुचा हात कोणावर प्रकट झाला आहे?”</verse>
				<verse number="39">परंतु या कारणाने ते विश्वास ठेवू शकत नव्हते, कारण, यशयाने इतरत्र असेही म्हटले आहे:</verse>
				<verse number="40">“परमेश्वराने त्यांचे डोळे आंधळे केले होते आणि त्यांची हृदये कठोर केली होती, आणि म्हणून त्यांना डोळ्यांनी पाहता येत नाही, किंवा मनाने समजून घेता येत नाही, किंवा बरे होण्यासाठी माझ्याकडे येताही येत नाही.”</verse>
				<verse number="41">यशयाने येशूंचे गौरव पाहिले म्हणून तो त्यांच्याविषयी बोलला.</verse>
				<verse number="42">त्याच वेळेला पुष्कळांनी आणि पुढार्‍यांपैकी अनेकांनी त्यांच्यावर विश्वास ठेवला. परंतु परूश्यांमुळे ते आपला विश्वास व्यक्त करीत नव्हते, कारण आपण सभागृहातून बहिष्कृत केले जाऊ असे त्यांना भय वाटत होते;</verse>
				<verse number="43">कारण परमेश्वराकडून मिळणार्‍या स्तुतीपेक्षा त्यांना मानवाकडून मिळणारी स्तुती अधिक प्रिय होती.</verse>
				<verse number="44">नंतर येशू मोठ्याने म्हणाले, “जे कोणी मजवर विश्वास ठेवतात ते फक्त मजवरच विश्वास ठेवतात असे नाही, तर ज्याने मला पाठविले त्याजवर ठेवतात;</verse>
				<verse number="45">जे मला पाहतात ते वास्तविक ज्याने मला पाठविले त्यालाच पाहतात.</verse>
				<verse number="46">मी या जगात प्रकाश म्हणून आलो आहे, यासाठी की जे मजवर विश्वास ठेवतात त्यांनी अंधारात राहू नये.</verse>
				<verse number="47">“जर कोणी माझी वचने ऐकून ती पाळीत नाही, तर मी त्या व्यक्तिचा न्याय करीत नाही. कारण मी या जगाचा न्याय करण्यासाठी आलो नसून, जगाचे तारण करण्यासाठी आलो आहे.</verse>
				<verse number="48">जे मला नाकारतात व माझ्या वचनांचा स्वीकार करीत नाही; त्यांचा न्याय करणारा एक आहे; जी वचने मी बोललो होतो तीच त्यांचा न्याय करतील.</verse>
				<verse number="49">कारण मी माझे स्वतःचे बोलत नाही, ज्या पित्याने मला पाठविले, त्यांनी मी काय सांगावे व काय बोलावे याची मला आज्ञा दिली आहे.</verse>
				<verse number="50">त्यांच्या आज्ञा सार्वकालिक जीवनाकडे नेणार्‍या आहेत. यास्तव जे काही मी बोलतो, ते पित्याने मला सांगितल्याप्रमाणे बोलतो.”</verse>
			</chapter>
			<chapter number="13">
				<verse number="1">वल्हांडण सण सुरू होण्यास थोडा अवधी होता. येशूंना माहीत होते की हे जग सोडून पित्याकडे जाण्याची त्यांची वेळ जवळ आली आहे. जगात जे त्यांचे लोक होते, त्यांच्यावर त्यांनी प्रीती केली, व शेवटपर्यंत प्रीती केली.</verse>
				<verse number="2">संध्याकाळचे भोजन चालू असताना, येशूंचा विश्वासघात करावा असा विचार सैतानाने शिमोनाचा पुत्र यहूदा इस्कर्योत, याच्या मनात घातला होता.</verse>
				<verse number="3">येशूंना माहीत होते की, पित्याने सर्वगोष्टी त्यांच्या सत्तेखाली ठेवल्या आहेत आणि ते परमेश्वरापासून आले आहेत व त्यांच्याकडे परत जाणार आहेत;</verse>
				<verse number="4">म्हणून येशू भोजनावरुन उठले आणि आपली बाहेरील वस्त्रे काढून ठेवली आणि रुमाल कमरेस बांधला.</verse>
				<verse number="5">त्यानंतर, त्यांनी मोठ्या घंगाळात पाणी ओतले आणि ते आपल्या शिष्यांचे पाय धुऊ लागले आणि आपल्या कमरेभोवती असलेल्या रुमालाने पुसू लागले.</verse>
				<verse number="6">ते शिमोन पेत्राकडे आले, तो त्यांना म्हणाला, “प्रभू, तुम्ही माझे पाय धुणार आहात काय?”</verse>
				<verse number="7">येशूंनी उत्तर दिले, “मी काय करीत आहे, हे तुला आता कळणार नाही, नंतर पुढे कधी तरी कळेल.”</verse>
				<verse number="8">पेत्र म्हणाला, “नाही, मी तुम्हाला माझे पाय कधीही धुऊ देणार नाही.” येशू म्हणाले, “मी तुला धुतले नाही, तर तुला माझ्याबरोबर वाटा नाही.”</verse>
				<verse number="9">शिमोन पेत्राने म्हटले, “प्रभू, केवळ माझे पायच नव्हे तर हात व डोके देखील धुवा!”</verse>
				<verse number="10">यावर येशू म्हणाले, “ज्यांची आंघोळ झाली आहे त्याला फक्त पाय धुण्याची गरज असते, कारण त्यांचे पूर्ण शरीर स्वच्छ असते. आता तू शुद्ध झाला आहेस, परंतु तुम्ही सर्वच शुद्ध नाही.”</verse>
				<verse number="11">आपला विश्वासघात करणारा कोण आहे ते येशूंना माहीत होते आणि म्हणूनच ते म्हणाले, तुम्ही सर्वच शुद्ध नाही.</verse>
				<verse number="12">त्यांचे पाय धुतल्यावर त्यांनी कपडे पुन्हा अंगावर घातले आणि आपल्या जागी परत आले व आपल्या शिष्यांना विचारले, “मी तुमच्यासाठी काय केले हे तुम्हाला समजले का?</verse>
				<verse number="13">तुम्ही मला ‘गुरुजी’ आणि ‘प्रभुजी’ असे संबोधिता आणि ते खरे आहे, यासाठी की तो मी आहे.</verse>
				<verse number="14">आता ज्याअर्थी मी तुमचा प्रभू व गुरू असूनही तुमचे पाय धुतले, तसेच तुम्ही सुद्धा एकमेकांचे पाय धुतले पाहिजेत.</verse>
				<verse number="15">जसे मी तुम्हासाठी केले तसे तुम्हीही करावे म्हणून मी तुम्हाला नमुना घालून दिला आहे.</verse>
				<verse number="16">मी खरोखर तुम्हाला सांगतो, दास आपल्या धन्यापेक्षा थोर नाही, संदेशवाहक ज्याने त्याला पाठविले त्यापेक्षा मोठा नाही.</verse>
				<verse number="17">आता तुम्हाला या गोष्टी समजल्या आहेत, तुम्ही त्याप्रमाणे कराल तर तुम्ही आशीर्वादीत व्हाल.</verse>
				<verse number="18">“मी तुम्हा सर्वांबद्दल बोलत नाही; मी ज्यांची निवड केली आहे ते मला माहीत आहेत. परंतु यासाठी की, ‘ज्याने माझ्याबरोबर भाकर खाल्ली तो माझ्यावर उलटला आहे.’ हा शास्त्रलेखाचा भाग पूर्ण होण्यासाठी असे झाले आहे.</verse>
				<verse number="19">“मी तुम्हाला हे आत्ताच, घडून येण्यापूर्वी सांगत आहे, ते यासाठी की जेव्हा तसे घडून येईल, तेव्हा तुम्ही विश्वास ठेवावा की मी तो आहे.</verse>
				<verse number="20">मी तुम्हाला निश्चित सांगतो की, जे कोणी ज्याला मी पाठविले त्याला स्वीकारतात, ते मला स्वीकारतात आणि जे कोणी मला स्वीकारतात ते ज्याने मला पाठविले त्याला स्वीकारतात.”</verse>
				<verse number="21">असे बोलल्यानंतर, येशू आपल्या आत्म्यामध्ये व्याकुळ होऊन उत्तरले, “मी तुम्हाला निश्चित सांगतो, तुम्हातील एकजण मला विश्वासघाताने धरून देईल.”</verse>
				<verse number="22">त्यांचे शिष्य एकमेकांकडे रोखून पाहू लागले, येशू नेमके कोणाबद्दल बोलत आहेत हे त्यांना समजेना.</verse>
				<verse number="23">त्यांच्यापैकी ज्या शिष्यावर येशूंची प्रीती होती तो शिष्य, येशूंच्या उराशी टेकलेला होता.</verse>
				<verse number="24">“कोणाविषयी सांगत आहे हे विचारुन आम्हास सांग,” असे शिमोन पेत्राने त्या शिष्याला खुणावून विचारले.</verse>
				<verse number="25">तो येशूंच्या उराशी टेकलेला असता, म्हणाला, “प्रभुजी, तो कोण आहे?”</verse>
				<verse number="26">येशू उत्तरले, “ज्या एकाला मी हा भाकरीचा तुकडा ताटात बुडवून देईल तोच तो आहे.” मग ताटात भाकरीचा तुकडा बुडविल्यानंतर त्यांनी तो शिमोनाचा पुत्र, यहूदा इस्कर्योत याला दिला.</verse>
				<verse number="27">यहूदाने ती भाकर घेतल्याबरोबर सैतान त्याजमध्ये शिरला. येशूंनी त्याला म्हटले, “जे तू करणार आहेस, ते आता त्वरेने कर.”</verse>
				<verse number="28">येशू कशाला तसे म्हणाले हे भोजनास बसलेल्यातील कोणालाही समजले नाही.</verse>
				<verse number="29">काहींना वाटले की यहूदाच्या हाती पैशाचा कारभार असल्या कारणाने, सणासाठी काही विकत घ्यावे किंवा गरीबांना काही द्यावे म्हणून येशूंनी सांगितले असेल.</verse>
				<verse number="30">मग तो भाकरीचा तुकडा घेतल्याबरोबर, यहूदा बाहेर निघून गेला. तेव्हा रात्र होती.</verse>
				<verse number="31">तो निघून गेल्याबरोबर, येशू म्हणाले, “आता मानवपुत्राचे गौरव झाले आहे आणि परमेश्वराचे त्यामध्ये गौरव झाले आहे;</verse>
				<verse number="32">जर परमेश्वराचे गौरव त्याच्यामध्ये झाले, तर परमेश्वर आपल्यामध्ये पुत्राचे गौरव करील आणि लवकरच गौरव करील.</verse>
				<verse number="33">“माझ्या मुलांनो, मी अजून थोडा वेळ तुम्हाबरोबर आहे. मग तुम्ही माझा शोध कराल आणि जसे मी यहूदी पुढार्‍यांना सांगितले, तसेच आता तुम्हालाही सांगतो: मी जेथे जाणार, तेथे तुम्हाला येता येणार नाही.</verse>
				<verse number="34">“मी तुम्हाला एक नवीन आज्ञा देत आहे: तुम्ही एकमेकांवर प्रीती करा. जशी मी तुम्हावर प्रीती केली, तशी तुम्हीही एकमेकांवर प्रीती केलीच पाहिजे.</verse>
				<verse number="35">तुमची एकमेकांवर प्रीती असली म्हणजे त्यावरून सर्वजण ओळखतील की तुम्ही माझे शिष्य आहात.”</verse>
				<verse number="36">शिमोन पेत्राने त्यांना विचारले, “प्रभुजी, आपण कुठे जाणार आहात?” येशूंनी उत्तर दिले, “मी जेथे जातो, तेथे आता तुला माझ्यामागे येता येणार नाही, परंतु नंतर तू माझ्यामागे येशील.”</verse>
				<verse number="37">त्यावर पेत्र म्हणाला, “प्रभू, मला आताच तुम्हाला का अनुसरता येणार नाही? मी आपल्यासाठी माझा प्राण देईन.”</verse>
				<verse number="38">येशूंनी उत्तर दिले, “माझ्यासाठी तू खरोखर आपला जीव देशील काय? मी तुला निश्चित सांगतो, कोंबडा आरवण्यापूर्वी, तू मला तीन वेळा नाकारशील!</verse>
			</chapter>
			<chapter number="14">
				<verse number="1">“तुमची हृदये अस्वस्थ होऊ देऊ नका. तुम्ही परमेश्वरावर विश्वास ठेवा; आणि माझ्यावरसुद्धा विश्वास ठेवा.</verse>
				<verse number="2">माझ्या पित्याच्या घरात राहण्याच्या अनेक खोल्या आहेत आणि तसे नसते तर, मी तुमच्यासाठी जागा तयार करण्यासाठी जात आहे असे तुम्हाला सांगितले असते का?</verse>
				<verse number="3">आणि जर मी गेलो व तुमच्यासाठी जागा तयार केली की, मी पुन्हा येईन व तुम्हाला बरोबर घेऊन जाईन, म्हणजे जेथे मी आहे तेथे तुम्हीही असावे.</verse>
				<verse number="4">मी ज्या ठिकाणी जाणार आहे, तेथे जाण्याचा मार्ग तुम्हाला ठाऊक आहे.”</verse>
				<verse number="5">थोमा त्यांना म्हणाला, “प्रभुजी, आपण कोठे जात आहात, हे आम्हास माहीत नाही, तर मार्ग आम्हास कसा माहीत असणार?”</verse>
				<verse number="6">येशूंनी उत्तर दिले, “मार्ग आणि सत्य आणि जीवन मीच आहे. माझ्याद्वारे आल्याशिवाय पित्याकडे कोणीही येऊ शकत नाही.</verse>
				<verse number="7">जर तुम्ही मला खरोखर ओळखले असते, तर माझ्या पित्यालाही ओळखले असते. आता यापुढे तुम्ही त्यांना ओळखता व त्यांना पाहिलेही आहे.”</verse>
				<verse number="8">फिलिप्प म्हणाला, “प्रभुजी, आम्हाला पिता दाखवा म्हणजे पुरे आहे.”</verse>
				<verse number="9">येशूंनी उत्तर दिले: “फिलिप्पा, मी इतका काळ तुम्हाजवळ असूनही तू मला ओळखत नाही काय? ज्याने मला पाहिले आहे, त्याने पित्यालाही पाहिले आहे. तर मग, ‘पिता दाखवा असे तू कसे म्हणतोस’?</verse>
				<verse number="10">मी पित्यामध्ये आहे व पिता मजमध्ये आहे, यावर तुझा विश्वास नाही काय? जी वचने मी तुला सांगतो, ते मी माझ्या स्वतःच्या अधिकाराने सांगत नाही. खरेतर, माझ्यामध्ये वसणारा पिताच हे कार्य करीत आहे.</verse>
				<verse number="11">फक्त विश्वास ठेवा की मी पित्यामध्ये आहे आणि पिता मजमध्ये आहे; अथवा प्रत्यक्ष कार्याच्या पुराव्यावर तरी विश्वास ठेवा.</verse>
				<verse number="12">मी तुम्हाला निश्चित सांगतो, मी जी कृत्ये करतो ती मजवर विश्वास ठेवणाराही करील, किंबहुना त्यापेक्षाही मोठी करील, कारण मी पित्याकडे जात आहे.</verse>
				<verse number="13">आणि तुम्ही जे काही माझ्या नावाने मागाल ते मी करीन, यासाठी की पुत्रामध्ये पित्याचे गौरव व्हावे.</verse>
				<verse number="14">तुम्ही माझ्या नावाने मजजवळ जे काहीही मागाल, ते मी तुम्हासाठी करीन.</verse>
				<verse number="15">“जर तुमची मजवर प्रीती असेल, तर माझ्या आज्ञा पाळा.</verse>
				<verse number="16">आणि मी पित्याजवळ मागेन, ते तुम्हाला मदत करण्यासाठी दुसरा कैवारी देतील, जो तुम्हाबरोबर सर्वकाळ राहील—</verse>
				<verse number="17">सत्याचा आत्मा. त्याला जग स्वीकारणार नाही, कारण जग त्याला पाहत नाही व ओळखत नाही. परंतु तुम्ही त्याला ओळखता, कारण तो तुम्हाबरोबर राहतो आणि तुम्हामध्ये राहील.</verse>
				<verse number="18">मी तुम्हाला अनाथ असे सोडणार नाही; मी तुमच्याकडे येईन.</verse>
				<verse number="19">आता थोड्याच वेळात, जग मला आणखी पाहणार नाही, परंतु तुम्ही मला पाहाल. मी जिवंत आहे, म्हणून तुम्हीही जिवंत राहाल.</verse>
				<verse number="20">त्या दिवशी तुम्हाला समजेल की मी पित्यामध्ये आहे, व तुम्ही मजमध्ये आहात, व मी तुम्हामध्ये आहे.</verse>
				<verse number="21">ज्याच्याजवळ माझ्या आज्ञा आहेत व जो त्या पाळतो तोच मजवर प्रीती करतो. जो मजवर प्रीती करतो त्यावर माझा पिताही प्रीती करील आणि मी देखील त्याजवर प्रीती करीन व स्वतः त्यांना प्रकट होईन.”</verse>
				<verse number="22">नंतर यहूदा (यहूदा इस्कर्योत नव्हे) म्हणाला, “पण प्रभुजी, आपण फक्त आम्हाला प्रकट होणार पण जगाला का प्रकट होणार नाही?”</verse>
				<verse number="23">येशूंनी उत्तर दिले, “कारण जो कोणी मजवर प्रीती करतो तो माझे शिक्षण आचरणात आणेल. माझा पितादेखील त्यांच्यावर प्रीती करील आणि आम्ही त्यांच्याकडे येऊ व त्यांच्याबरोबर वस्ती करू.</verse>
				<verse number="24">जो कोणी माझ्यावर प्रीती करीत नाही, तो माझे शिक्षण पाळीत नाही. माझी जी वचने तुम्ही ऐकत आहात ती माझी स्वतःची नाहीत; तर ज्याने मला पाठविले त्या पित्याची आहेत.</verse>
				<verse number="25">“मी तुमच्याबरोबर असताना, हे सर्व तुम्हाला सांगितले आहे.</verse>
				<verse number="26">परंतु तो कैवारी, पवित्र आत्मा, ज्याला पिता माझ्या नावाने पाठवील, तो तुम्हाला सर्वकाही शिकवेल आणि मी सांगितलेल्या सर्व गोष्टींची आठवण करून देईल.</verse>
				<verse number="27">शांती मी तुम्हासाठी ठेऊन जातो; माझी शांती मी तुम्हाला देतो. ज्याप्रमाणे जग देते त्याप्रमाणे मी तुम्हाला देत नाही. तुमची मने अस्वस्थ होऊ देऊ नका व भिऊ नका.</verse>
				<verse number="28">“मी तुम्हाला सांगितले ते तुम्ही ऐकले आहे की, ‘मी जात आहे, परंतु मी तुम्हाकडे परत येईन.’ जर तुमची मजवर प्रीती असती, तर मी पित्याकडे जातो म्हणून तुम्हाला आनंद वाटला असता, कारण माझा पिता मजपेक्षा थोर आहे.</verse>
				<verse number="29">आता हे घडून येण्यापूर्वीच मी तुम्हाला सांगितले आहे, यासाठी की ते घडून आले म्हणजे, तुम्ही विश्वास ठेवावा.</verse>
				<verse number="30">आता मी तुम्हाला यापेक्षा अधिक सांगणार नाही, कारण या जगाचा अधिपती येत आहे. त्याची मजवर कसलीही सत्ता नाही,</verse>
				<verse number="31">परंतु तो यासाठी आला की जगाने ओळखावे की मी पित्यावर प्रीती करतो आणि पित्याने जशी मला आज्ञा दिली तसेच तंतोतंत करतो. “आता उठा; आपण येथून जाऊ.”</verse>
			</chapter>
			<chapter number="15">
				<verse number="1">“मी खरी द्राक्षवेल आहे आणि माझा पिता माळी आहे.</verse>
				<verse number="2">माझ्यातील प्रत्येक फांदी जी फळ देत नाही ती तो छाटून टाकतो आणि फळ न देणार्‍या प्रत्येक फांदीला अधिक फळ यावे म्हणून तो तिची छाटणी करतो.</verse>
				<verse number="3">कारण जे वचन मी तुम्हाला सांगितले आहे त्यामुळे तुम्ही अगोदरच शुद्ध झालाच आहात.</verse>
				<verse number="4">म्हणून मजमध्ये राहा, व मी तुम्हामध्ये राहीन. कारण कोणतीही फांदी स्वतःहून फळ देऊ शकत नाही; तिला वेलीमध्येच राहणे भाग आहे. तसेच माझ्यामध्ये राहिल्यावाचून तुम्हालाही फळ देता येणे शक्य नाही.</verse>
				<verse number="5">“मी द्राक्षवेल आहे; तुम्ही फांद्या आहात. जर तुम्ही मजमध्ये राहाल व मी तुम्हामध्ये, तर तुम्ही मुबलक फळ द्याल; कारण माझ्यापासून वेगळे राहून तुम्हालाही काही करता येणार नाही.</verse>
				<verse number="6">जो कोणी माझ्यामध्ये राहत नाही, तुम्ही त्या फांदीसारखे आहात, जी फेकून देतात व ती वाळते; अशा सर्व फांद्या गोळा करून, आगीत टाकून जाळतात.</verse>
				<verse number="7">परंतु तुम्ही माझ्यामध्ये राहिलात आणि माझी वचने तुम्हामध्ये राहिली, तर जी काही तुमची इच्छा असेल ते मागा आणि ते तुम्हासाठी करण्यात येईल.</verse>
				<verse number="8">तुम्ही मुबलक फळ देता तेव्हा हे दाखविता की तुम्ही माझे शिष्य आहात, हे माझ्या पित्याच्या गौरवासाठी होईल.</verse>
				<verse number="9">“जशी पित्याने मजवर प्रीती केली, तशीच मीही तुमच्यावर प्रीती केली आहे. आता तुम्ही माझ्या प्रीतीत राहा.</verse>
				<verse number="10">जसा मी माझ्या पित्याच्या आज्ञा पाळून त्यांच्या प्रीतीत राहतो, तसे जर तुम्ही माझ्या आज्ञा पाळाल, तर माझ्या प्रीतीत राहाल.</verse>
				<verse number="11">मी तुम्हाला हे सर्व सांगितले आहे कारण माझा आनंद तुम्हामध्ये असावा आणि तुमचा आनंद पूर्ण व्हावा.</verse>
				<verse number="12">माझी आज्ञा ही आहे: मी तुम्हावर प्रीती केली, तशी तुम्हीही एकमेकांवर प्रीती करावी.</verse>
				<verse number="13">आपल्या मित्रासाठी स्वतःचे प्राण अर्पण करावे, यापेक्षा कोणतीही प्रीती मोठी नाही.</verse>
				<verse number="14">तुम्ही माझ्या आज्ञा पाळल्या, तर तुम्ही माझे मित्र आहात.</verse>
				<verse number="15">मी यापुढे तुम्हाला दास म्हणणार नाही, कारण धन्याचे व्यवहार दासाला माहीत नसतात; त्याऐवजी, मी तुम्हाला मित्र म्हटले आहे, कारण जे काही मी आपल्या पित्यापासून शिकून घेतले आहे ते सर्व मी तुम्हाला कळविले आहे.</verse>
				<verse number="16">तुम्ही मला निवडले नाही, पण मी तुम्हाला निवडले व तुमची नेमणूक केली, ती यासाठी की तुम्ही जाऊन फळ द्यावे व तुमचे फळ टिकावे—म्हणजे, तुम्ही जे काही माझ्या नावाने पित्याजवळ मागाल ते त्यांनी तुम्हाला द्यावे.</verse>
				<verse number="17">ही माझी आज्ञा आहे: तुम्ही एकमेकांवर प्रीती करावी.</verse>
				<verse number="18">“जर जगाने तुमचा द्वेष केला, तर हे लक्षात ठेवा की त्यांनी प्रथम माझाही द्वेष केला आहे.</verse>
				<verse number="19">जर तुम्ही जगाचे असता, तर स्वतःवर करावी अशी त्यांनी तुमच्यावर प्रीती केली असती. परंतु तुम्ही जगाचे नाही, या जगातून मी तुमची निवड केली आहे आणि त्या कारणाने जग तुमचा द्वेष करते.</verse>
				<verse number="20">मी तुम्हाला जे सांगितले याची आठवण ठेवा: ‘दास आपल्या धन्यापेक्षा थोर नाही.’ जर त्यांनी माझा छळ केला, तर ते तुमचाही छळ करतील. त्यांनी माझी वचने पाळली, तर ते तुमची ही पाळतील!</verse>
				<verse number="21">माझ्या नावामुळे ते तुमच्‍याशी असे वागतील, कारण ज्याने मला पाठविले त्यांना ते ओळखीत नाहीत.</verse>
				<verse number="22">मी आलो नसतो व त्यांच्याशी बोललो नसतो, तर त्यांच्यावर पापाचा दोष नसता; परंतु आता त्यांना त्यांच्या पापासाठी कसलीही सबब सांगता येणार नाही.</verse>
				<verse number="23">जो कोणी माझा द्वेष करतो, तो माझ्या पित्याचाही द्वेष करतो.</verse>
				<verse number="24">जे कोणीही केले नाही, ते कार्य मी त्यांच्यामध्ये केले नसते, तर ते दोषी समजले गेले नसते. परंतु वस्तुस्थिती ही आहे की, त्यांनी आम्हा दोघांचा, म्हणजे माझा व माझ्या पित्याचा द्वेष केला आहे.</verse>
				<verse number="25">‘विनाकारण त्यांनी माझा द्वेष केला,’ असे त्यांच्या नियमात जे म्हटले आहे, ते पूर्ण झाले आहे.</verse>
				<verse number="26">“जेव्हा कैवारी येईल, ज्याला मी पित्यापासून तुम्हाकडे पाठवीन, तो सत्याचा आत्मा जो पित्याकडून येतो—तो माझ्याविषयी साक्ष देईल.</verse>
				<verse number="27">परंतु तुम्हीदेखील साक्ष दिलीच पाहिजे, कारण आरंभापासून तुम्ही मजबरोबर राहिला आहात.</verse>
			</chapter>
			<chapter number="16">
				<verse number="1">“तुम्ही बहकविले जाऊ नये म्हणून मी तुम्हाला हे सर्व सांगितले आहे.</verse>
				<verse number="2">कारण ते तुम्हाला सभागृहामधून काढून टाकतील आणि खरोखर, अशी वेळ येत आहे की, जे कोणी तुम्हाला जिवे मारतील त्यांना आपण परमेश्वराला सेवेचा यज्ञ अर्पण करीत आहोत असे वाटेल.</verse>
				<verse number="3">ते अशा गोष्टी करतील कारण हेच की, त्यांनी कधीही पित्याला किंवा मला ओळखले नाही.</verse>
				<verse number="4">मी तुम्हाला हे सांगत आहे, ते यासाठी की जेव्हा ते घडेल, तेव्हा तुम्हाला आठवेल की मी अगोदरच तुम्हाला त्यासंबंधी इशारा दिला होता. मी या गोष्टी यापूर्वी तुम्हाला सांगितल्या नाहीत, कारण मी प्रत्यक्ष तुम्हाबरोबर होतो,</verse>
				<verse number="5">परंतु आता ज्यांनी मला पाठविले त्यांच्याकडे मी परत जात आहे. तरी तुम्हापैकी कोणीही, ‘आपण कोठे जाता?’ असे विचारीत नाही</verse>
				<verse number="6">खरे सांगावयाचे तर, मी या गोष्टी सांगितल्या आहेत म्हणून तुमची हृदये दुःखाने भरून गेलेली आहेत.</verse>
				<verse number="7">परंतु खरी गोष्ट सांगतो की, माझे जाणे हे तुमच्या हितासाठीच आहे. मी जर गेलो नाही, तर कैवारी तुमच्याकडे येणार नाही; पण मी जर गेलो तर मी त्याला तुमच्याकडे पाठवीन.</verse>
				<verse number="8">जेव्हा तो येईल, तेव्हा पापाविषयी, नीतिमत्त्वाविषयी व न्यायनिवाड्या विषयी जग कशी चूक करत आहे हे तो सिद्ध करेल.</verse>
				<verse number="9">पापाविषयी, कारण जगातले लोक मजवर विश्वास ठेवीत नाहीत;</verse>
				<verse number="10">नीतिमत्त्वेविषयी, कारण मी पित्याकडे जात आहे आणि तुम्ही मला यापुढे पाहणार नाही;</verse>
				<verse number="11">न्यायनिवाड्या विषयी, कारण या जगाच्या अधिपतीला दोषी ठरवण्यात आले आहे.</verse>
				<verse number="12">“मला तुम्हाला बरेच काही सांगावयाचे आहे, पण आता ते तुमच्याने ग्रहण होणार नाही.</verse>
				<verse number="13">परंतु जेव्हा तो, सत्याचा आत्मा येईल, तेव्हा तो तुम्हाला मार्गदर्शन करून पूर्ण सत्यात नेईल, कारण तो आपल्या स्वतःचे काहीही सांगणार नाही; तर त्याने जे काही ऐकले आहे, तेच तुम्हाला सांगेल. तो तुम्हाला जे काही घडणार आहे ते सांगेल.</verse>
				<verse number="14">कारण तो माझ्यापासून आहे, म्हणून माझे गौरव करील आणि कारण माझ्यापासून जे त्याला मिळेल ते तो तुम्हाला प्रकट करील.</verse>
				<verse number="15">पित्याचे जे सर्व आहे ते माझे आहे. यासाठी मी म्हणालो की आत्मा जे माझ्याकडून स्वीकारेल ते तो घेऊन तुम्हाला प्रकट करील.”</verse>
				<verse number="16">येशू वारंवार म्हणत होते, “थोड्या वेळाने मी तुम्हाला दिसणार नाही, परंतु त्यानंतर थोड्या वेळाने तुम्ही मला पुन्हा पाहाल.”</verse>
				<verse number="17">यावरून, त्यांचे काही शिष्य आपआपसात विचारू लागले, “मी पित्याकडे जातो म्हणून थोड्या वेळाने तुम्ही मला पाहणार नाही आणि पुन्हा थोड्या वेळाने तुम्ही मला पाहाल याचा अर्थ काय?”</verse>
				<verse number="18">तेव्हा ते विचारू लागले, “थोड्या वेळाने, असे जे येशू म्हणत आहेत, हे आम्हास समजत नाही.”</verse>
				<verse number="19">त्यांना याविषयी काही विचारायचे आहे हे ओळखून येशूंनी त्यांना म्हटले, “मी तुम्हाला जे सांगितले होते, त्याबद्दल तुम्ही एकमेकांना विचारत आहात काय की ‘थोड्या वेळाने तुम्ही मला पाहणार नाही आणि पुन्हा थोड्या वेळाने तुम्ही मला पाहाल.’</verse>
				<verse number="20">मी तुम्हाला निश्चित सांगतो की, जग आनंद करील पण तुम्ही रडाल व शोक कराल. तुम्ही दुःख कराल परंतु तुमच्या दुःखाचे रूपांतर आनंदात होईल.</verse>
				<verse number="21">जी स्त्री बाळाला जन्म देते तिला वेदना होतात कारण तिची वेळ आलेली असते; परंतु जेव्हा तिचे बाळ जन्मास येते तेव्हा ती तिच्या बाळाला या जगात जन्मलेले पाहून आनंद करते व सर्व यातना विसरुन जाते.</verse>
				<verse number="22">त्याचप्रकारे आता दुःख करण्याची तुमची वेळ आहे, परंतु मी तुम्हाला पुन्हा भेटेन तेव्हा तुमचे हृदय आनंदी होईल आणि तुमचा आनंद तुमच्यापासून कोणीही हिरावून घेणार नाही.</verse>
				<verse number="23">त्या दिवशी तुम्ही माझ्याजवळ काही मागणार नाही. मी तुम्हाला खरोखर सांगतो की, तुम्ही जे काही माझ्या नावाने पित्याजवळ मागाल ते तो तुम्हाला देईल.</verse>
				<verse number="24">आतापर्यंत तुम्ही माझ्या नावाने काही मागितले नाही. माझ्या नावाने मागा म्हणजे मिळेल आणि तुमचा आनंद पूर्ण होईल.</verse>
				<verse number="25">“जरी मी अलंकारिक रीतीने बोलत आहे, तरी अशी वेळ येईल की मी तुम्हाबरोबर अशा भाषेमध्ये आणखी बोलणार नाही तर पित्याविषयी तुम्हाला स्पष्टरीतीने सांगेन.</verse>
				<verse number="26">त्या दिवसामध्ये तुम्ही माझ्या नावाने मागाल. मी असे म्हणत नाही की मी तुमच्यावतीने पित्याजवळ मागेन.</verse>
				<verse number="27">नाही, पिता स्वतःही तुमच्यावर प्रीती करतो, कारण तुम्ही मजवर प्रीती केली व मी परमेश्वरापासून आलो असा मजविषयी विश्वास धरला.</verse>
				<verse number="28">मी पित्यापासून आलो आणि या जगात प्रवेश केला आणि मी हे जग सोडून पित्याकडे परत जात आहे.”</verse>
				<verse number="29">तेव्हा येशूंचे शिष्य म्हणाले, “पाहा, आता आपण स्पष्ट बोलत आहात, अलंकारिक भाषेत काही सांगत नाही.</verse>
				<verse number="30">आता आम्हास कळाले की, आपणाला सर्वगोष्टी ठाऊक आहेत, म्हणून कोणासही आपणास प्रश्न विचारण्याची गरज नाही. यावरून आपण परमेश्वरापासून आला आहात असा आम्ही विश्वास धरतो.”</verse>
				<verse number="31">येशूंनी उत्तर दिले, “आता तुम्ही विश्वास ठेवता काय?</verse>
				<verse number="32">अशी वेळ येत आहे आणि आलीच आहे की तुमची पांगापांग होईल व तुम्ही प्रत्येकजण आपआपल्या घरी परत जाल. तुम्ही मला एकटे सोडाल, तरीसुद्धा मी एकटा नसेन, कारण माझा पिता मजबरोबर आहे.</verse>
				<verse number="33">“मी या सर्वगोष्टी तुम्हाला सांगितल्या, ते यासाठी की माझ्यामध्ये तुम्हाला शांती मिळावी. या जगात तुम्हाला त्रास सहन करावा लागेल. परंतु धीर धरा! कारण मी जगावर विजय मिळविला आहे.”</verse>
			</chapter>
			<chapter number="17">
				<verse number="1">येशूंनी हे म्हटल्यावर, त्यांनी वर आकाशाकडे दृष्टी लावून प्रार्थना केली: “हे पित्या, वेळ आली आहे, आपल्या पुत्राचे गौरव करा, यासाठी की पुत्राने आपले गौरव करावे;</verse>
				<verse number="2">आपण सर्व लोकांवर त्यांना अधिकार दिला आहे ते यास्तव की ज्यांना तू त्यांच्याकडे सोपविले आहे, त्या सर्वांना त्याने सार्वकालिक जीवन द्यावे.</verse>
				<verse number="3">आता सार्वकालिक जीवन हेच आहे: त्यांनी जे तुम्ही एकच सत्य परमेश्वर, त्या तुम्हाला, व ज्यांना तुम्ही पाठविले, त्या येशू ख्रिस्ताला ओळखावे.</verse>
				<verse number="4">तुम्ही दिलेले कार्य समाप्त करून मी तुम्हाला पृथ्वीवर गौरव प्राप्त करून दिले आहे.</verse>
				<verse number="5">तर आता, हे पित्या, जग स्थापन होण्यापूर्वी जे माझे गौरव तुमच्या समक्षतेत होते त्याच्यायोगे माझे गौरव करा.</verse>
				<verse number="6">“ज्या लोकांना तुम्ही मला या जगातून दिले, त्यांच्यासमोर मी तुम्हाला प्रगट केले आहे. ते तुमचे होते; तुम्ही त्या सर्वांना मला दिले आणि त्यांनी तुमचे वचन पाळले आहे.</verse>
				<verse number="7">आता त्यांना कळले आहे की, जे काही आपण मला दिले आहे ते आपल्यापासून आहे.</verse>
				<verse number="8">कारण तुम्ही मला दिलेली वचने मी त्यांना दिली आणि त्यांनी ती स्वीकारली आहेत. त्यांना खात्रीपूर्वक समजले की मी तुमच्यापासून आलो आणि आपण मला पाठविले आहे.</verse>
				<verse number="9">मी त्यांच्यासाठी प्रार्थना करीत आहे. मी जगासाठी प्रार्थना करीत नाही, परंतु जे आपण मला दिले आहेत आणि ते आपले आहेत त्यांच्यासाठी करतो.</verse>
				<verse number="10">जे सर्व माझे आहेत ते तुमचेच आहेत आणि जे सर्व तुमचे आहेत ते माझे आहेत आणि त्यांच्याद्वारे मला गौरव मिळाले आहे.</verse>
				<verse number="11">आता मी या जगात राहणार नाही, परंतु ते या जगात अजूनही आहेत आणि मी तुमच्याकडे येत आहे. पवित्र पित्या, जे नाव आपण मला दिले आहे त्या नावाच्या सामर्थ्याने त्यांना सुरक्षित ठेवा, यासाठी की जसे आपण एक आहोत तसे त्यांनी एक व्हावे.</verse>
				<verse number="12">जोपर्यंत मी त्यांच्याबरोबर होतो, तोपर्यंत जे नाव आपण मला दिले त्याद्वारे मी त्यांना राखले व सुरक्षित ठेवले आणि जो नाशाचा पुत्र आहे त्याच्याशिवाय एकाचाही नाश झाला नाही, यासाठी की शास्त्रलेख पूर्ण व्हावा.</verse>
				<verse number="13">“आता मी तुमच्याकडे येत आहे, परंतु मी या जगात असतानाच हे सांगत आहे, यासाठी की माझा आनंद त्यांच्यामध्ये परिपूर्ण व्हावा.</verse>
				<verse number="14">मी त्यांना आपले वचन सांगितले आहे आणि जगाने त्यांचा द्वेष केला, कारण जसा मी जगाचा नाही तसे तेही या जगाचे नाहीत.</verse>
				<verse number="15">आपण त्यांना जगातून काढून घ्यावे यासाठी मी प्रार्थना करीत नाही, परंतु आपण त्यांचे दुष्टापासून रक्षण करावे.</verse>
				<verse number="16">जसा मी या जगाचा नाही तसे तेही या जगाचे नाहीत.”</verse>
				<verse number="17">सत्याने त्यांना पवित्र करा; तुमचे वचन सत्य आहे.</verse>
				<verse number="18">जसे आपण मला जगात पाठविले, तसे मीही त्यांना जगात पाठविले आहे.</verse>
				<verse number="19">त्यांनी देखील खरोखर पवित्र व्हावे म्हणून मी त्यांच्यासाठी स्वतःला पवित्र करतो.</verse>
				<verse number="20">“माझी प्रार्थना केवळ त्यांच्यासाठीच नाही. जे त्यांच्या संदेशाद्वारे मजवर विश्वास ठेवतील मी त्यांच्यासाठी देखील प्रार्थना करतो,</verse>
				<verse number="21">जसे तुम्ही मजमध्ये व मी तुम्हामध्ये आहे, तसेच त्या सर्वांनी एक व्हावे, म्हणजे, हे पित्या, आपण मला पाठविले असा जग विश्वास ठेवेल.</verse>
				<verse number="22">आपण जे गौरव मला दिले ते मी त्यांना दिले, यासाठी की जसे आपण एक आहोत तसे त्यांनीही एक व्हावे,</verse>
				<verse number="23">मी त्यांच्यामध्ये व आपण माझ्यामध्ये यासाठी आहोत की त्यांनी एक होऊन पूर्ण व्हावे आणि त्यावरून जगाने समजून घ्यावे की, आपण मला पाठविले आहे आणि जशी आपण मजवर प्रीती केली तशी त्यांच्यावरही प्रीती केली आहे.</verse>
				<verse number="24">“हे पित्या, जगाची उत्पत्ती होण्यापूर्वी आपण मजवर प्रीती करून मला गौरव दिले. आता त्यांना माझे गौरव पाहता यावे म्हणून आपण जे लोक मला दिले, त्यांनी जेथे मी आहे, तेथे माझ्याजवळ असावे अशी माझी इच्छा आहे.</verse>
				<verse number="25">“हे नीतिमान पित्या, जग आपल्याला ओळखीत नाही, परंतु मी आपल्याला ओळखतो आणि आपण मला पाठविले हे त्यांना समजले आहे.</verse>
				<verse number="26">मी आपल्याला त्यांच्यासमोर प्रकट केले आहे, मी आपल्याला प्रकट करीतच राहीन की, जी तुमची प्रीती मजवर आहे ती त्यांच्यामध्ये असावी आणि मी त्यांच्यामध्ये असावे.”</verse>
			</chapter>
			<chapter number="18">
				<verse number="1">त्यांची प्रार्थना आटोपल्यावर, येशू आपल्या शिष्यांसह किद्रोन ओहोळाच्या पलीकडे गेले. दुसर्‍या बाजूला एक बाग होती, ते व त्यांचे शिष्य तेथे गेले.</verse>
				<verse number="2">आता यहूदा, ज्याने त्यांचा विश्वासघात केला, त्याला ही जागा माहीत होती, कारण येशू आपल्या शिष्यांना बर्‍याच वेळा तेथे भेटत होते.</verse>
				<verse number="3">तेव्हा सैनिकांची एक तुकडी, प्रमुख याजक आणि परूशी यांच्याकडील अधिकारी यांना वाट दाखवीत यहूदा त्यांना बागेत घेऊन आला. त्यांच्याजवळ मशाली, कंदीले व हत्यारे होती.</verse>
				<verse number="4">येशू, जे सर्व आपणावर येणार ते पूर्णपणे जाणून होते, त्यांनी बाहेर जाऊन त्यांना विचारले, “तुम्हाला कोण हवे आहे?”</verse>
				<verse number="5">त्यावर त्यांनी उत्तर दिले, “नासरेथकर येशू.” तेव्हा येशू म्हणाले, “तो मी आहे,” आणि विश्वासघात करणारा यहूदाही त्यांच्याबरोबर तेथे उभा होता.</verse>
				<verse number="6">जेव्हा येशूंनी म्हटले, “मी तो आहे,” तेव्हा ते मागे सरकून भूमीवर पडले.</verse>
				<verse number="7">त्यांना पुन्हा विचारले, “तुम्हाला कोण हवे आहे?” त्यांनी म्हटले, “नासरेथकर येशू.”</verse>
				<verse number="8">येशू म्हणाले, “तो मी आहे असे मी तुम्हाला सांगितले आहेच, आणि जर तुम्ही मला शोधत आहात, तर या माणसांना जाऊ द्यावे.</verse>
				<verse number="9">जे आपण मला दिले आहेत त्यातून मी एकही हरविला नाही,” हे शब्द त्यांनी सांगितले होते ते पूर्ण व्हावे म्हणून असे झाले.</verse>
				<verse number="10">तेव्हा शिमोन पेत्राजवळ तरवार होती, ती तरवार उपसून त्याने प्रमुख याजकाच्या दासावर वार केला व त्याचा उजवा कान कापून टाकला. त्या दासाचे नाव मल्ख होते.</verse>
				<verse number="11">येशूंनी पेत्रास आज्ञा केली, “तुझी तरवार म्यानात घाल! पित्याने मला दिलेल्या प्याल्यातून मी पिऊ नये काय?”</verse>
				<verse number="12">मग यहूदी अधिकार्‍यांनी, सैनिकांनी व त्यांच्या सेनापतींनी येशूंना अटक केली. त्यांना बांधले.</verse>
				<verse number="13">प्रथम त्यांनी येशूंना हन्नाकडे नेले, त्या वर्षी महायाजक कयफा होता आणि हन्ना त्याचा सासरा होता.</verse>
				<verse number="14">याच कयफाने यहूदी पुढार्‍यांसोबत अशी मसलत केली होती की, लोकांसाठी एका मनुष्याने मरावे हे अधिक हितावह आहे.</verse>
				<verse number="15">शिमोन पेत्र आणि आणखी एक शिष्य येशूंच्या मागे आले. कारण हा शिष्य महायाजकाच्या ओळखीचा असल्यामुळे, त्याने येशूंबरोबर महायाजकाच्या अंगणात प्रवेश केला.</verse>
				<verse number="16">परंतु पेत्राला बाहेर दाराजवळ थांबावे लागले. तो दुसरा शिष्य, ज्याला मुख्य याजकाची ओळख होती, तो परत आला, व दारावर राखण ठेवणार्‍या दासीशी बोलला, व त्यांनी पेत्राला आत आणले.</verse>
				<verse number="17">मग त्या दासीने पेत्राला विचारले, “तू खात्रीने या माणसाच्या शिष्यांपैकी एक नाहीस ना?” त्याने उत्तर दिले, “मी नाही.”</verse>
				<verse number="18">थंडी पडल्यामुळे, शिपाई व वाड्यातील दास ऊब मिळावी म्हणून शेकोटी पेटवून त्याच्याभोवती शेकत उभे राहिले. पेत्रसुद्धा त्यांच्याबरोबर शेकत उभा राहिला.</verse>
				<verse number="19">दरम्यान, प्रमुख याजकाने येशूंना त्यांच्या शिष्यांविषयी आणि त्यांचे शिक्षण त्याविषयी प्रश्न विचारले.</verse>
				<verse number="20">येशूंनी त्याला उत्तर दिले, “मी जगापुढे उघडपणे बोलतो, कारण मी सभागृहांमध्ये व मंदिरात जेथे सर्व यहूदी एकत्रित येतात तेथे नियमितपणे शिक्षण दिले आहे. मी गुप्तपणे काहीही बोललो नाही.</verse>
				<verse number="21">मला का विचारता? ज्यांनी माझे ऐकले त्यांना विचारा. मी काय बोललो ते त्यांना माहितच असेल.”</verse>
				<verse number="22">येशूंनी असे म्हटल्यावर, जवळ असणार्‍या अधिकार्‍यांपैकी एकाने येशूंच्या तोंडावर चापट मारली व, “या रीतीने तू प्रमुख याजकाला उत्तर देतो काय?” त्याने दरडावून मागणी केली.</verse>
				<verse number="23">येशूंनी उत्तर दिले, “मी जर काही चुकीचे बोललो असेल तर तसे सिद्ध करा. परंतु मी सत्य बोललो असेन, तर तुम्ही मला का मारले?”</verse>
				<verse number="24">मग हन्नाने येशूंना बांधलेल्या अवस्थेतच प्रमुख याजक कयफा याजकडे पाठविले.</verse>
				<verse number="25">दरम्यान, इकडे शिमोन पेत्र अजूनही शेकोटीजवळ शेकत उभा असताना, त्यांनी त्याला विचारले, “तू खरोखर त्यांच्या शिष्यांपैकीच एक नाहीस का आहेस ना?” पेत्र नाकारून म्हणाला, “मी तो नाही.”</verse>
				<verse number="26">परंतु ज्याचा कान पेत्राने कापून टाकला होता, त्याचा एक नातलग, प्रमुख याजकाच्या दासांपैकी एक होता. त्याने पेत्राला विचारले, “मी तुला येशूंबरोबर बागेत पाहिले नाही का?”</verse>
				<verse number="27">पेत्राने पुन्हा नकार दिला आणि तेवढ्यात कोंबडा आरवला.</verse>
				<verse number="28">मग यहूदी पुढार्‍यांनी येशूंना कयफाकडून रोमी राज्यपालाच्या राजवाड्यात नेले. तोपर्यंत पहाट झाली होती आणि आपण नियमशास्त्रानुसार अशुद्ध होऊ नये आणि आपल्याला वल्हांडणाचे भोजन करता यावे म्हणून ते स्वतः राजवाड्यात गेले नाहीत.</verse>
				<verse number="29">तेव्हा पिलात त्यांच्याकडे बाहेर आला आणि त्याने त्यांना विचारले, “या मनुष्याविरुद्ध तुमचे काय आरोप आहेत?”</verse>
				<verse number="30">पिलाताला उलट जबाब देत ते म्हणाले, “तो गुन्हेगार नसता तर आम्ही त्याला तुमच्या स्वाधीन केलेच नसते!”</verse>
				<verse number="31">पिलात त्यांना म्हणाला, “त्याला घेऊन जा आणि तुमच्या नियमशास्त्राप्रमाणे त्याचा न्याय करा.” ते विरोध करून म्हणाले, “मृत्युदंड देण्याचा अधिकार आम्हाला नाही.</verse>
				<verse number="32">आपण कोणत्या प्रकारे मरणार असे जे येशूंनी सांगितले होते ते पूर्ण व्हावे म्हणून असे झाले.”</verse>
				<verse number="33">मग पिलात राजवाड्यामध्ये परतला आणि त्याने येशूंना आपल्यापुढे बोलावून विचारले, “तू यहूद्यांचा राजा आहेस काय?”</verse>
				<verse number="34">“ही तुमची स्वतःची कल्पना आहे की, इतरजण माझ्याबद्दल तुमच्याजवळ हे बोलले?” येशूंनी विचारले.</verse>
				<verse number="35">तेव्हा प्रत्युत्तर करीत पिलात म्हणाला, “मी यहूदी आहे काय? तुझ्याच लोकांनी आणि मुख्य याजकांनीच तुला माझ्या स्वाधीन केले नाही का? तू काय केले?”</verse>
				<verse number="36">मग येशूंनी उत्तर दिले, “माझे राज्य या जगाचे नाही. जर असते तर, यहूदी पुढार्‍यांनी मला अटक करू नये म्हणून माझ्या सेवकांनी लढाई केली असती. परंतु आता माझे राज्य दुसर्‍या ठिकाणचे आहे.”</verse>
				<verse number="37">यावरून पिलात त्याला म्हणाला, “मग तू राजा आहेस!” येशूंनी उत्तर दिले, “तू म्हणतो मी राजा आहे. खरेतर सत्याची साक्ष देण्यासाठीच माझा जन्म झाला व मी या जगात आलो. जे सत्याच्या बाजूचे आहेत, ते माझे ऐकतात.”</verse>
				<verse number="38">पिलाताने उलट विचारले, “सत्य काय आहे?” मग तो पुन्हा यहूदी जेथे जमले होते तेथे बाहेर गेला व त्यांना म्हणाला, “त्याच्यावर आरोप करण्यासाठी मला कसलाही आधार सापडत नाही.</verse>
				<verse number="39">परंतु वल्हांडण सणाच्या निमित्ताने मी तुम्हासाठी एका कैद्याला सोडावे अशी तुमची रीत आहे. तर मी या ‘यहूद्यांच्या राजाला’ सोडावे अशी तुमची इच्छा आहे का?”</verse>
				<verse number="40">ते ओरडले, “नाही, त्याला नको! आम्हाला बरब्बा हवा आहे!” बरब्बाने तर बंडात भाग घेतला होता.</verse>
			</chapter>
			<chapter number="19">
				<verse number="1">मग पिलाताने येशूंना फटके मारविले.</verse>
				<verse number="2">सैनिकांनी एक काट्यांचा मुगूट गुंफून त्यांच्या मस्तकांवर घातला. त्यांच्या अंगावर जांभळा झगा घातला.</verse>
				<verse number="3">ते त्यांच्याकडे वारंवार जाऊन म्हणाले, “यहूद्यांचा राजा, तुझा जयजयकार असो!” आणि त्यांनी त्याच्या तोंडावर चापटा मारल्या.</verse>
				<verse number="4">मग पिलात पुन्हा एकदा बाहेर आला आणि तेथे जमलेल्या यहूद्यांना म्हणाला, “पाहा, मी आता त्याला तुमच्या पुढे बाहेर आणत आहे, परंतु लक्षात ठेवा की मला त्याच्या ठायी कोणताही अपराध सापडला नाही.”</verse>
				<verse number="5">येशू काट्यांचा मुकुट व जांभळा झगा घातलेले असे बाहेर आले, तेव्हा पिलात यहूद्यांना म्हणाला, “हा तो मनुष्य!”</verse>
				<verse number="6">येशूंना पाहताच मुख्य याजक व त्यांचे अधिकारी ओरडू लागले, “क्रूसावर खिळा! क्रूसावर खिळा!” परंतु पिलाताने उत्तर दिले, “तुम्हीच त्याला घेऊन जा आणि क्रूसावर खिळा. कारण माझ्या दृष्टिकोणातून पाहिले तर, त्याच्यावर दोष ठेवण्यासाठी मला कोणताही आधार सापडत नाही.”</verse>
				<verse number="7">तेव्हा यहूदी अधिकार्‍यांनी आग्रहपूर्वक म्हटले, “आमचे नियमशास्त्र आहे, त्यानुसार त्याने मरण पावलेच पाहिजे, कारण त्याने स्वतःला परमेश्वराचा पुत्र म्हटले आहे.”</verse>
				<verse number="8">हे ऐकल्यावर पिलात, अधिकच घाबरला.</verse>
				<verse number="9">आणि तो राजवाड्यामध्ये परत गेला. “तू कोठून आला आहेस?” त्याने येशूंना विचारले, परंतु येशूंनी त्याला उत्तर दिले नाही.</verse>
				<verse number="10">पिलाताने म्हटले, “तू माझ्याशी बोलण्यास नकार देतोस काय? तुला सोडण्याचा अथवा तुला क्रूसावर खिळण्याचा अधिकार मला आहे, हे तुला कळत नाही का?”</verse>
				<verse number="11">तेव्हा येशू उत्तरले, “जर तुला वरून अधिकार दिला गेला नसता तर तो माझ्यावर चालला नसता. यास्तव ज्याने मला तुमच्या स्वाधीन केले त्यांचा पापदोष अधिक मोठा आहे.”</verse>
				<verse number="12">तेव्हापासून, पिलात येशूंना मुक्त करण्याचा प्रयत्न करू लागला, परंतु यहूदी पुढारी ओरडत राहिले, “तुम्ही या माणसाला सोडले, तर तुम्ही कैसराचे मित्र नाही; कारण जो कोणी स्वतःला राजा म्हणवितो तो कैसराचा विरोधी आहे.”</verse>
				<verse number="13">हे ऐकल्यावर, पिलाताने येशूंना बाहेर आणले आणि फरसबंदी नावाची जागा, जिला अरेमिक भाषेत गब्बाथा म्हणतात, तेथे तो न्यायासनावर बसला</verse>
				<verse number="14">तो वल्हांडणाच्या तयारीचा दिवस असून; ती दुपारची वेळ होती. “हा पाहा तुमचा राजा,” पिलात यहूदीयांना म्हणाला.</verse>
				<verse number="15">परंतु लोकांनी अधिकच मोठ्याने गर्जना केली, “त्याला येथून न्या! त्याला येथून न्या! त्याला क्रूसावर खिळा!” तेव्हा पिलाताने विचारले, “तुमच्या राजाला मी क्रूसावर खिळावे काय?” त्यावर मुख्य याजक म्हणाले, “कैसराशिवाय आम्हाला दुसरा राजा नाही.”</verse>
				<verse number="16">सरतेशेवटी पिलाताने येशूंना क्रूसावर खिळण्याकरिता त्यांच्या स्वाधीन केले. सैनिकांनी त्यांना आपल्या ताब्यात घेतले.</verse>
				<verse number="17">मग आपला स्वतःचा क्रूस वाहवून, ते कवटी म्हटलेल्या जागी आले, ज्याला अरेमिक भाषेमध्ये गुलगुथा म्हणतात.</verse>
				<verse number="18">तेथे त्यांना आणि त्यांच्याबरोबर इतर दोघांना—त्यांच्या दोन्ही बाजूला एक एक व येशूंना त्यांच्यामध्ये असे क्रूसावर खिळले.</verse>
				<verse number="19">पिलाताने त्यांच्या क्रूसावर एक लेखपत्रक लावले, ते असे होते: यहूद्यांचा राजा, नासरेथकर येशू</verse>
				<verse number="20">अनेक यहूद्यांनी हे पत्रक वाचले, कारण येशूंना ज्या ठिकाणी क्रूसावर खिळले होते ते ठिकाण शहराच्या जवळ होते आणि क्रूसावरील लेख हा अरेमिक, लॅटिन व ग्रीक भाषांमध्ये लिहिलेला होता.</verse>
				<verse number="21">मुख्य याजक पिलाताला म्हणाले, “यहूद्यांचा राजा असे लिहू नका” तर “मी यहूद्यांचा राजा आहे, असे या मनुष्याने म्हटले होते तसे लिहा.”</verse>
				<verse number="22">तेव्हा पिलाताने उत्तर दिले, “मी जे लिहिले, ते लिहिले.”</verse>
				<verse number="23">सैनिकांनी येशूंना क्रूसावर खिळल्यानंतर, त्यांनी त्यांची वस्त्रे घेतली आणि एकाएका सैनिकाला एक असे त्याचे चार विभागामध्ये वाटप केले, फक्त अंतर्वस्त्रे ठेवली. हा अंगरखा शिवलेला नसून वरपासून खालपर्यंत संपूर्ण विणलेला होता.</verse>
				<verse number="24">ते एकमेकांना म्हणाले, “त्याचा अंगरखा आपण फाडू नये, आपणापैकी तो कोणाला मिळावा, हे पाहण्यासाठी आपण चिठ्ठ्या टाकू या.” यामुळे पुढील शास्त्रलेख पूर्ण झाला: “ते माझी वस्त्रे आपसात वाटून घेतात, आणि माझ्या अंगरख्यासाठी चिठ्ठ्या टाकतात.” म्हणूनच त्या सैनिकांनी याप्रमाणे केले.</verse>
				<verse number="25">क्रूसाच्या जवळ येशूंची आई व तिची बहीण, क्लोपाची पत्नी मरीया आणि मरीया मग्दालिया या उभ्या होत्या.</verse>
				<verse number="26">मग येशूंनी आपल्या आईला व ज्या शिष्यावर त्याची प्रीती होती त्याला जवळ उभे राहिलेले पाहून आईला म्हटले, “बाई, पाहा, हा तुझा पुत्र!”</verse>
				<verse number="27">आणि त्यांनी त्या शिष्याला म्हटले, “पाहा, ही तुझी आई!” त्या वेळेपासून त्या शिष्याने तिला आपल्या घरी ठेवून घेतले.</verse>
				<verse number="28">यानंतर सर्वगोष्टी पूर्ण झाल्या आहेत हे जाणून शास्त्रलेख पूर्ण व्हावा म्हणून येशूंनी म्हटले, “मला तहान लागली आहे.”</verse>
				<verse number="29">तेथे शिरक्यात भिजविलेला एक स्पंज एजोबाच्या काठीवर ठेवून व काठी उंच करून त्यांनी येशूंच्या ओठांना लावला.</verse>
				<verse number="30">तो चाखल्यावर, येशू म्हणाले, “पूर्ण झाले आहे,” आणि त्यांनी मस्तक लववून प्राण सोडला.</verse>
				<verse number="31">आता क्रूसावर खिळलेल्यांची शरीरे दुसर्‍या दिवसापर्यंत लटकत राहू नयेत, अशी यहूदी पुढार्‍यांची इच्छा होती. कारण हा तयारीचा दिवस होता आणि दुसरा दिवस हा एक विशेष शब्बाथ होता. म्हणून त्यांचे पाय मोडण्याचा हुकूम द्यावा, अशी विनंती त्यांनी पिलाताला केली, मग त्यांची शरीरे उतरवून घेता येतील.</verse>
				<verse number="32">त्याप्रमाणे सैनिकांनी येशूंबरोबर क्रूसावर टांगलेल्या पहिल्याचे पाय मोडले मग दुसर्‍याचे ही मोडले.</verse>
				<verse number="33">परंतु जेव्हा ते येशूंजवळ आले, तेव्हा ते आधीच मरण पावल्याचे त्यांना दिसून आले, म्हणून त्यांनी येशूंचे पाय मोडले नाहीत.</verse>
				<verse number="34">तरीपण, सैनिकांपैकी एकाने त्यांच्या कुशीत भाला भोसकला, तेव्हा रक्त व पाण्याचा ओघ बाहेर पडला.</verse>
				<verse number="35">ज्या मनुष्याने हे पाहिले त्याने साक्ष दिली आणि त्याची साक्ष खरी आहे. त्याला माहीत आहे की तो सत्य बोलत आहे आणि तो साक्ष देतो यासाठी की, तुम्हीही विश्वास ठेवावा.</verse>
				<verse number="36">सैनिकांनी जे केले त्यामुळे पुढील शास्त्रलेख पूर्ण झाले: “त्याच्या हाडांपैकी एकही हाड मोडले जाणार नाही,”</verse>
				<verse number="37">आणि आणखी एक शास्त्रलेख असा आहे की, “त्याला भोसकणारेही त्याजकडे पाहतील.”</verse>
				<verse number="38">त्यानंतर अरिमथियाकर योसेफ, याने येशूंचे शरीर पिलाताकडे मागितले. आता योसेफ येशूंचा एक गुप्त अनुयायी असून यहूदी पुढार्‍यांना भीत होता. पिलाताच्या परवानगीने, तो आला आणि येशूंचे शरीर घेऊन गेला.</verse>
				<verse number="39">जो येशूंकडे रात्री आलेला होता, तो निकदेमही त्याच्याबरोबर होता व त्याने आपल्याबरोबर गंधरस व अगरू यांचे सुमारे चौतीस किलोग्रॅम मिश्रण आणले होते.</verse>
				<verse number="40">येशूंचे शरीर घेऊन त्या दोघांनी ते सुगंधी द्रव्यासह तागाच्या वस्त्राने गुंडाळले. हे यहूद्यांच्या उत्तरकार्याच्या रितीप्रमाणे होते.</verse>
				<verse number="41">ज्या ठिकाणी येशूंना क्रूसावर खिळले होते त्याठिकाणी एक बाग होती आणि त्या बागेत एक नवीन कबर होती, त्यामध्ये आतापर्यंत कोणालाही ठेवले नव्हते.</verse>
				<verse number="42">शब्बाथ सुरू होण्यापूर्वी सर्वकाही उरकण्याची घाई होती व ही कबर जवळच होती, म्हणून त्यांनी येशूंचे शरीर त्याच कबरेत ठेवले.</verse>
			</chapter>
			<chapter number="20">
				<verse number="1">आठवड्याच्या पहिल्या दिवशी अगदी पहाटेस, अंधार असताना, मरीया मग्दालिया कबरेकडे गेली आणि प्रवेशद्वारावरून मोठी धोंड बाजूला लोटलेली आहे, असे तिने पाहिले.</verse>
				<verse number="2">तेव्हा धावतच ती शिमोन पेत्र व दुसरा शिष्य, ज्यावर येशूंची प्रीती होती, त्यांना येऊन म्हणाली, “त्यांनी प्रभुला कबरेतून काढून नेले आहे आणि त्यांना कोठे ठेवले आहे ते आम्हाला माहीत नाही!”</verse>
				<verse number="3">मग पेत्र आणि दुसरा शिष्य कबरेकडे निघाले.</verse>
				<verse number="4">दोघेही धावत होते, परंतु तो दुसरा शिष्य पेत्रापुढे धावत गेला आणि कबरेजवळ प्रथम पोहोचला.</verse>
				<verse number="5">त्याने डोकावून आत पाहिले, तेव्हा तेथे त्याला तागाच्या पट्ट्या पडलेल्या दिसल्या, परंतु तो आत गेला नाही.</verse>
				<verse number="6">एवढ्यात शिमोन पेत्र त्याच्यामागून आला आणि सरळ कबरेच्या आत गेला. त्याने तागाची वस्त्रे पडलेली पाहिली,</verse>
				<verse number="7">त्याप्रमाणे जे कापड येशूंच्या डोक्याला गुंडाळून बांधले होते, ते कापड अजूनही त्याच ठिकाणी तागाच्या वस्त्रापासून वेगळे पडलेले होते असे त्याने पाहिले.</verse>
				<verse number="8">शेवटी दुसरा शिष्य, जो प्रथम कबरेजवळ पोहोचला होता, तोही आत गेला. त्याने पाहिले आणि विश्वास ठेवला.</verse>
				<verse number="9">कारण त्यांनी मेलेल्यातून पुन्हा उठावे हा शास्त्रलेख तोपर्यंत त्यांना समजला नव्हता.</verse>
				<verse number="10">नंतर शिष्य एकत्र जिथे राहत होते तिथे ते परत गेले.</verse>
				<verse number="11">परंतु मरीया बाहेर कबरेजवळ रडत उभी राहिली. ती रडत असताना, तिने ओणवून कबरेच्या आत डोकावून पाहिले.</verse>
				<verse number="12">आणि तिला, जेथे येशूंचे शरीर ठेवले होते तेथे, एक उशाशी व दुसरा पायथ्याशी शुभ्र झगा परिधान केलेले दोन देवदूत दिसले.</verse>
				<verse number="13">त्यांनी तिला विचारले, “बाई, तू का रडत आहेस?” तिने उत्तर दिले, “कारण त्यांनी माझ्या प्रभुला काढून नेले आहे,” आणि “त्यांनी त्यांचे शरीर कोठे ठेवले आहे, हे मला माहीत नाही.”</verse>
				<verse number="14">असे असताना, तिने मागे वळून पाहिले, तेव्हा येशू तिथे उभे होते, पण ते येशू आहेत हे तिने ओळखले नाही.</verse>
				<verse number="15">येशूंनी तिला विचारले, “बाई, तू का रडत आहेस? तू कोणाचा शोध करत आहेस?” तो माळी असावा, असे समजून ती म्हणाली, “महाराज, तुम्ही त्यांना नेले असेल, तर त्याला तुम्ही कोठे ठेवले ते मला सांगा, म्हणजे मी त्यांना घेऊन जाईन.”</verse>
				<verse number="16">येशू तिला म्हणाले, “मरीये.” त्यांच्याकडे वळून ती अरेमिक, भाषेत म्हणाली “रब्बूनी!” म्हणजे “गुरुजी.”</verse>
				<verse number="17">येशू म्हणाले, “मला अडवू नकोस, कारण मी अद्याप पित्याकडे वर गेलो नाही. पण तू जा आणि माझ्या भावांना सांग, की ‘मी वर माझ्या पित्याकडे आणि तुमच्या पित्याकडे, माझ्या परमेश्वराकडे आणि तुमच्या परमेश्वराकडे जात आहे.’ ”</verse>
				<verse number="18">मरीया मग्दालिया, शिष्यांकडे बातमी घेऊन आली: “मी प्रभुला पाहिले आहे!” ज्या गोष्टी येशूंनी तिला सांगितल्या होत्या त्या तिने शिष्यांना सांगितल्या.</verse>
				<verse number="19">आठवड्याच्या पहिल्या संध्याकाळी, शिष्य एकत्र जमले असताना, व यहूदी पुढार्‍यांच्या भीतीने सर्व दारे आतून बंद केलेली असताना, येशू येऊन त्यांच्यामध्ये उभे राहिले आणि म्हणाले, “तुम्हाला शांती असो!”</verse>
				<verse number="20">असे बोलल्यावर, त्यांनी आपले हात व आपली कूस त्यांना दाखविली. तेव्हा प्रभुला पाहून शिष्यांना अतिशय आनंद झाला.</verse>
				<verse number="21">पुन्हा येशू म्हणाले, “तुम्हाला शांती असो! जसे पित्याने मला पाठविले तसे मीही तुम्हाला पाठवितो.”</verse>
				<verse number="22">आणि येशूंनी त्यांच्यावर श्वास फुंकला व म्हटले, “पवित्र आत्मा स्वीकारा.</verse>
				<verse number="23">तुम्ही कोणाच्या पापांची क्षमा केली, तर त्यांची क्षमा होईल; पण जर तुम्ही क्षमा केली नाही, तर त्यांची क्षमा होणार नाही.”</verse>
				<verse number="24">येशू आले त्यावेळी बारा पैकी एकजण दिदुम म्हणजे जुळा या नावाने ओळखला जाणारा थोमा तेथे शिष्यांबरोबर नव्हता.</verse>
				<verse number="25">इतर शिष्य त्याला सांगू लागले, “आम्ही प्रभुला पाहिले!” परंतु तो त्यांना म्हणाला, “त्यांच्या हातात खिळ्यांचे व्रण पाहिल्यावाचून व जेथे खिळे ठोकले होते तेथे माझे बोट घातल्यावाचून आणि माझा हात त्यांच्या कुशीत घातल्यावाचून मी विश्वास ठेवणार नाही.”</verse>
				<verse number="26">एक आठवड्यानंतर शिष्य पुन्हा घरी असताना, थोमा त्यांच्याबरोबर होता. जरी दारे बंद होती तरी येशू त्यांच्यामध्ये उभे राहून म्हणाले, “तुम्हाला शांती असो!”</verse>
				<verse number="27">नंतर त्यांनी थोमाला म्हटले, “तुझे बोट येथे ठेव; माझे हात पाहा. तुझा हात लांब कर आणि माझ्या कुशीत घाल. विश्वासहीन न राहता विश्वास धरणारा हो.”</verse>
				<verse number="28">थोमाने म्हटले, “माझा प्रभू व माझा परमेश्वर!”</verse>
				<verse number="29">मग येशूंनी त्याला म्हटले, “कारण तू मला पाहिले आहेस, म्हणून तू विश्वास ठेवतोस; परंतु न पाहता विश्वास ठेवणारे ते धन्य होत.”</verse>
				<verse number="30">येशूंनी अनेक चिन्हे आपल्या शिष्यांदेखत केली, ती या पुस्तकात कथन केलेली नाहीत.</verse>
				<verse number="31">परंतु हे यासाठी नोंदले आहेत की तुम्ही विश्वास ठेवावा की येशू ख्रिस्त हा परमेश्वराचा पुत्र आहे, व त्यांच्या नावावर विश्वास ठेवून तुम्हाला सार्वकालिक जीवन लाभावे.</verse>
			</chapter>
			<chapter number="21">
				<verse number="1">त्यानंतर येशू पुन्हा तिबिर्‍यास सरोवराजवळ शिष्यांस प्रगट झाले, ते असे घडले:</verse>
				<verse number="2">शिमोन पेत्र, दिदुम म्हणून ओळखला जाणारा थोमा गालीलातील काना येथील नाथानाएल, जब्दीचे पुत्र आणि दुसरे दोन शिष्य एकत्रित होते.</verse>
				<verse number="3">शिमोन पेत्र त्यांना म्हणाला, “मी मासे धरावयास बाहेर जात आहे,” तेव्हा ते पेत्राला म्हणाले, “आम्ही पण तुझ्याबरोबर येतो.” तेव्हा ते बाहेर निघून होडीत बसले, परंतु त्या रात्री ते काहीही धरू शकले नाही.</verse>
				<verse number="4">पहाटेच्या वेळी, येशू सरोवराच्या काठावर उभे होते, परंतु ते येशू आहेत हे शिष्यांना समजले नाही.</verse>
				<verse number="5">येशूंनी हाक मारून विचारले, “मित्रांनो, तुमच्याजवळ काही मासे आहेत काय?” “नाही,” त्यांनी उत्तर दिले.</verse>
				<verse number="6">मग त्यांनी म्हटले, “होडीच्या उजव्या बाजूस जाळे टाका, म्हणजे तुम्हाला काही सापडतील.” जेव्हा त्यांनी तसे केले, तेव्हा इतक्या मोठ्या संख्येने मासे मिळाले की त्यांना जाळे ओढणे अशक्य झाले.</verse>
				<verse number="7">मग ज्या शिष्यावर येशूंची प्रीती होती तो पेत्राला म्हणाला, “ते प्रभू आहेत!” शिमोन पेत्राने, “ते प्रभू आहेत,” हे ऐकताच आपला अंगरखा कंबरेभोवती गुंडाळला, कारण त्याने तो काढून ठेवला होता आणि पाण्यात उडी मारली.</verse>
				<verse number="8">दुसरे शिष्य माशांचे जाळे ओढीत होडीतून आले, कारण ते काठापासून दूर नव्हते, तर सुमारे शंभर मीटर अंतरावर होते.</verse>
				<verse number="9">मग काठावर उतरल्यावर, त्यांनी कोळशाचा विस्तव पाहिला, त्यावर मासळी, व काही भाकरी ठेवल्या होत्या.</verse>
				<verse number="10">येशू त्यांना म्हणाले, “तुम्ही आता धरलेल्या मासळीतून काही आणा.”</verse>
				<verse number="11">शिमोन पेत्राने परत मचव्यावर चढून जाळे काठावर ओढून आणले. त्याने मोजल्याप्रमाणे त्यात एकशे त्रेपन्न मोठे मासे होते आणि इतके असूनही ते जाळे फाटले नव्हते.</verse>
				<verse number="12">येशू त्यांना म्हणाले, “या आणि न्याहरी करा.” आपण कोण आहात? असे विचारण्याचे त्यांच्या शिष्यांपैकी एकालाही धैर्य झाले नाही, परंतु ते प्रभू आहे हे त्यांना माहीत होते.</verse>
				<verse number="13">मग येशू आले, त्यांनी भाकर घेऊन त्यांना दिली, व मासळीचेही त्यांनी तसेच केले.</verse>
				<verse number="14">मेलेल्यातून उठल्यावर शिष्यांना प्रगट होण्याची येशूंची ही तिसरी वेळ होती.</verse>
				<verse number="15">जेवल्यानंतर, येशू शिमोन पेत्राला म्हणाले, “योहानाच्या पुत्रा शिमोना, या सर्वांपेक्षा तू मजवर अधिक प्रीती करतोस काय?” तेव्हा पेत्राने उत्तर दिले, “होय, प्रभू, आपणाला माहीत आहे, की माझे तुमच्यावर प्रेम आहे.” येशूंनी त्याला म्हटले, “तर माझ्या कोकरांना चार.”</verse>
				<verse number="16">येशूंनी पुन्हा विचारले, “योहानाच्या पुत्रा शिमोना, तू मजवर प्रीती करतोस काय?” पेत्र म्हणाला, “होय, प्रभू मी आपणावर प्रेम करतो, हे आपल्याला ठाऊक आहे.” येशू त्याला म्हणाले, “माझ्या मेंढरांना पाळ.”</verse>
				<verse number="17">तिसर्‍या वेळेला त्यांनी त्याला विचारले, “योहानाच्या पुत्रा शिमोना, तू माझ्यावर प्रेम करतोस काय?” “तू माझ्यावर प्रेम करतोस काय?” असे तिसर्‍या वेळेस येशूंनी विचारल्यामुळे, पेत्र दुःखी झाला. तो म्हणाला “प्रभुजी, आपल्याला सर्वकाही माहीत आहे की मी आपणावर प्रेम करतो.” येशू म्हणाले, “माझ्या मेंढरांस चार.</verse>
				<verse number="18">मी तुला निश्चित सांगतो, तू तरुण होतास, तेव्हा पोशाख चढवून तुला हवे तेथे जात होतास; परंतु तू जेव्हा वृद्ध होशील, तेव्हा तू आपले हात पसरशील आणि मग दुसरे तुला पोशाख घालतील आणि तुला जेथे जावयास नको तेथे नेतील.”</verse>
				<verse number="19">परमेश्वराचे गौरव करण्यासाठी पेत्र कोणत्या प्रकारच्या मरणाने मरेल, हे त्याला कळावे, म्हणून येशू हे असे बोलले. मग येशूंनी त्याला म्हटले, “माझ्यामागे ये!”</verse>
				<verse number="20">मग पेत्र वळला आणि ज्या शिष्यावर येशूंची प्रीती होती तो त्यांच्यामागे येत होता असे त्याने पाहिले. भोजनाच्या वेळी येशूंच्या उराशी असता मागे वळून, “प्रभुजी, आपला घात कोण करणार आहे?” असे ज्याने विचारले होते तो हा शिष्य होता.</verse>
				<verse number="21">पेत्राने त्याला पाहिल्यावर येशूंना विचारले, “प्रभुजी, याचे काय?”</verse>
				<verse number="22">त्यावर येशूंनी उत्तर दिले, “मी पुन्हा येईपर्यंत त्याने जगावे, अशी माझी इच्छा असली तर त्याचे तुला काय? तुला माझ्यामागे आलेच पाहिजे.”</verse>
				<verse number="23">या कारणाने, तो शिष्य मरणार नाही अशी अफवा विश्वासणार्‍यांमध्ये पसरली. परंतु तो मरणार नाही, असे ते म्हणाले नव्हते; येशू ख्रिस्त एवढेच म्हणाले होते की, “मी येईपर्यंत त्याने जगावे अशी माझी इच्छा असली, तर त्याचे तुला काय?”</verse>
				<verse number="24">तो हा शिष्य ज्याने या सर्व गोष्टींविषयी साक्ष दिली आणि त्या लिहून ठेवल्या. त्याची साक्ष खरी आहे हे आम्हास माहीत आहे.</verse>
				<verse number="25">येशूंनी दुसरीही बहुत कृत्ये केलीत. मला वाटते, जर सर्व घटना लिहून काढल्या, तर इतकी पुस्तके होतील की ती या संपूर्ण जगात मावणार नाहीत.</verse>
			</chapter>
		</book>
		<book number="44">
			<chapter number="1">
				<verse number="1">थियफिल महोदय, मी माझ्या पहिल्या ग्रंथात, येशूंनी जे काही कार्य करण्यास आणि शिक्षण देण्यास सुरुवात केली त्या दिवसापासून,</verse>
				<verse number="2">त्यांच्या निवडलेल्या प्रेषितांना पवित्र आत्म्याच्याद्वारे आज्ञा केल्यानंतर येशू वर स्वर्गात घेतले गेले त्या दिवसापर्यंत घडलेल्या गोष्टी लिहिल्या आहेत.</verse>
				<verse number="3">त्यांचे क्लेश संपल्यानंतर, त्यांनी आपण जिवंत आहोत हे पुष्कळ खात्रीलायक पुराव्यांनी सिद्ध केले. चाळीस दिवसांच्या काळात ते स्वतः त्यांना प्रकट झाले आणि परमेश्वराच्या राज्यासंबंधी बोलले.</verse>
				<verse number="4">अशाच एका प्रसंगी, ते त्यांच्याबरोबर भोजन करीत असताना, त्यांनी आज्ञा केली की: “यरुशलेम सोडून जाऊ नका, तर माझ्या पित्याने अभिवचन दिलेली देणगी ज्याबद्दल तुम्ही मला बोलताना ऐकले होते, त्याची वाट पाहा.</verse>
				<verse number="5">कारण योहान पाण्याने बाप्तिस्मा करीत होता, परंतु थोड्या दिवसातच तुमचा बाप्तिस्मा पवित्र आत्म्याने केला जाईल.”</verse>
				<verse number="6">नंतर पुन्हा एकदा ते त्यांच्याभोवती गोळा झाले आणि त्यांनी विचारले, “हे प्रभू, यावेळी आपण इस्राएलच्या राज्याची पुनर्स्थापना करणार आहात काय?”</verse>
				<verse number="7">ते त्यांना म्हणाले, “पित्याने वेळ व तारीख आपल्या अधिकाराने निश्चित केली आहे आणि त्याबद्दल तुम्हाला जाणून घेण्याची गरज नाही.</verse>
				<verse number="8">परंतु जेव्हा पवित्र आत्मा तुम्हावर येईल तुम्हाला सामर्थ्य प्राप्त होईल आणि तुम्ही यरुशलेममध्ये आणि सर्व यहूदीयांत आणि शोमरोनात आणि पृथ्वीच्या अंतापर्यंत माझे साक्षीदार व्हाल.”</verse>
				<verse number="9">असे म्हटल्यानंतर, ते त्यांच्या नजरेसमोर वर घेतले गेले आणि ढगांनी त्यांना त्यांच्या दृष्टीआड केले.</verse>
				<verse number="10">येशू जसे वर घेतले जात होते तसे त्यांचे शिष्य आकाशाकडे निरखून लावून पाहत होते, एकाएकी पांढरी वस्त्रे घातलेले दोन पुरुष त्यांच्याजवळ उभे राहिले.</verse>
				<verse number="11">ते म्हणाले, “अहो गालीलातील मनुष्यांनो, तुम्ही येथे आकाशाकडे पाहत का उभे राहिलात? हेच येशू, ज्यांना तुमच्यापासून वर स्वर्गात घेतले गेले, जसे तुम्ही त्यांना स्वर्गात जाताना पाहत आहात तसेच परत येणार आहेत.”</verse>
				<verse number="12">नंतर प्रेषित सुमारे एक किलोमीटर अंतरावर असलेल्या जैतुनाच्या डोंगरावर होते तेथून ते यरुशलेमला परत आले.</verse>
				<verse number="13">तेथे पोहोचल्यावर, जेथे ते रहात होते त्या माडीवरील खोलीत गेले. तेथे जे शिष्य उपस्थित होते ते हे: पेत्र, योहान, याकोब आणि आंद्रिया; फिलिप्प आणि बर्थलमय; थोमा आणि मत्तय; अल्फीचा पुत्र याकोब, शिमोन जिलोत आणि याकोबाचा पुत्र यहूदा.</verse>
				<verse number="14">हे सर्वजण व येशूंची आई मरीया, त्यांचे भाऊ, इतर स्त्रिया एकत्र येऊन सतत प्रार्थनेत वेळ घालवित असत.</verse>
				<verse number="15">त्या दिवसांमध्ये जेव्हा एकशेवीस विश्वासी एकत्र जमले होते, पेत्र त्यांच्यामध्ये उभा राहिला आणि त्याने भाषण दिले.</verse>
				<verse number="16">तो म्हणाला, “बंधू भगिनींनो, येशूंना अटक करून देण्यासाठी मार्गदर्शन करणारा यहूदा याच्या संदर्भात फार पूर्वी पवित्र आत्म्याने, दावीद राजाद्वारे भाकीत केलेला शास्त्रलेख पूर्ण होणे आवश्यक होते.</verse>
				<verse number="17">तो आपल्यापैकीच एक होता आणि त्याने आपल्या सेवाकार्यामध्ये भाग घेतला होता.”</verse>
				<verse number="18">यहूदाने त्याला मिळालेल्या दुष्टाईच्या पैशाने, शेत विकत घेतले; तेथे तो डोक्यावर पडला, त्याचे पोट फुटून सारी आतडी बाहेर पडली.</verse>
				<verse number="19">ही वार्ता यरुशलेमात राहणार्‍या सर्वांना समजली, तेव्हापासून त्या शेताला त्यांच्या भाषेत हकलदमा, म्हणजे रक्ताचे शेत असे नाव पडले.</verse>
				<verse number="20">“यासाठी,” पेत्र म्हणाला, “स्तोत्रसंहिता या पुस्तकात लिहिले आहे: “ ‘त्याचे ठिकाण ओसाड होवो; व त्यात कोणीही वस्ती न करो,’ आणि, “ ‘त्याचे नेतृत्व दुसरा घेवो.’</verse>
				<verse number="21">यास्तव हे आवश्यक आहे की अशा व्यक्तिंपैकी एकाची निवड आपण करावी की, जो प्रभू येशू आपल्यामध्ये राहत होते त्या वेळेपासून आतापर्यंत सर्व वेळ आपल्याबरोबर राहत आलेला आहे,</verse>
				<verse number="22">प्रारंभीपासून म्हणजे योहानाकडून येशूंचा बाप्तिस्मा झाला, त्या दिवसापासून येशूंना स्वर्गात घेतले जाईपर्यंत, कारण यांच्यामधून एकाने आपल्याबरोबर येशूंच्या पुनरुत्थानाचे साक्षी होणे आवश्यक आहे.”</verse>
				<verse number="23">तेव्हा त्यांनी यूस्त म्हटलेला योसेफ ज्याला बर्सबा देखील म्हणत असत आणि मत्थिया अशा दोन माणसांची नावे सुचविली.</verse>
				<verse number="24">नंतर त्यांनी प्रार्थना केली, “हे प्रभू, तुम्ही प्रत्येकाचे अंतःकरण जाणता. या दोघांपैकी तुम्ही कोणाला निवडले आहे हे आम्हाला दाखवा,</verse>
				<verse number="25">ही प्रेषितीय सेवा करण्यासाठी, जी नियोजित स्थानी गेलेल्या यहूदाने सोडली.”</verse>
				<verse number="26">नंतर त्यांनी चिठ्ठ्या टाकल्या आणि मत्थियाची चिठ्ठी निघाली; व इतर अकरा प्रेषितांबरोबर त्याची निवड झाली.</verse>
			</chapter>
			<chapter number="2">
				<verse number="1">जेव्हा पेंटेकॉस्टचा दिवस आला, त्यावेळी ते सर्व एका ठिकाणी जमले होते.</verse>
				<verse number="2">एकाएकी प्रचंड वार्‍याच्या सुसाट्यासारखा आवाज स्वर्गातून आला आणि ज्या घरात ते बसले होते ते सर्व घर त्याने भरले.</verse>
				<verse number="3">त्यावेळी अग्निच्या जिभांसारख्या दिसणार्‍या जिभा वेगवेगळ्या होऊन प्रत्येकावर एक एक अशा स्थिरावताना त्यांना दिसल्या.</verse>
				<verse number="4">तेथे उपस्थितीत असलेले सगळे जण पवित्र आत्म्याने भरले आणि आत्म्याने हे करण्यास त्यांना समर्थ केल्यामुळे ते वेगवेगळ्या भाषेत बोलू लागले.</verse>
				<verse number="5">त्यावेळेस आकाशाखालील प्रत्येक देशामधून आलेले भक्तिमान यहूदी यरुशलेममध्ये राहत होते.</verse>
				<verse number="6">जेव्हा त्यांनी तो मोठा आवाज ऐकला, तेव्हा त्याठिकाणी लोकांची मोठी गर्दी जमली आणि ते गोंधळून गेले, कारण प्रत्येकाने त्यांची स्वतःची मातृभाषा बोलली जात आहे, असे ऐकले.</verse>
				<verse number="7">विस्मित होऊन त्यांनी विचारले: “हे सर्व बोलत आहेत ते गालीलकर आहेत ना?</verse>
				<verse number="8">तरीसुद्धा ते आमच्या मातृभाषांमध्ये बोलताना आम्ही ऐकत आहोत हे कसे?</verse>
				<verse number="9">आम्ही येथे पार्थी, मेदी आणि एलामी लोक आहोत; मेसोपोटामिया रहिवासी, यहूदीया आणि कप्पदुकिया, पंत आणि आशिया,</verse>
				<verse number="10">फ्रुगिया आणि पंफुल्या, इजिप्त व कुरणेच्या जवळचा लिबिया; रोमहून आलेले पाहुणे</verse>
				<verse number="11">यहूदी व धर्मांतर झालेले यहूदी; क्रेतीय व अरब हेही आमच्यात आहेत. तरीदेखील परमेश्वराच्या अद्भुत कृत्यांबद्दल आमच्या भाषेमध्ये बोलताना ऐकत आहोत!”</verse>
				<verse number="12">ते चकित झाले व गोंधळून एकमेकांना विचारू लागले, “याचा अर्थ काय असेल?”</verse>
				<verse number="13">पण काहीजण थट्टा करीत म्हणाले, “यांनी द्राक्षारसाचे अति सेवन केलेले आहे.”</verse>
				<verse number="14">त्यावेळी पेत्र अकरा प्रेषितांसह उभा राहून, त्या जमावाला उद्देशून मोठ्याने म्हणाला: “यरुशलेममधील यहूदी बंधुनो आणि रहिवाश्यांनो, तुम्हाला या गोष्टी स्पष्ट समजणे आवश्यक आहे; म्हणून माझे बोलणे लक्षपूर्वक ऐका.</verse>
				<verse number="15">तुम्ही समजता त्याप्रमाणे ही माणसे द्राक्षारसाने मस्त झालेली नाहीत. आता तर सकाळचे फक्त नऊ वाजले आहेत!</verse>
				<verse number="16">तर पाहा याविषयी संदेष्टा योएल याने असे भविष्य केले होते:</verse>
				<verse number="17">“ ‘शेवटच्या दिवसात, मी माझा आत्मा सर्व मनुष्यमात्रावर ओतेन, असे परमेश्वर म्हणतो. तेव्हा तुमचे पुत्र व तुमच्या कन्या भविष्यवाणी सांगतील, तुमचे तरुण लोक दृष्टांत पाहतील, व तुमच्या वृद्धांना स्वप्ने पडतील.</verse>
				<verse number="18">त्या दिवसांमध्ये मी माझ्या दासांवर, स्त्री आणि पुरुष यावर माझा आत्मा ओतीन. आणि ते भविष्यवाणी करतील.</verse>
				<verse number="19">मी वर स्वर्गात अद्भुत गोष्टी प्रकट करीन आणि खाली पृथ्वीवर चिन्हे, रक्त, अग्नी व धुरांचे मेघ दाखवीन.</verse>
				<verse number="20">प्रभुचा महान व गौरवी दिवस येण्यापूर्वी, सूर्याचे अंधकारात रूपांतर होईल. आणि चंद्र रक्तासमान होईल.</verse>
				<verse number="21">आणि जो कोणी प्रभुच्या नावाने त्यांचा धावा करील तोच वाचेल.’</verse>
				<verse number="22">“अहो इस्राएल लोकहो! आता हे लक्ष देऊन ऐका: तुम्हाला चांगलेच माहीत आहे की, परमेश्वराने नासरेथकर येशूंना अधिकृत मान्यता देऊन त्यांच्याद्वारे तुमच्यामध्ये चमत्कार, अद्भुत गोष्टी व चिन्हे केली.</verse>
				<verse number="23">परमेश्वराच्या पूर्वनियोजित योजनेप्रमाणे व त्याच्या पूर्वज्ञानानुसार या मनुष्यास तुमच्या हातात सोपवून दिले आणि तुम्ही दुष्ट लोकांच्या मदतीने, त्यांना क्रूसावर खिळे ठोकून जिवे मारले.</verse>
				<verse number="24">परंतु परमेश्वराने त्यांची मृत्यूच्या वेदनांपासून सुटका केली, व त्यांना मरणातून पुन्हा उठविले, कारण मृत्यूला येशूंवर अधिकार चालविणे अशक्य होते.</verse>
				<verse number="25">दावीद राजा त्यांच्यासंबंधी म्हणतो: “ ‘मी माझ्या प्रभुला नित्य दृष्टीसमोर ठेविले आहे. कारण तो माझ्या उजव्या हाताला आहे, म्हणून मी डळमळणार नाही.</verse>
				<verse number="26">यामुळे माझे हृदय आनंदित झाले आहे आणि माझी जीभ स्तुतीगायन करीत आहे; माझ्या शरीराला आशेत विसावा मिळाला आहे,</verse>
				<verse number="27">कारण तू मला अधोलोकात राहू देणार नाहीस, किंवा तुझ्या पवित्र जनाला सडण्याचा अनुभव येऊ देणार नाहीस.</verse>
				<verse number="28">जीवनाचे मार्ग तू मला कळविले आहेत; तुझ्या सान्निध्यात मला हर्षाने भरशील.’</verse>
				<verse number="29">“प्रिय यहूदी बंधुनो, मी तुम्हाला खात्रीपूर्वक सांगू शकतो की, आपला पूर्वज दावीद मरण पावला आणि त्याला पुरले, व त्याची कबर आज देखील येथे आहे.</verse>
				<verse number="30">परंतु तो संदेष्टा होता व त्याला माहीत होते की परमेश्वराने त्याला शपथ वाहून अभिवचन दिले होते की, त्याच्या वंशजांपैकी एक त्याच्या सिंहासनावर बसेल.</verse>
				<verse number="31">पुढे होणार्‍या गोष्टी पाहता, तो ख्रिस्ताच्या पुनरुत्थानाबद्दल बोलला, की त्यांना अधोलोकात राहू दिले नाही आणि त्यांच्या देहाला सडण्याचा अनुभव येऊ दिला नाही.</verse>
				<verse number="32">त्याच येशूंना परमेश्वराने मरणातून उठवून जिवंत केले आणि त्याचे आम्ही सर्वजण साक्षीदार आहोत.</verse>
				<verse number="33">आता ते परमेश्वराच्या उजवीकडे उच्च पदावर आहेत, अभिवचन दिल्याप्रमाणे त्यांनी तो पवित्र आत्मा पित्याकडून घेऊन आम्हावर ओतला आहे, त्याचाच हा परिणाम जे तुम्ही आता पाहात आणि ऐकत आहात.</verse>
				<verse number="34">कारण दावीद आकाशात कधीच चढून गेला नाही, तरी तो म्हणाला, “ ‘प्रभू माझ्या प्रभुला म्हणाले:</verse>
				<verse number="35">“मी तुझ्या शत्रूंना पायाखाली ठेवीपर्यंत तू माझ्या उजवीकडे बसून राहा.” ’</verse>
				<verse number="36">“यास्तव इस्राएलातील सर्वजणांनी खात्री करून घ्यावी की ज्या येशूंना तुम्ही क्रूसावर दिले होते, त्यांना परमेश्वराने प्रभू आणि ख्रिस्त असे केले आहे.”</verse>
				<verse number="37">हे त्याचे बोलणे लोकांच्या हृदयाला भेदले आणि ते पेत्राला व इतर प्रेषितांना म्हणाले, “बंधुजनहो, आता आम्ही काय करावे?”</verse>
				<verse number="38">पेत्राने उत्तर दिले, “पश्चात्ताप करा आणि तुमच्या पापांच्या क्षमेसाठी येशू ख्रिस्ताच्या नावाने बाप्तिस्मा घ्यावा आणि तुम्हाला पवित्र आत्म्याचे दान प्राप्त होईल.</verse>
				<verse number="39">हे वचन तुमच्यासाठी आणि तुमच्या मुलाबाळांसाठी आणि सर्वांसाठी जे फार दूर आहेत आणि ज्यांना प्रभू जे आमचे परमेश्वर बोलावतील त्यांच्यासाठी आहे.”</verse>
				<verse number="40">आणखी त्याने पुष्कळ शब्दांनी त्यांना इशारा दिला आणि त्यांना विनवणी करून म्हटले, “या भ्रष्ट पिढीपासून तुम्ही स्वतःला वाचवा.”</verse>
				<verse number="41">ज्यांनी हा त्यांचा संदेश ग्रहण केला त्यांचा बाप्तिस्मा झाला आणि त्या दिवशी सुमारे तीन हजार लोकांची त्यांच्या संख्येत भर पडली.</verse>
				<verse number="42">प्रेषितांद्वारे दिले जात असलेले शिक्षण आणि सहभागिता, भाकर मोडणे आणि प्रार्थना यासाठी ते स्वतः समर्पित झाले.</verse>
				<verse number="43">प्रेषितांद्वारे झालेली अनेक अद्भुते व चिन्हे पाहून सर्वांच्या मनामध्ये भीतियुक्त आदर निर्माण झाला होता.</verse>
				<verse number="44">तेव्हा सर्व विश्वासणारे एकत्र होते आणि त्यांच्याजवळ असलेले सर्वकाही समाईक होते.</verse>
				<verse number="45">जे कोणी गरजवंत होते, त्यांना देण्यासाठी त्यांनी त्यांच्या जमिनी आणि मालमत्ता विकल्या.</verse>
				<verse number="46">दररोज मंदिराच्या अंगणात ते एकत्र जमत होते आणि त्यांच्या घरांमध्ये भाकर मोडीत असत आणि मोठ्या आनंदाने व कृतज्ञ हृदयाने एकत्र खात होते,</verse>
				<verse number="47">परमेश्वराची स्तुती करीत होते आणि सर्व लोकांकडून त्यांना चांगली वागणूक मिळाल्याचा आनंद ते करीत होते आणि प्रभुने प्रत्येक दिवशी तारण पावलेल्यांची त्यांच्या संख्येत भर घातली.</verse>
			</chapter>
			<chapter number="3">
				<verse number="1">एके दिवशी दुपारी तीन वाजता, प्रार्थनेची वेळ असल्यामुळे पेत्र आणि योहान मंदिरात जात होते.</verse>
				<verse number="2">त्यावेळी जन्मापासून लंगडा असलेल्या एका माणसाला सुंदर नावे मंदिराच्या दरवाजाजवळ आणले जात होते, जेथे त्याला दररोज मंदिराच्या अंगणात जात असणार्‍यांकडे भीक मागण्यासाठी ठेवले जात होते.</verse>
				<verse number="3">जेव्हा त्याने पेत्र आणि योहान यांना तेथे प्रवेश करताना पाहिले, त्याने त्यांच्याकडे भीक मागितली.</verse>
				<verse number="4">तेव्हा पेत्राने व योहानाने त्याच्याकडे निरखून पाहिले आणि पेत्र त्याला म्हणाला, “आमच्याकडे पाहा!”</verse>
				<verse number="5">त्यांच्याकडून काही मिळेल या अपेक्षेने त्या माणसाने त्यांच्याकडे पाहिले.</verse>
				<verse number="6">परंतु पेत्र त्याला म्हणाला, “माझ्याजवळ चांदी किंवा सोने नाही, परंतु जे आहे ते तुला देतो. नासरेथकर येशू ख्रिस्ताच्या नावाने चालू लाग.”</verse>
				<verse number="7">मग त्याने त्या माणसाचा उजवा हात धरून त्याला उभे राहण्यास मदत केली आणि त्याचक्षणी त्याच्या पायात व घोट्यात बळ प्राप्त झाले.</verse>
				<verse number="8">तो उडी मारून पायावर उभा राहिला व चालू लागला. मग चालत, उड्या मारीत आणि परमेश्वराची स्तुती करीत तो त्यांच्याबरोबर मंदिराच्या अंगणात गेला.</verse>
				<verse number="9">सर्व लोकांनी त्याला चालताना आणि परमेश्वराची स्तुती करताना पाहिले,</verse>
				<verse number="10">आणि जो मंदिराच्या सुंदर नावे दरवाजाजवळ भीक मागण्यासाठी बसत असे, तो हाच आहे, अशी त्यांची ओळख पटली. त्याच्या बाबतीत जे काही घडले होते, त्यामुळे ते आश्चर्यचकित झाले.</verse>
				<verse number="11">मग तो पेत्र व योहान यांना बिलगून राहिला असता, सर्व लोक फार आश्चर्यचकित होऊन शलमोनाच्या इमारतीची कोनशिला त्यांच्याकडे धावत आले.</verse>
				<verse number="12">हे पाहून पेत्र, त्या जमावाला म्हणाला: “अहो इस्राएल लोकांनो, याबद्दल आश्चर्य वाटण्याचे काही कारण आहे का? आमच्याच शक्तीने किंवा सुभक्तीने या माणसाला चालावयास लावले आहे, अशा अर्थाने तुम्ही आम्हाकडे का पाहत आहात?</verse>
				<verse number="13">अब्राहाम, इसहाक आणि याकोब यांचा परमेश्वर, जो आपल्या पूर्वजांचा परमेश्वर आहे, त्याने त्याचा सेवक येशू यांना गौरविले आहे. त्याच येशूंना मारून टाकले जावे यासाठी तुम्ही त्यांना धरून दिले आणि पिलातासमोर तुम्ही त्यांना नाकारले, जरी पिलाताने त्यांना सोडून देण्याचा निश्चय केला होता.</verse>
				<verse number="14">तरी तुम्ही पवित्र व नीतिमानाशी संबंध ठेवण्यास नकार दिला व त्याऐवजी एका खुनी माणसाच्या मुक्ततेची मागणी केली,</verse>
				<verse number="15">तुम्ही प्रत्यक्ष जीवनाचा उत्पादक यालाच जिवे मारले, परंतु परमेश्वराने त्यांना मरणातून पुन्हा उठविले, याचे आम्ही साक्षी आहोत.</verse>
				<verse number="16">येशूंच्या नावावरील विश्वासामुळे हा माणूस ज्याला आपण पाहता व ओळखता तो आता बलवान झाला आहे. येशूंच्या नावावरील विश्वासाद्वारे तो पूर्ण बरा झालेला आहे, हे तुम्ही सर्वजण पाहतच आहात.</verse>
				<verse number="17">“आता, इस्राएल बंधुंनो, मला माहीत आहे की तुम्ही जे केले, ते अज्ञानाने केले आणि तुमच्या पुढार्‍यांनीही तेच केले.</verse>
				<verse number="18">परंतु ख्रिस्ताने दुःख सहन करावे म्हणून परमेश्वराने सर्व संदेष्ट्यांच्या मुखाद्वारे जे भाकीत केले होते, ते पूर्ण केले.</verse>
				<verse number="19">यास्तव पश्चात्ताप करा आणि परमेश्वराकडे वळा, म्हणजे तुमची पापे पुसून टाकली जावी, व दिवसेंदिवस प्रभुकडून तुम्हाला नवीन शक्ती प्राप्त व्हावी,</verse>
				<verse number="20">आणि त्यांनी तुमच्यासाठी ख्रिस्त म्हणून ज्यांची नेमणूक झाली आहे, त्या येशूंना पाठवावे.</verse>
				<verse number="21">तरी ज्याविषयी फार पूर्वीपासून परमेश्वराने आपल्या पवित्र संदेष्ट्यांच्याद्वारे सांगितले होते की सर्व गोष्टींची पुनर्स्थापना होईपर्यंत, त्यांना स्वर्गामध्ये राहणे अगत्याचे आहे.</verse>
				<verse number="22">कारण मोशे म्हणाला, ‘प्रभू तुमचा परमेश्वर, तुमच्या बांधवांमधून माझ्यासारखा एक संदेष्टा तुमच्याकडे पाठवील; तो सांगेल ते सर्वकाही ऐका.</verse>
				<verse number="23">जो कोणी त्या संदेष्ट्याचे ऐकणार नाही, त्याचा त्यांच्या लोकांमधून समूळ नाश करण्यात येईल.’</verse>
				<verse number="24">“खरोखरच, शमुवेल संदेष्ट्याने आणि त्याच्यानंतर आलेल्या प्रत्येक संदेष्ट्याने आजच्या या दिवसाबद्दल भविष्य सांगितलेले आहे.</verse>
				<verse number="25">तुम्ही संदेष्ट्यांचे वारसदार आहात आणि परमेश्वराने तुमच्या पूर्वजांशी केलेल्या कराराचे भागीदार आहात. तो अब्राहामाला म्हणाला, ‘तुझ्या संततीच्याद्वारे पृथ्वीवरील सर्व लोक आशीर्वादीत होतील.’</verse>
				<verse number="26">परमेश्वराने आपल्या सेवकाला उठविले, तेव्हा प्रथम तुमच्याकडे पाठविले, यासाठी की तुम्हा प्रत्येकाने तुमच्या दुष्ट मार्गापासून मागे फिरून आशीर्वादीत व्हावे.”</verse>
			</chapter>
			<chapter number="4">
				<verse number="1">पेत्र व योहान लोकांशी बोलत असताना याजकगण, मंदिराच्या रक्षकांचा प्रमुख आणि काही सदूकी लोक त्यांच्याकडे आले.</verse>
				<verse number="2">ते अत्यंत अस्वस्थ झाले, कारण प्रेषित शिक्षण देत होते व येशूंच्याद्वारे मृतांचे पुनरुत्थान होईल असे लोकांना जाहीरपणे सांगत होते.</verse>
				<verse number="3">त्यांनी पेत्र व योहान यांना अटक केली आणि संध्याकाळ झाल्यामुळे त्यांना दुसर्‍या दिवशीही कैदेतच ठेवले.</verse>
				<verse number="4">त्यांच्यातील अनेकांनी संदेश ऐकला आणि विश्वास ठेवला; म्हणून विश्वास ठेवणार्‍या पुरुषांची संख्या सुमारे पाच हजारापर्यंत गेली.</verse>
				<verse number="5">नंतर दुसर्‍या दिवशी असे झाले की शासक, वडीलजन आणि नियमशास्त्र शिक्षक यरुशलेममध्ये एकत्रित भेटले.</verse>
				<verse number="6">मुख्य याजक हन्ना तेथे होता, तसेच कयफा, योहान, आलेक्सांद्र आणि मुख्य याजकांच्या कुटुंबातील इतर सर्वजण तेथे हजर होते.</verse>
				<verse number="7">त्यांनी पेत्र व योहान यांना आपल्यासमोर बोलावले व त्यांना प्रश्न विचारण्यास सुरुवात केली: “तुम्ही कोणत्या अधिकाराने किंवा कोणाच्या नावाने हे केले आहे?”</verse>
				<verse number="8">नंतर पेत्र पवित्र आत्म्याने परिपूर्ण होऊन त्यांना म्हणाला: “सत्ताधारी लोकहो आणि वडीलजनांनो!</verse>
				<verse number="9">या लंगड्या मनुष्याच्या बाबतीत दयाळूपणाचे जे कृत्य करण्यात आले व तो कसा बरा झाला याची जर आपण तपासणी करीत असाल,</verse>
				<verse number="10">तर मला तुम्हाला आणि सर्व इस्राएल लोकांना सांगू द्या की, ज्या येशूंना तुम्ही क्रूसावर चढवून ठार मारले, परंतु परमेश्वराने त्यांना मरणातून पुनः उठविले, त्याच नासरेथकर येशू ख्रिस्ताच्या नावाने, हा माणूस येथे पूर्ण बरा होऊन तुमच्यासमोर उभा आहे.”</verse>
				<verse number="11">ग्रंथामध्ये याच येशूंबद्दल असे लिहिले आहे, “ ‘जो दगड बांधणार्‍यांनी नाकारला, तोच इमारतीचा कोनशिला झाला आहे.’</verse>
				<verse number="12">तारण दुसर्‍या कोणामध्येही सापडणार नाही, कारण ज्या नावाने आपले तारण होईल, असे दुसरे कोणतेही नाव आकाशाखाली मानवजातीमध्ये दिलेले नाही.”</verse>
				<verse number="13">त्यांनी पेत्र व योहान यांचे धैर्य पाहिले तेव्हा त्याचे त्यांना नवल वाटले आणि त्यांना कळून आले की ती अशिक्षित व सर्वसामान्य माणसे असून ते येशूंच्या सहवासात राहत होते.</verse>
				<verse number="14">आणि त्या बरे झालेल्या मनुष्याला त्यांच्याजवळ उभे असलेले पाहून, त्यांच्याने काही बोलवेना.</verse>
				<verse number="15">त्यावेळी त्यांनी त्यांना न्यायसभेच्या बाहेर जाण्यास सांगितले आणि त्यांनी एकत्र चर्चा केली.</verse>
				<verse number="16">“आपण या मनुष्यांचे काय करावे?” ते म्हणाले, “यरुशलेमकरांना हे माहीत आहे की त्यांनी हा असाधारण असा चमत्कार करून दाखवला आहे आणि आम्ही हे नाकारू शकत नाही.</verse>
				<verse number="17">तरी या गोष्टी लोकांमध्ये अधिक पसरू नये म्हणून आपण त्यांना अशी धमकी द्यावी की यापुढे त्यांनी या नावाने कोणाबरोबर काहीही बोलू नये.”</verse>
				<verse number="18">तेव्हा त्यांनी त्यांना परत आत बोलावले आणि येशूंच्या नावाने पुन्हा बोलू नये किंवा शिक्षण देऊ नये, अशी ताकीद दिली.</verse>
				<verse number="19">परंतु पेत्र व योहान यांनी उत्तर दिले, “परमेश्वराच्या दृष्टीने काय योग्य आहे याचा न्याय तुम्हीच करा! तुमचे ऐकावे की त्यांचे?</verse>
				<verse number="20">ज्या गोष्टी आम्ही पाहिल्या आणि ऐकल्या आहेत, त्यांबद्दल सांगण्याचे आम्ही थांबविणार नाही.”</verse>
				<verse number="21">अशी धमकी दिल्यानंतर, त्यांनी त्यांना जाऊ दिले. त्यांना शिक्षा कशी करावी, याचा निर्णय ते घेऊ शकले नाहीत, कारण घडलेल्या गोष्टीमुळे सर्व लोक परमेश्वराचे गौरव करीत होते,</verse>
				<verse number="22">जो माणूस आश्चर्यकारक रीतीने बरा झाला होता त्याचे वय चाळीस वर्षांहून अधिक होते.</verse>
				<verse number="23">पेत्र व योहान यांची सुटका झाल्याबरोबर, ते त्यांच्या दुसर्‍या शिष्यांकडे गेले आणि मुख्य याजकगण आणि वडीलजन त्यांना जे काही म्हणाले होते, ते सर्व त्यांना सांगितले.</verse>
				<verse number="24">त्यांचे हे विवरण ऐकून सर्व विश्वासणार्‍यांनी मोठ्या स्वराने मिळून परमेश्वराकडे प्रार्थना केली: “सार्वभौम प्रभू” तुम्ही आकाश, पृथ्वी, सागर व त्यांतील सर्वकाही निर्माण केले आहे.</verse>
				<verse number="25">पवित्र आत्म्याच्याद्वारे तुम्ही, तुमचा सेवक आणि आमचा पिता दावीद याच्या मुखातून बोलला आहात: “ ‘राष्ट्रे क्रोधाने का खवळतात आणि जाती व्यर्थ बेत का रचतात?</verse>
				<verse number="26">पृथ्वीवरील राजे उठले आहेत आणि शासक लोक एकत्र आले आहेत, प्रभुविरुद्ध आणि त्यांच्या अभिषिक्ताविरुद्ध. ’</verse>
				<verse number="27">खरोखर हेरोद राजा आणि राज्यपाल पंतय पिलात आणि सर्व गैरयहूदी आणि त्याचप्रमाणे या शहरात राहणारे इस्राएल लोक तुमचा पवित्र सेवक येशू ज्यांचा तुम्ही अभिषेक केला आहे, त्यांच्याविरुद्ध कट कारस्थान करण्यास एकत्र आले.</verse>
				<verse number="28">तुमच्या शक्तीने आणि इच्छेने जे घडावे असे तुम्ही योजले होते तेच त्यांनी केले.</verse>
				<verse number="29">तर आता, हे प्रभू, त्यांच्या धमक्यांकडे लक्ष द्या आणि मोठ्या धैर्याने तुमचे वचन सांगण्यासाठी तुमच्या सेवकांना सामर्थ्य द्या.</verse>
				<verse number="30">तुमचा पवित्र सेवक येशू यांच्या नावामध्ये आजार बरे होण्यासाठी, चिन्हे आणि आश्चर्यकारक गोष्टी करून दाखविण्यासाठी तुम्ही आपला हात लांब करा.”</verse>
				<verse number="31">या प्रार्थनेनंतर, ज्या ठिकाणी ते जमले होते, ती हादरली आणि ते सर्वजण पवित्र आत्म्याने परिपूर्ण होऊन धैर्याने परमेश्वराचे वचन सांगू लागले.</verse>
				<verse number="32">त्यावेळी सर्व विश्वासणारे एक हृदयाचे आणि एकमनाचे होते. त्यांच्यापैकी कोणीही त्यांची संपत्ती स्वतःची आहे असे हक्काने सांगत नव्हते, परंतु त्यांच्याकडे असलेले सर्वकाही त्यांनी समाईक मानले होते.</verse>
				<verse number="33">प्रभू येशूंच्या पुनरुत्थानाविषयी प्रेषित मोठ्या शक्तीने सतत साक्ष देत राहिले आणि त्या सर्वांवर परमेश्वराची विपुल कृपा शक्तीने कार्य करीत होती.</verse>
				<verse number="34">त्यांच्यामध्ये गरजवंत असा कोणीही राहिला नव्हता. कारण घर व जमिनीचे जे मालक होते ते त्यांची घरे व जमिनी विकून आलेले पैसे</verse>
				<verse number="35">प्रेषितांच्या चरणी आणून ठेवीत होते आणि जे कोणी गरजवंत होते, त्यांना वाटून देत.</verse>
				<verse number="36">योसेफ लेवी असून सायप्रसवासी होता ज्याला प्रेषितांनी बर्णबा म्हणजे, “उत्तेजनाचा पुत्र” असे नाव दिले होते,</verse>
				<verse number="37">त्याने त्याच्या मालकीची शेतजमीन विकून मिळालेली रक्कम प्रेषितांच्या चरणी आणून ठेवली.</verse>
			</chapter>
			<chapter number="5">
				<verse number="1">आता हनन्या नावाचा माणूस आणि त्याची पत्नी सप्पीरा या दोघांनी मिळून आपल्या संपत्तीचा एक भाग विकला.</verse>
				<verse number="2">मिळालेल्या पैशातून काही पैसे त्याने त्याच्या पत्नीच्या पूर्ण संमतीने त्याच्या स्वतःसाठी ठेवले व बाकीचे पैसे आणून प्रेषितांच्या चरणी ठेवले.</verse>
				<verse number="3">परंतु पेत्र म्हणाला, “हनन्या, सैतानाने तुझे हृदय एवढे कसे भरले की तू पवित्र आत्म्याशी लबाडी केलीस व मालमत्ता विकून आलेल्या पैशातून काही पैसे तुझ्या स्वतःसाठी ठेवून घेतलेस?</verse>
				<verse number="4">संपत्ती विकण्यापूर्वी ती तुझ्या मालकीची नव्हती का आणि ती विकल्यानंतर, त्या पैशाचा वापर कसा करावा हेही तुझ्या अधिकारात नव्हते का? तर मग असे करण्याचे तुझ्या मनात कसे आले? तू केवळ मनुष्याबरोबर नाही तर परमेश्वराबरोबर लबाडी केली आहेस.”</verse>
				<verse number="5">हे शब्द ऐकताच हनन्या खाली कोसळला आणि मरण पावला. घडलेल्या गोष्टी ऐकून सर्वजण भयभीत झाले.</verse>
				<verse number="6">नंतर काही तरुण पुरुष पुढे आले आणि त्यांनी त्याचा मृतदेह गुंडाळला व बाहेर नेऊन पुरून टाकला.</verse>
				<verse number="7">सुमारे तीन तासानंतर त्याची पत्नी आत आली, काय घडले होते याची तिला कल्पना नव्हती.</verse>
				<verse number="8">पेत्राने तिला विचारले, मला सांग “तुला व हनन्याला जमिनीची इतकीच किंमत मिळाली काय?” तिने उत्तर दिले, “होय, तितकीच किंमत.”</verse>
				<verse number="9">मग पेत्र तिला म्हणाला, “प्रभुच्या आत्म्याची परीक्षा पाहण्यासाठी तुम्ही कट का केला? ऐक, ज्या पुरुषांनी तुझ्या पतीला नुकतेच पुरले आहे त्यांचे पाय दारात उभे आहेत आणि ते तुलादेखील उचलून बाहेर नेतील.”</verse>
				<verse number="10">त्याचक्षणी ती त्याच्या पायावर कोसळली आणि मरण पावली आणि ते तरुण आत आले व तिचा मृत्यू झाल्याचे पाहून तिला बाहेर नेऊन तिच्या नवर्‍याजवळ पुरले.</verse>
				<verse number="11">सर्व मंडळी आणि ज्या सर्वांनी हे ऐकले ते सारे भयभीत झाले.</verse>
				<verse number="12">प्रेषित लोकांमध्ये अनेक चिन्हे व अद्भुत कृत्ये करीत होते आणि सर्व विश्वासणारे एकत्रितपणे शलमोनाचा मंडप म्हटलेल्या भागात जमत असत,</verse>
				<verse number="13">त्यांच्याबद्दल लोकांच्या मनात अत्यंत सन्मान होता परंतु त्यांच्यात सामील होण्याचे धैर्य कोणाला झाले नाही.</verse>
				<verse number="14">तरीदेखील अधिकाधिक पुरुषांनी व स्त्रियांनी प्रभुवर विश्वास ठेवला आणि त्यांच्या संख्येत वाढ झाली.</verse>
				<verse number="15">याचा परिणाम असा झाला की, पेत्र जवळून जात असताना निदान त्याची छाया तरी त्यांच्यातील काही जणांवर पडावी म्हणून आजारी लोकांना बाहेर रस्त्यावर आणून खाटांवर आणि अंथरुणावर ठेवीत असत.</verse>
				<verse number="16">यरुशलेमच्या आसपासच्या गावातून लोकसमुदाय येताना त्यांच्याबरोबर आजारी व अशुद्ध आत्म्यानी पीडलेल्यांना घेऊन येत होते आणि ते सर्वजण बरे होऊन जात होते.</verse>
				<verse number="17">नंतर मुख्य याजक आणि त्यांचे सहकारी जे सर्व सदूकी पंथाचे सभासद होते ते मत्सराने भरून गेले.</verse>
				<verse number="18">त्यांनी प्रेषितांना अटक करून सार्वजनिक तुरुंगात डांबले.</verse>
				<verse number="19">परंतु रात्रीच्या समयी प्रभुच्या देवदूताने तुरुंगाचे दरवाजे उघडून त्यांना बाहेर काढले.</verse>
				<verse number="20">तो म्हणाला, “मंदिराच्या आवारात जा आणि या नवीन जीवनाबद्दल लोकांना सांगा.”</verse>
				<verse number="21">ते पहाटेच मंदिराच्या आवारात गेले आणि त्यांना सांगितल्याप्रमाणे लगेच त्यांनी शिक्षण देण्यास सुरुवात केली. जेव्हा मुख्य याजक व त्यांचे सहकारी आले, तेव्हा त्यांनी न्यायसभा व यहूदी वडीलमंडळी यांना एकत्र बोलावले आणि प्रेषितांना तुरुंगातून चौकशीसाठी घेऊन यावे अशी आज्ञा केली.</verse>
				<verse number="22">तुरुंगामध्ये गेल्यानंतर, अधिकार्‍यांना तेथे प्रेषित आढळले नाहीत म्हणून ते परतले आणि त्यांना सांगितले की,</verse>
				<verse number="23">“तुरुंगाचे दरवाजे व्यवस्थित बंद केलेले होते आणि पहारेकरी दाराबाहेर उभे होते. परंतु आम्ही दरवाजे उघडले, तेव्हा आम्हाला कोणीही आढळले नाही.”</verse>
				<verse number="24">मंदिराच्या सुरक्षा अधिकार्‍याने व मुख्य याजकांनी हे ऐकले, तेव्हा पुढे काय घडेल याबद्दल ते घोटाळ्यात पडले.</verse>
				<verse number="25">इतक्यात कोणीतरी येऊन सांगितले की, “पाहा! ज्यांना तुम्ही तुरुंगात ठेवले होते ती माणसे मंदिराच्या आवारात उभे राहून लोकांना शिक्षण देत आहेत.”</verse>
				<verse number="26">तेव्हा सुरक्षा अधिकारी आपल्याबरोबर काही शिपाई घेऊन गेला आणि त्याने प्रेषितांना जुलूम न करता आणले, कारण लोक आपल्याला धोंडमार करतील, अशी त्यांना भीती वाटत होती.</verse>
				<verse number="27">प्रेषितांना घेऊन आल्यानंतर, मुख्य याजकाने त्यांना प्रश्न विचारावे म्हणून न्यायसभेपुढे आणून उभे केले.</verse>
				<verse number="28">ते म्हणाले, “या नावाने शिकवू नका, असे आम्ही तुम्हाला कडक शब्दात सांगितले होते तरी पाहा, तुम्ही तुमच्या शिक्षणाने सारे यरुशलेम भरून टाकले आहे आणि या मनुष्याच्या रक्ताचा दोष आम्हावर लावण्याचा निश्चय केला आहे.”</verse>
				<verse number="29">परंतु पेत्र व इतर प्रेषितांनी उत्तर दिले, “आम्ही मनुष्यापेक्षा परमेश्वराची आज्ञा पाळलीच पाहिजे.</verse>
				<verse number="30">तुम्ही येशूंना क्रूसावर टांगून मारल्यानंतर आमच्या पूर्वजांच्या परमेश्वराने येशूंना मरणातून पुन्हा जिवंत केले.</verse>
				<verse number="31">आता परमेश्वराने त्यांना उच्च केले व राजपुत्र आणि तारणारा म्हणून स्वतःच्या उजवीकडे बसवले आहे, ते यासाठी की इस्राएल लोकांना पश्चात्ताप व पापक्षमा यांचा लाभ व्हावा.</verse>
				<verse number="32">या गोष्टींचे आम्ही साक्षी आहोत आणि पवित्र आत्मासुद्धा साक्षी आहे, ज्याला परमेश्वराने जे त्यांची आज्ञा पाळतात त्यांना दिला आहे.”</verse>
				<verse number="33">हे ऐकल्यावर ते अतिशय संतापले व त्यांना मारून टाकण्याचे त्यांनी ठरविले.</verse>
				<verse number="34">परंतु गमालियेल नावाचा एक परूशी, जो शास्त्राध्यापक व सर्व लोकांमध्ये सन्मान्य मानलेला, न्यायसभेपुढे उभा राहिला आणि त्याने या माणसांना थोडा वेळ बाहेर न्यावे, अशी आज्ञा केली.</verse>
				<verse number="35">मग तो न्यायसभेला उद्देशून म्हणाला, “अहो इस्राएल लोकहो, या मनुष्यांच्या बाबतीत काही करावयाच्या तुमच्या उद्देशाचा काळजीपूर्वक विचार करा.</verse>
				<verse number="36">काही काळापूर्वी थुदास नावाचा माणूस पुढे येऊन मी कोणीतरी आहे असे म्हणू लागला, त्याला सुमारे चारशे अनुयायी मिळाले. त्याचा वध करण्यात येऊन सर्व अनुयायांची पांगापांग झाली, व सर्वकाही नष्ट झाले.</verse>
				<verse number="37">त्याच्यानंतर शिरगणतीच्या वेळी, गालीलकर यहूदा पुढे आला आणि त्याने एका टोळीस बंडास प्रवृत्त केले. परंतु तोसुद्धा मारला गेला आणि त्याच्या अनुयायांचीही पांगापांग झाली.</verse>
				<verse number="38">म्हणून मी तुम्हाला या सद्य परिस्थितीत असा सल्ला देत आहे की या माणसांना सोडून द्या. त्यांना जाऊ द्या कारण हा बेत किंवा कार्य मनुष्यांचे असेल, तर ते नष्ट होईल.</verse>
				<verse number="39">परंतु जर हे परमेश्वराचे असेल, तर तुम्ही या माणसांना थांबविण्यास समर्थ होणार नाही आणि तुम्ही केवळ परमेश्वराविरुद्ध लढत आहात, असे तुम्हाला आढळून येईल.”</verse>
				<verse number="40">त्याच्या भाषणामुळे त्यांचे मन वळाले; त्यांनी प्रेषितांना आत बोलावून फटके मारविले आणि येशूंच्या नावाने पुन्हा कधीही बोलू नका, अशी ताकीद देऊन त्यांना जाऊ दिले.</verse>
				<verse number="41">प्रेषित तर न्यायसभेतून आनंद करीत बाहेर पडले. कारण येशूंच्या नावाकरिता अप्रतिष्ठा सहन करण्यासाठी ते पात्र ठरविले गेले होते.</verse>
				<verse number="42">आणि प्रत्येक दिवशी मंदिराच्या आवारात व घरोघरी जाऊन “येशू हेच ख्रिस्त आहेत” याबद्दलचे शिक्षण देण्याचे व शुभवार्तेची घोषणा करण्याचे त्यांनी थांबविले नाही.</verse>
			</chapter>
			<chapter number="6">
				<verse number="1">त्या दिवसांमध्ये शिष्यांची संख्या वाढत असताना, त्यांच्यापैकी काही ग्रीक भाषिक यहूदी लोकांनी इब्री भाषिक यहूदी लोकांविरुद्ध तक्रार केली की दररोजच्या भोजनाचे वाटप होत असताना त्यांच्या विधवांकडे दुर्लक्ष होत आहे.</verse>
				<verse number="2">तेव्हा बारा प्रेषितांनी सर्व शिष्यांना एकत्रित बोलावून सांगितले की, “आम्हास हे योग्य वाटत नाही की आम्ही परमेश्वराच्या वचनाच्या सेवेकडे दुर्लक्ष करून अन्न वाटपाची सेवा करावी.</verse>
				<verse number="3">तर बंधुनो आणि भगिनींनो, तुमच्यामधून जे आत्म्याने परिपूर्ण आणि सुज्ञ आहेत अशा सात माणसांची निवड करा म्हणजे आम्ही त्यांच्यावर ही जबाबदारी सोपवून देऊ.</verse>
				<verse number="4">आणि मग प्रार्थनेकडे, व वचनाची सेवा करण्याकडे आम्हाला आमचे लक्ष लावता येईल.”</verse>
				<verse number="5">गटातील सर्वांस हा प्रस्ताव योग्य वाटला. त्यांनी स्तेफनाची निवड केली, जो विश्वासाने आणि पवित्र आत्म्याने परिपूर्ण होता; फिलिप्प, प्रखर, नीकानुर, तीमोन, पर्मिना, व नीकलाव हा अंत्युखियाचा असून यहूदीय मतानुसार त्याचे परिवर्तन झालेले होते</verse>
				<verse number="6">या पुरुषांना प्रेषितांपुढे सादर करण्यात आले. त्यांनी त्यांच्यासाठी प्रार्थना करून त्यांच्यावर आपले हात ठेवले.</verse>
				<verse number="7">मग परमेश्वराच्या वचनाचा प्रसार झाला. यरुशलेममध्ये शिष्यांची संख्या मोठ्या वेगाने वाढली आणि अनेक याजकांनी देखील मोठ्या संख्येने विश्वासाचे आज्ञापालन केले.</verse>
				<verse number="8">आता स्तेफन परमेश्वराच्या कृपेने आणि सामर्थ्याने परिपूर्ण असा मनुष्य होता आणि त्याने लोकांमध्ये मोठी आश्चर्ये व चिन्हे केली होती.</verse>
				<verse number="9">परंतु लिबेर्तिन (असे ज्यास म्हणत होते त्या) सभागृहातील काही सभासद, कुरेनेकर, आलेक्सांद्रेयेकर आणि किलिकिया व आशिया प्रदेशातील यहूदी लोक स्तेफनाबरोबर वादविवाद करू लागले.</verse>
				<verse number="10">परंतु स्तेफन जे आत्म्याच्या ज्ञानाद्वारे बोलला त्याला विरोध करण्यास ते समर्थ ठरले नाहीत.</verse>
				<verse number="11">मग त्यांनी गुप्तपणे काही माणसांना फूस लावली व बोलण्यास भाग पाडले की, “स्तेफनाला मोशे आणि परमेश्वर यांची निंदा करताना आम्ही ऐकले आहे.”</verse>
				<verse number="12">अशा रीतीने त्यांनी लोकांना व तसेच वडिलांना आणि नियमशास्त्र शिक्षकांना चिथवीले. त्यांनी स्तेफनाला जबरदस्तीने धरले व न्यायसभेपुढे आणले.</verse>
				<verse number="13">त्यांनी खोट्या साक्षीदारांना प्रस्तुत केले, व त्यांनी अशी साक्ष दिली की, “तो सतत पवित्र ठिकाणाविरुद्ध व नियमांविरुद्ध बोलतो.</verse>
				<verse number="14">ते आणखी म्हणाले, आम्ही याला असे म्हणताना ऐकले आहे की नासरेथकर येशू हे ठिकाण उध्वस्त करतील आणि मोशेने आपल्याला लावून दिलेले नियमशास्त्र बदलून टाकतील.”</verse>
				<verse number="15">आणि न्यायसभेत बसलेले सर्वजण त्याच्याकडे एकाग्रतेने पाहत असताना त्यांना स्तेफनाचा चेहरा देवदूताच्या चेहर्‍यासारखा दिसला.</verse>
			</chapter>
			<chapter number="7">
				<verse number="1">तेव्हा मुख्य याजकाने स्तेफनाला विचारले, “हे आरोप खरे आहेत काय?”</verse>
				<verse number="2">स्तेफनाने त्यावर असे उत्तर दिले: “बंधुजनहो व वडिलांनो, माझे ऐका! आपला बाप अब्राहाम हा हारानात जाऊन राहण्यापूर्वी मेसोपोटामिया देशात असताना गौरवशाली परमेश्वर त्याला प्रकट झाले.</verse>
				<verse number="3">परमेश्वर त्याला म्हणाले, ‘तू आपला देश व आपले लोक सोड आणि मी दाखवीन त्या देशात जा.’</verse>
				<verse number="4">“तेव्हा त्याने खाल्डियनांचा देश सोडला आणि तो हारान येथे राहिला. त्याच्या पित्याच्या मृत्युनंतर, परमेश्वराने त्याला तुम्ही सध्या राहत आहात त्या भूमीत पाठविले.</verse>
				<verse number="5">परमेश्वराने त्याला येथेही वतन दिले नाही, पाऊल पडेल एवढी जमीनदेखील दिली नाही. परंतु त्यावेळी अब्राहामाला मूलबाळ नव्हते, तरी परमेश्वराने त्याला असे अभिवचन दिले की, हा देश त्याला आणि त्याच्या नंतरच्या संततीला वतन म्हणून दिला जाईल.</verse>
				<verse number="6">परमेश्वर त्याच्याशी अशा रीतीने बोलले: ‘तुझे वंशज, जो देश त्यांचा स्वतःचा नाही अशा देशात गुलाम म्हणून राहतील व त्यांना चारशे वर्षे बंदिस्त करून अन्यायाने वागविले जाईल,</verse>
				<verse number="7">परंतु, ज्या राष्ट्राने त्यांना गुलाम केले त्या राष्ट्राला मी शिक्षा करीन आणि शेवटी त्या देशातून ते बाहेर येतील आणि या ठिकाणी माझी उपासना करतील.’</verse>
				<verse number="8">नंतर परमेश्वराने अब्राहामाला, सुंतेचा करार दिला आणि अब्राहाम इसहाकाचा पिता झाला आणि तो आठ दिवसांचा असतानाच त्याची सुंता झाली. पुढे इसहाक हा याकोबाचा पिता झाला आणि याकोब हा बारा पूर्वजांचा पिता झाला.</verse>
				<verse number="9">“कारण पूर्वज योसेफाचा मत्सर करीत होते म्हणून त्यांनी त्याला इजिप्तमध्ये गुलाम म्हणून विकले. परंतु परमेश्वर त्यांच्याबरोबर होते,</verse>
				<verse number="10">आणि त्यांनी योसेफाला त्याच्या सर्व संकटातून सोडविले. परमेश्वराने योसेफाला ज्ञान दिले आणि इजिप्तचा राजा फारो याची त्याच्यावर कृपादृष्टी होईल असे केले. म्हणून फारोने त्याची इजिप्तवर शासक आणि त्याच्या राजवाड्यातील सर्व कार्यभार पाहण्यासाठी नेमणूक केली.</verse>
				<verse number="11">“तेव्हा इजिप्त आणि कनान देशामध्ये दुष्काळ पडला आणि सर्वठिकाणी हाहाकार माजला, तेव्हा आपल्या पूर्वजांना अन्न मिळेना.</verse>
				<verse number="12">जेव्हा याकोबाने ऐकले की इजिप्त देशामध्ये धान्य आहे, तेव्हा त्याने आपल्या पूर्वजांना प्रथम भेटीसाठी त्या देशात पाठविले.</verse>
				<verse number="13">त्यांच्या दुसर्‍या भेटीच्या वेळी योसेफाने आपण कोण आहोत याची ओळख आपल्या भावांना करून दिली, व योसेफाच्या घराण्याविषयी फारो राजाला सर्वकाही कळले.</verse>
				<verse number="14">यानंतर, योसेफाने आपला पिता याकोब याला आणि त्याच्या सर्व कुटुंबियांना बोलावून घेतले. ते सर्वजण मिळून पंचाहत्तर लोक होते.</verse>
				<verse number="15">नंतर याकोब खाली इजिप्तमध्ये आला आणि तेथेच तो आणि आपले पूर्वज मरण पावले.</verse>
				<verse number="16">त्यांचे मृतदेह शखेमात आणण्यात आले व अब्राहामाने हमोराच्या पुत्रांना पैसे देऊन विकत घेतलेल्या कबरेत पुरण्यात आले.</verse>
				<verse number="17">“अब्राहामाला दिलेले परमेश्वराचे वचन पूर्ण करण्याचा काळ जवळ आला, त्यावेळेस इजिप्तमध्ये आपल्या लोकांची संख्या खूपच झपाट्याने वाढलेली होती.</verse>
				<verse number="18">परंतु ‘नवा राजा इजिप्तच्या गादीवर आला त्याच्या दृष्टीपुढे योसेफ कोणीही नव्हता.’</verse>
				<verse number="19">हा राजा आपल्या लोकांशी दगाबाजीने व निष्ठूरपणाने वागला व त्याने त्यांची नवजात बालके जगू नयेत, म्हणून त्यांना बाहेर फेकण्यास भाग पाडले.</verse>
				<verse number="20">“याच सुमारास मोशेचा जन्म झाला आणि तो असाधारण बालक होता. तीन महिने त्याच्या घरातील लोकांनी त्याची काळजी घेतली,</verse>
				<verse number="21">त्याला बाहेर ठेवले असताना, फारोच्या कन्येने त्याला घेतले आणि स्वतःचा पुत्र म्हणून त्याचे पालनपोषण करून त्याला वाढवले.</verse>
				<verse number="22">मोशेला इजिप्तमधील सर्व विद्यांचे शिक्षण मिळाले व तो एक प्रभावी वक्ता आणि कृतीतही प्रभावी झाला.</verse>
				<verse number="23">“जेव्हा मोशे चाळीस वर्षाचा झाला, त्यावेळी त्याने आपल्या इस्राएली बांधवांना भेटण्याचे मनात ठरविले.</verse>
				<verse number="24">तेथे त्याने पाहिले की, एका इस्राएली मनुष्यास इजिप्तचा मनुष्य अन्यायाने वागवित आहे, म्हणून मोशेने त्याचे रक्षण करण्यास त्या इजिप्तच्या माणसाची हत्या करून त्याचा सूड घेतला.</verse>
				<verse number="25">मोशेला वाटले की त्याच्या स्वतःच्या बांधवांस समजेल की परमेश्वर त्यांची सुटका करण्यासाठी त्याचा उपयोग करून घेत आहे, परंतु ते त्यांना समजले नाही.</verse>
				<verse number="26">दुसर्‍या दिवशी मोशेला दोन इस्राएली माणसे एकमेकांशी भांडताना दिसले. त्यांचा समेट करीत तो त्यांना म्हणाला, ‘गृहस्थांनो, तुम्ही भाऊबंद आहात; तुम्ही एकमेकांबरोबर का भांडत आहात?’</verse>
				<verse number="27">“परंतु जो माणूस दुसर्‍यावर अन्याय करीत होता, त्याने मोशेला बाजूला होण्यास सांगितले. ‘तुला आमच्यावर शासक व न्यायाधीश कोणी नेमिले आहे?</verse>
				<verse number="28">काल तू इजिप्तच्या मनुष्यास ठार केलेस, तसे मला ठार करणार आहेस काय?’</verse>
				<verse number="29">जेव्हा मोशेने हे ऐकले तेव्हा तो मिद्यानी लोकांच्या देशात पळून गेला व तेथे तो परकीय म्हणून राहिला आणि तेथे त्याला दोन पुत्र झाले.</verse>
				<verse number="30">“चाळीस वर्षे झाल्यानंतर सीनाय पर्वताजवळ असलेल्या जंगलामध्ये एका देवदूताने मोशेला जळत्या ज्वालाच्या झुडूपामधून दर्शन दिले.</verse>
				<verse number="31">मोशेने ते दृश्य पाहिले, तेव्हा त्याने आश्चर्य केले. ते नीट पाहण्याकरिता तो जवळ गेला, तेव्हा त्याने प्रभुची वाणी बोलताना ऐकली:</verse>
				<verse number="32">‘मी तुझ्या पूर्वजांचा म्हणजे अब्राहाम, इसहाक आणि याकोब यांचा परमेश्वर आहे.’ हे ऐकताच मोशे भीतीने कापू लागला आणि त्याला तेथे पाहण्याचे धैर्य झाले नाही.</verse>
				<verse number="33">“मग प्रभुने त्याला म्हटले, ‘तुझी पादत्राणे काढ, कारण ज्या भूमीवर तू उभा आहेस ती पवित्र आहे.</verse>
				<verse number="34">इजिप्तमध्ये असलेल्या माझ्या लोकांचे अत्याचार मी खरोखरच पाहिले आहेत. त्यांचे कळवळणे मी ऐकले आहे आणि त्यांना त्यांच्या त्रासातून सोडविण्यासाठी मी खाली आलो आहे. आता ये, मी तुला परत इजिप्तकडे पाठवितो.’</verse>
				<verse number="35">“त्याच मोशेला, ‘तुला आमच्यावर अधिपती व न्यायाधीश कोणी नेमले?’ असे विचारुन पूर्वी झिडकारीले होते, त्याला परमेश्वराने स्वतः शासक व मुक्त करणारा म्हणून झुडूपात प्रकट झालेल्या दूताच्या द्वारे त्यांच्याकडे परत पाठविले.</verse>
				<verse number="36">आणि अनेक अद्भुत कृत्ये व चिन्हे करून त्याने त्यांना इजिप्त देशामधून, तांबड्या समुद्रातून आणि चाळीस वर्षे रानातून बाहेर काढले.</verse>
				<verse number="37">“तोच मोशे ज्याने इस्राएल लोकांना सांगितले होते, ‘परमेश्वर, तुमच्या बांधवांमधून माझ्यासारखा एक संदेष्टा उठवेल;’</verse>
				<verse number="38">तो अरण्यात लोकसमुदायाबरोबर होता आणि सीनाय पर्वतावर परमेश्वराचा दूत जो त्याच्याशी आणि आपल्या पूर्वजांशी बोलला आणि आपल्याला देण्याकरीता जिवंत वचने त्याला मिळाली.</verse>
				<verse number="39">“परंतु आपले पूर्वज त्याचे ऐकावयास तयार नव्हते. या व्यतिरिक्त, त्यांनी त्यास स्वीकारले नाही कारण इजिप्तकडे परत जाण्याची इच्छा त्यांच्या मनात उत्पन्न झाली.</verse>
				<verse number="40">त्यांनी अहरोनाला सांगितले, ‘आमच्यासाठी तू देवांना तयार कर, म्हणजे ते आमच्यापुढे जातील. कारण ज्याने आम्हाला इजिप्तमधून काढून आणले त्या मोशेचे काय झाले ते आम्हाला माहीत नाही!’</verse>
				<verse number="41">त्याचवेळेस त्यांनी वासराच्या प्रतिरूपाची मूर्ती तयार केली. त्यांनी तिच्यासाठी बलिदान व अर्पणे आणली, स्वतःच्या हातांनी तयार केलेल्या कृती समोर ते मौज करू लागले.</verse>
				<verse number="42">म्हणून परमेश्वराने त्यांच्याकडे पाठ फिरवून त्यांस आकाशातील सूर्य, चंद्र व तारे यांची पूजा करू दिली. संदेष्ट्याच्या पुस्तकामध्ये लिहिल्याप्रमाणे: “ ‘अहो, इस्राएली लोकांनो, चाळीस वर्षे रानात असताना तुम्ही माझ्यासाठी बलिदान व अर्पणे आणली काय?</verse>
				<verse number="43">तुम्ही मोलेक देवता याचा मंडप आणि शक्कुथ व तार्‍यांचा परमेश्वर रेफान, या तुमच्या हातांनी घडविलेल्या मूर्तींची उपासना केली. म्हणून मी तुम्हाला बंदीवासासाठी बाबेलच्या पलीकडे पाठवीन.’</verse>
				<verse number="44">“आपले पूर्वज रानातून जाताना त्यांच्याबरोबर कराराच्या साक्षीचा निवासमंडप होता. परमेश्वराने मोशेला दिलेल्या निर्देशानुसार व नमुन्याप्रमाणे त्याची रचना करण्यात आली होती.</verse>
				<verse number="45">जेव्हा परमेश्वराने इतर राष्ट्रांना त्यांच्या समोरुन हाकलून दिले तेव्हा त्यांनी त्यांची जमीन ताब्यात घेतली आणि आपल्या पूर्वजांनी यहोशवाच्या नेतृत्वाखाली जो निवासमंडप त्यांच्याबरोबर आणला तो त्या जमिनीवर दावीद राजाच्या काळापर्यंत तेथेच राहिला.</verse>
				<verse number="46">दावीदाने परमेश्वराची कृपादृष्टी अनुभवली आणि त्याने याकोबाच्या परमेश्वरासाठी निवासस्थान बांधता येईल का अशी विचारपूस केली.</verse>
				<verse number="47">परंतु तो शलमोन होता ज्याने परमेश्वरासाठी घर बांधले.</verse>
				<verse number="48">“तरी, सर्वोच्च परमेश्वर मानवी हातांनी बांधलेल्या घरांमध्ये राहत नाही. ज्याप्रमाणे संदेष्टा असे म्हणतो:</verse>
				<verse number="49">“ ‘स्वर्ग माझे सिंहासन आहे, आणि पृथ्वी माझे पादासन आहे. तर तुम्ही माझ्यासाठी कसल्या प्रकारचे घर बांधणार? असे प्रभू म्हणतो. माझे विश्रांतीचे स्थान कोठे आहे?</verse>
				<verse number="50">हे सर्वकाही मी माझ्या हाताने निर्माण केले नाही का?’</verse>
				<verse number="51">“अहो ताठ मानेच्या लोकांनो! तुमची हृदये व कान यांची सुंता अजूनही झालेली नाही. तुम्ही अगदी तुमच्या वाडवडिलांसारखे आहात: तुम्ही नेहमी पवित्र आत्म्याला विरोध करता!</verse>
				<verse number="52">तुमच्या पूर्वजांनी ज्याचा छळ केला नाही, असा एक तरी संदेष्टा आहे का? जो नीतिमान आहे, व त्यांच्या आगमनाचे भविष्य वर्तविणार्‍यांना देखील तुम्ही जिवे मारले आणि आता तुम्ही त्यांचा विश्वासघात करून त्यांनाच जिवे मारले</verse>
				<verse number="53">आणि देवदूतांच्याद्वारे मिळालेल्या परमेश्वराच्या नियमांचाही तुम्ही जाणूनबुजून भंग केला.”</verse>
				<verse number="54">सभागृहातील यहूदी पुढार्‍यांनी हे ऐकले तेव्हा ते भयंकर संतापले आणि त्याच्यावर दात खाऊ लागले.</verse>
				<verse number="55">परंतु स्तेफन, पवित्र आत्म्याने परिपूर्ण झाला व त्याने वर स्वर्गाकडे पाहून परमेश्वराचे गौरव पहिले आणि येशू परमेश्वराच्या उजवीकडे उभे आहेत असे त्याला दिसले.</verse>
				<verse number="56">तो म्हणाला, “पाहा, मी स्वर्ग उघडलेला आणि मानवपुत्र परमेश्वराच्या उजवीकडे उभा असलेला मला दिसत आहे.”</verse>
				<verse number="57">मग त्यांनी त्यांचे हात त्यांच्या कानांवर ठेऊन मोठ्याने आरोळ्या मारल्या आणि त्याच्या अंगावर तुटून पडले,</verse>
				<verse number="58">त्यांनी स्तेफनाला शहराबाहेर ओढीत नेले आणि त्याला धोंडमार करू लागले. त्याचवेळी, इकडे साक्षीदारांनी काढून ठेवलेले त्यांचे अंगरखे शौल म्हटलेल्या एका तरुण माणसाच्या पायाजवळ ठेवले होते.</verse>
				<verse number="59">ते स्तेफनाला दगडमार करीत असताना, स्तेफनाने प्रार्थना केली, “प्रभू येशू, माझ्या आत्म्याचा स्वीकार कर.”</verse>
				<verse number="60">आणि मग गुडघ्यावर टेकून मोठ्याने ओरडून म्हणाला, “हे प्रभू, हे पाप त्यांच्या हिशेबी धरू नकोस.” असे बोलल्यानंतर तो मरण पावला.</verse>
			</chapter>
			<chapter number="8">
				<verse number="1">स्तेफनाच्या वधाला शौलाने मान्यता दिली. त्या दिवसापासून यरुशलेम येथील मंडळीचा मोठा छळ सुरू झाला आणि प्रेषितांशिवाय सर्व विश्वासणारे यहूदीया व शोमरोन या प्रांतात पांगले.</verse>
				<verse number="2">भक्तिमान लोकांनी स्तेफनाला पुरले आणि त्याच्यासाठी मोठा शोक केला</verse>
				<verse number="3">परंतु शौलाने मंडळीचा नाश करण्यास सुरुवात केली. तो घरोघरी जाऊन, स्त्री व पुरुष दोघांनाही खेचून तुरुंगात घालीत असे.</verse>
				<verse number="4">आता जे पांगलेले होते त्यांनी जेथे कोठे ते गेले तेथे शुभवार्तेच्या वचनाचा प्रसार केला.</verse>
				<verse number="5">फिलिप्प हा खाली शोमरोनातील एका शहरात गेला आणि त्याने ख्रिस्ताबद्दल घोषणा केली.</verse>
				<verse number="6">ज्यावेळी समुदायांनी फिलिप्पाचे ऐकले व त्याने केलेली चिन्हे पाहिली, त्यावेळी त्या सर्वांनी त्याच्या म्हणण्याकडे बारकाईने लक्ष दिले.</verse>
				<verse number="7">अनेक अशुद्ध आत्मे किंकाळी मारून निघून जात आणि अनेक पक्षघाती व पांगळे लोक बरे होत असत.</verse>
				<verse number="8">त्या शहरात मोठा आनंद झाला होता.</verse>
				<verse number="9">आता काही काळापर्यंत शिमोन नावाचा एक मनुष्य जादूटोणा करीत होता आणि त्याने शोमरोन शहरातील लोकांना चकित करून सोडले होते व तो आपण कोणी फार मोठे आहोत अशी फुशारकी मारीत असे,</verse>
				<verse number="10">म्हणून सर्व उच्च व नीच, लोक त्याच्याकडे लक्ष देत होते, व जिला परमेश्वराची, “महाशक्ती म्हणतात तो खरोखर हाच माणूस असला पाहिजे,” असे ते उद्गार काढीत होते.</verse>
				<verse number="11">ते त्‍याच्यामागे जात होते कारण बराच काळापासून जादूटोणा करून त्याने त्यांना थक्क केले होते.</verse>
				<verse number="12">परंतु जेव्हा लोकांनी परमेश्वराच्या राज्याची शुभवार्ता व येशू ख्रिस्ताचे नाव याबद्दलचा संदेश फिलीप्पाकडून ऐकला आणि त्यावर विश्वास ठेवला, तेव्हा पुरुषांना व स्त्रियांना दोघांनाही बाप्तिस्मा देण्यात आला.</verse>
				<verse number="13">शिमोनाने देखील हा विश्वास धरला आणि त्याचा बाप्तिस्मा झाला. आता फिलिप्प जेथे जात असे तेथे तो त्‍याच्यामागे जाऊ लागला आणि चमत्कार व चिन्हे पाहून आश्चर्य करू लागला.</verse>
				<verse number="14">यरुशलेममधील प्रेषितांनी जेव्हा शोमरोनातील लोकांनी परमेश्वराचे वचन स्वीकारल्याचे ऐकले, तेव्हा त्यांनी पेत्र व योहान यांना शोमरोनात पाठविले.</verse>
				<verse number="15">ते तेथे पोहोचले तेव्हा त्यांनी तेथील नवीन विश्वासणार्‍यांना पवित्र आत्मा मिळावा म्हणून प्रार्थना केली,</verse>
				<verse number="16">कारण तोपर्यंत त्यांच्यापैकी कोणावरही पवित्र आत्मा आलेला नव्हता; केवळ प्रभू येशूंच्या नावात त्यांचा बाप्तिस्मा झाला होता.</verse>
				<verse number="17">मग पेत्र व योहान यांनी आपले हात त्यांच्यावर ठेवले, आणि त्यांना पवित्र आत्मा मिळाला.</verse>
				<verse number="18">शिमोनाने पाहिले की प्रेषितांनी हात ठेवले म्हणजे पवित्र आत्म्याचे दान मिळते, तेव्हा त्याने प्रेषितांना पैसे देऊ केले</verse>
				<verse number="19">आणि म्हणाला, “मला देखील हे सामर्थ्य मिळू द्या म्हणजे ज्या कोणावर मी आपले हात ठेवीन तेव्हा त्यांना पवित्र आत्मा लाभेल.”</verse>
				<verse number="20">पेत्राने उत्तर दिले: “तुझ्या पैशांचा तुझ्याबरोबर नाश होवो, कारण परमेश्वराचे दान पैशाने विकत घेता येईल असा तू विचार केला!</verse>
				<verse number="21">या सेवेत तुला भाग किंवा सहभाग नाही, कारण तुझे हृदय परमेश्वराच्या दृष्टीने बरोबर नाही.</verse>
				<verse number="22">तू तुझ्या या दुष्टतेचा पश्चात्ताप कर आणि प्रभुकडे प्रार्थना कर या आशेने की, कदाचित तो तुझ्या हृदयातील विचारांबद्दल तुला क्षमा करील;</verse>
				<verse number="23">कारण तू कडूपणाने भरलेला आणि पापाचा दास आहे असे मला दिसते.”</verse>
				<verse number="24">तेव्हा शिमोन म्हणाला, “तुम्ही सांगितलेल्या या गोष्टी मजवर येऊ नयेत, यासाठी प्रभुला विनवणी करा.”</verse>
				<verse number="25">आणखी प्रभुचे वचन गाजवून व येशूंबद्दल साक्ष देऊन पेत्र व योहान यरुशलेमला परतले. परत जाताना रस्त्याने शोमरोनातील अनेक खेड्यांमध्ये थांबून त्यांनी तेथील लोकांना शुभवार्ता सांगितली.</verse>
				<verse number="26">आता प्रभुच्या दूताने फिलिप्पाला म्हटले, “ऊठ दक्षिणेकडील रस्त्यावर जा, तो वाळवंटातून जाणारा रस्ता यरुशलेमपासून गज्जाकडे जातो.”</verse>
				<verse number="27">तेव्हा तो निघाला आणि जात असताना रस्त्यावर त्याला इथिओपिया देशाचा एक खोजा भेटला, हा खोजा इथिओपियाची राणी कांदके, हिचा महत्वाचा अधिकारी व खजिनदार होता. हा माणूस यरुशलेम या ठिकाणी आराधना करण्यासाठी आला होता,</verse>
				<verse number="28">आणि आता घरी परत जात असताना तो त्याच्या रथामध्ये बसून यशया संदेष्ट्याचा ग्रंथ वाचीत होता.</verse>
				<verse number="29">तेव्हा पवित्र आत्मा फिलिप्पाला म्हणाला, “तू रथ गाठ आणि त्याच्या जवळच चालत राहा.”</verse>
				<verse number="30">मग फिलिप्प धावत रथापर्यंत गेला आणि तो खोजा यशया संदेष्ट्याचा ग्रंथ वाचीत होता ते ऐकून त्याने त्याला विचारले, “आपण जे वाचत आहात, ते आपणास समजते काय?”</verse>
				<verse number="31">तो म्हणाला, “कोणीतरी स्पष्टीकरण करून सांगितल्याशिवाय हे मला कसे समजेल?” म्हणून त्याने फिलिप्पाला विनंती केली की, त्याने रथात चढून त्याच्याजवळ बसावे.</verse>
				<verse number="32">पवित्र ग्रंथातून तो खोजा जो उतारा वाचीत होता तो असा होता: “कत्तल करावयास घेऊन जाणार्‍या मेंढराप्रमाणे त्याला घेऊन गेले, आणि जसे कोकरू लोकर कातरणार्‍यापुढे शांत असते, तसे त्याने आपले मुख उघडले नाही.</verse>
				<verse number="33">त्याच्या लीन अवस्थेत तो न्यायापासून वंचित राहिला. त्याच्या वंशजांबद्दल कोण बोलू शकेल? कारण त्याचे जीवन पृथ्वीवरून काढून घेण्यात आले होते.”</verse>
				<verse number="34">खोजाने फिलिप्पाला विचारले, “संदेष्टा कोणाविषयी बोलत आहे, स्वतःविषयी किंवा दुसर्‍या कोणाविषयी?”</verse>
				<verse number="35">तेव्हा फिलिप्पाने त्याच शास्त्रलेखापासून सुरुवात करून त्याला येशूंची शुभवार्ता सांगितली.</verse>
				<verse number="36">तसेच पुढे प्रवास करीत असताना रस्त्याच्या बाजूला असलेल्या एका जलाशयाजवळ ते आले आणि त्याचवेळेस खोजा म्हणाला, “पाहा, येथे पाणी आहे. माझा बाप्तिस्मा होण्यासाठी काही अडचण आहे?”</verse>
				<verse number="37">फिलिप्पाने उत्तर दिले, “आपण पूर्ण अंतःकरणाने विश्वास धरीत असाल, तर आपला बाप्तिस्मा होऊ शकतो.” आणि खोजाने उत्तर दिले, “येशू ख्रिस्त हे परमेश्वराचे पुत्र आहेत असा मी विश्वास धरतो.”</verse>
				<verse number="38">मग त्याने रथ थांबविण्यास सांगितले आणि फिलिप्प व खोजा दोघेही खाली पाण्यात उतरले आणि फिलिप्पाने त्याला बाप्तिस्मा दिला.</verse>
				<verse number="39">ते पाण्यातून वर आले, तेव्हा प्रभुच्या आत्म्याने एकाएकी फिलिप्पाला उचलून नेले आणि त्या खोजाला तो पुन्हा कधीही दिसला नाही. तो आनंद करीत त्याच्या मार्गाने पुढे निघून गेला.</verse>
				<verse number="40">फिलिप्प, अजोत या शहरात दिसून आला आणि पुढे प्रवास करीत कैसरीया येथे पोहोचेपर्यंत त्याला वाटेत लागलेल्या सर्व गावांमध्ये त्याने शुभवार्ता सांगितली.</verse>
			</chapter>
			<chapter number="9">
				<verse number="1">इकडे शौल अजूनही प्रत्येक श्वास घेताना प्रभुच्या शिष्यांचा घात करण्याच्या धमक्या देत होता. तो प्रमुख याजकाकडे गेला</verse>
				<verse number="2">आणि दमास्कस येथील सभागृहासाठी अशी पत्रे मागितली की, हा मार्ग अनुसरणारे कोणीही पुरुष किंवा स्त्रिया, जर त्याला दिसून आले तर त्यांना बंदिवान करून यरुशलेम येथे न्यावे.</verse>
				<verse number="3">तो प्रवास करीत दमास्कस जवळ पोहोचत असताना अकस्मात आकाशातून त्याच्याभोवती प्रकाश चकाकताना त्याने पाहिला.</verse>
				<verse number="4">तो जमिनीवर पडला आणि त्याच्याशी बोलत आहे अशी एक वाणी त्याने ऐकली, ती म्हणाली, “शौला, शौला, तू माझा छळ का करीत आहेस?”</verse>
				<verse number="5">“प्रभुजी, आपण कोण आहात?” शौलाने विचारले. “ज्याचा तू छळ करीत आहेस, तो मी येशू आहे,</verse>
				<verse number="6">तर आता उठून उभा राहा आणि शहरामध्ये जा आणि जे काही तुला करणे अगत्याचे आहे ते तुला सांगण्यात येईल.”</verse>
				<verse number="7">शौलाच्या बरोबर प्रवास करणारे निःशब्द होऊन उभे राहिले; त्यांनी आवाज ऐकला खरा, परंतु त्यांनी कोणाला पाहिले नाही</verse>
				<verse number="8">मग शौल जमिनीवरून उठला, त्याने डोळे उघडले पण त्याला काहीच दिसत नव्हते. मग त्यांनी त्याला हाताला धरून दमास्कस या ठिकाणी नेले.</verse>
				<verse number="9">तेथे तो तीन दिवस आंधळा होता आणि त्याने अन्न व पाणी सेवन केले नाही.</verse>
				<verse number="10">आता दमास्कस येथे हनन्या नावाचा येशूंचा एक शिष्य होता. दृष्टांतामध्ये प्रभुने त्याला हाक मारली, “हनन्या!” हनन्या उत्तर देत म्हणाला, “आज्ञा प्रभुजी.”</verse>
				<verse number="11">प्रभू त्याला म्हणाले, “तू सरळ नावाच्या रस्त्यावर यहूदाच्या घरी जा. तेथे तार्सस येथील शौल, नावाच्या मनुष्याचा शोध कर, तो या घटकेला माझी प्रार्थना करीत आहे.</verse>
				<verse number="12">त्याने दृष्टांतात पहिले आहे की, हनन्या नावाचा कोणी एक माणूस येईल आणि त्याची दृष्टी परत येण्यासाठी तो त्याचे हात त्याच्यावर ठेवील.”</verse>
				<verse number="13">हनन्या म्हणाला, “प्रभुजी! यरुशलेममधील तुझ्या पवित्र लोकांना या मनुष्याने किती नुकसान पोहोचविले आहे, याचा वृतांत मी अनेकांकडून ऐकला आहे.</verse>
				<verse number="14">आणि तुझे नाव घेणार्‍या सर्वांस अटक करावी असा अधिकार त्याला प्रमुख याजकाकडून मिळाला आहे.”</verse>
				<verse number="15">परंतु प्रभू हनन्याला म्हणाला, “जा! कारण गैरयहूदी व त्यांचे राजे आणि त्याचप्रमाणे इस्राएल लोक यांच्याकडे माझे नाव जाहीर करण्यासाठी तो माझे निवडलेले पात्र आहे.</verse>
				<verse number="16">माझ्या नावासाठी किती त्रास सहन करावा लागेल, हे मी त्याला दाखवीन.”</verse>
				<verse number="17">नंतर हनन्या त्याच्या घराकडे गेला आणि तो घरात गेला. त्याने त्याचे हात शौलावर ठेवीत म्हटले, “शौल बंधू, तू वाटेने येत असताना ज्या प्रभू येशूंनी तुला दर्शन दिले, त्याने मला यासाठी पाठविले आहे की, तुला आपली दृष्टी परत यावी व तू पवित्र आत्म्याने परिपूर्ण व्हावेस.”</verse>
				<verse number="18">त्याचक्षणी, त्याच्या डोळ्यांवरुन खपल्यांसारखे काहीतरी पडले आणि शौलाला पुन्हा दिसू लागले. तो उठला आणि त्याचा बाप्तिस्मा झाला,</verse>
				<verse number="19">त्याने थोडेसे अन्न घेतल्यानंतर, त्याची शक्ती त्याला पुन्हा प्राप्त झाली. शौलाने दमास्कसमध्ये अनेक दिवस शिष्यांच्या बरोबर घालविले.</verse>
				<verse number="20">ताबडतोब तो सभागृहात गेला आणि येशू हे परमेश्वराचे पुत्र आहेत असा उपदेश करू लागला.</verse>
				<verse number="21">ज्यांनी त्याची शुभवार्ता ऐकली, ते सर्वजण आश्चर्याने थक्क झाले आणि विचारू लागले, “यरुशलेममध्ये येशूंच्या नावाने धावा करणार्‍यांची धूळधाण करणारा माणूस तो हाच नव्हे काय आणि तो येथे त्यांना कैद करून प्रमुख याजकांकडे नेण्यासाठी आलेला होता, हे खरे आहे ना?”</verse>
				<verse number="22">तरी शौल अधिक सामर्थ्यवान होत गेला आणि येशू हाच ख्रिस्त आहे असे सिद्ध करून दमास्कसमध्ये राहणार्‍या यहूदीयांस त्याने निरुत्तर केले.</verse>
				<verse number="23">यानंतर पुष्कळ दिवस झाल्यावर, यहूद्यांनी त्याला जिवे मारण्याचा कट केला,</verse>
				<verse number="24">परंतु शौलाला त्यांची योजना समजली. त्याला मारून टाकण्यासाठी रात्रंदिवस ते शहराच्या द्वारावर नजर ठेऊन होते.</verse>
				<verse number="25">परंतु त्याच्या अनुयायांनी त्याला रात्रीच नेऊन टोपलीत बसवले आणि शहराच्या भिंतीतील झरोक्यातून खाली उतरविले.</verse>
				<verse number="26">तो यरुशलेममध्ये आल्यावर, येशूंच्या शिष्यांबरोबर सामील होण्याचा त्याने प्रयत्न केला, परंतु त्या सर्वांना त्याचे भय वाटत होते, कारण तो खरोखर शिष्य आहे या गोष्‍टीवर त्यांचा विश्वास नव्हता.</verse>
				<verse number="27">परंतु बर्णबाने त्याला प्रेषितांपुढे आणले आणि कशाप्रकारे दमास्कस रस्त्यावर शौलाला प्रभुचे दर्शन झाले आणि प्रभुने त्याला काय सांगितले आणि दमास्कस येथे त्याने निर्भयपणाने येशूंच्या नावामध्ये शुभवार्ता कशी सांगितली, हे सर्व त्यांना कथन केले.</verse>
				<verse number="28">शौल त्यांच्याबरोबर तेथे राहिला व यरुशलेममध्ये मोकळेपणाने फिरू लागला, प्रभुच्या नावामध्ये धैर्याने बोलू लागला.</verse>
				<verse number="29">तो ग्रीक यहूदीयांशी बोलत असे व वादविवाद करीत असे, परंतु त्यांनी त्याचा घात करण्याचा प्रयत्न केला.</verse>
				<verse number="30">जेव्हा इतर विश्वासणार्‍यांनी यासंबंधी ऐकले, तेव्हा त्यांनी त्याला कैसरीयास नेले आणि नंतर तेथून तार्सस येथे त्याची रवानगी केली.</verse>
				<verse number="31">नंतर यहूदीया, गालील आणि शोमरोन या प्रांतातील सर्व मंडळ्यांना शांतता लाभली आणि ते विश्वासात दृढ असे झाले. प्रभुचे भय धरून राहिल्यामुळे आणि पवित्र आत्म्याच्या प्रोत्साहनामुळे त्यांच्या संख्येत वाढ झाली.</verse>
				<verse number="32">पेत्र त्या देशात प्रवास करीत असताना, प्रभुच्या लोकांना भेटण्यासाठी तो लोद गावात आला.</verse>
				<verse number="33">तेथे त्याला एनियास नावाचा एक माणूस भेटला, तो पक्षघाती असून आठ वर्षे बिछान्याला खिळून होता.</verse>
				<verse number="34">पेत्र त्याला म्हणाला, “एनियास, येशू ख्रिस्ताने तुला बरे केले आहे. ऊठ आणि आपले अंथरुण गुंडाळ.” तेव्हा एनियास तत्काळ उठला.</verse>
				<verse number="35">लोद व शारोन या शहरात राहणार्‍या सार्‍या लोकांनी एनियासला पाहिले आणि ते प्रभुकडे वळले.</verse>
				<verse number="36">आता यापोमध्ये टबीथा या नावाची शिष्या रहात होती, ग्रीक भाषेमध्ये तिचे नाव दुर्कस असे होते; ती सदैव गरिबांची मदत व चांगली कृत्ये करीत असे.</verse>
				<verse number="37">याच सुमारास ती आजारी पडून मरण पावली आणि तिचा देह धुऊन स्वच्छ केला आणि माडीवरील खोलीत ठेवला होता.</verse>
				<verse number="38">लोद यापोच्या जवळ होते; जेव्हा शिष्यांनी ऐकले की पेत्र लोद गावी आला आहे, तेव्हा त्यांनी त्याच्याकडे दोन माणसे पाठवून, “ताबडतोब या” अशी त्याला विनवणी केली.</verse>
				<verse number="39">पेत्र त्यांच्याबरोबर गेला, तो आल्यावर त्याला माडीवरील खोलीत नेण्यात आले. सर्व विधवा तिच्याभोवती उभ्या राहून शोक करीत होत्या आणि दुर्कस जिवंत असताना तिने त्यांच्यासाठी तयार केलेले अंगरखे आणि इतर वस्त्रे त्यांनी पेत्राला दाखविली.</verse>
				<verse number="40">पेत्राने सर्वांना खोली बाहेर जाण्यास सांगितले; मग त्याने गुडघे टेकून प्रार्थना केली. मग मृत स्त्रीकडे वळून तो म्हणाला, “टबीथा, ऊठ.” तिने आपले डोळे उघडले आणि पेत्राला पाहून ती उठून बसली.</verse>
				<verse number="41">त्याने आपला हात पुढे करून तिला पायांवर उभे राहण्यास मदत केली. नंतर त्याने विश्वासणार्‍यांना, विशेषकरून विधवांना आत बोलाविले आणि त्यांच्यापुढे तिला जिवंत असे सादर केले.</verse>
				<verse number="42">ही घटना यापोमध्ये समजली आणि अनेकांनी प्रभुवर विश्वास ठेवला.</verse>
				<verse number="43">पेत्र यापो येथे शिमोन नावाच्या चांभाराच्या घरी बरेच दिवस राहिला.</verse>
			</chapter>
			<chapter number="10">
				<verse number="1">कैसरीया येथे कर्नेल्य नावाचा एक माणूस, जो इटलीच्या पलटणीचा शताधिपती होता.</verse>
				<verse number="2">तो व त्याचे सारे कुटुंब धार्मिक व परमेश्वराला भिऊन वागणारे होते; तो उदारहस्ते गरजवंतांना दानधर्म करीत असे आणि परमेश्वराची नियमितपणे प्रार्थना करीत असे.</verse>
				<verse number="3">एके दिवशी दुपारी तीन वाजण्याच्या सुमारास त्याला एक दृष्टांत झाला. त्याने स्पष्टपणे असे पाहिले की, परमेश्वराचा एक दूत त्याच्याकडे आला आणि त्याला म्हणाला, “कर्नेल्या!”</verse>
				<verse number="4">कर्नेल्याने त्याच्याकडे टक लावून पाहिले व भयभीत झाला. त्याने विचारले, “काय प्रभुजी?” देवदूत उत्तरला, “तुझ्या प्रार्थना आणि गरीबांसाठी केलेले दानधर्म यांची परमेश्वराला आठवण आहे.</verse>
				<verse number="5">आता यापो येथे काही माणसे पाठीव, तेथे शिमोन नावाचा ज्याला पेत्र म्हणतात त्याला बोलावून घे.</verse>
				<verse number="6">तो शिमोन चांभाराच्या घरी पाहुणा आहे आणि त्याचे घर समुद्राकाठी आहे.”</verse>
				<verse number="7">जो देवदूत त्याच्याबरोबर बोलला होता तो गेल्यानंतर, कर्नेल्याने आपल्या दोन नोकरांना आणि धर्मनिष्ठ शिपायास जो त्याच्या वैयक्तिक सेवकांपैकी एक होता त्याला बोलावले.</verse>
				<verse number="8">घडलेली सर्व हकिकत त्याने त्यांना सांगितली आणि त्यांना यापोकडे पाठवून दिले.</verse>
				<verse number="9">दुसर्‍या दिवशी दुपारच्या सुमारास ते प्रवास करीत शहराजवळ येत होते आणि इकडे पेत्र प्रार्थना करण्यासाठी घराच्या धाब्यावर गेला.</verse>
				<verse number="10">त्याला भूक लागली आणि काहीतरी खावे अशी त्याला इच्छा झाली, जेवण तयार होत असताना त्याला झोपेची तंद्री लागली.</verse>
				<verse number="11">त्याने पाहिले आकाश उघडलेले आहे आणि मोठ्या चादरी सारखे काहीतरी चारही कोपरे धरून खाली जमिनीकडे सोडले जात आहे.</verse>
				<verse number="12">तिच्यात पृथ्वीवरील सर्वप्रकारचे चतुष्पाद प्राणी, त्याचप्रमाणे सरपटणारे जीवजंतू व आकाशातील पाखरे होती.</verse>
				<verse number="13">मग एक वाणी त्याला म्हणाली, “पेत्रा ऊठ, व मारून खा.”</verse>
				<verse number="14">“खात्रीने नाही, प्रभू!” पेत्राने उत्तर दिले, “मी अस्वच्छ व अशुद्ध असे कधीही खाल्लेले नाही.”</verse>
				<verse number="15">स्वर्गातून दुसर्‍या वेळेस त्याला वाणी ऐकू आली, “परमेश्वराने जे शुद्ध केले आहे, ते अशुद्ध असे म्हणू नकोस.”</verse>
				<verse number="16">असे तीन वेळा झाले, मग लागलीच ती चादर पुन्हा स्वर्गात वर घेतली गेली.</verse>
				<verse number="17">त्या दृष्टांताचा काय अर्थ असावा याविषयी पेत्र विचारात पडला असता, पाहा, कर्नेल्याने पाठविलेल्या माणसांना शिमोनाचे घर सापडले आणि ती बाहेर दरवाजाजवळ येऊन उभी राहिली.</verse>
				<verse number="18">त्यांनी हाक मारून अशी विचारणा केली, “शिमोन, ज्याला पेत्र असेही म्हणतात, येथेच राहत आहे काय?”</verse>
				<verse number="19">इकडे पेत्र त्या दृष्टांताविषयी विचार करीत असताना, पवित्र आत्मा त्याला म्हणाला, “शिमोना, तीन माणसे तुला शोधत आहेत.</verse>
				<verse number="20">म्हणून ऊठ आणि खाली जा. कसलाही संकोच मनात न आणता त्यांच्याबरोबर जा, कारण मीच त्यांना पाठविले आहे.”</verse>
				<verse number="21">पेत्र खाली गेला आणि त्या माणसांना म्हणाला, “मीच तोच आहे ज्याचा तुम्ही शोध घेत आहात. तुम्ही कशासाठी आला आहात?”</verse>
				<verse number="22">त्या माणसांनी उत्तर दिले, “आम्ही कर्नेल्य शताधिपतीकडून आलो आहोत. तो नीतिमान आणि परमेश्वराला भिऊन वागणारा मनुष्य आहे, सर्व यहूदी लोकांकडून सन्मानित झालेला असा आहे. एका पवित्र दूताने त्याला सांगितले आहे की तुम्ही त्याला तुमच्या घरी बोलवावे म्हणजे तुमच्याकडील संदेश त्याला ऐकता येईल”</verse>
				<verse number="23">तेव्हा पेत्राने त्या माणसांना पाहुणे म्हणून घरात बोलावले. दुसर्‍या दिवशी पेत्र त्यांच्याबरोबर निघाला, यापोतील काही विश्वासी बंधुही त्याच्याबरोबर गेले.</verse>
				<verse number="24">दुसर्‍या दिवशी ते कैसरीयास पोहोचले. कर्नेल्य त्यांची वाटच पाहत होता, त्याने आपले नातेवाईक व जवळचे मित्र यांना एकत्रित बोलावले होते.</verse>
				<verse number="25">पेत्राने घरात प्रवेश करताच, कर्नेल्याने त्याची भेट घेतली आणि आदराने त्याच्या पाया पडला.</verse>
				<verse number="26">परंतु पेत्राने त्याला उभे केले, व म्हणाला, “उभे राहा, मी स्वतःसुद्धा तुमच्यासारखाच एक मनुष्य आहे.”</verse>
				<verse number="27">त्याच्याशी बोलत असताना, पेत्र आत गेला आणि तेथे त्याला पुष्कळ लोक एकत्र जमलेले आढळले.</verse>
				<verse number="28">तेव्हा पेत्र त्यांना म्हणाला: “माझ्यासारख्या यहूदी व्यक्तीने गैरयहूदीयाला भेटणे व त्यांच्याशी संबंध ठेवणे हे यहूदी नियमशास्त्राच्या विरुद्ध आहे हे तुम्हाला माहितच आहे. परंतु परमेश्वराने मला दाखवून दिले आहे की, मी कोणालाही अपवित्र किंवा अशुद्ध लेखू नये.</verse>
				<verse number="29">म्हणूनच मला बोलावणे आल्याबरोबर, कसलीही हरकत न घेता मी लगेच आलो. आता तुम्ही मला कशासाठी बोलावले ते सांगा?”</verse>
				<verse number="30">कर्नेल्याने उत्तर दिले: “तीन दिवसांपूर्वी माझ्या घरी याच वेळेस दुपारी तीन वाजण्याच्या सुमारास, मी प्रार्थना करीत होतो. तेव्हा तेजस्वी झगा घातलेला एक पुरुष एकाएकी माझ्यासमोर उभा राहिला.</verse>
				<verse number="31">आणि मला म्हणाला, ‘कर्नेल्या, परमेश्वराने तुझी प्रार्थना ऐकली आहे. तू गरीबांना केलेले दानधर्म याची त्याने आठवण केली आहे.</verse>
				<verse number="32">तर आता तू शिमोन ज्याला पेत्र म्हणतात, तो यापो येथे समुद्राकाठी राहत असलेल्या शिमोन चांभाराच्या घरी पाहुणा आहे त्याला आमंत्रण पाठव.’</verse>
				<verse number="33">म्हणून मी ताबडतोब तुम्हाला बोलावून घेतले आहे, तुम्ही आला हे बरे झाले. आपण सर्व येथे परमेश्वराच्या समक्षतेत आहोत आणि प्रभुने जे सर्वकाही सांगण्याची आपल्याला आज्ञा देऊन पाठविले आहे ते सांगा.”</verse>
				<verse number="34">मग पेत्र बोलू लागला: “मला अगदी स्पष्टपणे कळून आले आहे की परमेश्वर पक्षपात करीत नाही</verse>
				<verse number="35">परंतु प्रत्येक राष्ट्रांमध्ये जे त्यांचे भय धरतात व योग्य तेच करतात त्या सर्वांना ते स्वीकारतात.</verse>
				<verse number="36">तुम्हाला माहीत आहे की, परमेश्वराने इस्राएलच्या लोकांसाठी येशू ख्रिस्ताच्याद्वारे जे सर्वांचे प्रभू आहेत, शांतीच्या शुभवार्तेची घोषणा करीत त्यांचा संदेश पाठविला.</verse>
				<verse number="37">योहानाने बाप्तिस्म्याबद्दल संदेश दिला त्यानंतर गालीलापासून सुरुवात होऊन संपूर्ण यहूदीयामध्ये काय घडून आले हे तुम्हाला चांगले माहीत आहे,</verse>
				<verse number="38">कशाप्रकारे परमेश्वराने नासरेथ येथील येशूंना पवित्र आत्म्याचा व सामर्थ्याचा अभिषेक केला आणि ते सत्कर्मे करीत व सैतानाच्या सत्तेखाली असलेल्या सर्वांस बरे करीत फिरत होते, कारण परमेश्वर त्यांच्याबरोबर होते.</verse>
				<verse number="39">“त्या यहूदीयांच्या देशामध्ये व यरुशलेममध्ये त्यांनी ज्या सर्वगोष्टी केल्या त्यांचे आम्ही साक्षी आहोत. त्यांनी त्यांना क्रूसावर खिळून मारले,</verse>
				<verse number="40">परंतु परमेश्वराने तीन दिवसानंतर त्यांना मरणातून पुन्हा जिवंत केले व लोकांसमोर प्रकट केले.</verse>
				<verse number="41">जरी ते सर्व लोकांसमोर प्रकट झाले नाहीत, परंतु जे साक्षीदार ज्यांना परमेश्वराने पूर्वीच निवडून ठेवले होते त्या आम्हाला मरणातून उठल्यानंतर ते प्रकट झाले व त्यांनी आमच्याबरोबर खाणेपिणे केले.</verse>
				<verse number="42">त्यांनी आम्हाला अशी आज्ञा केली आहे की, लोकांस उपदेश करा व साक्ष द्या, परमेश्वराने नेमलेले जिवंतांचे व मेलेल्यांचे न्यायाधीश ते हेच आहे.</verse>
				<verse number="43">सर्व संदेष्ट्यांनी येशूंबद्दल अशी साक्ष दिली आहे की जो प्रत्येकजण त्यांच्यावर विश्वास ठेवतो त्याला त्यांच्या नावाने पापक्षमा मिळते.”</verse>
				<verse number="44">पेत्र हे वचन बोलत असतानाच, सर्व संदेश ऐकणार्‍यांवर पवित्र आत्मा उतरला.</verse>
				<verse number="45">पेत्राबरोबर आलेले विश्वासीजण ज्यांची सुंता झाली होती ते आश्चर्यचकित झाले, कारण त्यांनी पाहिले की गैरयहूदी लोकांवरसुद्धा पवित्र आत्मा ओतून दिला आहे.</verse>
				<verse number="46">कारण त्यांनी त्यांना अन्य भाषांमधून बोलताना आणि परमेश्वराची स्तुती करताना ऐकले. मग पेत्र म्हणाला,</verse>
				<verse number="47">“तर त्यांचा पाण्याने बाप्तिस्मा करण्यास काही हरकत नाही कारण पवित्र आत्मा आपल्याला मिळाला, तसा त्यांनाही मिळालेला आहे.”</verse>
				<verse number="48">मग त्याने आज्ञा केली की येशू ख्रिस्ताच्या नावात त्यांचा बाप्तिस्मा करावा. मग पेत्राने त्यांच्याबरोबर काही दिवस रहावे म्हणून त्यांनी त्याला विनंती केली.</verse>
			</chapter>
			<chapter number="11">
				<verse number="1">गैरयहूदी लोकांनीही परमेश्वराचे वचन ग्रहण केले हे प्रेषितांच्या आणि यहूदीया प्रांतातील विश्वासणार्‍यांच्या कानी गेले.</verse>
				<verse number="2">मग पेत्र यरुशलेम येथे वर गेला, त्यावेळी सुंता झालेल्या विश्वासणार्‍यांनी त्याच्यावर टीका केली</verse>
				<verse number="3">ते म्हणाले, “तू असुंती लोकांच्या घरी गेलास आणि त्यांच्याबरोबर भोजन केले.”</verse>
				<verse number="4">त्यावर पेत्राने सुरुवातीपासून, सर्वगोष्टी सविस्तर सांगितल्या:</verse>
				<verse number="5">तो म्हणाला, “मी यापो शहरात प्रार्थना करीत असताना, मला तंद्री लागली तेव्हा मी दृष्टांत पाहिला. त्यामध्ये मोठ्या चादरी सारखे काहीतरी चारही कोपरे धरून आकाशातून खाली जमिनीकडे सोडले जात आहे आणि मी जेथे होतो तेथे ते खाली आले.</verse>
				<verse number="6">मी त्यामध्ये डोकावून पाहिले मला पृथ्वीवरील चतुष्पाद प्राणी, श्वापदे, जीवजंतू व आकाशातील पाखरे हे दिसले.</verse>
				<verse number="7">तेव्हा एक वाणी माझ्याशी बोलताना मी ऐकली, ‘पेत्रा, ऊठ, व मारून खा.’ </verse>
				<verse number="8">“मी उत्तर दिले, ‘प्रभू खात्रीने नाही! कारण मी अस्वच्छ व अशुद्ध असे कधीही खाल्लेले नाही.’</verse>
				<verse number="9">“स्वर्गातून दुसर्‍या वेळेस वाणी ऐकू आली, ‘परमेश्वराने जे शुद्ध केले आहे, ते अशुद्ध आहे असे समजू नकोस.’</verse>
				<verse number="10">असे तीन वेळा झाले आणि ते सर्व परत स्वर्गाकडे घेतले गेले.</verse>
				<verse number="11">“नेमक्या याच वेळी कैसरीयाहून मजकडे पाठविलेली तीन माणसे मी राहत होतो त्या घराच्या समोर येऊन उभी राहिली.</verse>
				<verse number="12">तेव्हा आत्मा मला म्हणाला त्यांच्याबरोबर जा व चिंता करू नको. मजबरोबर सहा बंधुही सोबतीला होते आणि आम्ही त्या माणसाच्या घरी प्रवेश केला.</verse>
				<verse number="13">त्याने आम्हाला सांगितले की परमेश्वराचा दूत त्याच्या घरात प्रकट झाला आणि म्हणाला, ‘यापो येथे निरोप्या पाठवून शिमोन ज्याला पेत्र म्हणतात त्यास बोलावून आण.</verse>
				<verse number="14">तो तुला संदेश सांगेल त्याद्वारे तुझे आणि तुझ्या सर्व घराण्याचे तारण होईल.’</verse>
				<verse number="15">“मी बोलण्यास सुरुवात केली, तेव्हाच पवित्र आत्मा त्यांच्यावर उतरला, जसा तो सुरुवातीला आपल्यावर उतरला होता.</verse>
				<verse number="16">तेव्हा मला आठवण झाली की, प्रभू येशूंनी काय सांगितले होते: ‘योहानाने पाण्याने बाप्तिस्मा केला, परंतु तुमचा बाप्तिस्मा पवित्र आत्म्याने होईल.’</verse>
				<verse number="17">म्हणून जर परमेश्वराने तेच दान त्यांना दिले जे आपण प्रभू येशू ख्रिस्तावर विश्वास ठेवला तेव्हा आपल्याला मिळाले, तर परमेश्वराला विरोध करणारा मी कोण?”</verse>
				<verse number="18">त्यांनी हे ऐकले, तेव्हा त्यांच्याकडे आणखी काही प्रश्न राहिले नाहीत आणि ते परमेश्वराची स्तुती करू लागले, ते म्हणाले, “तर आता परमेश्वराने गैरयहूदीयांनाही पश्चात्ताप करण्याची संधी दिली आहे ज्यामुळे त्यांना जीवन प्राप्त होईल.”</verse>
				<verse number="19">स्तेफनाचा वध झाल्यानंतर छळामुळे जे इतरत्र पांगले होते ते प्रवास करीत फेनिके, सायप्रस व अंत्युखिया येथे गेले व त्यांनी केवळ यहूदीयांनाच वचन सांगितले.</verse>
				<verse number="20">तरी, सायप्रस व कुरेने, येथून अंत्युखिया येथे गेलेल्या काही लोकांनी प्रभू येशूंविषयीची शुभवार्ता ग्रीक लोकांनाही सांगितली.</verse>
				<verse number="21">तेव्हा प्रभुचे सामर्थ्य त्यांच्यावर होते, म्हणून लोकांनी मोठ्या संख्येने विश्वास ठेवला आणि ते प्रभुकडे वळले.</verse>
				<verse number="22">यरुशलेम येथे असलेल्या मंडळीने जेव्हा ही बातमी ऐकली, तेव्हा त्यांनी बर्णबाला अंत्युखियास पाठविले.</verse>
				<verse number="23">जेव्हा तो तेथे आला आणि परमेश्वराच्या कृपेमुळे जे काही झाले होते ते त्याने पाहिले, तो आनंदित झाला आणि त्या सर्वांनी पूर्ण मनाने प्रभुबरोबर एकनिष्ठ रहावे असे त्याने त्या सर्वांना उत्तेजन दिले.</verse>
				<verse number="24">बर्णबा एक चांगला मनुष्य होता, तो पवित्र आत्म्याने भरलेला आणि विश्वासात परिपूर्ण असा होता आणि फार मोठ्या संख्येने लोक प्रभुकडे आणले गेले.</verse>
				<verse number="25">त्यानंतर शौलाचा शोध करण्यासाठी बर्णबा पुढे तार्सस येथे गेला,</verse>
				<verse number="26">जेव्हा त्याने त्याला शोधून काढले, त्याने त्याला अंत्युखिया येथे आणले. बर्णबा व शौल दोघेही पूर्ण वर्षभर मंडळ्यांमध्ये अनेक लोकांना भेटून शिक्षण देत राहिले. अंत्युखिया मध्येच शिष्यांना ख्रिस्ती हे नाव प्रथम मिळाले.</verse>
				<verse number="27">या काळात काही संदेष्टे यरुशलेमकडून खाली अंत्युखियास आले.</verse>
				<verse number="28">त्यांच्यापैकी, अगब नावाचा एकजण उभा राहिला आणि आत्म्याच्या साहाय्याने त्याने असे भविष्य सांगितले की, सर्व रोमी साम्राज्यात मोठा दुष्काळ पडणार आहे. (क्लौडियसच्या कारकीर्दीत हे झाले.)</verse>
				<verse number="29">तेव्हा शिष्यांनी असे ठरविले की, प्रत्येकांनी त्यांच्या ऐपतीप्रमाणे यहूदीयामध्ये राहणार्‍या बंधू भगिनींना मदत करावी.</verse>
				<verse number="30">त्याप्रमाणे त्यांनी असे केले की, त्यांच्या देणग्या तेथील वडीलमंडळींना पाठविण्यासाठी त्यांनी शौल व बर्णबा यांच्या स्वाधीन केल्या.</verse>
			</chapter>
			<chapter number="12">
				<verse number="1">त्याच सुमारास हेरोद राजाने मंडळीतील काही लोकांना छळावे म्हणून बंदिस्त केले.</verse>
				<verse number="2">त्याने योहानाचा भाऊ याकोब, याचा तलवारीने वध करविला.</verse>
				<verse number="3">या कृत्याने यहूदी प्रसन्न झाल्याचे पाहून, हेरोद पेत्रालासुद्धा अटक करण्यास पुढे आला. हे बेखमीर भाकरीच्या सणाच्या वेळेस घडले.</verse>
				<verse number="4">पेत्राला अटक करून तुरुंगात टाकले आणि त्याच्यावर चार शिपायांच्या चार दलांचा पहारा बसविला. वल्हांडण सण झाल्यावर त्याला बाहेर आणून समुदायापुढे चौकशी करावी असा हेरोदाचा हेतू होता.</verse>
				<verse number="5">पेत्राला तुरुंगात ठेवण्यात आले होते, परंतु मंडळी त्याच्यासाठी परमेश्वराकडे एकाग्रतेने प्रार्थना करत होती.</verse>
				<verse number="6">हेरोद त्याला चौकशीसाठी बाहेर आणणार होता त्या आधीच्या रात्री, पेत्र दोन बेड्या घातलेला असा दोन शिपायांच्यामध्ये झोपला होता आणि पहारेकरी प्रवेशद्वारापुढे रक्षण करीत उभे होते.</verse>
				<verse number="7">तेव्हा अकस्मात तुरुंगाच्या खोलीत प्रकाश पडला आणि पाहा, प्रभुचा दूत पेत्राजवळ प्रकट झाला. त्या दूताने पेत्रावर हात ठेऊन त्याला जागे केले व म्हटले, “लवकर, ऊठ!” तेव्हा पेत्राच्या हातातील बेड्या गळून पडल्या.</verse>
				<verse number="8">मग देवदूताने त्याला सांगितले, “कपडे घाल आणि पायात जोडे घाल.” तेव्हा पेत्राने त्याप्रमाणे केले. मग देवदूताने त्याला आज्ञा केली, “आता तुझा अंगरखा लपेट आणि माझ्यामागे ये.”</verse>
				<verse number="9">पेत्र तुरुंगातून निघून त्‍याच्यामागे चालू लागला, परंतु देवदूत जे करीत होता ते सर्व खरोखर घडत होते याची त्याला कल्पना नव्हती; तो एक दृष्टांत पाहत आहे असे त्याला वाटले.</verse>
				<verse number="10">त्यांनी पहिल्या व दुसर्‍या पहारेकर्‍यांना ओलांडले आणि ते शहरात जाण्याच्या लोखंडी द्वारापर्यंत पोहोचले. त्यावेळी तो दरवाजा त्यांच्यासाठी आपोआपच उघडला गेला आणि ते त्यातून बाहेर पडले. जेव्हा पुढे एका रस्त्याइतके अंतर ते चालून गेल्यानंतर अचानक देवदूत पेत्राला सोडून निघून गेला.</verse>
				<verse number="11">पेत्र भानावर येऊन म्हणाला, “आता मला निःसंशय कळून आले की प्रभुने त्याचा देवदूत पाठवून हेरोदाच्या तावडीतून व यहूदी लोक ज्या गोष्टींची अपेक्षा करीत होते त्यापासून मला सोडविले आहे.”</verse>
				<verse number="12">हे त्याला स्पष्टपणे समजल्यानंतर, योहान ज्याला मार्क असे सुद्धा म्हणतात त्याची आई मरीया, हिच्या घरी गेला. तेथे अनेक लोक एकत्र जमून प्रार्थना करीत होते.</verse>
				<verse number="13">त्याने अंगणाचा दरवाजा ठोठावला आणि रुदा नावाची एक दासी दार उघडण्यासाठी आली.</verse>
				<verse number="14">तिने पेत्राचा आवाज ओळखला, तेव्हा तिला एवढा आनंद झाला की दरवाजा न उघडता ती पुन्हा आत धावत गेली आणि, “पेत्र दारात आहे!” असे तिने सांगितले.</verse>
				<verse number="15">ते तिला म्हणाले, “तुझे मन ठिकाण्यावर नाही,” परंतु ती आग्रहाने सांगू लागली, तेव्हा ते म्हणाले की, “तो त्याचा देवदूत असावा.”</verse>
				<verse number="16">परंतु पेत्र ठोठावीत राहिला आणि जेव्हा त्यांनी दरवाजा उघडला व त्याला पाहिले, तेव्हा त्यांना आश्चर्य वाटले.</verse>
				<verse number="17">पेत्राने त्यांना आपल्या हाताने खुणावून शांत केले आणि प्रभुने त्याला तुरुंगातून कसे बाहेर काढले, हे त्यांना सविस्तर सांगितले. मग तो त्यांना म्हणाला, “याकोब आणि बंधू भगिनींना याबद्दल सांगा,” मग तो दुसर्‍या स्थळी निघून गेला.</verse>
				<verse number="18">पहाट झाल्यावर, पेत्राचे काय झाले असावे या विचाराने सैनिकांमध्ये एकच गडबड उडाली.</verse>
				<verse number="19">हेरोदाने त्याचा पूर्ण शोध करूनही तो सापडला नाही, तेव्हा त्याने त्या सोळा पहारेकर्‍यांची उलट तपासणी करून त्यांना मरणदंडाच्या शिक्षेचा आदेश दिला. यानंतर हेरोद यहूदीयातून कैसरीयात गेला व तेथे राहिला.</verse>
				<verse number="20">तो सोर व सीदोन येथील लोकांबरोबर भांडण करीत होता; ते आता एकत्र झाले आणि त्यांनी त्याच्याबरोबर विशेष भेट ठरविली. राजाचा विश्वासू वैयक्तिक सेवक ब्लस्त याचा पाठिंबा मिळविल्यानंतर त्यांनी शांततेची मागणी केली, कारण ही शहरे त्यांच्या अन्नधान्याच्या पुरवठ्यासाठी हेरोद राजाच्या देशावर अवलंबून होती.</verse>
				<verse number="21">नेमलेल्या दिवशी हेरोद, आपली राजवस्त्रे परिधान करून राजासनावर बसला आणि त्यांच्यापुढे जाहीर भाषण करू लागला.</verse>
				<verse number="22">ते ओरडले, “ही मनुष्याची नव्हे परंतु परमेश्वराची वाणी आहे.”</verse>
				<verse number="23">हेरोदाने परमेश्वराला मान दिला नाही, म्हणून प्रभुच्या दूताने हेरोदावर तत्काळ प्रहार करून त्याला खाली पाडले आणि त्याला किड्यांनी खाऊन टाकले आणि तो मरण पावला.</verse>
				<verse number="24">परंतु परमेश्वराचे वचन पसरत राहिले आणि तेथे पुष्कळ नवीन विश्वासणारे तयार झाले.</verse>
				<verse number="25">जेव्हा बर्णबा आणि शौल यांनी यरुशलेममधील त्यांचे सेवाकार्य पूर्ण केले, तेव्हा योहान ज्याला मार्क असेही म्हणत त्याला त्यांच्याबरोबर घेऊन ते परत आले.</verse>
			</chapter>
			<chapter number="13">
				<verse number="1">आता अंत्युखिया येथील मंडळीत संदेष्टे व शिक्षक होते: बर्णबा, शिमोन, ज्याला निगेर देखील म्हणत, कुरेनेचा लूक्य, मनायेन ज्याचे संगोपन मांडलिक हेरोद राजाकडून झाले होते आणि शौल.</verse>
				<verse number="2">हे सर्वजण प्रभुची आराधना आणि उपास करीत असताना, पवित्र आत्मा त्यांना म्हणाला, “बर्णबा व शौल यांना ज्या कामासाठी मी पाचारण केले आहे त्यासाठी त्यांना वेगळे करा.”</verse>
				<verse number="3">तेव्हा उपास आणि प्रार्थना केल्यावर त्यांनी आपले हात त्यांच्यावर ठेवले व त्यांना निरोप दिला.</verse>
				<verse number="4">पवित्र आत्म्याने त्या दोघांना त्यांच्या मार्गावर पाठविले, ते खाली सलुकीयाला गेले आणि तारवात बसून सायप्रस बेटावर उतरले.</verse>
				<verse number="5">सलमीना या शहरात आल्यानंतर, ते यहूदी लोकांच्या सभागृहांमध्ये गेले व त्यांनी परमेश्वराचे वचन जाहीर केले. योहान हा त्यांच्याबरोबर मदतनीस म्हणून गेला होता.</verse>
				<verse number="6">त्या संपूर्ण बेटावर प्रवास करीत ते पफे येथे जाऊन पोहोचले. तेथे त्यांना यहूदी बार-येशू नावाचा जादूगार व खोटा भविष्यवादी भेटला.</verse>
				<verse number="7">सेर्गियोस पौलुस नावाच्या राज्यपालाचा तो एक सेवक होता. सेर्गियोस पौल हा बुद्धिमान व ज्ञानी मनुष्य होता. या राज्यपालाने बर्णबा व शौल यांना बोलावले, कारण परमेश्वराचे वचन ऐकण्याची त्याची इच्छा होती.</verse>
				<verse number="8">परंतु अलीम जादूगार (असा त्याच्या नावाचा अर्थ आहे) त्याने त्यांना विरोध केला आणि विश्वास ठेवण्यापासून राज्यपालाला दूर ठेवण्यासाठी प्रयत्न केला.</verse>
				<verse number="9">मग पवित्र आत्म्याने भरलेला शौल, ज्याला पौल देखील म्हणत असत, त्याने अलीमाकडे रोखून पाहून म्हटले,</verse>
				<verse number="10">“तू सैतानाचा पुत्र आहेस आणि सर्व चांगुलपणाचा वैरी आहेस! तू सर्वप्रकारच्या कपटाने व चातुर्याने भरलेला आहेस. प्रभुच्या चांगल्या मार्गाला भ्रष्ट करण्याचे तू कधीच सोडणार नाहीस काय?</verse>
				<verse number="11">तर पाहा, आताच प्रभुचा हात तुझ्याविरुद्ध उठला आहे. तू आंधळा होशील आणि काही वेळ तुला सूर्याचा प्रकाश सुद्धा दिसणार नाही.” तत्काळ धुके व अंधकार यांनी तो ग्रासल्यासारखा झाला आणि आपल्याला हाती धरून न्यावे, म्हणून तो इकडे तिकडे कोणाचा तरी चाचपडत शोध करू लागला.</verse>
				<verse number="12">राज्यपालाने जे घडले ते पाहिले, तेव्हा त्याने विश्वास धरला आणि प्रभुच्या शिक्षणाविषयी तो आश्चर्यचकित झाला.</verse>
				<verse number="13">आता पौल आणि त्याचे सहकारी यांनी पफे शहर सोडले व ते तारवात बसून पंफुल्यातील पिर्गा येथे आले, या ठिकाणी योहानाने त्यांचा निरोप घेतला व तो यरुशलेमला परतला.</verse>
				<verse number="14">ते पिर्गापासून पुढे पिसिदिया प्रांतातील अंत्युखियास गेले. शब्बाथ दिवशी ते सभागृहात गेले आणि तेथे खाली जाऊन बसले.</verse>
				<verse number="15">नेहमीप्रमाणे नियमशास्त्र व संदेष्ट्यांच्या ग्रंथातून वाचल्यानंतर, सभागृहातील पुढार्‍यांनी त्यांना म्हटले: “बंधुनो, आपल्याजवळ लोकांसाठी काही उत्तेजनपर वचन असेल, तर कृपा करून आम्हास सांगा.”</verse>
				<verse number="16">पौल उठून उभा राहिला, व त्याने हाताने खुणावले आणि म्हणाला: “अहो इस्राएल लोकहो आणि परमेश्वराची उपासना करणारे गैरयहूदी, माझे ऐका!</verse>
				<verse number="17">या इस्राएल राष्ट्राच्या परमेश्वराने आपल्या पूर्वजांना निवडून घेतले आणि इजिप्तमध्ये राहत असताना त्यांना फलद्रूप केले. त्यांनी आपल्या महान बलाने त्यांना त्या देशातून व गुलामगिरीतून बाहेर आणले;</verse>
				<verse number="18">रानात जवळजवळ चाळीस वर्षे; त्यांनी त्यांचे गैरवर्तन सहन केले”</verse>
				<verse number="19">त्यांनी कनानातील सात राष्ट्रांना, उलथवून टाकले व त्यांची भूमी वतन म्हणून त्यांच्या लोकांना दिली.</verse>
				<verse number="20">हे सर्व घडून येण्यास सुमारे चारशे पन्नास वर्षे लागली. “त्यानंतर, परमेश्वराने त्यांना शमुवेल संदेष्टा येईपर्यंत न्यायाधीश नेमून दिले.</verse>
				<verse number="21">यानंतर लोकांनी राजा मागितला आणि परमेश्वराने त्यांना बन्यामीन वंशातील किशाचा पुत्र शौल, याला राजा म्हणून दिले, त्याने चाळीस वर्षे राज्य केले.</verse>
				<verse number="22">शौलाला दूर केल्यानंतर, दावीदाला त्यांचा राजा म्हणून नेमले. या दावीदाबद्दल परमेश्वराने साक्ष दिली: ‘इशायाचा पुत्र दावीद, हा मला माझ्या मनासारखा मनुष्य मिळाला आहे; माझ्या इच्छेप्रमाणे असणार्‍या प्रत्येक गोष्टी तो करील.’</verse>
				<verse number="23">“परमेश्वराने वचन दिल्याप्रमाणे, याच मनुष्याच्या वंशामधून येशूंना इस्राएल लोकांसाठी त्यांचा तारणारा म्हणून आणले आहे.</verse>
				<verse number="24">येशू येण्यापूर्वी, योहानाने सर्व इस्राएल लोकांना पश्चात्तापाच्या बाप्तिस्म्याचा उपदेश केला.</verse>
				<verse number="25">योहानाचे कार्य संपत आलेले असताना, योहानाने विचारले: ‘मी कोण आहे असे तुम्हाला वाटते? तुम्ही ज्याची वाट पाहता तो मी नाही. परंतु जो माझ्यामागून येत आहे, त्याच्या पादत्राणाचे बंद सोडण्याइतकी सुद्धा माझी योग्यता नाही.’</verse>
				<verse number="26">“अब्राहामाची संतान, माझ्या प्रिय भावांनो आणि परमेश्वराचे भय धरणार्‍या गैरयहूदीयांनो, तारणाचा संदेश आपल्या सर्वांसाठी दिलेला आहे.</verse>
				<verse number="27">यरुशलेममधील लोकांनी व त्यांच्या शासकांनी येशूंना ओळखले नाही, त्यांना दोषी ठरवून संदेष्ट्यांच्या त्या शब्दांची पूर्तता केली, ज्या शब्दांचे वाचन प्रत्येक शब्बाथ दिवशी त्यांच्यामध्ये केले जात होते.</verse>
				<verse number="28">त्यांना जिवे मारण्यासाठी एकही योग्य पुरावा त्यांना सापडला नाही, तरी त्यांना मृत्युदंडाची शिक्षा द्यावी अशी मागणी त्यांनी पिलाताकडे केली.</verse>
				<verse number="29">त्यांच्याबद्दलची सर्व भविष्ये पूर्ण झाल्यानंतर त्यांनी त्यांना क्रूसावरून खाली उतरवले व कबरेत ठेवले.</verse>
				<verse number="30">परंतु परमेश्वराने त्यांना मृतांतून उठविले,</verse>
				<verse number="31">जे गालीलाहून प्रवास करीत यरुशलेमला त्यांच्याबरोबर आले होते, त्यांना पुष्कळ दिवस ते प्रकट झाले. तेच आता आपल्या लोकांस त्यांचे साक्षीदार आहेत.</verse>
				<verse number="32">“यासाठी, आम्ही तुम्हाला शुभवार्ता सांगतो की:</verse>
				<verse number="33">परमेश्वराने ते वचन त्यांनी येशूंना मरणातून उठवून आमच्यासाठी म्हणजे त्यांच्या संतानासाठी पूर्ण केले आहे. त्याप्रमाणे दुसर्‍या स्तोत्रसंहितेमध्ये असे लिहिले आहे: “ ‘तू माझा पुत्र आहे आज मी तुझा पिता झालो आहे.’</verse>
				<verse number="34">त्यांना कुजण्याचा अनुभव कधीही येऊ नये म्हणून परमेश्वराने त्यांना मरणातून जिवंत केले. परमेश्वर असे म्हणाले, “ ‘दावीद राजाला पवित्र व निश्चित आशीर्वाद देण्याचे वचन मी दिले होते.’</verse>
				<verse number="35">म्हणून दुसर्‍या एका ठिकाणी सुद्धा असे लिहिले आहे, “ ‘तू तुझ्या पवित्र जनाला कुजण्याचा अनुभव येऊ देणार नाहीस.’</verse>
				<verse number="36">“दावीदाने परमेश्वराच्या उद्देशाप्रमाणे आपल्या पिढीची सेवा केल्यानंतर, तो मरण पावला; त्याला त्याच्या पूर्वजांबरोबर पुरले आणि त्याचे शरीर कुजले.</verse>
				<verse number="37">परंतु ज्याला परमेश्वराने मृतातून उठविले आणि त्याचे शरीर कुजले नाही.</verse>
				<verse number="38">“यासाठी माझ्या मित्रांनो, माझी अशी इच्छा आहे की तुम्ही हे समजून घ्यावे की, येशूंच्याद्वारे पापक्षमेची घोषणा ही तुमच्यासाठी केली आहे.</verse>
				<verse number="39">जो प्रत्येकजण विश्वास ठेवतो, तो त्यांच्याद्वारे सर्व पापांपासून मुक्त होतो, मोशेच्या नियमशास्त्राच्या आधारे ही गोष्ट पटवून देणे तुम्हाला शक्य झाले नव्हते.</verse>
				<verse number="40">यास्तव सावध राहा, संदेष्ट्यांनी जे सांगितले ते तुमच्या संदर्भात होऊ नये:</verse>
				<verse number="41">“ ‘निंदा करणार्‍यांनो, पाहा, विस्मित होऊन नष्ट व्हा, कारण तुमच्या काळात मी जे काही कार्य करणार आहे, त्याबद्दल तुम्हाला कोणी सांगितले तरी त्याच्यावर तुमचा विश्वास बसणार नाही.’ ”</verse>
				<verse number="42">पौल व बर्णबा सभागृह सोडून जात होते त्यावेळी पुढील शब्बाथ दिवशी या गोष्टींबद्दल त्यांनी अधिक माहिती द्यावी, अशी लोकांनी त्यांना विनंती केली.</verse>
				<verse number="43">मग सभा संपल्यावर, अनेक यहूदी आणि यहूद्यांच्या संस्कृतीप्रमाणे धर्मांतर करून आलेले भक्त पौल व बर्णबा यांच्यामागे गेले, त्यांनी त्यांच्याबरोबर बोलणे केले तेव्हा त्यांनी परमेश्वराच्या कृपेमध्ये सतत वाढत राहावे, असे पौल आणि बर्णबा यांनी त्यांना उत्तेजन दिले.</verse>
				<verse number="44">पुढील शब्बाथाच्या दिवशी जवळजवळ संपूर्ण शहरातील लोक प्रभुचे वचन ऐकण्यासाठी एकत्रित झाले.</verse>
				<verse number="45">परंतु यहूद्यांनी समुदाय पाहिला, तेव्हा त्यांना हेवा वाटला आणि पौल जे बोलत होता त्याला विरोध करून त्यांनी त्याची निंदानालस्ती केली.</verse>
				<verse number="46">मग पौल आणि बर्णबा हे निर्भयपणे बोलले: “हे परमेश्वराचे वचन प्रथम तुम्हाला देण्याचे अगत्य होते. ज्याअर्थी तुम्ही ते नाकारले आहे आणि सार्वकालिक जीवनाकरीता तुम्ही स्वतः योग्य नाहीत, असे दाखविले आहे, त्याअर्थी आम्ही गैरयहूदीयांकडे वळतो.</verse>
				<verse number="47">यासाठी प्रभुने आम्हाला ही आज्ञा दिली आहे की: “ ‘पृथ्वीच्या शेवटपर्यंत तुमच्याद्वारे मिळणारे तारण लाभावे, म्हणून मी तुला गैरयहूदीयांसाठी प्रकाश असे केले आहे.’ ”</verse>
				<verse number="48">गैरयहूदीयांनी जेव्हा हे ऐकले, तेव्हा ते आनंदित झाले आणि त्यांनी प्रभुच्या वचनाचा सन्मान केला व त्यावर विश्वास ठेवला.</verse>
				<verse number="49">प्रभुचे वचन सर्व प्रांतात पसरले.</verse>
				<verse number="50">परंतु यहूदी पुढार्‍यांनी शहरातील उच्च वर्गातील धार्मिक स्त्रियांना व प्रमुख व्यक्तिंना चिथवीले. त्यांनी पौल व बर्णबा यांचा छळ करून त्यांना त्यांच्या प्रांतातून हाकलून दिले.</verse>
				<verse number="51">तेव्हा त्यांनी इशारा म्हणून त्या शहराची धूळ तेथेच झटकून टाकली आणि ते इकुन्यास गेले.</verse>
				<verse number="52">आणि शिष्य आनंदाने आणि पवित्र आत्म्याने परिपूर्ण झाले.</verse>
			</chapter>
			<chapter number="14">
				<verse number="1">इकुन्या येथे पौल व बर्णबा नेहमीप्रमाणे यहूदी सभागृहामध्ये गेले. तेथे ते इतक्या प्रभावीपणाने बोलले की, यहूदी व गैरयहूदी लोकांनी मोठ्या संख्येने विश्वास ठेवला.</verse>
				<verse number="2">परंतु ज्या यहूद्यांनी विश्वास ठेवण्याचे नाकारले त्यांनी इतर गैरयहूद्यांना चिथावणी देऊन बंधुवर्गाविरुद्ध त्यांची मने विषाने भरली.</verse>
				<verse number="3">तरीदेखील पौल व बर्णबा यांनी तेथे बराच काळ घालविला, ते धैर्याने प्रभुसाठी बोलत राहिले, त्यांनी त्यांचा कृपेचा संदेश, चिन्हे व अद्भुते यांच्याद्वारे शाबीत केला.</verse>
				<verse number="4">मग त्या शहरातील लोकांमध्ये दोन गट झाले; काही यहूदीयांच्या, तर काही प्रेषितांच्या बाजूने झाले.</verse>
				<verse number="5">त्यांना अन्यायाने धोंडमार करण्यासाठी गैरयहूदी, यहूदी, व त्यांचे पुढारी मिळून कट करीत होते.</verse>
				<verse number="6">हे त्यांना समजल्यावर ते लुकाओनियानच्या प्रांतातील, लुस्त्र, दर्बे व भोवतालच्या देशामध्ये पळून गेले,</verse>
				<verse number="7">आणि तेथे शुभवार्तेचा प्रचार करीत राहिले.</verse>
				<verse number="8">त्यांना लुस्त्र मध्ये पांगळा माणूस बसलेला आढळला. तो जन्मापासून तसाच असून कधीही चालू शकलेला नव्हता.</verse>
				<verse number="9">पौल बोलत असताना तो ऐकत होता. पौलाने त्याच्याकडे सरळ निरखून पाहिले आणि बरा होण्यासाठी लागणारा विश्वास त्याच्याकडे आहे असे त्याला दिसले.</verse>
				<verse number="10">तेव्हा त्याने मोठ्याने म्हटले, “तुझ्या पायांवर उठून उभा राहा!” त्याच क्षणाला, त्या माणसाने उडी मारली आणि तो चालू लागला.</verse>
				<verse number="11">पौलाने केलेले कृत्य पाहून जमाव लुकवनी भाषेत मोठ्याने ओरडून म्हणाला, “परमेश्वर आमच्यामध्ये मनुष्य रुपाने उतरून आले आहेत!”</verse>
				<verse number="12">बर्णबाला त्याने झूस या नावाने, व पौल हा मुख्य वक्ता असल्या कारणाने त्याला हर्मेस असे म्हटले.</verse>
				<verse number="13">शहराच्या बाहेर असलेल्या झूस मंदिरातील पुजार्‍याने, बैल आणि फुलांच्या माळा घेतल्या व शहराच्या वेशीजवळ आले, कारण त्याला आणि जनसमुदायाला, त्यांना यज्ञार्पणे करावयाची होती.</verse>
				<verse number="14">परंतु ज्यावेळी प्रेषित बर्णबा व पौल यांनी हे ऐकले, तेव्हा त्यांनी स्वतःची वस्त्रे फाडली व धावत लोकांमध्ये शिरून ते ओरडून म्हणाले:</verse>
				<verse number="15">“मित्रांनो, तुम्ही हे कशासाठी करीत आहात? आम्हीसुद्धा तुमच्यासारखीच माणसे आहोत. आम्ही तुमच्यासाठी जी शुभवार्ता आणली आहे ती तुम्हाला सांगतो, यासाठी की तुम्ही या निरर्थक गोष्टी सोडून देऊन, ज्याने आकाश, पृथ्वी, सागर व त्यांतील सर्वकाही निर्माण केले त्या जिवंत परमेश्वराकडे वळावे.</verse>
				<verse number="16">मागील काळात, त्यांनी सर्व राष्ट्रांना त्यांच्या मर्जीप्रमाणे वागू दिले;</verse>
				<verse number="17">तरी त्यांनी स्वतःच्या अस्तित्वाची साक्ष दिली: त्यांच्याच दयेने तुमच्यासाठी आकाशातून पाऊस पाडतात, ॠतुमध्ये पीक देतात; ते तुम्हाला भरपूर अन्न पुरवितात आणि तुमचे हृदय आनंदाने भरून टाकतात.”</verse>
				<verse number="18">परंतु इतके बोलल्यानंतरही, लोकांना यज्ञ करण्यापासून आवरणे त्यांना अत्यंत कठीण गेले.</verse>
				<verse number="19">तेव्हा काही यहूदी अंत्युखिया आणि इकुन्या येथून आले आणि त्यांनी समुदायाला त्यांच्या बाजूने करवून घेतले. त्यांनी पौलाला धोंडमार केला आणि तो मरण पावला आहे असे समजून त्याला शहराबाहेर फरफटत ओढून नेले.</verse>
				<verse number="20">परंतु शिष्य त्याच्या अवतीभोवती उभे राहिले, तेव्हा तो उठला आणि पुन्हा त्या शहरात गेला. दुसर्‍या दिवशी तो आणि बर्णबा दर्बेकडे निघून गेले.</verse>
				<verse number="21">त्यांनी त्या शहरात शुभवार्तेचा प्रचार करून मोठ्या संख्येने शिष्य बनविले. नंतर ते लुस्त्र, इकुन्या व अंत्युखिया, या शहरात परत आले,</verse>
				<verse number="22">त्यांनी शिष्यांना बळकटी येण्यासाठी आणि विश्वासात एकनिष्ठतेने टिकून राहण्यासाठी उत्तेजन दिले, कारण “परमेश्वराच्या राज्यात प्रवेश करण्यासाठी आपल्याला अनेक संकटातून गेले पाहिजे,” असे ते म्हणाले.</verse>
				<verse number="23">पौल आणि बर्णबा यांनी प्रत्येक मंडळीमध्ये वडिलांची नेमणूक केली आणि उपास व प्रार्थना करून, ज्या प्रभुवर त्यांनी विश्वास ठेवला होता, त्या प्रभुला त्यांचे समर्पण केले.</verse>
				<verse number="24">नंतर पिसिदियामधून जात असताना, ते पंफुल्यात आले,</verse>
				<verse number="25">आणि पिर्गा येथे वचनाचा प्रचार केल्यानंतर ते खाली अत्तलिया येथे गेले.</verse>
				<verse number="26">अत्तलियाहून ते तारवात बसून अंत्युखियास आले, आता जे कार्य त्यांनी पूर्ण केले होते त्यासाठी याच ठिकाणी त्यांना परमेश्वराच्या कृपेवर सोपविण्यात आले होते.</verse>
				<verse number="27">तेथे पोहोचल्यावर त्यांनी मंडळीला एकत्र बोलावले आणि परमेश्वराने जे सर्वकाही त्यांच्याद्वारे केले व गैरयहूदीयांसाठी देखील विश्वासाचे दार कसे उघडले, याचा अहवाल सादर केला.</verse>
				<verse number="28">आणि तेथे ते शिष्यांबरोबर पुष्कळ दिवस राहिले.</verse>
			</chapter>
			<chapter number="15">
				<verse number="1">यहूदीया येथून काही माणसे अंत्युखिया येथे आली व विश्वासणार्‍यांना शिकवू लागली की: “मोशेने शिकविलेल्या नियमशास्त्राप्रमाणे जोपर्यंत तुमची सुंता होत नाही, तोपर्यंत तुमचे तारण होणे शक्य नाही.”</verse>
				<verse number="2">पौल आणि बर्णबा यांचा त्यांच्याबरोबर प्रखर मतभेद व वादविवाद झाला. शेवटी पौल आणि बर्णबा यांच्याबरोबर इतर काही विश्वासणार्‍यांची नेमणूक करण्यात आली व या प्रश्नांसंबंधी यरुशलेम येथे प्रेषित व वडीलजन यांना भेटावे म्हणून त्यांना पाठविण्यात आले.</verse>
				<verse number="3">नंतर मंडळीने त्यांना निरोप देऊन पाठविले आणि जसे ते फेनिके आणि शोमरोनामधून प्रवास करीत गेले, गैरयहूदीयांचे कसे परिवर्तन झाले हे त्यांनी तेथील लोकांना सांगितले. या बातमीने सर्व विश्वासणार्‍यांना अतिशय आनंदित केले.</verse>
				<verse number="4">जेव्हा ते यरुशलेममध्ये आले, तेथील मंडळी, प्रेषित व वडीलवर्ग यांनी त्यांचे स्वागत केले आणि परमेश्वराने जे सर्वकाही त्यांच्या सेवेद्वारे केले होते, याची सविस्तर माहिती पौल व बर्णबा यांनी त्यांना दिली.</verse>
				<verse number="5">परूशी लोकांच्या पंथातील काही विश्वासू सभासद उठून उभे राहिले व म्हणाले की, “गैरयहूदी लोकांची सुंता झालीच पाहिजे व मोशेच्या नियमशास्त्राचे पालन करणे त्यांना आवश्यक आहे.”</verse>
				<verse number="6">प्रेषित आणि पुढारी या प्रश्नावर विचार विनिमय करण्यासाठी एकत्रित भेटले.</verse>
				<verse number="7">बरीच चर्चा झाल्यानंतर, पेत्र उभा राहिला व त्यांना उद्देशून म्हणाला: “बंधुंनो, हे आपणा सर्वांस माहीत आहे की गैरयहूदीयांनी विश्वास ठेवावा व माझ्याद्वारे शुभवार्तेचा संदेश त्यांना कळावा यासाठी फार काळापूर्वी परमेश्वराने माझी निवड केली होती.</verse>
				<verse number="8">परमेश्वर अंतःकरणे ओळखतो, त्याने आपल्याप्रमाणेच गैरयहूदी लोकांनाही पवित्र आत्मा देऊन त्यांचाही स्वीकार केला आहे असे स्पष्ट दाखविले आहे.</verse>
				<verse number="9">त्याने त्यांच्यामध्ये आणि आपल्यामध्ये कसलाही भेदभाव केलेला नाही, कारण त्याने त्यांची मने विश्वासाद्वारे शुद्ध केली आहेत.</verse>
				<verse number="10">तेव्हा आता, जे जू आपल्याला व आपल्या पूर्वजांना वाहवयास अशक्य होते, ते गैरयहूद्यांना वाहवयास लावून तुम्ही जणू काय परमेश्वराची परीक्षा पाहता काय?</verse>
				<verse number="11">नाही! आमचा विश्वास आहे की प्रभू येशूंच्या कृपेद्वारे आपल्याप्रमाणे त्यांनाही तारण मिळाले आहे.”</verse>
				<verse number="12">तेव्हा बर्णबा व पौल यांच्याद्वारे गैरयहूदी लोकांमध्ये परमेश्वराने जी चिन्हे व अद्भुते केली यांचे वर्णन ऐकत असताना सारी सभा स्तब्ध राहिली.</verse>
				<verse number="13">मग त्यांचे बोलणे आटोपल्यावर याकोब म्हणाला, “बंधुनो, माझे ऐका.</verse>
				<verse number="14">परमेश्वराने प्रथम मध्यस्थी करून गैरयहूदी लोकांमधून आपल्या नावासाठी लोक निवडून घेतले हे शिमोनाने वर्णन करून आपल्याला सांगितले आहे.</verse>
				<verse number="15">संदेष्ट्यांचे शब्द याच्याशी सहमत आहे, असे लिहिले आहे:</verse>
				<verse number="16">“ ‘यानंतर मी पुन्हा येईन आणि दावीदाचा मोडलेला मंडप पुन्हा उभारीन, त्याची भगदाडे बुजवून मी ती पुन्हा बांधेन, आणि त्याची पुनर्स्थापना करीन</verse>
				<verse number="17">म्हणजे उरलेली मानवजात प्रभुचा शोध करील, माझ्या नावाचा शिक्का धारण करणारे सर्व गैरयहूदी देखील, प्रभुचा शोध करतील असे प्रभू म्हणतो,’</verse>
				<verse number="18">प्रारंभीच्या काळापासून या गोष्टी प्रकट करणारा परमेश्वर असे म्हणतो.</verse>
				<verse number="19">“माझा न्याय असा आहे की, जे गैरयहूदी परमेश्वराकडे वळत आहेत, त्यांच्यासाठी कठीण होईल असे आपण करू नये.</verse>
				<verse number="20">फक्त त्यांना एवढेच लिहून कळवावे की, त्यांनी मूर्तींना अर्पिलेले अन्न खाण्यापासून आणि वेश्यागमन यापासून आणि गळा दाबून मारलेल्या प्राण्यांचे मांस आणि त्यांचे रक्त खाण्यापासून स्वतःला दूर ठेवावे.</verse>
				<verse number="21">कारण प्राचीन काळापासून मोशेच्या नियमशास्त्राचा प्रत्येक शहरामध्ये प्रचार केला जाऊ लागला आणि प्रत्येक शब्बाथ दिवशी सभागृहामध्ये त्याचे वाचन होऊ लागले.”</verse>
				<verse number="22">मग प्रेषित आणि वडीलजन व सर्व मंडळीने ठरविले की त्यांची काही निवडलेली माणसे अंत्युखियास पौल व बर्णबा यांच्याबरोबर पाठवावीत. त्यांनी यहूदा ज्याला बर्शब्बा असेही म्हणत असत व सीला यांना निवडले. हे दोघे विश्वासणार्‍यामधील पुढारी होते.</verse>
				<verse number="23">त्यांनी आपल्याबरोबर नेलेल्या पत्राचा मजकूर असा होता: प्रेषित, वडीलजन आणि बंधुवर्ग यांच्याकडून, अंत्युखिया, सिरिया व किलिकिया येथील गैरयहूदी विश्वासणार्‍यांना: सलाम.</verse>
				<verse number="24">आमच्यामधून काहीजण आमच्या परवानगीशिवाय तेथे येऊन तुम्हाला गोंधळात पाडत आहेत आणि त्यांच्या बोलण्याने तुमची मने विचलीत करीत आहेत असे आमच्या ऐकण्यात आले आहे.</verse>
				<verse number="25">तेव्हा आम्ही सर्वांनी ठरविले की आमचे प्रिय बंधू बर्णबा व पौल यांच्याबरोबर काही जणांना निवडून तुमच्याकडे पाठवावे.</verse>
				<verse number="26">या लोकांनी आपला प्रभू येशू ख्रिस्त यांच्या नावासाठी आपले जीव धोक्यात घातले होते.</verse>
				<verse number="27">यास्तव यहूदा व सीला यांना पाठविले असून ते स्वतः आम्ही लिहिलेल्या या गोष्टी तुम्हाला तोंडी सांगतील.</verse>
				<verse number="28">पवित्र आत्म्याला आणि आम्हाला हेच योग्य वाटले की, ज्या आवश्यक गोष्टींशिवाय तुमच्यावर ओझे टाकले जाऊ नये त्या अशा आहेत:</verse>
				<verse number="29">मूर्तींना अर्पिलेले अन्न खाण्यापासून, रक्त खाण्यापासून आणि गळा दाबून मारलेल्या प्राण्यांचे मांस खाण्यापासून आणि वेश्यागमन यापासून तुम्ही स्वतःला दूर ठेवावे. या गोष्टी टाळण्याकडे तुम्ही लक्ष द्याल तर ते तुमच्या हिताचे होईल. निरोप घेणे.</verse>
				<verse number="30">ती माणसे तेथून खाली अंत्युखियात आली आणि तेथे पोहोचल्यावर त्यांनी सर्व मंडळीला एकत्र जमवून ते पत्र त्यांच्याकडे सोपविले.</verse>
				<verse number="31">लोकांनी ते वाचले आणि त्यातील उत्तेजनपर संदेशाने ते आनंदित झाले.</verse>
				<verse number="32">मग यहूदा आणि सीला, जे स्वतः संदेष्टे होते, त्यांनी विश्वासणार्‍यांना पुष्कळ गोष्टी बोलण्याद्वारे उत्तेजित करून स्थिरावले.</verse>
				<verse number="33">तेथे काही काळ राहिल्यानंतर, तेथील विश्वासणार्‍यांनी त्यांना शांतीचा आशीर्वाद देऊन, ज्यांनी त्यांना पाठविले होते त्यांच्याकडे परत पाठविले.</verse>
				<verse number="34">परंतु सीला तेथेच राहिला.</verse>
				<verse number="35">पौल व बर्णबा अंत्युखियामध्ये राहिले, तेथे ते व त्यांच्याबरोबर अनेकांनी शिक्षण दिले आणि प्रभुच्या वचनाचा प्रचार केला.</verse>
				<verse number="36">काही काळानंतर पौलाने बर्णबाला म्हटले की, “आपण परत जावे, व ज्या ज्या सर्व शहरांत जेथे आपण प्रभुच्या वचनाचा प्रचार केला होता, तेथील विश्वासणार्‍यांची भेट घेऊन त्यांची विचारपूस करावी.”</verse>
				<verse number="37">बर्णबाला हवे होते की योहान, ज्याला मार्क असेही म्हणत, त्यालाही आपल्याबरोबर न्यावे.</verse>
				<verse number="38">परंतु पौलाला त्याला बरोबर नेणे सुज्ञपणाचे वाटले नाही, कारण मार्क त्यांना पंफुल्यामध्ये सोडून गेला होता आणि या कार्यात पुढे जाण्यासाठी त्याने साथ दिली नव्हती.</verse>
				<verse number="39">याबाबत त्यांचा मतभेद एवढा तीव्र झाला की त्यांनी एकमेकांची सोबत सोडली. बर्णबाने आपल्याबरोबर मार्कला घेतले आणि जहाजात बसून ते सायप्रसला गेले,</verse>
				<verse number="40">परंतु पौलाने सीलाची निवड केली व त्यासह तो निघाला, विश्वासणार्‍यांनी त्यांना शाबासकी देऊन प्रभुच्या कृपेवर सोपविले.</verse>
				<verse number="41">तो सिरिया व किलिकियामधून मंडळ्यांना बळकट करीत गेला.</verse>
			</chapter>
			<chapter number="16">
				<verse number="1">पौल दर्बे आणि नंतर लुस्त्र येथे आला, तेथे तीमथ्य नावाचा एक शिष्य राहत होता, त्याची आई यहूदी असून विश्वासणारी होती परंतु त्याचे वडील ग्रीक होते.</verse>
				<verse number="2">लुस्त्र व इकुन्या येथील विश्वासणारे त्याच्याबद्दल चांगली साक्ष देत होते.</verse>
				<verse number="3">पौलाला त्याला आपल्याबरोबर फेरीत सामील करावयाचे असल्यामुळे, पौलाने निघण्यापूर्वी तीमथ्याची सुंता करविली, कारण त्या भागातील सर्व यहूदीयांना त्याचे वडील ग्रीक असल्याचे माहीत होते.</verse>
				<verse number="4">गावागावातून प्रवास करीत असताना, त्यांनी यरुशलेममधील प्रेषित व वडीलजन यांनी जे निर्णय ठरविले होते त्याचे पालन लोकांनी करावे, असे सांगितले.</verse>
				<verse number="5">म्हणून मंडळ्या विश्वासात स्थिर झाल्या व त्यांच्या संख्येत दररोज वाढ होत गेली.</verse>
				<verse number="6">त्यानंतर पौल आणि त्याचे सहकारी यांनी फ्रुगिया आणि गलातीया प्रांतातून सगळीकडे प्रवास केला, कारण आशिया प्रांतात जाऊन परमेश्वराच्या वचनाचा प्रचार करू नये असे पवित्र आत्म्याकडून त्यांना सांगण्यात आले होते.</verse>
				<verse number="7">मुसियाच्या सरहद्दीवर आल्यानंतर, ते बिथुनिया प्रांतामध्ये प्रवेश करावयास निघाले, तेव्हा येशूंच्या आत्म्याने त्यांना तशी परवानगी दिली नाही.</verse>
				<verse number="8">म्हणून ते मुसिया प्रांतातून खाली त्रोवास येथे गेले.</verse>
				<verse number="9">रात्रीच्या वेळी पौलाने दृष्टांतात असे पाहिले की मासेदोनियातील माणूस उभा राहून गयावया होऊन विनंती करीत आहे की, “मासेदोनियात या व आम्हास मदत करा.”</verse>
				<verse number="10">पौलाने हा दृष्टांत पाहिल्यानंतर, आपल्याला परमेश्वराने यांच्यामध्ये शुभवार्ता प्रचार करावयास बोलावले आहे, असे समजून लगेच आम्ही मासेदोनियास जाण्याची तयारी केली.</verse>
				<verse number="11">आम्ही त्रोवास येथून जहाजात चढलो व सरळ समथ्राकेस व दुसर्‍या दिवशी नियापुलीस येथे गेलो.</verse>
				<verse number="12">तेथून आम्ही प्रवास करून फिलिप्पै, जे रोमी वसाहतीत असून मासेदोनियाच्या शहरामधील एक महत्वाचे नगर होते तेथे गेलो. तेथे आम्ही बरेच दिवस राहिलो.</verse>
				<verse number="13">मग शब्बाथ दिवशी आम्ही शहराच्या द्वारातून बाहेर नदीकाठी गेलो, तेथे प्रार्थनेसाठी ठिकाण असेल अशी आमची अपेक्षा होती. आम्ही तेथे बसलो आणि ज्या स्त्रिया तेथे जमल्या होत्या, त्यांच्याबरोबर बोलण्यास सुरुवात केली.</verse>
				<verse number="14">त्या ऐकणार्‍या स्त्रियांमध्ये थुवतीरा शहराची लुदिया नावाची कोणी एक स्त्री होती. ती जांभळ्या वस्त्रांचा व्यवसाय करीत असे, ती परमेश्वराची उपासना करणारी होती. पौलाच्या संदेशाचा स्वीकार करण्यासाठी प्रभुने तिचे हृदय उघडले.</verse>
				<verse number="15">मग तिचा आणि तिच्या कुटुंबातील सदस्यांचा बाप्तिस्मा झाला, व तिने आम्हाला तिच्या घरी बोलावले. “मी प्रभुवर विश्वास ठेवणारी आहे, असे जर तुम्ही मान्य करीत असाल तर,” ती म्हणाली “या आणि माझ्या घरी राहा.” तिच्या आग्रहामुळे आम्हाला ते मान्य करावे लागले.</verse>
				<verse number="16">एकदा आम्ही प्रार्थना स्थळाकडे जात असताना, आम्हाला एक गुलाम मुलगी भेटली जिच्यामध्ये अशुद्ध आत्मा असून त्याच्या साहाय्याने ती भविष्य सांगत असे. भविष्यकथन करून ती आपल्या धन्यांना खूप पैसा मिळवून देत असे.</verse>
				<verse number="17">ती पौलाच्या आणि आमच्यामागे येऊन मोठ्याने म्हणाली, “हे लोक परात्पर परमेश्वराचे सेवक आहेत आणि तारण कसे मिळेल याचा मार्ग हे तुम्हाला सांगत आहेत.”</verse>
				<verse number="18">असे ती पुष्कळ दिवस करत होती. शेवटी पौल अत्यंत त्रस्त झाला आणि तिच्याकडे वळून तिच्यातील आत्म्याला म्हणाला, “मी येशू ख्रिस्ताच्या नावाने तुला आज्ञा करतो की तिच्यातून बाहेर निघ!” आणि त्या क्षणी तो आत्मा तिच्यातून निघून गेला.</verse>
				<verse number="19">आपल्याला जे धन मिळत होते ते आता मिळणार नाही असे पाहून तिच्या धन्यांनी, पौल व सीला यांना पकडून अधिकार्‍यांना तोंड देण्याकरीता बाजारपेठेत ओढत नेले.</verse>
				<verse number="20">त्यांनी त्यांना न्यायाधीशापुढे आणले व ते म्हणाले, “ही यहूदी माणसे, आमच्या शहरात गोंधळ माजवीत आहेत</verse>
				<verse number="21">आम्हा रोमी लोकांना जे नियम स्वीकारण्यास व आचरण्यास योग्य नाहीत, अशा नियमांची ते वकिली करत आहेत.”</verse>
				<verse number="22">मग पौल व सीला यांच्यावर हल्ला करण्यात लोकसमूह सामील झाला, तेव्हा न्यायाधीशांनी त्यांचे कपडे काढून त्यांना फटके मारण्याचा हुकूम दिला.</verse>
				<verse number="23">त्यांना निष्ठूरपणे पुष्कळ फटके मारल्यानंतर, तुरुंगात टाकण्यात आले आणि तुरुंगाच्या पहारेकर्‍याला त्यांच्यावर बंदोबस्ताने पहारा ठेवण्याचा हुकूम देण्यात आला.</verse>
				<verse number="24">असा हुकूम मिळाल्यावर, त्यांना आतल्या कोठडीत ठेऊन त्यांचे पाय लाकडी खोड्यात अडकविण्यात आले.</verse>
				<verse number="25">मध्यरात्रीच्या सुमारास पौल व सीला प्रार्थना करीत असताना आणि परमेश्वराचे गीत गात असताना इतर कैदी ते ऐकत होते.</verse>
				<verse number="26">अचानक तीव्र भूकंपाने तुरुंगाचा पाया डळमळला. एकाएकी तुरुंगाचे सर्व दरवाजे उघडले गेले आणि सार्‍या कैद्यांचे साखळदंड मोकळे झाले.</verse>
				<verse number="27">तुरुंगाचा नायक झोपेतून जागा झाला आणि तुरुंगाचे सारे दरवाजे सताड उघडे पाहून, सर्व कैदी पळून गेलेले असावेत असे समजून तो तलवार उपसून स्वतःला ठार करणार होता.</verse>
				<verse number="28">परंतु पौल ओरडून म्हणाला, “तू स्वतःला इजा करू नकोस! आम्ही सर्व येथेच आहोत!”</verse>
				<verse number="29">तुरुंगाच्या नायकाने दिवे मागविले व तो धावत आला आणि पौल आणि सीला यांच्यापुढे थरथर कापत पालथा पडला.</verse>
				<verse number="30">त्याने त्यांना बाहेर आणले आणि विचारले, “महाराजांनो, माझे तारण व्हावे, म्हणून मी काय करावे?”</verse>
				<verse number="31">त्यांनी सांगितले, “प्रभू येशूंवर विश्वास ठेव, म्हणजे तुझे व तुझ्या घराण्याचे तारण होईल.”</verse>
				<verse number="32">तेव्हा त्यांनी त्याला व त्याच्या घराण्यातील सर्वांना प्रभुचे वचन सांगितले.</verse>
				<verse number="33">मग रात्रीच्या त्याच घटकेस तुरुंगाच्या नायकाने त्यांच्या जखमा धुतल्या आणि लगेच त्याने व त्याच्या सर्व कुटुंबाने बाप्तिस्मा घेतला.</verse>
				<verse number="34">त्या नायकाने त्यांना आपल्या घरी आणले व त्यांच्यापुढे भोजन वाढले; तो व त्याच्या कुटुंबातील सर्व लोक परमेश्वरावरील विश्वासात आल्यामुळे अत्यंत आनंदित झाले होते.</verse>
				<verse number="35">पहाट झाल्यानंतर, न्यायाधीशांनी त्यांच्या अधिकार्‍यांना त्या तुरुंगाच्या नायकाकडे पाठवून त्यांना हुकूम दिला: “त्या माणसांना सोडून द्या.”</verse>
				<verse number="36">तेव्हा तुरुंगाच्या नायकाने पौलाला सांगितले, “न्यायाधीशांनी हुकूम दिला आहे की, पौल व सीला यांना जाऊ द्यावे, आता तुम्ही जाऊ शकता. शांतीने जा.”</verse>
				<verse number="37">परंतु पौल अधिकार्‍यांना म्हणाला: “त्यांनी आमची चौकशी न करता आम्हाला जाहीरपणे फटके मारले आणि आम्ही रोमी नागरिक असतानाही आम्हास तुरुंगात डांबले आता आम्ही गुपचूप निघून जावे, अशी त्यांची इच्छा आहे काय? त्यांनी स्वतः येऊन आम्हास मुक्त करावे.”</verse>
				<verse number="38">अधिकार्‍यांनी जाऊन हे शब्द न्यायाधीशांना कळविले, पौल व सीला हे रोमी नागरिक आहेत, हे त्यांना समजले तेव्हा ते घाबरले.</verse>
				<verse number="39">आणि त्यांना शांत करण्यासाठी ते स्वतः तुरुंगात आले आणि तुरुंगाच्या बाहेर आणून, ते शहर सोडून जावे अशी त्यांना विनंती केली.</verse>
				<verse number="40">तुरुंगातून बाहेर आल्यानंतर पौल व सीला हे लुदियेच्या घरी गेले आणि बंधू भगिनींना भेटून त्यांना उत्तेजित केले. नंतर ते तेथून निघाले.</verse>
			</chapter>
			<chapter number="17">
				<verse number="1">जेव्हा पौल व त्याचे सहकारी प्रवास करीत अंफिपुली व अपल्लोनिया या शहरांमधून जात होते तेव्हा ते थेस्सलनीका येथे आले ज्या ठिकाणी यहूद्यांचे सभागृह होते.</verse>
				<verse number="2">आपल्या रितीप्रमाणे, पौल सभागृहामध्ये गेला आणि लागोपाठ तीन शब्बाथ दिवस त्याने धर्मशास्त्रावरून त्यांच्याशी संवाद केला,</verse>
				<verse number="3">त्याने त्यांना स्पष्टीकरण करून पटवून दिले की, ख्रिस्ताने दुःख सोसावे व मेलेल्यामधून पुन्हा उठावे याचे अगत्य आहे. तो त्यांना म्हणाला, “या येशूंची मी तुम्हाला घोषणा करीत आहे तेच ख्रिस्त आहेत.”</verse>
				<verse number="4">ऐकणार्‍यांपैकी काही यहूदीयांची खात्री झाली आणि ती माणसे पौल व सीला यांना येऊन मिळाली. यामध्ये परमेश्वराचे भय धरणार्‍या ग्रीक लोकांची संख्या मोठी होती आणि त्यात काही प्रमुख स्त्रियाही समाविष्ट होत्या.</verse>
				<verse number="5">परंतु इतर यहूदीयांना मत्सर वाटला; म्हणून त्यांनी रस्त्यावरच्या काही गुंड लोकांना घेऊन शहरात त्यांना दंगल करण्यास चिथावणी दिली. पौल व सीला यांना बाहेर काढून लोकांकडे आणण्यासाठी ते त्यांना शोधीत यासोनाच्या घराकडे धावले.</verse>
				<verse number="6">पण ते तेथे नाहीत, असे पाहून त्यांनी यासोन व इतर काही विश्वासणार्‍यांना ओढून काढले व त्यांना शहर न्यायाधीशांपुढे नेऊन आरडाओरड करून म्हणाले, “या माणसांनी सर्व जगात उलथापालथ केली आहे आणि आता ते येथेही आलेले आहेत;</verse>
				<verse number="7">आणि यासोनाने त्यांचे आपल्या घरामध्ये स्वागत केले आहे. हे सर्व कैसराच्या हुकूमाविरुद्ध वागतात आणि म्हणतात की येशू म्हणून कोणी एक दुसरा राजा आहे.”</verse>
				<verse number="8">शहरातील अधिकारी व लोकसमुदाय यांनी हे ऐकले, तेव्हा त्यांची धांदल उडाली.</verse>
				<verse number="9">मग यासोन व इतरांकडून जामीन घेतल्यानंतरच त्यांना जाऊ दिले.</verse>
				<verse number="10">रात्र झाल्याबरोबर विश्वासणार्‍यांनी पौल व सीला यांना बिरुयास पाठविले. तेथे पोहोचल्यावर ते यहूदी सभागृहामध्ये गेले.</verse>
				<verse number="11">आता बिरुया येथील यहूदी थेस्सलनीकातल्या लोकांपेक्षा थोर चरित्राचे होते, त्यांनी संदेश मोठ्या उत्सुकतेने ऐकला पौलाची विधाने खरी आहेत की नाहीत, हे ते प्रतिदिवशी वचनांची तपासणी करून पाहत असत.</verse>
				<verse number="12">याचा परिणाम असा झाला की अनेकांनी विश्वास धरला, यामध्ये बर्‍याच संख्येने प्रमुख ग्रीक स्त्रिया व अनेक ग्रीक पुरुष देखील होते.</verse>
				<verse number="13">थेस्सलनीकातील यहूद्यांनी पौल बिरुया येथे परमेश्वराच्या वचनाचा प्रचार करीत आहे असे ऐकले, तेव्हा काहीजण तेथे गेले आणि त्यांनी तेथेही समुदायामध्ये चळवळ व खळबळ उडवून दिली.</verse>
				<verse number="14">विश्वासणार्‍यांनी पौलाला ताबडतोब समुद्रकिनारी पाठविले, परंतु सीला व तीमथ्य हे बिरुया येथे राहिले.</verse>
				<verse number="15">पौलाबरोबर जे गेले होते त्यांनी त्याला ॲथेन्सला पोहोचविले आणि सीला व तीमथ्य यांनी त्वरा करून त्याला येऊन मिळावे अशी आज्ञा त्यांना केली.</verse>
				<verse number="16">त्यावेळी पौल ॲथेन्समध्ये त्यांची वाट पाहत असताना, ते शहर मूर्तींनी भरलेले पाहून तो आत्म्यामध्ये फार दुःखी झाला.</verse>
				<verse number="17">म्हणून तो सभागृहामध्ये यहूदी आणि परमेश्वराचे भय धरणारे गैरयहूदी या दोघांबरोबर चर्चा करण्यासाठी जाऊ लागला आणि दररोज सार्वजनिक चौकात जे येत होते त्या सर्वांशी वादविवाद करू लागला.</verse>
				<verse number="18">तेव्हा एपिकूरपंथी व स्तोयिकपंथी यांच्यातील काही तत्वज्ञानी लोक त्याच्याशी वाद घालू लागले. त्यांच्यापैकी काहीजण म्हणाले, “हा बडबड्या काय सांगण्याचा प्रयत्न करीत आहे?” इतर म्हणाले, “हा परक्या परमेश्वराचा प्रचारक दिसतो.” ते असे बोलत, कारण पौल येशू व पुनरुत्थान या विषयीच्या शुभवार्तेचा प्रचार करीत होता.</verse>
				<verse number="19">नंतर त्यांनी त्याला धरून अरीयपगावर चर्चेसाठी बैठकीत आणले व ते त्याला म्हणाले, “तू हे जे नवीन शिक्षण देत आहेस, ते काय आहे, हे आम्हाला समजेल का?</verse>
				<verse number="20">कारण तू आम्हाला अपरिचित असलेल्या गोष्टी ऐकवीत आहेस, व त्यांचा अर्थ काय हे समजावे अशी आमची इच्छा आहे.</verse>
				<verse number="21">सर्व ॲथेन्सचे नागरिक व तेथे राहणारे परदेशी लोक, इतर काहीही न करता नव्या गोष्टी सांगणे किंवा ऐकणे यामध्ये आपला वेळ घालवित असत.”</verse>
				<verse number="22">पौल अरीयपगाच्या बैठकीमध्ये मध्यभागी उभा राहून म्हणाला: “ॲथेन्सच्या नागरिकांनो! आपण सर्व दृष्टीने अतिशय धार्मिक वृत्तीचे आहात, ही गोष्ट माझ्या लक्षात आलेली आहे.</verse>
				<verse number="23">कारण मी बाहेर फिरत असताना, तुम्ही ज्या वस्तुंची आराधना करता त्याकडे मी काळजीपूर्वक पाहिले, मला एक वेदीसुद्धा दिसून आली जिच्यावर असा शिलालेख होता: अज्ञात परमेश्वराला. म्हणजे ज्या परमेश्वराला तुम्ही ओळखत नाही त्याची तुम्ही उपासना करता आणि आता त्यांच्याविषयीच मी तुम्हाला सांगत आहे.</verse>
				<verse number="24">“ज्या परमेश्वराने जग व त्यातील सर्वकाही निर्माण केले ते आकाशाचे व पृथ्वीचे प्रभू आहेत, म्हणून ते हातांनी बांधलेल्या मंदिरात राहात नाहीत;</verse>
				<verse number="25">मानवी हात त्यांच्या गरजा भागवू शकत नाहीत, कारण त्यांना कशाचीही गरज नाही. ते प्रत्येकाला जीव आणि श्वास व लागणारे सर्वकाही पुरवितात.</verse>
				<verse number="26">त्यांनी एका मनुष्यापासून सर्व राष्ट्रे उत्पन्न केली, त्यांनी सर्व पृथ्वीवर निवास करावा असे केले आणि इतिहासामध्ये त्यांचे नेमलेले समय व त्यांच्या निवासांच्या निश्चित सीमा त्यांनी अगोदरच नेमल्या होत्या.</verse>
				<verse number="27">परमेश्वराने हे यासाठी केले की, ते त्यांचा शोध करतील आणि कसेही करून त्यांना प्राप्त करून घेतील, वास्तविक ते आपल्यातील कोणापासूनही फार दूर नाहीत.</verse>
				<verse number="28">‘कारण त्यांच्यामध्ये आपण जगतो, वागतो आणि आपले अस्तित्व आहे.’ प्रत्यक्ष तुमच्या कवींपैकी काहींनी म्हटल्याप्रमाणे, ‘आपण त्यांची संतती आहोत.’</verse>
				<verse number="29">“यास्तव जर आपण परमेश्वराची संतती आहोत, तर मग आपण असा विचार कधीही करू नये की परमेश्वर म्हणजे मानवाच्या कलाकृतीने व कौशल्याने, सोने किंवा चांदी या धातूपासून अथवा दगडापासून तयार केलेल्या प्रतिमेसारखा आहे.</verse>
				<verse number="30">पूर्वी परमेश्वराने अशा अज्ञानाकडे दुर्लक्ष केले, परंतु आता सर्व ठिकाणच्या लोकांनी पश्चात्ताप करावा अशी आज्ञा ते करीत आहे.</verse>
				<verse number="31">कारण त्यांनी असा एक दिवस ठरविला आहे, त्या दिवशी ते त्यांनी नियुक्त केलेल्या मनुष्याच्या द्वारे या जगाचा न्याय नीतीने करतील. त्यांना त्यांनी मरणातून जिवंत करून या गोष्टींबाबत प्रत्येकाला खात्री करून दिली आहे.”</verse>
				<verse number="32">मरण पावलेल्यांच्या पुनरुत्थानाबद्दल पौल बोलला, तेव्हा ऐकणार्‍यांपैकी काहींनी टोमणे मारले, परंतु इतर म्हणाले, “आम्हाला याविषयी पुढे कधी तरी ऐकावयास आवडेल.”</verse>
				<verse number="33">त्यामुळे, पौल त्यांना सोडून निघून गेला.</verse>
				<verse number="34">काही लोक पौलाचे अनुयायी झाले व त्यांनी विश्वास धरला. त्यात दिओनुस्य, नावाचा अरीयपगाचा एक सभासद, दामारी नावाची एक स्त्री, व इतर काहीजण होते.</verse>
			</chapter>
			<chapter number="18">
				<verse number="1">यानंतर, पौलाने ॲथेन्स सोडले व तो करिंथ येथे गेला.</verse>
				<verse number="2">तेथे त्याला पोनतस गावाचा, अक्विला नावाचा एक यहूदी भेटला, तो त्याची बायको प्रिस्किल्ला हिला घेऊन इटली देशातून काही दिवसांपूर्वीच तेथे आलेला होता. कारण रोममधून सर्व यहूदी लोकांनी निघून जावे, अशी क्लौडियस सीझरने आज्ञा केली होती. पौल त्यांच्या भेटीला गेला,</verse>
				<verse number="3">जसे ते तंबू तयार करणारे होते तसेच तो देखील होता, मग त्यांच्याबरोबर राहून त्याने काम केले.</verse>
				<verse number="4">प्रत्येक शब्बाथ दिवशी सभागृहात यहूदी आणि ग्रीक यांची खात्री करून देण्यासाठी तो प्रयत्न करीत असे.</verse>
				<verse number="5">जेव्हा मासेदोनियाहून सीला व तीमथ्य आले, तेव्हा येशू हेच ख्रिस्त आहेत असा प्रचार आणि साक्ष केवळ यहूदीयांनाच सांगण्यासाठी पौलाने स्वतःचे समर्पण केले होते.</verse>
				<verse number="6">परंतु जेव्हा ते पौलाला विरोध करून शिवीगाळ करू लागले, तेव्हा पौलाने याच्या निषेधार्थ त्याचे वस्त्र झटकून टाकले आणि म्हणाला, “तुमच्या विनाशासाठी तुम्हीच जबाबदार आहात! मी निर्दोष आहे. येथून पुढे मी गैरयहूदीयांकडे जाईन.”</verse>
				<verse number="7">नंतर पौल सभागृह सोडून तीतुस यूस्त नावाच्या माणसाचे घरी गेला. तो परमेश्वराचा उपासक होता आणि सभागृहा शेजारीच राहत असे.</verse>
				<verse number="8">त्या सभागृहाचा प्रमुख क्रिस्प आणि त्याच्या कुटुंबातील सर्व लोकांनी प्रभुवर विश्वास ठेवला आणि करिंथमधील अनेकांनी पौलाचे ऐकून विश्वास ठेवला आणि त्यांचा बाप्तिस्मा झाला.</verse>
				<verse number="9">एके रात्री प्रभू पौलाशी दृष्टांतात बोलला: “भिऊ नकोस; बोलत राहा, गप्प राहू नकोस.</verse>
				<verse number="10">मी तुझ्याबरोबर आहे आणि कोणीही तुझ्यावर हल्ला व तुला इजा करणार नाही, कारण या शहरात माझे अनेक लोक आहेत.”</verse>
				<verse number="11">तेव्हा पौल त्यांना करिंथ येथे दीड वर्ष परमेश्वराचे वचन शिकवीत राहिला.</verse>
				<verse number="12">गल्लियो अखया प्रांताचा राज्यपाल झाला तेव्हा पौलाला तेथून घालवून द्यावे म्हणून करिंथ येथील यहूद्यांनी एकजूट होऊन त्याच्यावर हल्ला केला आणि त्याला न्यायालयात आणले.</verse>
				<verse number="13">त्यांनी पौलावर असा आरोप केला की, “हा माणूस, आमच्या नियमशास्त्राविरुद्ध परमेश्वराची उपासना करण्यासाठी लोकांची मने वळवित आहे.”</verse>
				<verse number="14">पौल आता बोलणार होता इतक्यातच, गल्लियो त्यांना म्हणाला, “जर तुम्ही यहूदी गंभीर गुन्हा किंवा दुराचार याची तक्रार करीत असाल, तर तुमचे म्हणणे ऐकून घेण्यासाठी काहीतरी कारण असते.</verse>
				<verse number="15">परंतु ज्याअर्थी हा वाद निव्वळ शब्दांचा आणि नावांचा आणि तुमच्या नियमशास्त्राबद्दलचा आहे, त्याअर्थी तुम्हीच हे प्रकरण मिटवा. अशा प्रकारच्या वादांचा न्यायनिवाडा करण्याचे मी साफ नाकारतो.”</verse>
				<verse number="16">असे म्हणून त्याने त्यांना न्यायालयासमोरुन घालवून दिले.</verse>
				<verse number="17">त्यानंतर जमावाने सोस्थनेस या सभागृहाच्या पुढार्‍यास पकडले आणि न्यायालयासमोरच त्याला मार दिला; परंतु गल्लियोने तिकडे अजिबात लक्ष दिले नाही.</verse>
				<verse number="18">पौल करिंथ येथे काही काळ राहिला. नंतर त्याने तेथील विश्वासणार्‍या बंधू व भगिनींचा निरोप घेतला आणि प्रिस्किल्ला व अक्विला यांना बरोबर घेऊन तो सीरियाला जाण्यासाठी जलप्रवासास निघाला. परंतु या प्रवासाला निघण्याआधी, किंख्रिया या ठिकाणी पौलाने आपल्या डोक्याचे मुंडण करून घेतले, कारण त्याने नवस केलेला होता.</verse>
				<verse number="19">इफिस येथे पोहोचल्यावर, पौलाने प्रिस्किल्ला व अक्विला यांना तेथेच सोडले. तो स्वतः तेथील सभागृहामध्ये गेला आणि त्याने तेथील यहूदी लोकांबरोबर युक्तिवाद गेला.</verse>
				<verse number="20">जेव्हा त्यांनी पौलाला विनंती केली की, त्याने त्यांच्याबरोबर अधिक वेळ घालवावा, परंतु पौलाने ते नाकारले.</verse>
				<verse number="21">परंतु निघताना मात्र त्याने त्यांना वचन दिले की, “परमेश्वराची इच्छा असेल, तर मी पुन्हा येईन.” मग इफिस सोडून जलमार्गाने तो निघाला.</verse>
				<verse number="22">जेव्हा तो कैसरीया येथे पोहोचला, तेव्हा तेथून तो वर यरुशलेमकडे आला आणि तेथील मंडळीला अभिवादन करून तो अंत्युखियास गेला.</verse>
				<verse number="23">अंत्युखियामध्ये थोडा काळ घालविल्यानंतर, तेथून पौल बाहेर पडला आणि गलातीया व फ्रुगिया या प्रांतामधून ठिकठिकाणी प्रवास करीत तेथील सर्व शिष्यांना त्याने प्रोत्साहित केले.</verse>
				<verse number="24">त्याचवेळी अपुल्लोस नावाचा यहूदी, आलेक्सांद्रियाचा रहिवासी, इफिस येथे आलेला होता. तो एक विद्वान माणूस होता आणि त्याला धर्मग्रंथाचे सखोल ज्ञान होते.</verse>
				<verse number="25">प्रभुच्या मार्गाचे शिक्षण त्याला देण्यात आलेले होते आणि तो आवेशाने बोलत होता, जरी त्याला फक्त योहानाच्या बाप्तिस्म्याबद्दल माहिती होती, तरी येशूंबद्दल अचूक शिक्षण देत होता.</verse>
				<verse number="26">तो धैर्याने सभागृहामध्ये बोलू लागला. जेव्हा प्रिस्किल्ला आणि अक्विला यांनी त्याचा संदेश ऐकला, तेव्हा त्यांनी त्याला त्यांच्या घरी आमंत्रित केले आणि परमेश्वराचा मार्ग त्याला अधिक स्पष्टपणे समजावून सांगितला.</verse>
				<verse number="27">जेव्हा अपुल्लोस याला अखया येथे जायचे होते, तेव्हा बंधू व भगिनींनी त्याला उत्तेजन दिले व अखया येथील शिष्यांनी त्याचे स्वागत करावे असे विनंती पत्र त्याच्या हाती देऊन त्याचा निरोप घेतला. जेव्हा तो तेथे आला, तेव्हा कृपेद्वारे ज्यांनी विश्वास ठेवला होता त्यांना त्याची फार मोठी मदत झाली.</verse>
				<verse number="28">कारण सार्वजनिक वाद करून त्याने अतिशय सशक्तपणे यहूदीयांच्या सर्व वादांचे खंडण केले आणि शास्त्राच्या आधाराने त्यांच्या निदर्शनास आणून दिले की, येशू हेच ख्रिस्त आहेत.</verse>
			</chapter>
			<chapter number="19">
				<verse number="1">अपुल्लोस करिंथ येथे असताना, पौल अंतर्भागातून प्रवास करीत इफिस येथे आला. तेथे त्याला काही शिष्य आढळले.</verse>
				<verse number="2">त्याने त्यांना विचारले, “तुम्ही विश्वास ठेवला त्यावेळी, तुम्हाला पवित्र आत्मा मिळाला काय?” त्यांनी उत्तर दिले, “नाही, पवित्र आत्मा काय आहे हे आम्ही ऐकले देखील नाही.”</verse>
				<verse number="3">तेव्हा पौलाने त्यांना विचारले, “तर मग तुम्ही कोणता बाप्तिस्मा घेतला?” “योहानाचा बाप्तिस्मा,” ते उत्तरले.</verse>
				<verse number="4">मग पौल म्हणाला, “योहानाचा बाप्तिस्मा हा पश्चात्तापाचा बाप्तिस्मा होता. त्याने लोकांना जो त्याच्यामागून येणार होता त्या येशूंवर विश्वास ठेवण्यास सांगितले.”</verse>
				<verse number="5">हे ऐकल्यानंतर, त्यांचा प्रभू येशूंच्या नावात बाप्तिस्मा करण्यात आला.</verse>
				<verse number="6">मग पौलाने आपले हात त्यांच्यावर ठेविले, त्यावेळी पवित्र आत्मा त्यांच्यावर आला आणि ते अन्य भाषेत बोलू लागले आणि भविष्यवाणी करू लागले.</verse>
				<verse number="7">ते सर्व बारा पुरुष होते.</verse>
				<verse number="8">मग पौलाने सभागृहामध्ये प्रवेश केला आणि अतिशय धैर्याने परमेश्वराच्या राज्याविषयी संवाद करीत व प्रमाण पटवीत तीन महिने चर्चा करीत राहिला.</verse>
				<verse number="9">परंतु काहीजण हटवादी झाले; व त्यांनी विश्वास ठेवण्याचे नाकारले आणि जाहीरपणे द्वेषाच्या भावनेने त्या मार्गाविषयी विषयी बोलू लागले. तेव्हा पौल त्यांच्यामधून निघून गेला व शिष्यांना आपल्याबरोबर घेऊन त्याने तुरन्नाच्या व्याख्यानगृहात रोज संवाद केला.</verse>
				<verse number="10">असे दोन वर्षे ते सातत्याने करीत राहिले. त्यामुळे आशिया प्रांतात राहणार्‍या सर्व यहूदी व गैरयहूदी लोकांनी प्रभुचे वचन ऐकले.</verse>
				<verse number="11">परमेश्वराने पौलाद्वारे असाधारण अशी आश्चर्यकृत्ये केली,</verse>
				<verse number="12">त्यामुळे असे झाले की, ज्या रुमालांना आणि अंगावरच्या कपड्यांना पौलाचा फक्त स्पर्श झाला होता, ते रुमाल व कपडे आजार्‍यांकडे घेऊन गेले आणि त्यांचे आजार बरे झाले आणि दुरात्मे त्यांना सोडून गेले.</verse>
				<verse number="13">काही यहूदी प्रभू येशूंचे नाव घेऊन फिरत होते आणि ज्यांना दुरात्म्यांनी पछाडलेले होते त्यांना मुक्त करण्याचा प्रयत्न करीत होते. ते असे म्हणत होते की, “ज्या येशूंच्या नावाची पौल घोषणा करीत आहे, त्या नावाने मी तुला आज्ञा करतो की याच्यामधून बाहेर निघ.”</verse>
				<verse number="14">स्कवा, हा यहूदी मुख्य याजक असून त्याचे सात पुत्र हे काम करीत होते.</verse>
				<verse number="15">एके दिवशी त्या दुरात्म्याने त्यांना म्हटले, “येशू मला माहीत आहे आणि पौलही मला माहीत आहे, परंतु तुम्ही कोण आहात?”</verse>
				<verse number="16">मग ज्या मनुष्यास दुरात्मा लागला होता त्याने त्यांच्यावर उडी मारली आणि त्याच्या शक्तीने त्या सर्वांना शरण आणले. त्यांना अशी मारपीट केली की ते उघडेनागडे व घायाळ होऊन त्या घरातून पळून गेले.</verse>
				<verse number="17">या घटनेची वार्ता लागलीच सर्व इफिसमध्ये राहणारे यहूदी व ग्रीक यांना कळाली, तेव्हा त्या सर्वांमध्ये भीती निर्माण झाली आणि प्रभू येशूंचे नाव अत्यंत आदरणीय मानले गेले.</verse>
				<verse number="18">ज्या अनेकांनी विश्वास ठेवला होता ते आता पुढे आले आणि जे काही त्यांनी केले होते त्याची जाहीर कबुली दिली.</verse>
				<verse number="19">अनेक लोक जे जादूटोणा करीत होते, त्यांनी त्यांची पुस्तके एकत्रित आणली आणि ती सर्व लोकांसमोर जाळून टाकली. त्यांनी त्या पुस्तकांची किंमत केली, तेव्हा ती पन्नास हजार चांदीची नाणी एवढी झाली.</verse>
				<verse number="20">या रीतीने प्रभुचे वचन वाढत जाऊन प्रबळ झाले.</verse>
				<verse number="21">हे सर्व झाल्यानंतर, मासेदोनिया व अखया या प्रांतातून यरुशलेमला जावे, असे पौलाने आपल्या मनात ठरविले व म्हटले, “तेथे गेल्यानंतर, मी रोम या ठिकाणी सुद्धा भेट दिली पाहिजे.”</verse>
				<verse number="22">त्याने आपले दोन मदतनीस, तीमथ्य व एरास्त यांना मासेदोनियास पुढे पाठविले आणि तो आणखी काही काळ आशिया प्रांतात राहिला.</verse>
				<verse number="23">त्याच सुमारास, या मार्गाविषयी फार मोठी खळबळ उडाली.</verse>
				<verse number="24">देमेत्रिय नावाचा चांदीचा कारागीर होता, ज्याने अर्तमीसच्या चांदीच्या मूर्त्या तयार करून तेथील कारागिरांना पुष्कळ उद्योग मिळवून दिला होता.</verse>
				<verse number="25">एकदा त्याने या सारखाच व्यवसाय करणार्‍या कारागिरांनाही एकत्र बोलावले आणि तो त्यांना म्हणाला: “माझ्या मित्रांनो, या धंद्यात आपल्याला चांगला फायदा होत आहे, हे आपल्याला माहितच आहे.</verse>
				<verse number="26">तुम्ही पाहता व ऐकता की इफिसातच केवळ नव्हे तर बहुतेक सर्व आशिया देशातील बहुसंख्य लोकांची या पौलाने खात्री पटवली आहे व त्यांना चुकीची कल्पना करून दिली आहे. तो म्हणतो की मानवी हातांनी तयार केलेली दैवते मुळीच परमेश्वर नाहीत.</verse>
				<verse number="27">आता यामध्ये धोका हा आहे की, आपल्या धंद्याचे चांगले नाव नाहीसे होईल, इतकेच नव्हे तर महादेवी अर्तमीसच्या मंदिराची सुद्धा अपकीर्ती होईल आणि ही देवता, जिची उपासना सर्व आशियामध्ये व जगामध्ये केली जाते, तिचे दैवी वैभव लुटून नेले जाईल.”</verse>
				<verse number="28">त्यांनी हे ऐकले, तेव्हा ते क्रोधाविष्ट झाले व मोठमोठ्याने ओरडू लागले: “इफिसकरांची अर्तमीस थोर आहे!”</verse>
				<verse number="29">लवकरच संपूर्ण शहरात एकच गोंधळ माजला. पौलाचे प्रवासातील सोबती, मासेदोनियनकर गायस व अरिस्तार्ख, यांना लोकांनी अटक केली आणि त्यांना नाटकगृहाकडे ओढून नेले.</verse>
				<verse number="30">समुदायापुढे स्वतः जावे, असे पौलाच्या मनात होते, परंतु शिष्य त्याला तसे करू देईनात.</verse>
				<verse number="31">त्या प्रांतातील काही अधिकारी, पौलाचे मित्र, यांनी देखील त्याला निरोप पाठविला व नाटकगृहात प्रवेश करू नये अशी त्याला विनंती केली.</verse>
				<verse number="32">सभेत गोंधळ माजलेला होता: कोणी काही, तर इतर दुसरेच काहीतरी म्हणत होते. खरे म्हणजे, बहुतेकांना आपण येथे कशासाठी आलो आहोत हे देखील माहीत नव्हते.</verse>
				<verse number="33">काही यहूद्यांनी आलेक्सांद्र याला पुढे ढकलले, मग आलेक्सांद्र याने लोकांपुढे बचावाचे भाषण करण्यासाठी, शांत व्हावे, म्हणून हाताने खुणावले.</verse>
				<verse number="34">परंतु तो यहूदी आहे हे समजल्यावर, सुमारे दोन तास, “इफिसकरांची अर्तमीस थोर!” अशी आरोळी ते एका सुरात मारीत राहिले.</verse>
				<verse number="35">सरतेशेवटी नगर लेखनिकाने जमावाला शांत करून म्हटले: “इफिसच्या नागरिकांनो, जी अर्तमीस मूर्ती आपल्यासाठी स्वर्गातून खाली पडली त्या थोर अर्तमीसच्या धर्माचे केंद्र इफिस शहर आहे, हे सर्व जगाला माहीत नाही का?</verse>
				<verse number="36">तरी, या गोष्टी निर्विवाद आहेत, म्हणून तुम्ही शांत राहा व उतावळेपणाने भलतेच काही करू नका.</verse>
				<verse number="37">तुम्ही या माणसांना येथे आणले आहे, त्यांनी मंदिरे लुटली नाहीत व आपल्या देवीची निंदाही केली नाही.</verse>
				<verse number="38">जर, देमेत्रिय आणि त्याच्याबरोबरच्या कारागिरांना कोणाविरुद्ध काही तक्रार असेल तर न्यायालये उघडी आहेत आणि न्यायाधीशही आहेत. ते आरोप करू शकतात.</verse>
				<verse number="39">जर यापेक्षा इतर गोष्टी असतील तर, तर त्या न्यायसभेमध्ये मिटवीता येतील.</verse>
				<verse number="40">वास्तविक, आजच्या घटनांमुळे आपल्यावर दंगल केल्याचा आरोप येण्याचा धोका आहे, तेव्हा याचे विशिष्ट कारण आपल्याला देता येणार नाही, कारण या दंगलीस तसे काही कारण नव्हते.”</verse>
				<verse number="41">असे बोलून त्याने सभा बरखास्त केली.</verse>
			</chapter>
			<chapter number="20">
				<verse number="1">जेव्हा गडबड शांत झाली, तेव्हा पौलाने शिष्यांना बोलावले आणि त्यांना उत्तेजन दिल्यानंतर, त्यांचा निरोप घेऊन तो मासेदोनियाला जाण्यास निघाला.</verse>
				<verse number="2">त्या भागातून प्रवास करून त्याने लोकांना अनेक उत्तेजनपर शब्द सांगितले आणि शेवटी तो ग्रीसमध्ये आला,</verse>
				<verse number="3">तेथे तो तीन महिने राहिला. पुढे सीरियाला जलमार्गाने जाण्याची तो तयारी करीत असताना, यहूदी कट कारस्थान करीत आहेत, हे त्याच्या नजरेस आले, तेव्हा मासेदोनियामधून जाण्याचे त्याने ठरविले.</verse>
				<verse number="4">त्याच्याबरोबर बिरुया मध्ये राहणारा पुर्राचा पुत्र सोपत्र, थेस्सलनीका येथील अरिस्तार्ख व सकूंद, दर्बे येथील गायस, व तीमथ्य सुद्धा, तसेच आशिया प्रांतातील तुखिक व त्रोफिम हे होते.</verse>
				<verse number="5">ते पुढे जाऊन त्रोवास येथे आमची वाट पाहत होते.</verse>
				<verse number="6">परंतु आम्ही बेखमीर भाकरीच्या सणानंतर फिलिप्पैहून तारवात बसून पाच दिवसानंतर त्रोवास येथे एकत्रित जमलो, तेथे आम्ही सात दिवसांचा मुक्काम केला.</verse>
				<verse number="7">आठवड्याच्या पहिल्या दिवशी आम्ही भाकर मोडण्याकरीता एकत्रित आलो. पौल लोकांबरोबर बोलला आणि दुसर्‍या दिवशी तो जाणार होता, म्हणून मध्यरात्र होईपर्यंत बोलतच राहिला.</verse>
				<verse number="8">वरच्या मजल्यावरील ज्या खोलीत आम्ही जमलो होतो, तेथे पुष्कळ दिव्यांचा प्रकाश होता.</verse>
				<verse number="9">तेव्हा पौल बोलत राहिल्यामुळे युतुख नावाचा कोणी एक तरुण खिडकीत बसला असता, त्याला गुंगी येऊन गाढ झोप लागली. तो गाढ झोपेत असताना, तिसर्‍या मजल्यावरून खाली जमिनीवर पडला आणि त्यास उचलले तेव्हा तो मरण पावला आहे असे दिसून आले.</verse>
				<verse number="10">तेव्हा पौल खाली गेला आणि त्या तरुणावर पाखर घालून आपल्या हाताने कवटाळले व म्हणाला, “भयभीत होऊ नका, तो जिवंत आहे!”</verse>
				<verse number="11">मग तो पुन्हा वरच्या मजल्यावर गेला आणि त्याने भाकर मोडून खाल्ली. पहाट होईपर्यंत बोलत राहिल्यावर तो रवाना झाला.</verse>
				<verse number="12">लोक त्या तरुणाला जिवंत असे घरी घेऊन आले म्हणून त्यांना अतिशय समाधान वाटले.</verse>
				<verse number="13">पौल अस्साकडे पायी जाणार होता म्हणून त्याने असे ठरवले की, आम्ही तारवात बसून अस्साला पुढे जावे आणि तेथे पोहोचल्यावर त्याला तारवात घ्यावे.</verse>
				<verse number="14">त्याप्रमाणे तो अस्सा या ठिकाणी आम्हाला भेटला, तेव्हा त्याला तारवात घेऊन आम्ही पुढे मतुलेनास गेलो.</verse>
				<verse number="15">दुसर्‍या दिवशी तारवात बसून आम्ही खिया बंदर पार केले. त्यानंतरच्या पुढल्या दिवशी सामा बंदर पार केले, मग दुसर्‍या दिवशी मिलेतास आलो.</verse>
				<verse number="16">आशिया प्रांतामध्ये फार दिवस राहावे लागू नये म्हणून इफिस शहराच्या पुढे जाण्याचे पौलाने ठरविले होते, कारण पेन्टेकॉस्टच्या दिवसांच्या वेळी शक्यतो यरुशलेममध्ये पोहोचावे, या दृष्टीने तो घाई करीत होता.</verse>
				<verse number="17">मिलेताहून, पौलाने इफिस येथील मंडळीच्या वडीलजनांना निरोप पाठविला.</verse>
				<verse number="18">ते आल्यानंतर, त्याने त्यांना म्हटले, “मी आशियात आल्यानंतर पहिल्या दिवसापासून पूर्णवेळ तुम्हाबरोबर नेहमी कसा होतो व कसा राहिलो, याची तुम्हाला जाणीव आहे.</verse>
				<verse number="19">म्हणजे फार नम्रतेने, आसवे गाळीत आणि माझ्या यहूदीयांच्या कटांमुळे मजवर आलेली अतिशय कठीण परीक्षा व संकटे सोशीत मी प्रभुची सेवा कशी केली, हे तुम्हाला माहीत आहे.</verse>
				<verse number="20">जे तुमच्यासाठी हितकारक आहे, त्याचा प्रचार करण्यास उशीर अथवा कुरकुर केली नाही, परंतु लोकांमध्ये उघडपणे आणि घरोघरी जाऊन शिक्षण दिले.</verse>
				<verse number="21">त्यांनी पश्चात्ताप करून परमेश्वराकडे वळणे आवश्यक आहे आणि आपल्या प्रभू येशूंवर विश्वास ठेवावा याविषयी यहूदी व गैरयहूदी लोकांमध्ये मी घोषणा करीत आलो आहे.</verse>
				<verse number="22">“आणि आता, जसे आत्म्याच्याद्वारे मला यरुशलेमकडे जाण्यास भाग पाडले जात आहे. तेथे माझ्याबाबतीत काय होणार आहे याची मला जाणीव नाही.</verse>
				<verse number="23">मला माहीत आहे की प्रत्येक शहरामध्ये तुरुंगवास व यातना यांना मला तोंड द्यावे लागणार आहे, असा इशारा पवित्र आत्मा मला देत आहे.</verse>
				<verse number="24">तरीपण, माझे जीवन माझ्याकरिता मोलाचे नाही; माझे एकच ध्येय आहे की धाव संपविणे व जे कार्य प्रभू येशूंनी मला दिले आहे ते पूर्ण करणे म्हणजे परमेश्वराने जी कृपा केली आहे, त्याची शुभवार्ता इतरांना सांगणे हे होय.</verse>
				<verse number="25">“आणि आता मला माहीत झाले आहे की ज्या तुम्हामध्ये मी परमेश्वराच्या राज्याचा प्रचार करीत फिरत होतो, त्या तुम्ही माझे तोंड पुन्हा पाहणार नाही.</verse>
				<verse number="26">यास्तव, आज मला स्पष्टपणे जाहीर करू द्या की तुम्हा कोणाच्याही रक्ताचा दोष माझ्यावर लावता यावयाचा नाही.</verse>
				<verse number="27">कारण परमेश्वराचे संपूर्ण मनोरथ सांगण्यास मी कधीही मागेपुढे पाहिले नाही.</verse>
				<verse number="28">तुम्ही स्वतःवर आणि सर्व कळपावर लक्ष ठेवा कारण पवित्र आत्म्याने तुम्हाला देखरेख करण्यासाठी नेमले आहे. त्याच्या स्वतःच्या रक्ताने परमेश्वराने ज्या मंडळीला विकत घेतले आहे, त्या मंडळीचे तुम्ही मेंढपाळ व्हा.</verse>
				<verse number="29">मला हे माहीत आहे की मी गेल्यानंतर, क्रूर लांडगे येतील व तुम्हामध्ये शिरतील आणि ते कळपालाही सोडणार नाहीत.</verse>
				<verse number="30">प्रत्यक्ष तुमच्या गटामधून काही माणसे उठतील व त्यांना अनुयायी मिळावेत व त्यांचे शिष्य व्हावेत म्हणून सत्य विपरीत करतील.</verse>
				<verse number="31">म्हणून आता तुमचे रक्षण करा! मी तुमच्याबरोबर तीन वर्षे रात्रंदिवस आसवे गाळून तुम्हा प्रत्येकाला सावध राहण्याविषयी सूचना देण्याचे केव्हाही थांबविले नाही, याची आठवण ठेवा.</verse>
				<verse number="32">“आणि आता मी तुम्हाला परमेश्वरावर व त्याच्या कृपेच्या वचनांवर सोपवितो, ते वचन तुम्हाला उभारण्यास किंवा बांधण्यास आणि पवित्र केलेल्या सर्वांमध्ये वतन द्यावयास समर्थ आहे.</verse>
				<verse number="33">मी कोणाच्याही सोन्याचा, रुप्याचा किंवा वस्त्रांचा लोभ धरला नाही.</verse>
				<verse number="34">तुम्हा स्वतःस माहीत आहे की माझ्या या हातांनी माझ्या गरजा आणि माझ्याबरोबर असणार्‍यांच्याही गरजा भागविण्यासाठी कष्ट केले आहेत.</verse>
				<verse number="35">मी केलेल्या सर्व गोष्टीत मी तुम्हाला निदर्शनास आणून दिले आहे की, अशाप्रकारे श्रम करून आपण अशक्तांना साहाय्य करावे व प्रभू येशू जे शब्द स्वतः बोलले होते ते स्मरणात ठेवा: ‘घेण्यापेक्षा देणे यात अधिक धन्यता आहे.’ ”</verse>
				<verse number="36">पौलाचे बोलणे संपल्यावर, त्याने सर्वांबरोबर गुडघे टेकले आणि प्रार्थना केली.</verse>
				<verse number="37">तेव्हा त्या सर्वांनी फार मोठा आकांत केला व त्यांनी पौलाच्या गळ्यात मिठी मारून त्याची चुंबने घेतली.</verse>
				<verse number="38">तुम्ही माझे तोंड पुन्हा पाहणार नाही हे जे वाक्य त्याने म्हटले होते, याचे त्यांना सर्वात जास्त दुःख झाले होते. मग त्यांनी त्याला तारवापर्यंत पोहोचविले.</verse>
			</chapter>
			<chapter number="21">
				<verse number="1">शेवटी आम्ही अतिदुःखाने रडून त्यांचा निरोप घेतल्यावर, जहाजातून प्रवास करीत सरळ कोस येथे गेलो. दुसर्‍या दिवशी आम्ही रुदा येथे गेलो आणि तेथून पातरा येथे गेलो.</verse>
				<verse number="2">तेथे आम्हाला फेनिके प्रांताकडे जाणारे जहाज दिसल्यावर, आम्ही त्या जहाजात बसून पुढे प्रवासाला निघालो.</verse>
				<verse number="3">जाताना आम्हाला सायप्रस बेट दिसले आणि त्याच्या दक्षिणेकडे जाऊन आम्ही पुढे सीरियातील सोर बंदरात उतरलो, कारण तेथे जहाजातील सामान खाली करावयाचे होते.</verse>
				<verse number="4">तेथे आम्ही शिष्यांना शोधून काढले मग तेथे त्यांच्याबरोबर आम्ही सात दिवस राहिलो. त्यांनी आत्म्याच्याद्वारे पौलाला यरुशलेमकडे न जाण्याचा आग्रह केला.</verse>
				<verse number="5">परंतु जेव्हा आम्हाला जाण्याची वेळ आली, तेव्हा तेथील सर्वजण पत्नी आणि लेकरांसोबत आमच्याबरोबर चालत शहराच्या सीमेपर्यंत आले आणि तेथे समुद्रकिनार्‍यावर आम्ही गुडघे टेकून प्रार्थना केली.</verse>
				<verse number="6">एकमेकांचा निरोप घेतल्यानंतर आम्ही जहाजात चढलो आणि ते घरी परत गेले.</verse>
				<verse number="7">सोरापासूनचा जलप्रवास आम्ही चालू ठेवला व त्यानंतर आम्ही प्टोलेमैस येथे उतरलो, तेथील बंधू, भगिनींची आम्ही भेट घेतली आणि एक दिवस त्यांच्याबरोबर राहिलो.</verse>
				<verse number="8">दुसर्‍या दिवशी आम्ही निघालो व कैसरीया येथे पोहोचलो आणि सुवार्तिक फिलिप्पाच्या घरी राहिलो, तो सात जणांपैकी एक होता.</verse>
				<verse number="9">त्याला चार अविवाहित कन्या होत्या, त्या भविष्यवाणी करीत असत.</verse>
				<verse number="10">आम्ही अनेक दिवस तेथे राहिल्यानंतर, एक अगब नावाचा संदेष्टा यहूदीया येथून तेथे आला.</verse>
				<verse number="11">आम्हाकडे येऊन, त्याने पौलाचा कमरबंद घेतला, व स्वतःचे हातपाय बांधून तो म्हणाला, “पवित्र आत्मा म्हणतो, ‘हा कमरबंद ज्या मनुष्याचा आहे त्याला यरुशलेममधील यहूदी पुढारी असेच बांधून गैरयहूदीयांच्या हाती देतील.’ ”</verse>
				<verse number="12">हे ऐकल्यानंतर, आम्ही आणि लोकांनी पौलाला यरुशलेमला न जाण्याची विनंती केली.</verse>
				<verse number="13">पौल म्हणाला, “तुम्ही रडून माझे हृदय का तोडता? यरुशलेममध्ये केवळ तुरुंगात पडण्याचीच माझी तयारी नाही, तर प्रभू येशूंच्या नावासाठी मरण्यास देखील मी तयार आहे.”</verse>
				<verse number="14">त्याचे मन वळत नाही हे पाहून, आम्ही म्हणालो, “प्रभुच्या इच्छेप्रमाणे होवो.”</verse>
				<verse number="15">यानंतर, आम्ही यरुशलेमकडे जाण्यास निघालो.</verse>
				<verse number="16">कैसरीयातील काही शिष्य आमच्याबरोबर आले आणि त्यांनी आम्ही ज्याच्या घरी राहणार होतो, त्या माणसाच्या घरी आम्हाला आणले. हा माणूस सायप्रसचा असून प्रारंभीच्या शिष्यांपैकी एक होता.</verse>
				<verse number="17">आम्ही यरुशलेममध्ये आल्यावर, विश्वासणार्‍यांनी आमचे प्रेमाने स्वागत केले.</verse>
				<verse number="18">दुसर्‍या दिवशी पौल व आम्ही याकोबास भेटण्यास गेलो, तेथे सर्व वडीलवर्गही उपस्थिती होता.</verse>
				<verse number="19">क्षेमकुशल विचारल्यानंतर पौलाने आपल्या सेवेद्वारे परमेश्वराने गैरयहूद्यांमध्ये जे कार्य केले होते त्याचा सविस्तर अहवाल दिला.</verse>
				<verse number="20">त्यांनी हे ऐकले व परमेश्वराची स्तुती केली. नंतर ते पौलाला म्हणाले: “हे पाहा बंधू, हजारो यहूद्यांनी विश्वास ठेवला आहे आणि ते सर्वजण नियमशास्त्राच्या बाबतीत उत्साही आहेत.</verse>
				<verse number="21">तुझ्याविषयी त्यांना असे कळविण्यात आले आहे की, तू गैरयहूदी लोकांमध्ये राहणार्‍या सर्व यहूदीयांस मोशेपासून फिरा आणि आपल्या मुलांची सुंता करू नका किंवा आपल्या रूढी व प्रथांप्रमाणे राहू नका असे शिकवितोस.</verse>
				<verse number="22">तर आम्ही आता काय करावे? कारण तू येथे आला आहेस हे ते खात्रीने ऐकतील,</verse>
				<verse number="23">तेव्हा आम्ही सांगतो ते कर. नवस केलेले असे आमच्यात चौघेजण आहेत.</verse>
				<verse number="24">तर तू या माणसांना घेऊन शुद्धीकरणाचा विधी पूर्ण कर आणि त्यांच्या मुंडणाचा खर्च कर, म्हणजे ते त्यांच्या डोक्यांचे मुंडण करू शकतील व प्रत्येकाला समजेल की तू स्वतःसुद्धा नियमशास्त्र पाळतोस आणि तुझ्याबद्दलच्या अहवालात जे सांगितलेले आहे, त्यात काही तथ्य नाही.</verse>
				<verse number="25">गैरयहूदी विश्वासणार्‍यांबद्दल म्हणशील तर आम्ही आमचा निर्णय त्यांना लिहून कळविला आहे की त्यांनी मूर्तींना अर्पिलेले अन्न खाण्यापासून आणि रक्त खाण्यापासून आणि गळा दाबून मारलेल्या प्राण्यांचे मांस खाण्यापासून आणि वेश्यागमन यापासून स्वतःला दूर ठेवावे.”</verse>
				<verse number="26">दुसर्‍या दिवशी पौलाने त्या माणसांना घेऊन त्यांच्याबरोबर स्वतःस शुद्ध करून घेतले. नंतर त्या तारखेची सूचना देण्यासाठी तो मंदिरात गेला की, जेव्हा त्यांच्या शुद्धीकरणाच्या विधीचे दिवस समाप्त होतील आणि त्यांच्यातील प्रत्येकासाठी अर्पण करावे लागेल.</verse>
				<verse number="27">ते सात दिवस जवळजवळ संपत आलेले असताना, आशियातून आलेल्या काही यहूद्यांनी पौलाला मंदिरात पाहिले. तेव्हा त्यांनी सर्व जमावाला चिथवीले व त्याला पकडले,</verse>
				<verse number="28">ते मोठ्याने ओरडत म्हणाले, “अहो इस्राएल लोकहो, आमची मदत करा! हा मनुष्य प्रत्येकाला प्रत्येक ठिकाणी आपल्या लोकांविरुद्ध, आपल्या नियमांविरुद्ध व या स्थळाबद्दल शिकवण देतो आणि याशिवाय या मनुष्याने गैरयहूदी लोकांना येथे आणून हे पवित्र मंदिर भ्रष्ट केले आहे.”</verse>
				<verse number="29">या अगोदर त्यांनी पौलाला इफिस येथील त्रोफिम याच्याबरोबर शहरात पाहिले होते आणि पौलाने त्याला मंदिरात आणले असावे, असा त्यांचा समज झाला होता.</verse>
				<verse number="30">तेव्हा सर्व शहर खळबळून गेले आणि सर्व बाजूंनी लोक धावत आले. पौलाला जबरदस्तीने पकडून मंदिरातून ओढून काढण्यात आले आणि तत्काळ दरवाजे बंद करण्यात आले.</verse>
				<verse number="31">ते त्याला ठार करण्याच्या विचारात होते, एवढ्यात रोमी लष्करी ठाण्याच्या सेनापतीकडे बातमी गेली की सार्‍या यरुशलेममध्ये गोंधळ माजला आहे.</verse>
				<verse number="32">तेव्हा तो चटकन आपल्या सैनिकांना व अधिकार्‍यांना घेऊन धावत समुदायाकडे गेला. मारणार्‍यांनी सेनापतीला व फौजेला येताना पाहिल्याबरोबर पौलाला फटके मारण्याचे थांबविले.</verse>
				<verse number="33">सेनापतीने येऊन त्याला अटक केली आणि दोन साखळयांनी त्याला बांधण्यात यावे अशी आज्ञा केली. नंतर त्याने तो कोण होता आणि त्याने काय केले होते याची चौकशी केली.</verse>
				<verse number="34">तेव्हा समुदायातील काही लोक एक आणि इतर दुसरे काहीतरी म्हणत होते. या गलबल्यामुळे सेनापतीला खरे ते काही कळेना, म्हणून त्याने पौलाला बराकीत नेण्याचा हुकूम दिला.</verse>
				<verse number="35">पौल पायर्‍यांपर्यंत पोहोचला, त्यावेळी लोकांची हिंसा एवढी वाढली की होती की सैनिकांना त्याला उचलून न्यावे लागले.</verse>
				<verse number="36">त्‍याच्यामागे चालत येणारा लोकसमुदाय सारखा ओरडत होता, “याची विल्हेवाट लावा!”</verse>
				<verse number="37">पौलाला सैनिक आता बराकीत नेणार, एवढ्यात तो सेनापतीला म्हणाला, “मी आपल्याबरोबर काही बोलू शकतो काय?” त्याने त्याला विचारले. “तुला ग्रीक भाषा येते काय?</verse>
				<verse number="38">ज्या इजिप्तच्या माणसाने थोड्या दिवसांमागे बंड उठवून चार हजार दशहतवाद्यांस रानात नेले होते, तो तूच आहेस नाही का?”</verse>
				<verse number="39">पौलाने उत्तर दिले, “मी यहूदी आहे, व किलिकियातील तार्सस शहराचा नागरिक असून, माझे शहर सर्वसामान्य नाही. कृपा करून या लोकांबरोबर मला बोलू द्यावे.”</verse>
				<verse number="40">सेनापतीची परवानगी मिळाल्यावर, पौल पायर्‍यांवर उभा राहिला आणि लोकांनी शांत राहवे, असे त्याने हाताने खुणावले. ते सर्व शांत झाल्यावर, तो इब्री भाषेत म्हणाला:</verse>
			</chapter>
			<chapter number="22">
				<verse number="1">“बंधुंनो व वडीलजनांनो, माझ्या बचावाचे भाषण ऐकून घ्या.”</verse>
				<verse number="2">तो इब्री भाषेत बोलत आहे, हे ऐकून स्तब्धता अधिकच वाढली. तेव्हा पौल बोलू लागला:</verse>
				<verse number="3">“मी एक यहूदी आहे आणि माझा जन्म किलिकियामधील तार्सस शहरात झाला, परंतु मी या शहरात वाढलो. माझे शिक्षण गमालियेल याच्या मार्गदर्शनात झाले व आपल्या पूर्वजांच्या नियमशास्त्राचे सविस्तर प्रशिक्षण मला मिळाले. जसे तुम्ही आज परमेश्वराविषयी आवेशी आहात तसाच मीही होतो.</verse>
				<verse number="4">ज्यांनी या मार्गाचे अनुसरण केले होते, त्यांना मरण येईपर्यंत मी त्यांचा छळ केला, स्त्री व पुरुष दोघांनाही बांधून तुरुंगात टाकीत होतो.</verse>
				<verse number="5">प्रमुख याजक व येथे असलेले सर्व सभासद, ते स्वतः याबाबतीत साक्ष देऊ शकतात की, मी त्यांच्याकडून दमास्कस येथील सभेच्या सदस्यांना दाखविण्यासाठी तशी पत्रेसुद्धा मिळविली होती आणि या लोकांना बंदिवान करून यरुशलेम येथे आणून त्यांना शिक्षा केली जावी यासाठी तेथे गेलो.</verse>
				<verse number="6">“दुपारच्या समयी मी दमास्कसच्या जवळ आलो असताना, अकस्मात आकाशातून माझ्याभोवती प्रकाश चकाकताना पाहिला.</verse>
				<verse number="7">मी जमिनीवर पडलो, तेव्हा इब्री भाषेत बोलणारी वाणी मी ऐकली, ‘शौला! शौला! तू माझा छळ का करीत आहेस?’</verse>
				<verse number="8">“ ‘प्रभो, आपण कोण आहात?’ मी विचारले. “प्रभुने मला उत्तर दिले, ‘मी नासरेथकर येशू आहे, ज्याचा तू छळ करीत आहेस, तोच मी आहे,’</verse>
				<verse number="9">माझ्या सहकार्‍यांनी प्रकाश पाहिला, परंतु जे माझ्याशी बोलत होते त्यांची वाणी त्यांनी ओळखली नाही.</verse>
				<verse number="10">“मी विचारले, ‘प्रभू मी काय करावे?’ “प्रभू म्हणाले, ‘आता उठून उभा राहा आणि दमास्कसमध्ये जा, जे काही तुला करावयाचे आहे, ते तुला तेथे सांगण्यात येईल.’</verse>
				<verse number="11">त्या प्रखर प्रकाशामुळे मी आंधळा झालो होतो म्हणून माझ्या सोबत्यांनी मला दमास्कस या ठिकाणी हाताशी धरून नेले.</verse>
				<verse number="12">“हनन्या नावाचा माणूस मला भेटावयास आला. तो नियमशास्त्राचे अचूक पालन करणारा होता व सर्व यहूदी लोकांचे त्याच्याबद्दल फारच चांगले मत होते.</verse>
				<verse number="13">तो माझ्याजवळ उभा राहून म्हणाला, ‘बंधू शौल, तुला दृष्टी प्राप्त होवो!’ आणि त्याच क्षणाला मी त्याला पाहू शकलो.</verse>
				<verse number="14">“नंतर त्याने मला असे सांगितले: ‘आपल्या पूर्वजांच्या परमेश्वराने तुझी निवड यासाठी केली आहे की तू त्यांची इच्छा जाणून घ्यावीस आणि जे नीतिमान आहेत त्यांना पाहावेस व त्यांच्या तोंडचे शब्द ऐकावेस.</verse>
				<verse number="15">तू जे पाहिले व ऐकले आहेस त्याविषयी तू सर्व मनुष्यांना साक्षी होशील.</verse>
				<verse number="16">आणि आता विलंब कशासाठी? जा, आणि बाप्तिस्मा घे आणि त्याच्या नावाने धावा करून आपल्या पापांपासून शुद्ध हो.’</verse>
				<verse number="17">“यरुशलेमला परतल्यानंतर मी मंदिरात प्रार्थना करीत होतो, तेव्हा मला तंद्री लागली,</verse>
				<verse number="18">आणि मी पाहिले की प्रभू माझ्याबरोबर बोलत आहेत. ते मला म्हणाले, ‘ताबडतोब यरुशलेम सोडून जा, कारण येथील लोक माझ्याबद्दल जी साक्ष तू देशील ती ते स्वीकारणार नाहीत.’</verse>
				<verse number="19">“मी उत्तर दिले, ‘प्रभू, या लोकांना माहीत आहे की, मी एका सभागृहातून दुसर्‍या सभागृहात जाऊन विश्वासणार्‍यांना मार देऊन तुरुंगात टाकीत होतो.</verse>
				<verse number="20">आणि तुझा रक्तसाक्षी स्तेफन याचे रक्त सांडत होते, तेव्हा मी त्याला मान्यता देत उभा होतो आणि जे धोंडमार करीत होते त्यांचे काढून ठेवलेले अंगरखे मी राखीत होतो.’</verse>
				<verse number="21">“नंतर प्रभू मला म्हणाले, ‘जा; कारण मी तुला फार दूर गैरयहूदीयांकडे पाठविणार आहे.’ ”</verse>
				<verse number="22">या वाक्यापर्यंत समुदायांनी पौलाचे ऐकले. नंतर त्यांनी त्यांचा आवाज वाढवला आणि ओरडून म्हणाले, “हा मनुष्य जमिनीला भार असा आहे! हा जगण्यास योग्य नाही!”</verse>
				<verse number="23">ते ओरडत होते, आपले अंगरखे वर हवेत फेकीत होते व धूळ आकाशात उधळीत होते,</verse>
				<verse number="24">तेव्हा सेनापतीने पौलाला आत बराकीत आणण्याची आज्ञा केली. लोक त्याच्यावर इतके का ओरडत आहेत, हे समजावे म्हणून त्याने फटके मारून त्याची तपासणी करण्यास सांगितले.</verse>
				<verse number="25">जेव्हा ते पौलाला फटके मारण्यासाठी बांधत होते त्यावेळेस पौल तेथे उभा असलेल्या शताधिपतीला म्हणाला, “ज्या मनुष्यावर दोषारोप अजून सिद्ध झालेला नाही, अशा रोमी नागरिकाला फटके मारणे हे कायद्याने योग्य आहे का?”</verse>
				<verse number="26">ते ऐकल्याबरोबर तो अधिकारी शताधिपती सेनापतींकडे गेला व म्हणाला, “आपण काय करत आहात? हा माणूस तर रोमी नागरिक आहे.”</verse>
				<verse number="27">तेव्हा तो सेनापती पौलाकडे गेला आणि त्याने त्याला विचारले, “मला सांग, तू रोमी नागरिक आहेस काय?” त्याने उत्तर दिले. “होय, मी आहे.”</verse>
				<verse number="28">त्यावर तो सेनापती बोलला, “मला नागरिकत्व मिळण्यासाठी खूप पैसे खर्च करावे लागले.” “परंतु मी जन्मतःच रोमी नागरिक आहे,” पौलाने उत्तर दिले.</verse>
				<verse number="29">यामुळे जे त्याला प्रश्न विचारुन त्याची तपासणी करणार होते ते तत्काळ निघून गेले. सेनापतीला जेव्हा समजले की, पौल एक रोमी नागरिक आहे आणि त्याचा आरोप सिद्ध होण्यापूर्वी त्याला साखळदंडानी बांधले गेले होते तो फार घाबरुन गेला.</verse>
				<verse number="30">सेनापतीला हे शोधून काढायचे होते की, खरोखर कोणत्या कारणाने यहूदी लोक पौलाला आरोपी ठरवीत आहेत. म्हणून त्याने दुसर्‍या दिवशी पौलाला मुक्त केले आणि मुख्य याजक व सर्व न्यायसभेचे सभासद यांना एकत्र होण्याचा हुकूम केला. त्यांनी पौलाला न्यायसभेपुढे आणले व त्यांच्यापुढे आणून उभे केले.</verse>
			</chapter>
			<chapter number="23">
				<verse number="1">मग न्यायसभेकडे निरखून पाहत पौल म्हणाला, “माझ्या बंधुनो, मी आजपर्यंत माझे परमेश्वरा संबंधीचे कर्तव्य पूर्ण सद्सद्विवेकबुद्धीने करीत आलो आहे.”</verse>
				<verse number="2">यावेळी महायाजक हनन्या याने पौलाच्याजवळ असलेल्या लोकांना त्याच्या तोंडावर चापट मारण्याचा हुकूम केला.</verse>
				<verse number="3">तेव्हा पौल त्याला म्हणाला, “हे चुना लावलेल्या भिंती, परमेश्वर तुझ्यावर वार करतील! तू येथे नियमशास्त्राप्रमाणे माझा न्याय करतो परंतु तू स्वतः नियमशास्त्राचा भंग करून माझ्यावर वार करण्याची आज्ञा देतोस काय!”</verse>
				<verse number="4">पौलाच्या शेजारी जे उभे होते ते त्याला म्हणाले, “तू परमेश्वराच्या प्रमुख याजकाचा अपमान करण्याचे धैर्य कसे केले!”</verse>
				<verse number="5">पौलाने उत्तर केले, “बंधुनो, तो प्रमुख याजक आहे, हे मला माहीत नव्हते; असे लिहिले आहे: ‘आपल्या लोकांच्या पुढार्‍यांपैकी कोणालाही कधीही वाईट बोलू नकोस.’ ”</verse>
				<verse number="6">नंतर पौलाला, समजले की तेथे उपस्थित असलेल्या लोकांमध्ये काही सदूकी आहेत आणि इतर परूशी आहेत, तेव्हा पौल न्यायसभेच्या समोर म्हणाला, “बंधुनो, माझे पूर्वज परूशी होते, त्यांच्याप्रमाणे मी पण परूशी आहे आणि मृतांच्या पुनरुत्थानावर माझी आशा आहे या गोष्टीमुळे माझी चौकशी होत आहे.”</verse>
				<verse number="7">तो हे बोलला तेव्हा परूशी व सदूकी यांच्यात कलह होऊन सभेत फूट पडली.</verse>
				<verse number="8">कारण सदूकी लोक म्हणतात की पुनरुत्थान नाही, देवदूत नाहीत आणि आत्मेही नाहीत, परंतु परूश्यांचा या सर्वांवर विश्वास होता.</verse>
				<verse number="9">तेव्हा मोठा गोंधळ सुरू झाला, काही नियमशास्त्राचे शिक्षक जे परूशी होते ते उठून उभे राहिले आणि जोरजोराने वादविवाद करू लागले. “आम्हाला या मनुष्यात काही अयोग्य असे आढळत नाही, ते म्हणाले, जर त्याच्याशी कदाचित एखादा आत्मा किंवा देवदूत बोलला असेल तर कसे समजावे?”</verse>
				<verse number="10">वादाने उग्र स्वरूप धारण केले, सरतेशेवटी सेनापतीला भीती वाटली की ते पौलाचे फाडून तुकडे करतील. तेव्हा त्याने त्याच्या सैनिकांना हुकूम दिला की, त्यांनी खाली जाऊन त्याला त्यांच्यापासून जबरदस्तीने दूर करावे आणि पुन्हा बराकीत घेऊन यावे.</verse>
				<verse number="11">त्याच रात्री प्रभू पौलाजवळ उभा राहिला आणि त्याला म्हणाला, “धैर्य धर! येथे यरुशलेममध्ये तू माझ्याविषयी लोकांना जशी साक्ष दिलीस, तशीच साक्ष तुला रोममध्येही द्यावीच लागणार आहे.”</verse>
				<verse number="12">मग दुसर्‍या दिवशी सकाळी काही यहूद्यांनी कट करून शपथ घेतली की पौलाचा वध करेपर्यंत ते अन्न व पाणी सेवन करणार नाहीत.</verse>
				<verse number="13">चाळीस किंवा त्याहून अधिक यहूदी या कटकारस्थानामध्ये सामील झाले.</verse>
				<verse number="14">नंतर ते प्रमुख याजक व वडीलजन यांच्याकडे गेले आणि म्हणाले, “पौलाचा वध करेपर्यंत आम्ही अन्न सेवन करणार नाही, अशी कडक शपथ आम्ही घेतली आहे.</verse>
				<verse number="15">तर आता, त्याच्याविषयी आणखी काही विचारपूस बारकाईने करावयाची आहे, या निमित्ताने त्याला आपणाकडे आणावे असे तुम्ही व न्यायसभा यांनी सेनापतीला सुचवावे. तो येथे येण्यापूर्वी त्याला ठार करण्यासाठी आम्ही तयारीत आहोत.”</verse>
				<verse number="16">परंतु पौलाच्या बहिणीच्या मुलाला त्यांचा हा कट समजला, तेव्हा बराकीत जाऊन त्याने पौलाला तसे कळविले.</verse>
				<verse number="17">तेव्हा पौलाने शताधिपतींपैकी एकाला बोलावले व त्याला म्हणाला, “या तरुणाला सेनापतीकडे ने; या तरुणाला काहीतरी सांगावयाचे आहे.”</verse>
				<verse number="18">म्हणून त्याला सेनापतीकडे नेले. शताधिपती म्हणाला, “बंदिवान पौलाने, या मुलाला आपणास काही महत्वाचे सांगावयाचे आहे म्हणून आपणाकडे आणावे, अशी विनंती केली.”</verse>
				<verse number="19">तेव्हा सेनापतीने त्या तरुण मुलाचा हात धरून त्यास बाजूला नेऊन विचारले, “तुला मला काय सांगावयाचे आहे?”</verse>
				<verse number="20">तो म्हणाला: “पौलाकडून आणखी अधिक माहिती हवी आहे असे निमित्त सांगून उद्या आपण त्याला न्यायसभेपुढे आणावे, अशी विनंती काही यहूदी आपल्याला करणार आहेत.</verse>
				<verse number="21">परंतु आपण त्याकडे कृपया लक्ष देऊ नका, कारण चाळीसांहून अधिक जण त्याला ठार करण्यासाठी वाटेवर टपून बसलेली आहेत. त्याचा वध करेपर्यंत अन्न आणि पाणी सेवन करावयाचे नाही असा त्यांनी निर्णय घेतला आहे व आपण त्यांची विनंती मान्य कराल, ही त्यांची आशा आहे.”</verse>
				<verse number="22">तेव्हा सेनापतीने, “तू मला हे सांगितले आहेस हे कोणालाही कळू देऊ नकोस.” असा इशारा देऊन त्या तरुणाला पाठवून दिले.</verse>
				<verse number="23">त्यानंतर त्याने आपल्या दोन शताधिपतींना बोलावले व त्यांना हुकूम दिला की, “आज रात्री नऊ वाजता कैसरीयास जाण्यासाठी दोनशे सैनिक, सत्तर घोडेस्वार आणि दोनशे भालेकरी तयार ठेव.</verse>
				<verse number="24">पौलाला प्रवासासाठी घोडे द्या व त्याला राज्यपाल फेलिक्स यांच्याकडे बंदोबस्ताने सुरक्षित न्या.”</verse>
				<verse number="25">मग त्याने असे पत्र लिहिले:</verse>
				<verse number="26">महाराज, राज्यपाल फेलिक्स यांस: क्लौडियस लुसियाचा: सलाम.</verse>
				<verse number="27">या मनुष्याला यहूदी लोकांनी पकडले होते व ते त्याला ठार मारणार होते, तेव्हा तो रोमी नागरिक आहे हे समजल्यानंतर त्याला सोडविण्यासाठी मी सैनिक पाठविले.</verse>
				<verse number="28">त्यांनी काय दोषारोप केला आहे हे समजून घ्यावयाचे होते म्हणून मी त्याला न्यायसभेपुढे आणले.</verse>
				<verse number="29">मला लवकरच समजून आले की त्यांच्यातील वाद हा नियमांविषयी होता आणि त्याबद्दल त्याला तुरुंगवास अथवा मरणाची शिक्षा देता येणार नाही.</verse>
				<verse number="30">परंतु या माणसाविरुद्ध कट रचण्यात येऊन तो अंमलात येण्याची शक्यता आहे असे मला समजले, तेव्हा त्याला ताबडतोब आपणाकडे पाठविले. त्याच्यावर आरोप करणार्‍यांनी ते तुमच्यासमोर मांडावेत असा मी त्यांना हुकूम केला.</verse>
				<verse number="31">म्हणून सैनिकांनी, हुकूमाप्रमाणे पौलाला घेऊन त्याच रात्री अंतिपत्रिसापर्यंत पोहोचविले.</verse>
				<verse number="32">दुसर्‍या दिवशी त्याच्याबरोबर पुढे जाण्यास घोडदळाला त्याच्याबरोबर ठेऊन ते आपल्या बराकीत परतले.</verse>
				<verse number="33">ते घोडदळ कैसरीयास पोहोचले, तेव्हा त्यांनी ते पत्र राज्यपालांपुढे सादर केले आणि पौलाला त्याच्या स्वाधीन केले.</verse>
				<verse number="34">राज्यपालांनी पत्र वाचले आणि तो कोणत्या प्रांताचा आहे, असे विचारले. तो किलिकियाचा आहे, असे त्यास समजल्यावर,</verse>
				<verse number="35">राज्यपालांनी पौलाला सांगितले, “तुझ्यावर आरोप करणारे येथे आले की मी तुझे हे प्रकरण ऐकून घेईन.” नंतर राज्यपालांनी पौलाला हेरोदाच्या राजवाड्यातील पहार्‍यात ठेवण्याचा हुकूम दिला.</verse>
			</chapter>
			<chapter number="24">
				<verse number="1">पाच दिवसानंतर प्रमुख याजक हनन्या आणि काही वडीलजन आणि तिर्तुल्लस नावाचा वकील यांना बरोबर घेऊन कैसरीया गेले आणि त्यांनी पौलाविरुद्ध केलेले त्यांचे आरोप राज्यपालापुढे सादर केले.</verse>
				<verse number="2">पौलाला आत बोलावण्यात आले, तेव्हा तिर्तुल्लस याने त्याचे आरोपपत्र फेलिक्स याच्यासमोर सादर केले: “आपल्या कारकीर्दीत आम्हास: दीर्घकाल शांती लाभलेली आहे आणि तुमच्या दूरदृष्टीमुळे आमच्या देशात समाज सुधारणा झाल्या आहेत.</verse>
				<verse number="3">यामुळे आम्ही सर्वठिकाणी आणि प्रत्येक प्रकारे कृतज्ञतेने व मनापासून स्वागत करतो आणि श्रेष्ठ फेलिक्स आम्ही तुमचे अत्यंत आभारी आहोत.</verse>
				<verse number="4">आपणास कंटाळा येणार नाही अशा रीतीने, मी माझे म्हणणे आपणापुढे मांडणार आहे, तेव्हा कृपा करून आपण माझे भाषण ऐकून घ्यावे, अशी आपणास विनंती आहे.</verse>
				<verse number="5">“हा माणूस त्रासदायक असल्याचे आम्हास आढळून आले आहे तो अवघ्या जगातील सर्व यहूदीयांना बंड करण्यास चिथावीत असतो. नासरेथकर पंथाचा हा पुढारी आहे</verse>
				<verse number="6">हा मंदिर अपवित्र करण्याचा प्रयत्न करीत होता; म्हणून आम्ही त्याला अटक केली. आम्ही आमच्या नियमानुसार त्याचा न्याय करणार होतो</verse>
				<verse number="7">परंतु यरुशलेम येथील पलटणीचे सेनापती लुसिया आले आणि त्यांनी जबरदस्ती करून त्याला आमच्या हातातून काढून घेतले</verse>
				<verse number="8">व आज्ञा केली की त्याच्यावर आरोप करणार्‍यांनी तुमच्यासमोर यावे. आता या माणसाची आपण स्वतः तपासणी करून या आरोपात तथ्य आहे की नाही, हे समजून घ्यावे.”</verse>
				<verse number="9">त्याचे बोलणे संपताच सर्व यहूद्यांनी एकसुरात अनुमोदन दिले की सांगण्यात आलेली प्रत्येक गोष्ट सत्य आहे.</verse>
				<verse number="10">राज्यपालाने त्याला बोलण्यास खुणावले, पौलाने उत्तर दिले: “महाराज, आपण अनेक वर्षे या देशात न्यायाधीश म्हणून आहात; त्यामुळेच मी आनंदाने माझे बचावाचे भाषण आपणापुढे करीत आहे.</verse>
				<verse number="11">मंदिरामध्ये उपासना करण्यासाठी मी यरुशलेममध्ये आलो याला बारा दिवसांहून अधिक कालावधी लोटला नाही, हे आपण सहज पडताळून पाहू शकाल.</verse>
				<verse number="12">आणि मंदिरात, सभागृहामध्ये किंवा शहरात कोणाबरोबर वादविवाद करताना किंवा लोकांत अशांती माजवताना मजवर आरोप करणार्‍यांना मी आढळलो नाही.</verse>
				<verse number="13">त्यांनी जे आरोप मजवर केले आहेत ते तुम्हाला सिद्ध करून दाखवू शकत नाहीत.</verse>
				<verse number="14">तरी, एक गोष्ट कबूल करतो की मी आपल्या पूर्वजांच्या परमेश्वराची उपासना करतो व त्या मार्गाचा अनुयायी आहे ज्याला हे लोक पंथ असे म्हणतात. त्याबरोबरच जे जे नियमशास्त्राला धरून आहे त्या प्रत्येक गोष्‍टीवर व संदेष्ट्यांच्या लिखाणात जे जे लिहिले आहे, त्या प्रत्येक वचनावर माझा विश्वास आहे,</verse>
				<verse number="15">परमेश्वरामध्ये या लोकांची जी आशा आहे तीच माझीसुद्धा आहे, ती ही की नीतिमान व अनीतिमान या दोघांचेही पुनरुत्थान होईल.</verse>
				<verse number="16">यामुळेच मी परमेश्वरासमोर आणि मनुष्यासमोर माझी विवेकबुद्धी सतत स्वच्छ ठेवण्यासाठी खूप कष्ट घेतो.</verse>
				<verse number="17">“अनेक वर्षे बाहेर राहिल्यानंतर, मी गरीबांना साहाय्य करण्यासाठी देणग्या व अर्पण वाहण्यासाठी यरुशलेमला परतलो.</verse>
				<verse number="18">यांनी मला मंदिराच्या अंगणात शुद्धीकरणाचा विधी पूर्ण करताना पाहिले. तेथे माझ्याभोवती जमाव नव्हता आणि मी कोणत्याही गोंधळात सहभागी झालो नव्हतो.</verse>
				<verse number="19">परंतु आशिया प्रांतातील काही यहूदीयांची माझ्याविरुद्ध काही तक्रार असेल तर त्यांनी येथे हजर राहणे आवश्यक होते.</verse>
				<verse number="20">येथे प्रत्यक्ष उपस्थित असलेल्या या लोकांना विचारा की त्यांच्या न्यायसभेपुढे मी उभा होतो तेव्हा त्यांना मजमध्ये कोणता अपराध आढळून आला,</verse>
				<verse number="21">ही केवळ एक गोष्ट सोडून मी त्यांच्यासमोर उच्च आवाजाने ओरडलो: ‘मृतांच्या पुनरुत्थानाबद्दल आणि केवळ यासाठीच मी आपणापुढे चौकशीसाठी उभा आहे.’ ”</verse>
				<verse number="22">फेलिक्सला, या मार्गाबद्दल चांगली माहिती होती, त्याने सुनावणी तात्पुरती थांबविली. “जेव्हा सेनापती लुसिया येईल, तेव्हा आपण या प्रकरणाचा निकाल लावू,” असे त्याने म्हटले.</verse>
				<verse number="23">त्याने शताधिपतीला हुकूम केला की, पौलावर पहारा ठेवावे परंतु त्याला थोडीफार स्वतंत्रता दिली जावी आणि त्याच्या मित्रांना त्याची सेवा करण्यासाठी अधिकृत परवानगी द्यावी.</verse>
				<verse number="24">मग काही दिवसानंतर फेलिक्स आपली यहूदी पत्नी द्रुसिल्लासह आला, पौलाला बोलविल्यानंतर, तो येशू ख्रिस्तावरील विश्वासासंबंधी जे बोलला ते त्यांनी ऐकले.</verse>
				<verse number="25">तो जेव्हा नीतिमत्व, इंद्रियदमन आणि भावी न्याय या गोष्टीसंबंधाने बोलत होता, तेव्हा फेलिक्स भयभीत झाला आणि म्हणाला, “आतासाठी हे पुरे आहे! तू जाऊ शकतोस. मला पुढे अधिक सवड लाभली, तर मी तुला पुन्हा बोलावेन.”</verse>
				<verse number="26">त्याचवेळेस त्याने अशीही आशा बाळगली होती की पौल त्याला लाच देईल आणि म्हणून तो त्याला वारंवार बोलावून घेत होता व त्याच्याबरोबर बोलणे करीत होता.</verse>
				<verse number="27">दोन वर्षे निघून गेल्यानंतर, पुढे पुर्क्य फेस्त हा राज्यपाल म्हणून फेलिक्सच्या जागेवर आला. परंतु फेलिक्सला यहूदीयांवर कृपादृष्टी दाखवायची होती म्हणून तो पौलाला कैदेतच ठेऊन निघून गेला.</verse>
			</chapter>
			<chapter number="25">
				<verse number="1">तीन दिवसानंतर प्रांतात आल्यानंतर, फेस्त कैसरीयाहून यरुशलेम येथे वर गेला,</verse>
				<verse number="2">तेव्हा प्रमुख याजकांनी आणि यहूदी पुढार्‍यांनी त्याच्यासमोर पौलाविरुद्ध दोषपत्रे सादर केली.</verse>
				<verse number="3">त्यांनी फेस्ताला विनंती केली की, पौलाची बदली यरुशलेमकडे करावी आणि आम्हावर कृपादृष्टी दाखवावी, कारण पौलाला घेऊन जाताना वाटेत अचानक त्याच्यावर हल्ला करून त्याला ठार मारण्याची योजना ते करीत होते.</verse>
				<verse number="4">परंतु फेस्ताने त्यांना उत्तर दिले की, “पौल कैसरीया येथे कैदेत आहे व मी स्वतः लवकरच तेथे जाणार आहे.</verse>
				<verse number="5">तुमच्या काही पुढार्‍यांनी माझ्याबरोबर यावे आणि या माणसाने काही गुन्हा केला असेल तर त्यांनी त्याच्याविरुद्ध तसे आरोप तेथे सादर करावेत.”</verse>
				<verse number="6">त्यानंतर आठ किंवा दहा दिवस त्यांच्याबरोबर घालविल्यानंतर, फेस्त कैसरीयास खाली गेला. दुसर्‍याच दिवशी न्यायालय भरवून पौलाला आपल्यासमोर आणावे असा त्याने हुकूम दिला.</verse>
				<verse number="7">पौल आत आल्यावर, यरुशलेमहून आलेले यहूदी लोक त्याच्याभोवती उभे राहिले. त्यांनी त्याच्याविरुद्ध अनेक गंभीर असे आरोप लावले, परंतु ते आरोप ते सिद्ध करू शकले नाहीत.</verse>
				<verse number="8">पौलाने त्याच्या बचावासाठी उत्तर दिले, “मी यहूदी लोकांच्या नियमशास्त्राविरुद्ध, मंदिराविरुद्ध किंवा कैसराविरुद्ध चुकीचे असे काहीही केलेले नाही.”</verse>
				<verse number="9">तेव्हा यहूदी लोकांना प्रसन्न करण्यास आतुर असलेल्या फेस्ताने पौलाला विचारले, “यरुशलेमला जाऊन तेथे माझ्यापुढे तुझी चौकशी व्हावी, यासाठी तू तयार आहेस काय?”</verse>
				<verse number="10">परंतु पौलाने त्याला उत्तर दिले: “मी कैसराच्या न्यायालयापुढे उभा आहे म्हणून येथेच माझा न्याय होईल. तुम्हाला चांगले ठाऊक आहे की, मी यहूदीयांच्या विरुद्ध काहीही उपद्रव केले नाही.</verse>
				<verse number="11">जर मी मृत्यूस पात्र असे काही केले असेल, तर मी मरण्यास नकार देत नाही परंतु यहूदी माझ्यावर जे आरोप करतात, ते जर खरे नाहीत, तर कोणालाही मला यांच्या स्वाधीन करण्याचा अधिकार नाही. मी कैसराजवळ न्याय मागतो!”</verse>
				<verse number="12">त्यावर फेस्ताने आपल्या सल्लागारांची मसलत घेऊन जाहीर केले, “ठीक आहे. तू कैसराजवळ न्यायाची याचना केली आहेस, तर तू कैसरापुढेच जाशील!”</verse>
				<verse number="13">पुढे थोड्याच दिवसांनी राजा अग्रिप्पा आणि बर्णीका कैसरीयास फेस्तास आदर देण्यासाठी आले.</verse>
				<verse number="14">ते तेथे अनेक दिवस वास्तव्य करीत असल्यामुळे, फेस्ताला राजाबरोबर पौलाच्या प्रकरणाची चर्चा करण्यास वेळ मिळाला. तो म्हणाला: “फेलिक्साने ज्याला कैदेत तसेच ठेवले होते असा एक मनुष्य येथे आहे.</verse>
				<verse number="15">मी यरुशलेम येथे गेलो होतो, तेव्हा तेथील प्रमुख याजकांनी व इतर यहूदी पुढार्‍यांनी त्याच्यावर दोषारोप करून त्याला शिक्षा द्यावी अशी मला विनंती केली.</verse>
				<verse number="16">“मी त्यांना सांगितले की, रोमी प्रथेनुसार आरोपी व वादी समोरासमोर येणे व आरोपीला स्वतःला आरोपाचे खंडण करण्याची संधी मिळाल्याशिवाय कोणालाही दंड देणे योग्य नाही.</verse>
				<verse number="17">ते ज्यावेळी येथे चौकशीसाठी आले, त्यावेळी मी दुसर्‍याच दिवशी न्यायासनावर बसून तो वाद सुनावणीसाठी उशीर न करता घेतला, व त्याला न्यायालयात आणण्याचा हुकूम केला.</verse>
				<verse number="18">परंतु त्याच्याविरुद्ध केलेले आरोप माझ्या कल्पनेप्रमाणे मुळीच नव्हते.</verse>
				<verse number="19">ते आरोप त्यांच्या धर्मासंबंधी आणि मरण पावलेल्या कोणा येशूंसंबंधी होते तरी, पौल खात्रीने सांगतो की तो जिवंत आहे.</verse>
				<verse number="20">अशा प्रकारच्या प्रकरणात कसा काय निर्णय द्यावा याविषयी मी गोंधळात पडलो. तेव्हा मी पौलाला या आरोपांची चौकशी यरुशलेममध्ये व्हावी यास त्याची मान्यता आहे का, असे विचारले.</verse>
				<verse number="21">परंतु पौलाने कैसराकडे न्याय मागितला, तेव्हा मी त्याला बादशहाकडे नेण्याची व्यवस्था होईपर्यंत तुरुंगात ठेवण्याचा हुकूम दिला.”</verse>
				<verse number="22">त्यावर अग्रिप्पा फेस्तास म्हणाला, “मला स्वतः या माणसाचे म्हणणे ऐकायला आवडेल.” फेस्ताने उत्तर दिले. “तर उद्याच त्याचे भाषण ऐकावयास मिळेल.”</verse>
				<verse number="23">तेव्हा दुसर्‍या दिवशी, अग्रिप्पा व बर्णीका ही न्यायालयात मोठ्या रूबाबाने लष्करी अधिकार्‍यांच्या समवेत व शहरातील प्रमुख पुरुषांसमवेत आले. फेस्ताच्या आदेशानुसार पौलाला न्यायालयात आणण्यात आले.</verse>
				<verse number="24">मग फेस्त म्हणाले: “अग्रिप्पा महाराज आणि सर्व उपस्थिती लोकहो, या मनुष्याला पाहा! याच्याविरुद्ध सर्व यहूदी समाजाने यरुशलेम व कैसरीया, यांनी माझ्याकडे विनंती केली आहे आणि अशी ओरड करीत आहेत की त्याने अधिक काळ जिवंत राहता कामा नये.</verse>
				<verse number="25">माझ्या मते त्याने मृत्युदंडास योग्य असे काहीही केलेले नाही, परंतु त्याने बादशहाजवळ न्याय मागितला म्हणून त्याला रोम या ठिकाणी पाठविण्याचे मी ठरवले आहे.</verse>
				<verse number="26">परंतु मी बादशहाला काय निश्चित लिहून कळवावे हे मला समजत नाही आणि म्हणूनच मी त्याला तुम्हासर्वांपुढे व विशेषकरून अग्रिप्पा राजांपुढे तपासणीसाठी आणले आहे यासाठी की मला जे योग्य ते लिहिता येईल.</verse>
				<verse number="27">कारण एका कैद्यावर कोणताही आरोप त्याच्याविरुद्ध स्पष्ट झाल्याशिवाय त्याला रोमकडे पाठविणे योग्य होणार नाही.”</verse>
			</chapter>
			<chapter number="26">
				<verse number="1">अग्रिप्पा पौलास म्हणाला, “तुला स्वतःविषयी बोलण्यास परवानगी देण्यात आली आहे.” तेव्हा पौलाने आपल्या हाताने खूण करून बचावाचे भाषण करण्यास सुरुवात केली:</verse>
				<verse number="2">तो म्हणाला “राजे अग्रिप्पा, यहूदी लोक माझ्याविरुद्ध जे आरोप करीत आहेत, त्या सर्व आरोपांना मला माझे प्रत्युत्तर आपणापुढे सादर करता येत आहे याबद्दल मी स्वतःस धन्य समजतो,</verse>
				<verse number="3">कारण मला माहीत आहे की आपण यहूदी लोकांच्या रूढी व मतभेद यांचे तज्ञ आहात. आता कृपया माझे म्हणणे शांतचित्ताने ऐकून घ्या.</verse>
				<verse number="4">“मी माझ्या स्वतःच्या देशात आणि यरुशलेममध्ये लहान होतो तेव्हापासून, तर आतापर्यंत कोणत्या प्रकारचे जीवन जगलो, हे सर्व यहूदीयांस चांगले माहीत आहे.</verse>
				<verse number="5">ते मला बर्‍याच काळापासून ओळखतात आणि त्यांना मान्य असेल तर माझ्याबद्दल साक्षही देऊ शकतील, की आपल्या धर्माच्या पंथाबाबतीत, मी नेहमीच कट्टर परूशी म्हणून जीवन जगलो.</verse>
				<verse number="6">परमेश्वराने आपल्या पूर्वजांना दिलेल्या अभिवचनांवर माझी आशा आहे म्हणून माझी चौकशी होत आहे व मी येथे उभा आहे.</verse>
				<verse number="7">आमचे बारा वंश अभिवचन पूर्ण होण्याची आशा बाळगत परमेश्वराची सेवा मनःपूर्वक रात्रंदिवस करीत आहेत. तरी राजा अग्रिप्पा, त्याच आशेमुळे मजवर यहूद्यांनी आरोप ठेवला आहे.</verse>
				<verse number="8">परंतु मृतांचे पुनरुत्थान हे तुम्हापैकी कोणालाही अविश्वसनीय का वाटावे?</verse>
				<verse number="9">“मला वाटत होते की नासरेथकर येशूंच्या नावाविरुद्ध जितके काही शक्य होईल तितके करावे.</verse>
				<verse number="10">आणि त्या प्रकारे मी यरुशलेममध्ये केले होते. तेथे प्रभुच्या अनेक लोकांना प्रमुख याजकाच्या अधिकाराने तुरुंगात डांबले आणि त्यांचा वध करण्याकरिता मी संमती देत असे.</verse>
				<verse number="11">अनेकदा मी एका सभागृहातून दुसर्‍या सभागृहात जात असे व त्यांना शिक्षा करून, बळजबरीने ईश्वरनिंदा करावयास भाग पाडीत असे. त्यांचा छळ करण्यास मी इतका झपाटलेला होतो की परकीय शहरात देखील मी त्यांचा पाठलाग करीत असे.</verse>
				<verse number="12">“मी अशाच एका प्रवासात असताना दमास्कस मधून प्रमुख याजकांचे अधिकारपत्र व नियुक्तपत्र बरोबर घेऊन जात होतो.</verse>
				<verse number="13">अहो, राजा अग्रिप्पा, मी वाटेने जात असताना दुपारच्या सुमारास, सूर्यप्रकाशाहून अधिक तेजस्वी असा प्रकाश, माझ्या आणि माझ्या सोबत्यांच्या भोवती आकाशातून तळपताना मी पाहिला.</verse>
				<verse number="14">आम्ही सर्वजण जमिनीवर पडलो, तेव्हा अरेमिक भाषेत बोलणारी वाणी मी ऐकली. ‘शौला, शौला, तू माझा छळ का करीत आहेस? पराणीवर लाथ मारणे तुला हानिकारक आहे.’</verse>
				<verse number="15">“मी विचारले, ‘प्रभो, आपण कोण आहात?’ “प्रभुने त्याला उत्तर दिले, ‘ज्याचा तू छळ करीत आहेस, तो मी येशू आहे,</verse>
				<verse number="16">आता उठून उभा राहा. मी तुला यासाठी दर्शन दिले आहे की जे तू माझ्याविषयी पाहिले व जे प्रकट होणार आहे त्याविषयी तुला सेवक व साक्षी नेमावे.</verse>
				<verse number="17">मी तुझे लोक व गैरयहूदी लोक यांच्यापासून तुझी सुटका करीन. मी तुला त्यांच्याकडे पाठवीत आहे</verse>
				<verse number="18">यासाठी की त्यांचे डोळे उघडावेत आणि त्यांनी अंधकारातून प्रकाशाकडे, सैतानाच्या अधिकारा ऐवजी परमेश्वराच्या सत्याकडे यावे, म्हणजे त्यांना पापक्षमा मिळेल आणि माझ्यावरील विश्वासामुळे जे पवित्र केलेले आहेत त्यांच्याबरोबर त्यांना वतन मिळावे.’</verse>
				<verse number="19">“अशा रीतीने, अग्रिप्पा महाराज, मी त्या स्वर्गीय दृष्टांताचा अव्हेर केला नाही आणि सांगितल्याप्रमाणे केले.</verse>
				<verse number="20">तर मी प्रथम दमास्कस, यरुशलेम आणि यहूदी प्रांतातील, लोकांना व गैरयहूदी लोकांना, असा प्रचार केला की त्या सर्वांनी पश्चात्ताप करून परमेश्वराकडे वळावे व पश्चात्तापास योग्य अशी फळे द्यावी.</verse>
				<verse number="21">या कारणामुळे काही यहूद्यांनी मला मंदिराच्या अंगणात धरले आणि जिवे मारण्याचा प्रयत्न केला.</verse>
				<verse number="22">परंतु परमेश्वराने आजपर्यंत मला साहाय्य केले; म्हणूनच प्रत्येक लहानथोरास या गोष्टींची साक्ष सांगण्यास मी येथे उभा आहे व ज्या गोष्टी घडतील असे संदेष्टे व मोशे यांनी सांगितले होते, त्या पलीकडे मी दुसरे काहीही सांगितले नाही.</verse>
				<verse number="23">त्यांनी सांगितले होते की ख्रिस्त दुःख सहन करील आणि यहूदी व गैरयहूदी अशा दोघांनाही प्रकाशाचा संदेश मिळावा म्हणून तोच प्रथम मरणातून पुन्हा उठेल.”</verse>
				<verse number="24">हे ऐकताच फेस्त मध्येच म्हणाला, “पौला, तुझे मन ठिकाण्यावर नाही. तुझ्या दीर्घकाळाच्या अभ्यासाने तुझे मन भ्रमिष्ट झाले आहे.”</verse>
				<verse number="25">परंतु पौलाने उत्तर केले, “अत्यंत थोर फेस्त महाराज, मी वेडा नाही, मी सत्य व वैचारिकदृष्ट्या योग्य तेच सांगत आहे.</verse>
				<verse number="26">महाराजांना या गोष्टी माहीत आहेत आणि या गोष्टी मोकळेपणाने मी तुमच्याबरोबर बोलू शकतो. कारण माझी खात्री आहे की या सर्व घटना आपल्या परिचयाच्या आहेत, कारण या गोष्टी कोठे जगाच्या कानाकोपर्‍यात घडलेल्या नाहीत.</verse>
				<verse number="27">अग्रिप्पा महाराज, संदेष्ट्यांवर आपला विश्वास आहे ना? आपण विश्वास ठेवता हे मला माहीत आहे.”</verse>
				<verse number="28">अग्रिप्पा मध्येच पौलास म्हणाला, “एवढ्या थोड्या वेळात माझे मन वळवून मला ख्रिस्ती करता येईल असे तुला वाटते का?”</verse>
				<verse number="29">पौलाने उत्तर दिले, “पुष्कळ किंवा थोड्या वेळात परंतु मी परमेश्वराजवळ अशी प्रार्थना करतो की आज माझे बोलणे जे सर्वजण ऐकत आहेत व आपण सुद्धा या बेड्यांशिवाय माझ्यासारखे व्हावे.”</verse>
				<verse number="30">तेव्हा राजा, राज्यपाल, बर्णीका व इतर सर्वजण जाण्यासाठी उभे राहिले.</verse>
				<verse number="31">आणि त्या दालनातून निघून गेल्यावर, त्यांचे एकमेकाशी असे एकमत झाले की, “या माणसाला मरणदंडाची अथवा तुरुंगवासाची शिक्षा द्यावी, असे त्याने काहीही केलेले नाही.”</verse>
				<verse number="32">अग्रिप्पा फेस्तास म्हणाला, “त्याने कैसराजवळ न्याय मागितला नसता, तर त्याची सुटका करता आली असती.”</verse>
			</chapter>
			<chapter number="27">
				<verse number="1">आम्ही इटलीस तारवातून जावे असे ठरले, तेव्हा पौल आणि इतर काही बंदीवानांना बादशाही रक्षकांच्या फलटणीतील यूल्य नावाच्या शताधिपतीच्या ताब्यात देण्यात आले.</verse>
				<verse number="2">तेव्हा आशियाच्या प्रांतातील किनार्‍यावरील अनेक बंदरावर थांबत जाणार्‍या व अद्रमुत्तीय शहरापासून निघालेल्या जहाजात बसून आम्ही समुद्राकडे निघालो, तेव्हा अरिस्तार्ख नावाचा एक माणूस जो मासेदोनियातील थेस्सलनीका येथील रहिवासी तो आमच्याबरोबर होता.</verse>
				<verse number="3">दुसर्‍या दिवशी आम्ही सीदोन बंदरात पोहोचलो; तेव्हा यूल्याने प्रेमाने पौलाला किनार्‍यावर उतरून मित्रांकडे जाण्याची परवानगी दिली म्हणजे त्याच्या मित्रांद्वारे त्याच्या गरजा भागविल्या जातील.</verse>
				<verse number="4">तेथून निघाल्यावर तोंडासमोर वारा येत असल्यामुळे आम्हास कठीण जाऊ लागले आणि म्हणून सायप्रसच्या उत्तरेला असलेले बेट आणि मुख्य भूमी यांच्यामधून गेलो,</verse>
				<verse number="5">आम्ही समुद्राची यात्रा करून किलिकिया व पंफुल्या या प्रांतांच्या किनार्‍याने जाऊन, लुक्यातील मूर्या येथे जाऊन पोहोचलो.</verse>
				<verse number="6">तेथे शताधिपतीला इटलीस जाणारे आलेक्सांद्रियाचे तारू सापडले तेव्हा त्याने आम्हाला त्या तारवात बसवले.</verse>
				<verse number="7">मग पुष्कळ दिवस आम्हाला मंद गतीने प्रवास करावा लागला आणि शेवटी आम्ही कनीदस बंदराजवळ आलो. वारा अद्याप तोंडासमोर येत असल्यामुळे क्रेताला वळसा घालून सलमोन शहराकडे जावे लागले.</verse>
				<verse number="8">पुढे वादळी वार्‍यातून मोठ्या प्रयासाने हळूहळू मार्ग काढीत दक्षिणेकडील किनार्‍याने आम्ही सुंदर बंदर जे लसया शहराच्या जवळ होते तेथे आलो.</verse>
				<verse number="9">बराच वेळ व्यर्थ गेलेला होता आणि समुद्रावरून जाणे धोक्याचे झाले होते आणि आता हा प्रायश्चित्ताचा दिवस होऊन गेला होता. तेव्हा पौलाने अधिकार्‍यांना इशारा दिला,</verse>
				<verse number="10">तो म्हणाला, “माणसांनो, आपला हा जलप्रवास भीषण आहे कदाचित आपले तारू फुटेल, मालाची हानी होईल आणि आपले जीवसुद्धा धोक्यात येतील.”</verse>
				<verse number="11">परंतु शताधिपतीने, पौलाच्या सूचनेपेक्षा तांडेल व तारवाचा कप्तान यांचा सल्ला अधिक स्वीकारला.</verse>
				<verse number="12">कारण हे बंदर खुले असून हिवाळा घालविण्यासाठी सुरक्षित नव्हते, म्हणून बहुतेकांनी सल्ला दिला की, प्रवास पुढे चालू ठेवावा आणि जमल्यास फेनिके बंदरात जाऊन तेथे हिवाळा घालवावा. ते बंदर क्रेत या ठिकाणी होते, दक्षिण-पश्चिम आणि उत्तर-पश्चिम अशा दोन्ही दिशांकडे या बंदराचे तोंड होते.</verse>
				<verse number="13">जेव्हा दक्षिणी वारा मंद गतीने वाहू लागलेला होता तेव्हा त्यांना वाटले की आता योग्य संधी आहे; म्हणून त्यांनी नांगर उचलला आणि क्रेताच्या काठाकाठाने ते प्रवास करू लागले.</verse>
				<verse number="14">ते दूर गेलेही नाही तोच, युरकुलोन नावाचा ईशान्येकडील तुफानी वारा बेटावरून अतिशय झपाट्याने वाहू लागला.</verse>
				<verse number="15">या वादळामध्ये तारू सापडले आणि वारा नेईल तिकडे तारू वाहत जाऊ लागले. आम्हीही तारू वार्‍याबरोबर वाहू दिले.</verse>
				<verse number="16">आम्ही कौदा नावाच्या एका लहान बेटाजवळून जात असताना, मोठ्या प्रयासाने जीवनरक्षक होडी तारवाला बांधू शकलो,</verse>
				<verse number="17">मग ती होडीवर घेतल्यानंतर, तारवाचा खालील भाग मजबूत करण्यासाठी दोरांनी आवळून बांधले. कारण त्यांना असे भय वाटू लागले की तारू सुर्तीच्या किनार्‍यावर जाऊन वाळूत रुतून बसेल. म्हणून त्यांनी जहाजाचे शीड उतरवले आणि जहाजाला वाहवत जाऊ दिले.</verse>
				<verse number="18">दुसर्‍या दिवशी समुद्र अधिकच खवळला. तेव्हा तारू हलके करण्यासाठी खलाशी तारवातील माल समुद्रात टाकू लागले.</verse>
				<verse number="19">तिसर्‍या दिवशी, त्यांनी तारवाचे अवजार आणि हाताला लागेल ते सर्व आपल्या हाताने टाकून दिले.</verse>
				<verse number="20">त्या तुफानी वादळाचा भयंकर जोर होता आणि अनेक दिवस सूर्याचे व तार्‍यांचे दर्शनही आम्हास घडले नाही. शेवटी आता आमचा जीव वाचेल अशी सर्व आशा आम्ही सोडून दिली.</verse>
				<verse number="21">अनेक दिवस कोणी काहीही खाल्ले नव्हते, मग शेवटी पौल उभा राहून त्यांना म्हणाला: “माणसांनो, तुम्ही माझा सल्ला ऐकून क्रेत बंदर सोडले नसते, तर हे नुकसान व हानी टळू शकली असती.</verse>
				<verse number="22">तरी मी तुम्हाला विनंती करतो आता धैर्य सोडण्याची गरज नाही, आपल्यापैकी कोणाचाही नाश होणार नाही; फक्त जहाजाचेच नुकसान होईल.</verse>
				<verse number="23">जो माझा परमेश्वर आहे आणि ज्याची मी सेवा करतो, त्याचा एक देवदूत काल रात्री माझ्याजवळ उभा राहिला</verse>
				<verse number="24">आणि म्हणाला, ‘पौला, भिऊ नकोस, कारण तू नक्कीच कैसरापुढे चौकशीसाठी उभा राहणार आहेस; एवढेच नव्हे, तर परमेश्वराने त्यांच्या कृपेने तुझ्याबरोबर प्रवास करणार्‍या सर्वांचे जीव तुझ्या हाती दिले आहेत.’</verse>
				<verse number="25">यासाठी माणसांनो, धीर धरा, कारण माझा परमेश्वरावर विश्वास आहे आणि त्याने म्हटल्याप्रमाणे अगदी तसेच घडणार.</verse>
				<verse number="26">परंतु आपले जहाज एका बेटावर आदळून फुटणार आहे.”</verse>
				<verse number="27">चौदाव्या रात्रीस अद्रिया सागराच्या लाटांनी हैराण होऊन हेलकावे खात असताना, मध्यरात्रीच्या सुमारास खलाश्यांना वाटले की आपण एका जमिनीजवळ येत आहोत.</verse>
				<verse number="28">त्यांनी तळ पाहण्यासाठी पाण्यात बुडीद टाकले, तेथे पाणी जवळजवळ 37 मीटर खोल असल्याचे समजले; पुढे जाऊन पुन्हा बुडीद टाकले, तेव्हा पाण्याची खोली 27 मीटर भरली.</verse>
				<verse number="29">आपले तारू खडकावर आपटेल असे भय वाटल्यामुळे, त्यांनी तारवाच्या मागच्या बाजूने चार नांगर टाकले आणि दिवस उजाडण्याची प्रार्थना करू लागले.</verse>
				<verse number="30">काही खलाश्यांनी होडी सोडून पळून जाण्याचा बेत केला, नाळीवरून म्हणजे जहाजाच्या पुढच्या बाजूने नांगर टाकीत आहोत, असा बहाणा करून त्यांनी होडी खाली सोडली.</verse>
				<verse number="31">परंतु पौल सैनिकांना आणि शताधिपतीला म्हणाला, “हे लोक जर तारवात राहिले नाहीत, तर तुमचे पण रक्षण होणार नाही व तुम्ही जिवंत राहणार नाही.”</verse>
				<verse number="32">तेव्हा सैनिकांनी होडीचे दोर कापून ती जाईल तिकडे वाहू दिली.</verse>
				<verse number="33">पहाट होण्यापूर्वी पौलाने प्रत्येकाला अन्न घेण्यासाठी विनंती केली. तो म्हणाला, “आज चौदा दिवसापासून, अनिश्चित अशा मनःस्थितीत तुम्ही उपाशी राहिला आहात, काही खाल्ले नाही.</verse>
				<verse number="34">आता मी विनंती करतो की थोडेतरी खा म्हणजे तुमचा बचाव होईल कारण तुम्हातील कोणाच्या डोक्याच्या एकाही केसाचाही नाश होणार नाही.”</verse>
				<verse number="35">हे म्हटल्यानंतर, मग त्याने भाकर घेऊन सर्वांसमक्ष परमेश्वराचे आभार मानले व ती मोडून खाल्ली.</verse>
				<verse number="36">ते सर्व उत्तेजित झाले व त्यांनी खाण्यास सुरुवात केली.</verse>
				<verse number="37">जहाजात आम्ही सर्वजण मिळून दोनशे शहात्तर जण होतो.</verse>
				<verse number="38">त्यांनी जेवढे पाहिजे तेवढे खाल्यानंतर, खलाश्यांनी जहाजातील धान्य समुद्रात टाकले व जहाज आणखी हलके केले.</verse>
				<verse number="39">दिवस उजाडला, तरी त्यांना किनारा ओळखता आला नाही, परंतु एक खाडी व तिचा सपाट किनारा, त्यांच्या दृष्टीस पडला व मचव्याने किनार्‍यावर जाण्याचा त्यांनी निश्चय केला व जलयान तेथेच ठेवले.</verse>
				<verse number="40">सरतेशेवटी जेव्हा तसा प्रयत्न करण्याचे त्यांनी ठरवले, तेव्हा त्यांनी नांगर कापून टाकून, ते समुद्रात राहू दिले सुकाणूची बंधने ढिली केली आणि पुढचे शीड वार्‍यावर सोडून किनार्‍याची वाट धरली.</verse>
				<verse number="41">परंतु जहाज पुढे जाऊन वाळूत रुतून बसले. नाळ घट्ट रुतली आणि वरामाचे म्हणजे जहाजाच्या मागील भागाचे आदळणार्‍या लाटांनी तुकडे तुकडे झाले.</verse>
				<verse number="42">तेव्हा कैदी पोहत जाऊन पळून जाऊ नयेत म्हणून सर्व कैद्यांना ठार मारावे, अशी योजना सैनिकांनी केली.</verse>
				<verse number="43">परंतु पौलाला वाचवावे अशी या शताधिपतीची इच्छा होती आणि म्हणून त्याने ती योजना मान्य केली नाही. मग त्याने हुकूम दिला की ज्यांना पोहता येत असेल, त्यांनी पहिल्याने उडी टाकून काठास जावे.</verse>
				<verse number="44">त्याप्रमाणे बाकीच्यांनी कोणी फळ्यांवर तर कोणी तारवाच्या तुकड्यावर बसून जावे. याप्रमाणे प्रत्येकजण किनार्‍यावर सुरक्षितपणे पोहोचला.</verse>
			</chapter>
			<chapter number="28">
				<verse number="1">किनार्‍यावर सुरक्षित पोहोचल्यावर, आम्हाला समजले की त्या बेटाचे नाव मलता असे होते.</verse>
				<verse number="2">त्या बेटावरील लोकांनी आम्हाला असाधारण दया दाखविली. त्यांनी आमच्यासाठी शेकोटी पेटवून आमचे स्वागत केले कारण पाऊस असून थंडी पडली होती.</verse>
				<verse number="3">तेव्हा पौलाने काटक्या आणून शेकोटीवर ठेवल्या, इतक्यात उष्णता झाल्यामुळे एक विषारी साप बाहेर निघाला व पौलाच्या हाताला विळखा घालून राहिला.</verse>
				<verse number="4">त्या बेटावरील लोकांनी त्या सर्पाला त्याच्या हाताला झोंबलेले पाहिले, तेव्हा ते एकमेकांस म्हणाले, “हा माणूस खात्रीने खुनी असला पाहिजे; तो जरी समुद्रातून वाचला, तरी न्याय देवी त्याला जगू देणार नाही.”</verse>
				<verse number="5">परंतु पौलाने तो साप झटकून आगीत टाकला आणि त्याला काहीच इजा झाली नाही.</verse>
				<verse number="6">आता पौल सुजेल किंवा तत्काळ मरून पडेल अशी लोकांची अपेक्षा होती; परंतु पुष्कळ वेळ वाट पाहिल्यानंतर, काही विशेष झाले नाही हे दिसल्यावर, त्यांनी आपले मन बदलले आणि तो परमेश्वर असावा असे म्हणाले.</verse>
				<verse number="7">त्यांच्या जवळच त्या बेटाचा पुबल्य नावाचा जो मुख्याधिकारी होता, त्याची जमीन होती. त्याने त्याच्या घरी आमचे स्वागत केले आणि तीन दिवस आदरातिथ्य केले.</verse>
				<verse number="8">त्याचे वडील बिछान्यावर तापाने व जुलाबाने आजारी होते. पौल त्याला पाहावयास गेला आणि प्रार्थना केल्यानंतर त्याचे हात त्याच्यावर ठेऊन त्याला बरे केले.</verse>
				<verse number="9">हे घडून आल्यावर, बेटावरील इतर आजारी माणसे त्याच्याकडे आली आणि बरी होऊन गेली.</verse>
				<verse number="10">अनेक प्रकारे त्यांनी आमचा सन्मान केला आणि जेव्हा आम्ही समुद्रप्रवासाला निघण्यास तयार झालो, त्यांनी आम्हाला लागणार्‍या सर्व आवश्यक गोष्टींचा पुरवठा केला.</verse>
				<verse number="11">तीन महिन्यानंतर आलेक्सांद्रियाचे जहाज हिवाळ्यासाठी थांबले होते त्याने आम्ही प्रवास सुरू केला. या जहाजाच्या समोरील भागावर क्यास्टर व पोलक या जुळ्या दैवतांची मूर्ती बसवलेली होती.</verse>
				<verse number="12">सुराकूस येथे आम्ही तीन दिवस राहिलो.</verse>
				<verse number="13">तेथून आम्ही निघालो आणि रेगियोनास आलो. दुसर्‍या दिवशी दक्षिणेकडील वारा वाहू लागल्यावर, तेथून आम्ही निघालो व एका दिवसाच्या प्रवासानंतर पुत्युलास जाऊन पोहोचलो.</verse>
				<verse number="14">तेथे आम्हाला काही विश्वासी आढळले आणि त्यांनी आम्हाला त्यांच्याबरोबर एक आठवडाभर राहण्याची विनंती केली. मग आम्ही रोमला आलो.</verse>
				<verse number="15">तेथील बंधुजनांनी आम्ही येणार असे ऐकले आणि ते प्रवास करून अप्पियाची पेठ व तीन उतार शाळा या ठिकाणी आम्हाला येऊन भेटले. त्यांना पाहून पौलाने परमेश्वराचे आभार मानले आणि त्याला प्रोत्साहन प्राप्त झाले.</verse>
				<verse number="16">पुढे आम्ही रोममध्ये आल्यानंतर, पौलाला एकटे राहण्याची परवानगी देण्यात आली, मात्र पहारा करणारा एक सैनिक त्याच्याबरोबर असे.</verse>
				<verse number="17">तीन दिवसानंतर पौलाने स्थानिक यहूदी पुढार्‍यांना एकत्र बोलावले. ते आल्यावर, तो म्हणाला: “माझ्या बंधुनो, मी आपल्या लोकांविरुद्ध किंवा आपल्या पूर्वजांच्या रूढिचे उल्लंघन केलेले नाही, तरी यरुशलेममध्ये मला बंदिवान करून रोमी सरकारच्या हवाली केले.</verse>
				<verse number="18">रोमी लोकांनी माझी तपासणी केली आणि मला सोडून देण्याची त्यांची इच्छा होती, कारण मरणदंडास पात्र असा गुन्हा मी केलेला नव्हता.</verse>
				<verse number="19">परंतु यहूद्यांनी माझ्या सुटकेला विरोध केल्यामुळे, कैसराजवळ न्याय मागण्याशिवाय मला दुसरा पर्यायच राहिला नाही. मला खरोखरच माझ्या लोकांविरुद्ध आरोप करावयाचे नव्हते</verse>
				<verse number="20">या कारणामुळे मी तुम्हाला आज येथे येण्याची विनंती केली की आपली प्रत्यक्ष भेट घ्यावी व आपल्याबरोबर बोलावे. कारण मी इस्राएलाच्या आशेमुळे या साखळीने बांधलेला आहे.”</verse>
				<verse number="21">तेव्हा त्यांनी उत्तर दिले, “तुझ्यासंबंधात आम्हाला यहूदीयातून पत्रेही आली नाहीत आणि तेथून आलेल्या आमच्या बांधवांकडून काही अहवाल कळविण्यात आलेला नाही</verse>
				<verse number="22">परंतु आम्हाला तुमचे विचार ऐकायला हवे आहेत, कारण या पंथाच्या विरुद्ध सर्वत्र लोक बोलत आहेत.”</verse>
				<verse number="23">तेव्हा पौलाला भेटण्यासाठी त्यांनी एक दिवस ठरवला आणि फार मोठ्या संख्येने तो राहत होता त्याठिकाणी आले. तो सकाळपासून तर संध्याकाळपर्यंत, धर्मशास्त्रातून म्हणजे मोशेचे नियमशास्त्र व संदेष्ट्यांचे ग्रंथ यामधून परमेश्वराच्या राज्याविषयी आणि येशूंविषयी शिक्षण देऊन प्रमाण पटवीत राहिला.</verse>
				<verse number="24">ऐकणार्‍यांपैकी काहींनी खात्रीपूर्वक विश्वास ठेवला, परंतु काहींनी ठेवला नाही.</verse>
				<verse number="25">त्यांचे आपआपसात एकमत होत नव्हते व पौलाचे शेवटचे निवेदन ऐकल्यावर ते उठून जाऊ लागले: यशया संदेष्टा म्हणाला की, “पवित्र आत्म्याने तुमच्या पूर्वजांना सत्य सांगितले ते असे की:</verse>
				<verse number="26">“ ‘या लोकांकडे जा आणि त्यांना सांग, “ते कानांनी ऐकत असले, तरी त्यांना काही समजणार नाही; तुम्ही पाहत राहाल पण तुम्हाला त्याचे ज्ञान होणार नाही.”</verse>
				<verse number="27">कारण या लोकांचे हृदय कठीण झाले आहे; त्यांना कानाने क्वचितच ऐकू येते, आणि त्यांनी डोळे मिटून घेतले आहेत. अन्यथा ते आपल्या डोळ्यांनी पाहतील, कानाने ऐकतील, हृदयाने समजून घेतील व माझ्याकडे वळतील व मी त्यांना बरे करीन.’</verse>
				<verse number="28">“म्हणून तुम्हाला हे माहीत व्हावे की परमेश्वरापासून लाभणारे तारण गैरयहूदीयांसाठी देखील आहे व ते त्याचा स्वीकार करतील!”</verse>
				<verse number="29">हे त्याने म्हटल्यानंतर, यहूदी जोरदारपणे त्यांच्यातच वादविवाद करून निघून गेले.</verse>
				<verse number="30">पौल पुढे दोन वर्षापर्यंत भाड्याच्या घरात राहिला आणि तेथेच त्याला भेटण्यास येणार्‍यांचे तो स्वागत करीत असे.</verse>
				<verse number="31">त्याने मोठ्या धैर्याने आणि कोणाच्याही अडथळ्याशिवाय परमेश्वराच्या राज्याची घोषणा केली आणि प्रभू येशू ख्रिस्ताविषयीचे शिक्षण दिले!</verse>
			</chapter>
		</book>
		<book number="45">
			<chapter number="1">
				<verse number="1">प्रेषित होण्यास पाचारलेला आणि परमेश्वराच्या शुभवार्तेसाठी वेगळा केलेला पौल, ख्रिस्त येशूंचा दास,</verse>
				<verse number="2">या शुभवार्तेविषयी त्यांनी आपल्या संदेष्ट्यांद्वारे, पवित्र वचनात अगोदरच अभिवचन दिले होते.</verse>
				<verse number="3">त्यांच्या पुत्राविषयी, जे शारीरिक दृष्टीने दावीदाचे वंशज होते,</verse>
				<verse number="4">ज्यांना पवित्रतेच्या आत्म्याद्वारे व मृतांच्या पुनरुत्थानाच्या सामर्थ्याने परमेश्वराचा पुत्र असे ठरविले गेले; तेच आपले प्रभू येशू ख्रिस्त.</verse>
				<verse number="5">त्यांच्याद्वारे आम्हाला कृपा व प्रेषितपण हे मिळाले आहेत; ते यासाठी की सर्व गैरयहूदीयांनी त्यांच्या नावाकरिता विश्वासाने आज्ञापालन करणारे व्हावे.</verse>
				<verse number="6">तुम्ही सुद्धा त्या गैरयहूदीयांमधून येशू ख्रिस्ताचे होण्यासाठी बोलावलेले आहात.</verse>
				<verse number="7">रोममधील सर्वजण, ज्यांच्यावर परमेश्वराची प्रीती आहे आणि ज्यांना पवित्र लोक होण्यासाठी पाचारण केले आहे: परमेश्वर आपला पिता व येशू ख्रिस्त आपला प्रभू यांच्यापासून तुम्हाला कृपा व शांती लाभो.</verse>
				<verse number="8">प्रथम, तुमचा विश्वास जगजाहीर होत आहे, म्हणून मी तुम्हा प्रत्येकासाठी येशू ख्रिस्ताद्वारे माझ्या परमेश्वराचे आभार मानतो.</verse>
				<verse number="9">ज्या परमेश्वराची सेवा मी माझ्या आत्म्याने व त्याच्या पुत्राच्या शुभवार्तेचा संदेश गाजवून करतो, ते माझे साक्षी आहेत की, मी नेहमीच तुमची आठवण करीत असतो.</verse>
				<verse number="10">माझ्या प्रार्थनेमध्ये मी सर्वदा प्रार्थना करतो की शेवटी का होईना परमेश्वराची इच्छा असेल तर तुमच्याकडे येण्याचा माझा मार्ग मोकळा व्हावा.</verse>
				<verse number="11">तुम्ही बळकट व्हावे म्हणून तुम्हाला आध्यात्मिक देणगी प्रदान करावी यासाठी भेटण्यास मी उत्कंठित झालो आहे—</verse>
				<verse number="12">तर एक दुसर्‍यांच्या विश्वासाकडून मला व तुम्हालाही उत्तेजन मिळावे.</verse>
				<verse number="13">बंधुंनो व भगिनींनो, इतर गैरयहूदीयांमध्ये मला पीकप्राप्ती झाली, तशी तुम्हामध्येही व्हावी म्हणून मी तुमच्याकडे येण्याचा अनेकदा निश्चय केला, पण आतापर्यंत मला अडखळण आले, हे तुम्हाला कळावे अशी माझी इच्छा आहे.</verse>
				<verse number="14">कारण ग्रीक व बर्बर, तसेच शहाणे व मूर्ख या दोघांचाही मी ॠणी आहे.</verse>
				<verse number="15">यामुळे तुम्ही जे रोममध्ये आहात त्या तुम्हालाही शुभवार्ता सांगण्यास मी एवढा उत्सुक झालो आहे.</verse>
				<verse number="16">शुभवार्तेची मला लाज वाटत नाही, कारण त्यावर विश्वास ठेवणार्‍या प्रत्येकाचे तारण करण्यास ती परमेश्वराचे सामर्थ्य आहे. प्रथम यहूदीयांना, व नंतर गैरयहूदीयांना.</verse>
				<verse number="17">या शुभवार्तेमध्ये परमेश्वराचे नीतिमत्व प्रकट होते व हे नीतिमत्व विश्वासाने प्रथमपासून शेवटपर्यंत विश्वासाद्वारे साध्य होते, असे लिहिले आहे, “नीतिमान विश्वासाने जगेल.”</verse>
				<verse number="18">जे अनीतिने सत्य दाबून ठेवतात त्या सर्व अधार्मिक आणि दुष्कर्म करणार्‍या लोकांवर परमेश्वराचा क्रोध स्वर्गातून प्रकट होतो,</verse>
				<verse number="19">परमेश्वराविषयी जे कळले पाहिजे ते त्यांना प्रकट झाले आहे; स्वतः परमेश्वरानेच त्यांना ते प्रकट केले आहे.</verse>
				<verse number="20">कारण जगाच्या उत्पत्तीपासून, परमेश्वराचे अदृश्य गुण व त्यांचे दैवी अस्तित्व व सनातन सामर्थ्य याचे ज्ञान, त्यांच्या निर्मीतीद्वारे झालेले आहे, म्हणून त्यांना कसलेही सबब राहिले नाही.</verse>
				<verse number="21">परमेश्वराचे ज्ञान त्यांना निश्चित होते, पण त्यांनी परमेश्वर म्हणून त्यांचे गौरव केले नाही अथवा त्यांचे आभारही मानले नाहीत. याउलट त्यांचे विचार पोकळ झाले आणि त्यांची मूर्ख मने अंधाराने व्याप्त झाली.</verse>
				<verse number="22">ते स्वतःला शहाणे समजत असताना, मूर्ख बनले</verse>
				<verse number="23">आणि मग त्यांनी अविनाशी परमेश्वराच्या गौरवाची अदलाबदल करून, स्वतःसाठी नश्वर मानव, पक्षी, पशू, रागंणारे प्राणी यांची मूर्ती बनविली.</verse>
				<verse number="24">याकरिता परमेश्वरानेही त्यांना हृदयाच्या पापी वासना व सर्वप्रकारच्या लैंगिक अनाचारांच्या अधीन होऊ दिले आणि त्यांनी आपल्या शरीराची आपसात मानहानी केली.</verse>
				<verse number="25">परमेश्वराविषयीच्या सत्याची अदलाबदल त्यांनी खोटेपणाशी केली, आणि ते उत्पन्नकर्त्या ऐवजी उत्पन्न केलेल्या वस्तुंची उपासना व सेवा केली, तो उत्पन्नकर्ता युगानुयुग धन्यवादित आहेत. आमेन.</verse>
				<verse number="26">या कारणासाठी, परमेश्वराने त्यांना निर्लज्‍ज वासनांच्या स्वाधीन केले. त्यामुळे त्यांच्या स्त्रियांनी देखील नैसर्गिक लैंगिक संबंधापेक्षा अनैसर्गिक संबंध ठेवले.</verse>
				<verse number="27">तसेच पुरुषही स्त्रियांबरोबर नैसर्गिक संबंध सोडून एकमेकांविषयीच्या अभिलाषेने कामातुर होऊन, त्यांनी एकमेकांशी लज्जास्पद कर्मे केली, याचा परिणाम असा झाला की त्यांना त्यांच्या अपराधांची योग्य शिक्षा मिळाली.</verse>
				<verse number="28">यानंतरही, परमेश्वराचे ज्ञान राखून ठेवावे हे त्यांना उचित वाटले नाही, म्हणून परमेश्वरानेही त्यांची मने दुष्टतेच्या स्वाधीन केली, यासाठी की जे करू नये ते त्यांनी करावे.</verse>
				<verse number="29">सर्वप्रकारचा दुष्टपणा व वाईटपणा, लोभ आणि दुष्टता यांनी ते भरले. ते द्वेष, खुनशीपणा, कलह, खोटेपणा, कटुता आणि कुटाळकी यांनी ते भरून गेले.</verse>
				<verse number="30">ते निंदक, परमेश्वराचा द्वेष करणारे, उद्धट, गर्विष्ठ आणि बढाईखोर, नव्या वाईट मार्गाचा विचार करणारे, आणि आईवडिलांची आज्ञा न मानणारे झाले;</verse>
				<verse number="31">ते निर्बुद्धि, विश्वासघाती, प्रीतिशून्य आणि दयाहीन असे झाले.</verse>
				<verse number="32">अशा गोष्टी करणार्‍यांना मरण रास्त आहे, हा परमेश्वराच्या नीतिमत्वाचा आदेश ठाऊक असूनही, ते या गोष्टी करीतच राहिले, इतकेच नव्हे तर, जे करतात त्यांनाही मान्यता दिली.</verse>
			</chapter>
			<chapter number="2">
				<verse number="1">जे तुम्ही दुसर्‍यांना दोष लावता, एखाद्या विषयाला धरून दुसर्‍यांचा न्याय करता, त्यावेळी तुम्ही स्वतः दोषी ठरता; कारण तुम्ही जे न्याय करणारे आहा, ते स्वतःच त्या गोष्टी करता. यामुळे, तुम्हाला कोणतीच सबब सांगता येणार नाही.</verse>
				<verse number="2">आपल्याला माहीत आहे की, अशा गोष्टी करणार्‍यांविरूद्ध परमेश्वराचा न्याय सत्यावर आधारलेला आहे.</verse>
				<verse number="3">तू सर्वसाधारण मनुष्य असून न्याय करतो, पण तीच कृत्ये स्वतः करतोस तर, तू परमेश्वराच्या न्यायातून सुटशील असे तुला वाटते का?</verse>
				<verse number="4">त्यांचा विपुल दयाळूपणा, धीर आणि सहनशीलता यांचा अवमान करून परमेश्वराची दया तुला पश्चात्तापाकडे नेणारी आहे हे तुला समजत नाही का?</verse>
				<verse number="5">तुमच्या हट्टीपणामुळे आणि पश्चात्ताप विरोधी अंतःकरणामुळे, तुम्ही आपल्यासाठी परमेश्वराच्या क्रोधाचा दिवस व नीतीचा न्याय प्रकट होईल तोपर्यंत क्रोध साठवून ठेवीत आहात.</verse>
				<verse number="6">परमेश्वर “प्रत्येकाला ज्याच्या त्याच्या कृत्याप्रमाणे योग्य ते प्रतिफळ देतील.”</verse>
				<verse number="7">जे धीराने चांगले कार्य करीत राहून गौरव, सन्मान व अविनाशीतेसाठी खटपट करतात, त्यांना ते सार्वकालिक जीवन देतील.</verse>
				<verse number="8">पण जे स्वार्थी आणि सत्याचा नकार करणारे आणि दुष्ट मार्गांनी चालतात, त्यांच्यावर कोप व क्रोध राहील.</verse>
				<verse number="9">वाईट करणार्‍या प्रत्येक मनुष्यावर; प्रथम यहूदीयांवर आणि मग गैरयहूदीयांवर क्लेश आणि संकटे येतील.</verse>
				<verse number="10">परंतु सर्व चांगले काम करणार्‍यांना; प्रथम यहूदी, नंतर गैरयहूदीयांना परमेश्वराकडून गौरव, सन्मान व शांती ही लाभतील.</verse>
				<verse number="11">कारण परमेश्वर पक्षपात करीत नाही.</verse>
				<verse number="12">नियमशास्त्राशिवाय ज्या सर्वांनी पाप केले त्यांचा नाश नियमशास्त्राशिवाय होईल, आणि ज्यांनी नियमशास्त्राधीन असून पाप केले असेल त्यांचा न्याय नियमशास्त्रानुसार केला जाईल.</verse>
				<verse number="13">नियमशास्त्र केवळ ऐकणारे परमेश्वराच्या दृष्टीने नीतिमान ठरत नाहीत, परंतु जे नियमशास्त्र पाळणारे आहेत, त्यांना नीतिमान म्हणून घोषित केले जाईल.</verse>
				<verse number="14">निश्चितच, जेव्हा गैरयहूदी लोकांजवळ नियमशास्त्र नव्हते, तरी जे नियमशास्त्रात आहे ते नैसर्गिकरित्या पाळीत होते, त्यांच्याजवळ नियम नव्हते तरी ते स्वतः नियम असे झाले.</verse>
				<verse number="15">ते प्रदर्शित करतात की नियम त्यांच्या अंतःकरणात लिहिलेले आहे; त्यांची विवेकबुद्धीच त्यांना साक्ष देते आणि त्यांचेच विचार त्यांना दोषी किंवा निर्दोष ठरवतात.</verse>
				<verse number="16">हे त्या दिवशी घडेल जेव्हा माझ्या शुभवार्तेनुसार परमेश्वर येशू ख्रिस्ताद्वारे प्रत्येकाच्या गुप्त रहस्यांचा न्याय करतील.</verse>
				<verse number="17">आता, जर तुम्ही स्वतःला यहूदी समजता व नियमशास्त्रावर अवलंबून राहता आणि परमेश्वरामध्ये प्रौढी मिरवता;</verse>
				<verse number="18">तुम्हाला परमेश्वराच्या नियमांचे शिक्षण मिळाले आहे, म्हणून तुम्ही त्यांची इच्छा ओळखता आणि श्रेष्ठ ते पसंत करता;</verse>
				<verse number="19">तुम्हाला खात्री आहे की, तुम्ही एखाद्या आंधळ्याला मार्गदर्शक व्हाल व अंधारात इतरांना प्रकाश असे व्हाल.</verse>
				<verse number="20">नियमांचे दृश्य स्वरूप ज्ञान व सत्य यामध्ये आहे, आणि म्हणून आपण मुर्खांचे मार्गदर्शक, लहान मुलांचे शिक्षक आहो असे तुम्हाला वाटते.</verse>
				<verse number="21">जे तुम्ही, इतरांना शिकविणारे, ते तुम्ही स्वतःला का शिकवीत नाही? चोरी करू नका म्हणून संदेश सांगणारे, तुम्ही चोरी का करता?</verse>
				<verse number="22">जे तुम्ही लोकांनी व्यभिचार करू नये, असे म्हणता ते तुम्ही व्यभिचार करता का? जे तुम्ही मूर्तीचा विटाळ मानणारे, तुम्ही मंदिर लुटता का?</verse>
				<verse number="23">जे तुम्ही नियमशास्त्राचा गर्व असणारे, ते तुम्ही नियम मोडून परमेश्वराचा अपमान का करता?</verse>
				<verse number="24">मग नियमशास्त्र म्हणते: “तुमच्यामुळेच गैरयहूदी लोकांमध्ये परमेश्वराच्या नावाची निंदा होत आहे.”</verse>
				<verse number="25">नियम पाळत असाल तर सुंतेला काही मोल आहे; पण तुम्ही नियम पाळीत नसाल, तर सुंता न झाल्यासारखे आहात.</verse>
				<verse number="26">जर ज्यांची सुंता झाली नाही ते नियमशास्त्राचे पालन करतात, तर त्यांची सुंता न होणे, हे सुंता झाल्यासारखे होणार नाही काय?</verse>
				<verse number="27">ज्यांच्या शरीराची सुंता झालेली नसून नियम पाळतात ते तुम्हाला दोषी ठरवतील, कारण तुमच्याजवळ लेखी नियम आहेत आणि सुंता झालेली असतानाही तुम्ही नियम तोडता.</verse>
				<verse number="28">कारण केवळ बाह्य स्वरूपाने कोणी यहूदी होत नाही, सुंता ही केवळ शारीरिक आणि बाह्य नाही.</verse>
				<verse number="29">तोच खरा यहूदी, जो मनाने यहूदी आहे आणि सुंता ही अंतःकरणाची सुंता आहे व ती आत्म्याद्वारे आहे, लेखी व्यवस्थेप्रमाणे नाही. अशा व्यक्तिची प्रशंसा इतर लोकांकडून नव्हे, तर परमेश्वरापासून होईल.</verse>
			</chapter>
			<chapter number="3">
				<verse number="1">तर यहूदी असून फायदा काय, किंवा सुंतेला काही मोल आहे का?</verse>
				<verse number="2">सर्व बाबतीत आहे! सर्वात प्रथम यहूदीयांना परमेश्वराने आपले वचन सोपवून दिले होते.</verse>
				<verse number="3">जर काहीजण अविश्वासू होते तर मग काय? त्यांचा अविश्वासूपणा हा परमेश्वराच्या विश्वासूपणाला रद्द करेल का?</verse>
				<verse number="4">नक्कीच नाही! प्रत्येक मनुष्य लबाड असला तरी परमेश्वर खरेच आहेत. यासंबंधी असे लिहिले आहे: “हे सारे तू पाहिले आहेस आणि म्हणून माझ्याविरुद्ध तू दिलेला निकाल यथान्याय आहे.”</verse>
				<verse number="5">परंतु जर आमच्या अनीतिमुळे परमेश्वराचे नीतिमत्व अधिक स्पष्ट होत असेल तर आम्ही काय म्हणावे? परमेश्वर आपल्यावर क्रोध आणतात तर ते अन्यायी आहे का? (मी तर हे मानवी रीतीने बोलतो.)</verse>
				<verse number="6">पण असे कदापि नाही! कारण मग परमेश्वर जगाचा न्याय कसा करतील?</verse>
				<verse number="7">कोणी असा वाद करेल, “जर माझ्या खोटेपणाने परमेश्वराच्या खरेपणाचे संवर्धन होते व त्यांचे अधिक गौरव होते, तर मी पापी आहे असा दोष का लावण्यात येत आहे?”</verse>
				<verse number="8">किंवा, “चला आपण वाईट करू म्हणजे यामधून काही चांगले निष्पन्न होईल” आम्ही असेच म्हणालो, असा काहीजण आमच्यावर आरोप लावतात. त्यांची दंडाज्ञा तर योग्यच आहे!</verse>
				<verse number="9">तर मग काय? यात आम्हाला काही फायदा आहे का? मुळीच नाही! कारण आम्ही अगोदरच यहूदी आणि गैरयहूदी सर्वजण पापाच्या सत्तेखाली आहेत असा आरोप केला आहे.</verse>
				<verse number="10">असे लिहिले आहे: “कोणीही नीतिमान नाही, एकही नाही;</verse>
				<verse number="11">समंजस असा कोणी नाही; परमेश्वराला शोधणारा कोणी नाही.</verse>
				<verse number="12">प्रत्येकजण बहकला आहे; सारे जण निरुपयोगी झाले आहेत. योग्य करणारा कोणीच नाही, एकही नाही.”</verse>
				<verse number="13">“त्यांची मुखे उघड्या थडग्यासारखी आहेत” त्यांच्या जिभा लबाडयांनी भरलेल्या आहेत. “त्यांच्या जिभेवर सर्पाचे विष असते.”</verse>
				<verse number="14">“त्यांची तोंडे तर शापाने व कडूपणाने भरलेली आहेत.”</verse>
				<verse number="15">“रक्तपात करावयाला त्यांचे पाय उतावीळ असतात,</verse>
				<verse number="16">दुःख व विध्वंस यांनी त्यांचे मार्ग ओळखले जातात,</verse>
				<verse number="17">आणि शांतीचा मार्ग त्यांना माहीत नाही.”</verse>
				<verse number="18">“त्यांना परमेश्वराविषयी कुठलेही भय वाटत नाही.”</verse>
				<verse number="19">आपल्याला माहीत आहे की, जे काही नियमशास्त्र सांगते ते नियमाच्या अधीन असणार्‍यांना सांगते, यासाठी की प्रत्येक तोंड बंद होईल व सर्व जगाला परमेश्वरासमोर हिशोब द्यावा लागेल.</verse>
				<verse number="20">नियमशास्त्राप्रमाणे कृती करणारी कोणीही व्यक्ती परमेश्वरासमोर नीतिमान म्हणून घोषित केली जाणार नाही; आपल्या पापांची जाणीव आपणाला नियमशास्त्रामुळे होते.</verse>
				<verse number="21">पण आता नियमशास्त्राव्यतिरीक्त परमेश्वराचे नीतिमत्त्व प्रकट झाले आहे, याविषयीची साक्ष नियमशास्त्र आणि संदेष्ट्यांनी दिली आहे.</verse>
				<verse number="22">परमेश्वराचे नीतिमत्व येशू ख्रिस्तावर विश्वास ठेवणार्‍यांना दिली आहे, त्यात यहूदी व गैरयहूदी असा भेद केलेला नाही,</verse>
				<verse number="23">कारण सर्वांनी पाप केले आहे, आणि परमेश्वराच्या गौरवाला अंतरले आहेत,</verse>
				<verse number="24">आता परमेश्वराच्या कृपेने, ख्रिस्त येशूंच्याद्वारे खंडणी भरून आपल्याला मुक्त केले आणि विनामुल्य प्रकारे नीतिमान म्हणून जाहीर केले आहे.</verse>
				<verse number="25">ख्रिस्ताच्या सांडलेल्या रक्ताने विश्वासाद्वारे प्रायश्चिताचा यज्ञ व्हावा म्हणून परमेश्वराने त्यांना प्रस्तुत केले. यासाठी की मागे केलेल्या आपल्या पापांसाठी त्यांच्या सहनशीलतेमुळे दंड मिळू नये, तर त्यांचे नीतिमत्व प्रगट व्हावे.</verse>
				<verse number="26">आता सध्याच्या काळात देखील ते आपले नीतिमत्व प्रकट करीत आहेत, यासाठी की त्यांनी स्वतःवर आणि येशूंवर विश्वास ठेवणार्‍यांना नीतिमान म्हणून घोषित करावे.</verse>
				<verse number="27">तर मग आमचा गर्व कशासाठी? त्याला वगळण्यात आले आहे. कोणत्या नियमानुसार? नियमाला कर्माची जोड हवी का? नाही, नियमाला विश्वासाची गरज आहे.</verse>
				<verse number="28">आमची मान्यता ही आहे की मनुष्य विश्वासाद्वारे नीतिमान ठरतो, नियमशास्त्रातील कर्मामुळे नाही.</verse>
				<verse number="29">किंवा परमेश्वर केवळ यहूदीयांचाच परमेश्वर आहे का? तो गैरयहूदीयांचा परमेश्वर नाही का? तो गैरयहूदीयांचा सुद्धा आहेच,</verse>
				<verse number="30">परमेश्वर एकच आहे, मग सुंता झालेले वा सुंता न झालेले, विश्वासाच्याद्वारे सर्वजण निरपराधी ठरतात.</verse>
				<verse number="31">आता आपण नियमशास्त्राला विश्वासाने निरुपयोगी करतो का? मुळीच नाही! उलट आपण नियमशास्त्र प्रस्थापित करतो.</verse>
			</chapter>
			<chapter number="4">
				<verse number="1">आपण याबाबतीत काय म्हणावे, शारीरिक दृष्टीने जो आपला पूर्वज अब्राहाम याला काय अनुभवयास मिळाले?</verse>
				<verse number="2">अब्राहाम जर कृत्यांमुळे नीतिमान ठरला असता तर त्याला बढाई मिरवण्यास काही कारण असते; परंतु परमेश्वरासमोर नाही.</verse>
				<verse number="3">शास्त्रलेख काय म्हणतो? “अब्राहामाने परमेश्वरावर विश्वास ठेवला, आणि ते त्याला नीतिमत्व असे गणण्यात आले.”</verse>
				<verse number="4">आता जो परिश्रम करतो त्याची मजुरी त्याचे दान नसून त्याचा अधिकार आहे.</verse>
				<verse number="5">जो व्यक्ती परिश्रम करीत नाही, परंतु जो अधर्मी लोकांना नीतिमान ठरवणार्‍या त्या परमेश्वरावर विश्वास ठेवतो, तो व्यक्ती विश्वासाने नीतिमान ठरतो.</verse>
				<verse number="6">दावीद राजा पण तेच सांगतो की कर्मावाचून परमेश्वर त्यांना नीतिमान म्हणून जाहीर करतो, त्यांच्या धन्यतेचा आनंद काय वर्णावा:</verse>
				<verse number="7">“धन्य ते आहेत, ज्यांच्या पापांची क्षमा झाली आहे, व ज्यांच्या पापांवर पांघरूण घातले आहे.</verse>
				<verse number="8">धन्य ती व्यक्ती, ज्याच्या हिशेबी प्रभू पापाचा दोष लावीत नाही.”</verse>
				<verse number="9">हा आशीर्वाद केवळ सुंता झालेल्यांसाठी आहे की सुंता न झालेल्यांसाठी सुद्धा आहे? आपण असे म्हणतो की अब्राहामाचा विश्वास त्याला नीतिमत्व असे गणण्यात आला.</verse>
				<verse number="10">कोणत्या परिस्थितीत त्याला मान्यता देण्यात आली? सुंता होण्यापूर्वी किंवा नंतर? नंतर नाही, पण अगोदर!</verse>
				<verse number="11">सुंता झालेली नसताना त्याच्या विश्वासामुळे नीतिमत्व प्राप्त होते याचा शिक्का म्हणून सुंता ही खूण होती. जे विश्वास ठेवतात पण ज्यांची सुंता झाली नाही, त्या सर्वांचा अब्राहाम हा पिता झाल्यामुळे त्यांना नीतिमत्व प्राप्त व्हावे,</verse>
				<verse number="12">आणि तो सुंता झालेल्याचाही पिता आहे, पण ज्यांची केवळ सुंताच झाली नाही तर जो विश्वास आपला पिता अब्राहाम याच्यामध्ये सुंता होण्यापूर्वी होता त्या विश्वासावर पाऊल ठेऊन चालतात त्यांचाही पिता आहे.</verse>
				<verse number="13">अब्राहामाला व त्याच्या वंशजांना जे अभिवचन दिले होते की तो या पृथ्वीचा वारस होईल, ते नियमशास्त्राद्वारे नव्हे, तर विश्वासाने जे नीतिमत्व प्राप्त होते त्याद्वारे देण्यात आले होते</verse>
				<verse number="14">कारण जे नियमावर अवलंबून आहेत ते जर वारसदार आहेत, तर विश्वासास काहीच किंमत नाही आणि अभिवचने निरर्थक आहेत.</verse>
				<verse number="15">कारण नियमामुळे क्रोध भडकतो आणि जेथे नियम नाही तेथे उल्लंघनही नाही.</verse>
				<verse number="16">यास्तव, अभिवचन विश्वासाच्याद्वारे कृपा म्हणून अब्राहामाच्या सर्व वंशजाला मिळते. जे केवळ नियमांच्या अधीन आहेत त्यांनाच नव्हे, तर ज्यांचा विश्वास अब्राहामाच्या विश्वासासारखा आहे त्या सर्वांना, कारण अब्राहाम आपल्या सर्वांचा पिता आहे.</verse>
				<verse number="17">असे लिहिले आहे: “मी तुला अनेक राष्ट्रांचा पिता केले.” परमेश्वराच्या दृष्टीने अब्राहाम आमचा पिता आहे, ज्यावर त्याने विश्वास ठेवला, जो परमेश्वर मेलेल्यांना जीवन देतो आणि ज्या गोष्टी नाही त्या गोष्टी अस्तित्वात याव्या अशी आज्ञा देतो.</verse>
				<verse number="18">आशा धरण्यास काही आधार नसताना, अब्राहामाने आशेने विश्वास ठेवला व तो अनेक राष्ट्रांचा पिता झाला, त्याला सांगण्यात आले होते त्याप्रमाणे, “त्याची संतती होईल.”</verse>
				<verse number="19">त्याचे शरीर जणू काही मृत अवस्थेत असताना—तो जवळजवळ शंभर वर्षाचा होता—व साराचे गर्भाशय मृत झालेले असताना, त्याने आपला विश्वास डळमळू दिला नाही</verse>
				<verse number="20">परमेश्वराच्या अभिवचनाबद्दल अब्राहाम कधीही अविश्वासाने डळमळला नाही, परंतु विश्वासामध्ये दृढ झाला आणि त्याने परमेश्वराला गौरव दिले.</verse>
				<verse number="21">अभिवचन दिल्याप्रमाणे परमेश्वर करावयास समर्थ आहे ही त्याची पूर्ण खात्री होती.</verse>
				<verse number="22">त्यामुळेच, “ते त्याला नीतिमत्व असे गणण्यात आले.”</verse>
				<verse number="23">हे शब्द “तो नीतिमान ठरविला गेला” केवळ त्यांच्यासाठीच लिहिले गेले नव्हते,</verse>
				<verse number="24">परंतु आपल्यासाठीही आहे, ज्यांनी प्रभू येशूंना मरणातून उठविले त्यावर विश्वास ठेवला तर परमेश्वर आपल्यालाही नीतिमान ठरवेल.</verse>
				<verse number="25">त्यांना आपल्या पापांसाठी मरणाच्या स्वाधीन करण्यात आले आणि आपल्या नीतिमत्वासाठी पुन्हा उठविले गेले.</verse>
			</chapter>
			<chapter number="5">
				<verse number="1">ज्याअर्थी, विश्वासाद्वारे आपल्याला नीतिमान ठरवण्यात आले आहे, त्याअर्थी आपल्याला प्रभू येशू ख्रिस्ताद्वारे परमेश्वराबरोबर शांती आहे,</verse>
				<verse number="2">ख्रिस्ताच्याद्वारे विश्वासामुळेच त्यांनी आपल्याला या कृपेत प्रवेश दिला आहे. येथे आपण स्थिर आहो व आपण परमेश्वराच्या आशेच्या गौरवाची प्रौढी मिरवितो.</verse>
				<verse number="3">इतकेच केवळ नव्हे तर क्लेशातही आनंद करतो, कारण आपणास माहीत आहे की दुःख हे धीर उत्पन्न करते.</verse>
				<verse number="4">धीरामुळे, चारित्र्य; आणि चारित्र्यामुळे, आशा.</verse>
				<verse number="5">आशेमुळे आपण लज्जित होणार नाही, कारण आपणाला दिलेल्या पवित्र आत्म्याद्वारे परमेश्वराची प्रीती आपल्या अंतःकरणात ओतली गेली आहे.</verse>
				<verse number="6">आपण अगदी दुर्बळ होतो तेव्हा ख्रिस्त योग्य वेळी, अधर्मी लोकांसाठी मरण पावले.</verse>
				<verse number="7">नीतिमान मनुष्यासाठी क्वचितच कोणी मरेल; चांगल्या मनुष्यासाठी मरावयास कोणीतरी धजेल.</verse>
				<verse number="8">परंतु परमेश्वर आम्हावरील स्वतःच्या प्रीतिचे प्रमाण असे देतात की, आम्ही पापी असताना, ख्रिस्त आम्हासाठी मरण पावले.</verse>
				<verse number="9">त्यांच्या रक्ताने आपल्याला नीतिमान ठरविले, तर किती विशेषकरून परमेश्वराच्या सर्व भावी क्रोधापासून त्यांच्याद्वारे आपला बचाव होईल!</verse>
				<verse number="10">आपण परमेश्वराचे वैरी असताना, त्यांच्या पुत्राच्या मरणाद्वारे आपला समेट झाला, त्याअर्थी समेट झाल्यानंतर, कितीतरी अधिक त्यांच्या जीवनाद्वारे तारले जाऊ!</verse>
				<verse number="11">एवढेच नव्हे, तर परमेश्वरामध्ये आम्ही प्रभू येशू ख्रिस्ताच्याद्वारे अभिमान बाळगतो, त्यांच्याद्वारे आमचा आता समेट झाला आहे.</verse>
				<verse number="12">एका मनुष्याच्या द्वारे पाप जगात शिरले आणि पापाद्वारे मरण जगात आले; सर्व लोकांमध्ये मरण पसरले, कारण सर्वांनी पाप केले आहे.</verse>
				<verse number="13">नियमशास्त्र देण्यापूर्वी पाप जगात होतेच; पण नियमशास्त्र अस्तित्वात नसल्यामुळे, कोणालाही पापाबद्दल दोषी ठरविता येत नव्हते.</verse>
				<verse number="14">आदामापासून मोशेपर्यंत मृत्यूचे राज्य होते, कारण आदामासारखा आज्ञेचा भंग त्यांनी स्वतः कधीही केलेला नव्हता. आदाम, जो येणार होता त्याचे प्रतिरूप होता.</verse>
				<verse number="15">तरी देणगी ही आज्ञाभंगासारखी नाही. कारण या एका मनुष्याने, म्हणजे आदामाने, आपल्या पापांमुळे अनेक मानवांवर मृत्यू आणला. परंतु परमेश्वराची कृपा व देणगी एका मनुष्याद्वारे म्हणजे येशू ख्रिस्ताच्या कृपेद्वारे अनेकांना प्राप्त झाली.</verse>
				<verse number="16">परमेश्वराचे वरदान एका मनुष्याने केलेल्या पापाच्या परिणामासारखे नाही आणि एकाच्या पापामुळे न्याय दंड मिळाला, परंतु वरदान अनेक अपराधानंतर आले आणि आपल्याला नीतिमान गणण्यात आले.</verse>
				<verse number="17">कारण जर एका मनुष्याच्या अपराधामुळे, त्याच मनुष्याच्या द्वारे मरणाने राज्य केले, तर ज्यांना कृपेची व नीतिमत्वाची विपुल दाने मिळाली आहेत, ते येशू ख्रिस्त जो एक मनुष्य आहे त्यांच्याद्वारे जीवनात किती विशेषकरून राज्य करतील!</verse>
				<verse number="18">यास्तव एका अपराधामुळे सर्व मनुष्यजाती दंडास पात्र झाली, तसेच न्यायीपणाच्या एका कृत्यामुळे सर्व मनुष्यजात जीवनासाठी नीतिमान ठरविली जाते.</verse>
				<verse number="19">कारण जसे एक मनुष्याच्या आज्ञाभंगामुळे अनेक लोक पापी ठरविले गेले, तसेच एका मनुष्याच्या आज्ञापालनामुळे अनेक लोक नीतिमान ठरविले जातील.</verse>
				<verse number="20">पापाची जाणीव वाढावी म्हणून नियमशास्त्राचा प्रवेश झाला, कारण जेथे पाप वाढले, तेथे कृपा अति विपुल झाली,</verse>
				<verse number="21">यासाठी की ज्याप्रमाणे पापाने मरणाद्वारे राज्य केले, त्याचप्रमाणे कृपेने नीतिमत्वाद्वारे राज्य करावे आणि येशू ख्रिस्त आपल्या प्रभूच्याद्वारे सार्वकालिक जीवन मिळावे.</verse>
			</chapter>
			<chapter number="6">
				<verse number="1">तर मग आपण काय म्हणावे? आपल्याला अधिक कृपा मिळावी म्हणून आपण पाप करीतच राहावे काय?</verse>
				<verse number="2">नक्कीच नाही! जे आपण पापाला मरण पावलो आहो, ते आपण त्यात कसे जगू शकतो?</verse>
				<verse number="3">ज्या आपण सर्वांनी ख्रिस्त येशूंमध्ये बाप्तिस्मा घेतला, त्यांच्या मृत्यूमध्येही बाप्तिस्मा घेतला हे तुम्हाला माहीत नाही का?</verse>
				<verse number="4">यास्तव बाप्तिस्म्याद्वारे मरणाने आपण ख्रिस्ताबरोबर पुरले गेलो यासाठी की, ज्याप्रमाणे ख्रिस्त पित्याच्या गौरवी शक्तीने मरणातून उठविले गेले, त्याचप्रमाणे आपणही पूर्णतः नवीन जीवन जगावे.</verse>
				<verse number="5">जर आपण त्यांच्या मरणामध्ये त्यांच्याशी अशा रीतीने संयुक्त झालो, तर त्यांच्या पुनरुत्थानामध्येही त्यांच्याशी खात्रीने संयुक्त होऊ.</verse>
				<verse number="6">आपल्याला माहीत आहे की आपला जुना स्वभाव त्यांच्याबरोबरच खिळला गेला व पापाच्या अधिकारात असलेले आपले शरीर निर्बल झाले म्हणून यापुढे आपण पापाचे गुलाम असू नये.</verse>
				<verse number="7">कारण जो कोणी मरण पावला आहे, तो पापापासून मुक्त झाला आहे.</verse>
				<verse number="8">आता जर आपण ख्रिस्ताबरोबर मेलो, तर त्यांच्याबरोबर जिवंतही होऊ असा आपला विश्वास आहे.</verse>
				<verse number="9">कारण आपल्याला ठाऊक आहे की, ख्रिस्त मरणातून उठविले गेले ते पुन्हा मरू शकत नाही; यापुढे त्यांच्यावर मरणाची सत्ता चालणार नाही.</verse>
				<verse number="10">त्यांचे हे मरण पापासाठी एकदाच मरण होते; पण आता जे जीवन ते जगतात, ते परमेश्वराकरिता जगतात.</verse>
				<verse number="11">याप्रमाणे, आपण पापाला मरण पावलेले आणि ख्रिस्त येशूंद्वारे परमेश्वरासाठी जिवंत झालेले असे माना.</verse>
				<verse number="12">तुम्ही वाईट वासनांच्या स्वाधीन होऊ नये म्हणून तुमच्या मर्त्य शरीरावर पापाची सत्ता गाजवू देऊ नका.</verse>
				<verse number="13">तुमच्या शरीराचा कोणताही अवयव पाप करण्यासाठी दुष्टपणाचे साधन म्हणून सादर करू नका, परंतु त्याऐवजी मरणातून जिवंत झाल्यासारखे परमेश्वराला सादर करा; आणि आपला प्रत्येक अवयव नीतिमत्वाची साधने होण्याकरिता त्याला सादर करा.</verse>
				<verse number="14">तुम्ही नियमशास्त्राधीन नाही तर कृपेच्या अधीन आहात, म्हणून येथून पुढे पाप तुम्हावर स्वामित्व चालविणार नाही.</verse>
				<verse number="15">तर मग काय? आपण नियमशास्त्राच्या अधीन नसून कृपेच्या अधीन आहो, म्हणून आपण पाप करावे काय? नक्कीच नाही!</verse>
				<verse number="16">ज्याची आज्ञा पाळण्यासाठी तुम्ही स्वतःला वाहवून घेता, त्याची आज्ञा पाळण्याने तुम्ही त्याचे गुलाम बनता; पापाची गुलामी तर मरण, किंवा परमेश्वराचे आज्ञापालन तर नीतिमत्व हे तुम्हाला माहीत नाही काय?</verse>
				<verse number="17">परमेश्वराचे आभारी आहोत, कारण पूर्वी तुम्ही पापाचे गुलाम होता, परंतु आता तुम्हाला जी शिकवण दिली आहे तिचे तुम्ही अंतःकरणापासून आज्ञापालन केले आणि तुम्ही समर्पित आहात.</verse>
				<verse number="18">तुम्ही पापापासून मुक्त होऊन आता नीतिमत्वाचे दास झाला आहात.</verse>
				<verse number="19">तुमच्या मानवी रीतिप्रमाणे रोजच्या जीवनातील उदाहरण घेऊन मी बोलतो. तुम्ही आपले अवयव अशुद्धपणाला व सतत वाढणार्‍या दुष्टपणाला दास म्हणून समर्पित केले होते, तसे आता स्वतःस जे नीतिमत्व पावित्र्याकडे नेते त्यास दास म्हणून समर्पित करा.</verse>
				<verse number="20">जेव्हा तुम्ही पापाचे दास होता, तेव्हा नीतिमत्वाच्या बंधनातून मुक्त होता.</verse>
				<verse number="21">ज्यासाठी तुम्हाला आता लाज वाटते त्या गोष्टींपासून त्यावेळी तुम्हाला काय लाभ मिळाला? त्या गोष्टींचा परिणाम तर मरण आहे.</verse>
				<verse number="22">पण आता तुम्ही पापाच्या सत्तेपासून मुक्त झाला असून परमेश्वराचे दास झाला आहात, आणि जो लाभ तुम्हाला मिळाला आहे तो पावित्र्याकडे नेतो व त्याचा परिणाम सार्वकालिक जीवन आहे.</verse>
				<verse number="23">कारण पापाचे वेतन मरण आहे, पण परमेश्वराचे कृपादान आपल्या प्रभू येशू ख्रिस्तामध्ये सार्वकालिक जीवन आहे.</verse>
			</chapter>
			<chapter number="7">
				<verse number="1">बंधुंनो आणि भगिनींनो, ज्यांना नियमशास्त्र माहीत आहे, त्यांच्याबरोबर मी बोलतो, एखादी व्यक्ती जोपर्यंत जिवंत आहे तोपर्यंत नियमशास्त्राचे प्रभुत्व तिच्यावर राहते हे तुम्हाला समजत नाही काय?</verse>
				<verse number="2">उदाहरणार्थ, लग्न झालेली स्त्री तिचा पती जिवंत असेपर्यंत त्याला बांधलेली असते, परंतु जर तिचा पती मरण पावला, तर ती ज्या नियमाद्वारे त्याला बांधलेली असते त्यापासून मुक्त होते.</verse>
				<verse number="3">पती जिवंत असताना, तिने दुसर्‍या पुरुषाशी संबंध ठेवले तर तिला व्यभिचारिणी म्हणतात; पण पती मरण पावल्यावर ती त्या नियमापासून मुक्त होते; नंतर तिने दुसर्‍या पुरुषाशी विवाह केला, तर ती व्यभिचारिणी होत नाही.</verse>
				<verse number="4">त्याप्रमाणे बंधू व भगिनींनो, तुम्ही सुद्धा ख्रिस्ताच्या शरीराद्वारे नियमशास्त्राला मृत झाले आहात, म्हणून तुम्ही दुसर्‍याचे, जो मरणातून उठविला गेला त्याचे व्हावे यासाठी की तुम्ही परमेश्वरासाठी फळ द्यावे.</verse>
				<verse number="5">आपण पापी स्वभावाच्या नियंत्रणात होतो, व ज्या कृत्यांचे फळ मरण आहे, ती करावयास आपल्या वासना नियमानुसार आपल्यामध्ये कार्य करीत होत्या.</verse>
				<verse number="6">परंतु आता ज्याने आपल्याला बांधून ठेवले होते, त्याला आपण मेलेले आहोत, म्हणून नियमशास्त्रातील जुन्या लेखाप्रमाणे नव्हे, तर एका नव्या आत्म्याच्या मार्गाने सेवा करू या.</verse>
				<verse number="7">तर मग आपण काय म्हणावे? नियम पापमय आहे का? नक्कीच नाही! नियमाशिवाय पाप काय आहे हे मला समजले नसते. “तू लोभ करू नको,” असे नियमशास्त्र मला म्हणाले नसते, तर लोभ काय आहे हे मला कधीच समजले नसते.</verse>
				<verse number="8">परंतु पापाने नियमांचा फायदा घेऊन संधी साधून माझ्यामध्ये सर्वप्रकारचा लोभ उत्पन्न केला; कारण नियमांशिवाय पाप मृत आहे.</verse>
				<verse number="9">अशी वेळ होती जेव्हा मी नियमशास्त्राशिवाय जिवंत होतो; परंतु आज्ञा आल्यावर, पाप जीवित झाले आणि मी मरण पावलो.</verse>
				<verse number="10">वास्तविक ज्या आज्ञांनी जीवन द्यावयास पाहिजे होते, त्याच आज्ञांनी मरण आले हे मला आढळून आले.</verse>
				<verse number="11">पापाने आज्ञांच्या योगे गैरफायदा घेऊन मला फसवले, आणि आज्ञांच्या द्वारे मला ठार मारले.</verse>
				<verse number="12">वास्तविक नियमशास्त्र पवित्र आहे, आणि आज्ञा पवित्र, न्याययुक्त आणि उत्तम आहेत.</verse>
				<verse number="13">परंतु जे उत्तम ते माझ्या मरणास कारणीभूत झाले काय? असे नक्कीच नाही. पाप ते पाप दिसावे, आणि चांगल्याद्वारे पापाने माझ्यामध्ये मृत्यू उत्पन्न केला, यासाठी की आज्ञेद्वारे पाप हे पराकोटीचे पाप दिसून यावे.</verse>
				<verse number="14">नियमशास्त्र आध्यात्मिक आहे; हे आपल्याला माहीत आहे. पण मी तर पापाला गुलाम म्हणून विकलेला दैहिक प्राणी आहे.</verse>
				<verse number="15">मी काय करतो हे मला समजत नाही. कारण जे मला करावेसे वाटते, ते मी करत नाही, जे करण्याचा मला तिटकारा येतो, तेच मी करीत असतो.</verse>
				<verse number="16">जर मी जे करू नये ते करतो, तर नियमशास्त्र चांगले आहे, हे मी मान्य करतो.</verse>
				<verse number="17">कारण या गोष्टी करणारा मी स्वतः नाही, तर माझ्यामध्ये वसत असलेले पाप करते.</verse>
				<verse number="18">माझ्या देहस्वभावा मध्ये काहीच चांगले वसत नाही. वास्तविक जे चांगले ते करण्याची मला इच्छा असते पण मला ते करता येत नाही.</verse>
				<verse number="19">चांगले करावे असे मला वाटते, पण मी ते करीत नाही, परंतु वाईट जे मला करावेसे वाटत नाही ते मी करीत राहतो.</verse>
				<verse number="20">आता जे मला करावयास नको असते, तेच मी करतो, ते मी नाही तर जे पाप माझ्यामध्ये वसते ते करते.</verse>
				<verse number="21">योग्य ते करावे, असे मला वाटते, पण वाईट माझ्या अगदी जवळच असते, हा नियम कार्यरत आहे असे मला आढळते.</verse>
				<verse number="22">परमेश्वराच्या नियमामुळे माझ्या अंतःकरणात मी आनंद करतो.</verse>
				<verse number="23">पण माझ्यामध्ये आणखी एक नियम आढळतो, आणि तो माझ्या मनातील नियमाशी युद्ध करतो आणि मला कैद करतो व मला पापाच्या नियमाच्या स्वाधीन करतो.</verse>
				<verse number="24">मी किती कष्टी माणूस! या मृत्यूच्या शरीरापासून मला कोण सोडवेल?</verse>
				<verse number="25">परमेश्वराचा धन्यवाद असो! जे येशू ख्रिस्त आपला प्रभू यांच्याद्वारे मला मुक्त करतात. मी स्वतः माझ्या मनामध्ये परमेश्वराच्या नियमाचा गुलाम, परंतु माझ्या पापी स्वभावात मी पापाच्या नियमाचा दास आहे.</verse>
			</chapter>
			<chapter number="8">
				<verse number="1">यास्तव, जे आता ख्रिस्त येशूंमध्ये आहेत त्यांना दंडाज्ञा नाही.</verse>
				<verse number="2">कारण ख्रिस्त येशूंच्याद्वारे आत्म्याच्या नियमाने जे तुम्हाला जीवन देतात, त्यांनी तुम्हाला पापाचे नियम व मरण यातून मुक्त केले आहे.</verse>
				<verse number="3">कारण आपल्या पापी स्वभावामुळे आपल्याला वाचवण्यास नियम असमर्थ होते, तेव्हा परमेश्वराने स्वतःच्या पुत्राला पापमय मनुष्यासारखे व पापबली म्हणून पाठविले व मानवी स्वभावात जे पाप राज्य करीत होते त्याला दोषी ठरविले.</verse>
				<verse number="4">यासाठी की जे देहाने नव्हे तर पवित्र आत्म्याप्रमाणे जीवन जगतात, त्यांच्यामध्ये नियमांसाठी आवश्यक असणारे नीतिमत्व पूर्ण व्हावे.</verse>
				<verse number="5">जे आपल्या शारीरिक स्वभावाला अनुसरून जीवन जगतात, त्यांची मने दैहिक गोष्टींकडे असतात, परंतु जे पवित्र आत्म्याला अनुसरून जीवन जगतात त्यांची मने आत्म्याच्या इच्छेप्रमाणे करण्याकडे असतात.</verse>
				<verse number="6">मन दैहिक असणे म्हणजे मरण आहे; पवित्र आत्म्याने नियंत्रित मनाला जीवन व शांती लाभते,</verse>
				<verse number="7">कारण दैहिक मन परमेश्वरविरोधी आहे; ते परमेश्वराच्या नियमाच्या अधीन होत नाही आणि कधीही होणार नाही.</verse>
				<verse number="8">जे देहाच्या सत्तेखाली आहेत ते परमेश्वराला संतुष्ट करू शकणार नाहीत.</verse>
				<verse number="9">तुम्ही देहाच्या सत्तेखाली नाही, परंतु जर परमेश्वराचा आत्मा तुमच्यामध्ये राहतो तर तुम्ही आत्म्याच्या सत्तेखाली आहात, जर कोणामध्ये ख्रिस्ताचा आत्मा वास करीत नाही, तर तो ख्रिस्ताचा नाही.</verse>
				<verse number="10">जर ख्रिस्त तुम्हामध्ये आहे, आणि पापामुळे तुमचे शरीर मरण पावले; पण नीतिमत्वामुळे तुमचा आत्मा जिवंत राहील.</verse>
				<verse number="11">आणि ज्यांनी येशूंना मेलेल्यातून उठविले, त्यांचा आत्मा जर तुम्हामध्ये वास करीत असेल, तर ज्यांनी ख्रिस्ताला मरणातून उठविले ते तुमच्यामध्ये राहात असणार्‍या त्याच पवित्र आत्म्याच्याद्वारे तुमची मर्त्य शरीरे जिवंत करतील.</verse>
				<verse number="12">यास्तव, बंधुंनो आणि भगिनींनो, आपण ऋणी आहोत, परंतु देहस्वभावाप्रमाणे जगण्यास देहाचे ऋणी नाही.</verse>
				<verse number="13">कारण तुम्ही देहस्वभावाप्रमाणे वागत राहिला, तर मराल. पण पवित्र आत्म्याच्या शक्तीने दैहिक कुकर्मे नष्ट केलीत, तर जगाल.</verse>
				<verse number="14">कारण ज्यांना परमेश्वराचा आत्मा चालवितो, ती परमेश्वराची लेकरे आहेत,</verse>
				<verse number="15">पुन्हा भीती बाळगावी असा दास्यतेचा आत्मा तुम्हाला मिळालेला नाही; याउलट असा आत्मा मिळाला आहे की ज्यामुळे तुम्ही दत्तकपुत्र झाला आहात आणि, “अब्बा, बापा” अशी हाक मारू शकता.</verse>
				<verse number="16">कारण पवित्र आत्मा स्वतः आपल्या आत्म्याबरोबर साक्ष देतो की आपण परमेश्वराची मुले आहोत.</verse>
				<verse number="17">ज्याअर्थी आपण मुले आहोत, त्याअर्थी आपण परमेश्वराचे वारस, ख्रिस्ताबरोबर सहवारस आहोत, जर आम्ही खरोखर त्यांच्या दुःखात सहभागी होतो, तर त्यांच्या गौरवात सुद्धा सहभागी होऊ.</verse>
				<verse number="18">तर आपल्याला पुढे जे गौरव प्रकट होणार आहे, त्याच्या तुलनेने वर्तमान काळातील दुःखे काहीच नाहीत.</verse>
				<verse number="19">कारण परमेश्वर आपल्या लेकरांना प्रकट करेल, त्या दिवसाची अखिल सृष्टी वाट पाहत आहे.</verse>
				<verse number="20">कारण सृष्टी स्वतःच्या निवडीनुसार निराशेच्या स्वाधीन नाही, तर त्यांनी तिला या आशेच्या स्वाधीन ठेवले ते,</verse>
				<verse number="21">यासाठी की स्वतः सृष्टी विनाशाच्या दास्यत्वातून मोकळी होईल आणि परमेश्वराच्या मुलांना मिळणार्‍या स्वतंत्रेत व गौरवात सहभागी होईल.</verse>
				<verse number="22">कारण आपल्याला ठाऊक आहे की संपूर्ण सृष्टी प्रसूतिवेदनांच्या क्लेशांप्रमाणे आतापर्यंत कण्हत आहे.</verse>
				<verse number="23">ज्या आपणाला आत्म्याचे प्रथमफळ मिळाले आहे, ते आपणही कण्हत आहोत, आपण देखील त्या परमेश्वराची दत्तक मुले म्हणून आपल्या शरीराचा उद्धार होईल त्या दिवसाची आतुरतेने वाट पाहत आहोत,</verse>
				<verse number="24">आणि या आशेमध्येच आपण तारण पावलो आहो. जी आशा दृश्य आहे ती आशाच नव्हे. जे काही आहे त्याची आशा कोण धरेल?</verse>
				<verse number="25">पण जे अद्यापि प्राप्त झाले नाही त्याबद्दल आशा ठेवतो, तर आपण धीराने वाट पाहतो.</verse>
				<verse number="26">त्याचप्रकारे, पवित्र आत्माही आपल्या अशक्तपणात आपणास साहाय्य करतो. कारण प्रार्थना कशासाठी करावी हे आपल्याला समजत नाही, पण पवित्र आत्मा आपल्यासाठी शब्दाविना कण्हण्याने मध्यस्थी करतो.</verse>
				<verse number="27">आणि जो आपली अंतःकरणे शोधतो तो आत्म्याचे मन जाणतो, कारण आत्मा परमेश्वराच्या इच्छेनुसार परमेश्वराच्या लोकांसाठी मध्यस्थी करतो.</verse>
				<verse number="28">आणि आपल्याला माहीत आहे की, परमेश्वरावर प्रीती करणारे आणि जे त्याच्या संकल्पनेप्रमाणे बोलावलेले आहेत, त्यांच्या कल्याणार्थ सर्वगोष्टी सहकारी ठरतात.</verse>
				<verse number="29">ज्यांच्याविषयी परमेश्वराला पूर्वज्ञान होते व त्यांनी आपल्या पुत्राच्या प्रतिमेप्रमाणे व्हावे, यासाठी त्यांना पूर्वनियोजित केले होते की त्यांनी अनेक बंधू आणि भगिनीमध्ये जेष्ठ असे व्हावे.</verse>
				<verse number="30">आणि त्यांनी ज्यांना पूर्वनियोजित केले, त्यांना बोलावले; व ज्यांना बोलावले, त्यांना नीतिमान ठरविले व ज्यांना नीतिमान ठरविले, त्यांचे त्यांनी गौरव ही केले.</verse>
				<verse number="31">अशा गोष्टींना प्रतिसाद म्हणून काय म्हणावे? जर परमेश्वर आपल्या पक्षाचे आहेत तर आमच्याविरुद्ध कोण असू शकेल?</verse>
				<verse number="32">ज्यांनी स्वतःच्या पुत्रास राखून न ठेवता आपणा सर्वांकरिता त्यांना दिले, तर ते आपल्याला त्यांच्यासोबत सर्वकाही उदारतेने देणार नाहीत काय?</verse>
				<verse number="33">परमेश्वराने ज्यांना निवडले आहे त्यांच्यावर आरोप करण्यास कोण धजेल? नीतिमान ठरविणारे ते परमेश्वरच आहेत.</verse>
				<verse number="34">तर असा कोण आहे जो आपल्याला दंडाज्ञा देईल? कोणी नाही. ख्रिस्त येशू जे मरण पावले, इतकेच नव्हे तर जिवंत असे उठविले गेले आणि तेच आता परमेश्वराच्या उजवीकडे बसून आमच्यासाठी मध्यस्थी करीत आहेत.</verse>
				<verse number="35">मग ख्रिस्ताच्या प्रीतिपासून आपल्याला कोण विभक्त करू शकेल? संकट किंवा आपत्ती किंवा छळ किंवा दुष्काळ किंवा नग्नता, धोका किंवा तरवार काय?</verse>
				<verse number="36">कारण असे लिहिले आहे: “तुझ्यासाठी आम्ही दिवसभर मरणाला तोंड देतो, वधाची प्रतीक्षा करणार्‍या मेंढरांसारखे आम्हाला गणण्यात आले आहे.”</verse>
				<verse number="37">नाही, या सर्व गोष्टीत ज्यांनी आमच्यावर प्रीती केली, त्यांच्याद्वारे आम्ही अत्यंत विजयी आहोत.</verse>
				<verse number="38">कारण माझी खात्री आहे की न मरण न जीवन, न देवदूत न भुते, न वर्तमान न भविष्यकाळ, न कोणती शक्ती,</verse>
				<verse number="39">अथवा उंची, खोली आणि सृष्टीमधील कोणतीही गोष्ट आपला प्रभू येशू ख्रिस्तामधील परमेश्वराच्या प्रीतिपासून आपणास विभक्त करू शकणार नाही.</verse>
			</chapter>
			<chapter number="9">
				<verse number="1">मी ख्रिस्तामध्ये सत्य बोलतो, असत्य नाही, पवित्र आत्मा माझ्या विवेकबुद्धीला पुष्टी देतो.</verse>
				<verse number="2">माझे अंतःकरण मोठ्या दुःखाने व अविरत पीडेने भरून गेले आहे.</verse>
				<verse number="3">मी माझ्या बंधुंसाठी जे शारीरिक रीतीने माझे स्वजातीय आहेत, त्यांच्यासाठी शापित होऊन ख्रिस्तापासून वेगळे होऊ शकलो असतो तर बरे झाले असते.</verse>
				<verse number="4">हे इस्राएली लोक आहेत. त्यांनाच दत्तकपण, दैवी गौरव, करार, नियम, मंदिराची सेवा आणि अभिवचनेही दिली आहेत.</verse>
				<verse number="5">पूर्वज हे त्यांचेच आहेत, त्यांच्याद्वारे ख्रिस्ताची, जे सर्वोच्च परमेश्वर आहेत, शारीरिक वंशावळी समजते. त्यांची सर्वकाळ स्तुती असो! आमेन.</verse>
				<verse number="6">तर असे नाही की परमेश्वराचे वचन अयशस्वी ठरले. इस्राएल वंशातून आलेला प्रत्येकजण इस्राएली असेल असे नाही.</verse>
				<verse number="7">कारण त्याचे वंशज आहेत म्हणून ते सर्व अब्राहामाची मुले आहेत असे नाही. याउलट, “इसहाकाच्याद्वारे तुझ्या संततीची गणना होईल.”</verse>
				<verse number="8">याचा अर्थ असा की शारीरिक रीतीने जन्मलेली मुले ही परमेश्वराची मुले नाहीत, जी अभिवचनानुसार जन्मलेली लेकरे, तीच अब्राहामाची मुले गणली जातील.</verse>
				<verse number="9">कारण अशा रीतीने वचन दिले होते: “ठरलेल्या वेळी मी परतेन त्यावेळी सारेला पुत्र होईल.”</verse>
				<verse number="10">एवढेच नव्हे, परंतु रिबेकाच्या लेकरांचीही एकाच वेळी आपला बाप इसहाक यांच्याद्वारे गर्भधारणा झाली होती.</verse>
				<verse number="11">जुळ्या मुलांचा जन्म होण्याअगोदर, किंवा चांगले वाईट करण्याअगोदर; परमेश्वराचा उद्देश निवडीसंबंधाने कायम राहावा.</verse>
				<verse number="12">कृत्याने नव्हे तर पाचारण देणार्‍याने असे रिबेकाला सांगितले होते, “मोठा लहान्याची सेवा करील.”</verse>
				<verse number="13">जसे शास्त्रलेखात लिहिले आहे: “मी याकोबावर प्रीती केली, परंतु एसावाचा द्वेष केला.”</verse>
				<verse number="14">तर मग आपण काय म्हणावे? परमेश्वर अन्यायी आहे का? नक्कीच नाही.</verse>
				<verse number="15">कारण ते मोशेला म्हणाले: “ज्या कोणावर मला दया करावयाची असेल, त्यांच्यावर मी दया करेन आणि ज्यांच्यावर करुणा करावयाची माझी इच्छा आहे, त्यांच्यावर मी करुणा करेन.”</verse>
				<verse number="16">हे मानवी इच्छेने किंवा प्रयत्नांनी नव्हे, तर परमेश्वराच्या दयेवर अवलंबून आहे.</verse>
				<verse number="17">शास्त्रलेख फारोला सांगते: “तुला उभे करण्यात माझा एकमात्र उद्देश हा होता, की माझे सामर्थ्य तुझ्यामध्ये प्रकट व्हावे आणि माझे नाव अखिल पृथ्वीवर जाहीर व्हावे.”</verse>
				<verse number="18">यास्तव ज्यांच्यावर दया करावी असे परमेश्वराला वाटते, त्यांच्यावर ते दया करतात व ज्याला कठोर करावे त्यांना ते कठोर करतात.</verse>
				<verse number="19">तुमच्यापैकी काही मला म्हणतील: “परमेश्वर आम्हाला दोष का लावतात? त्यांच्या इच्छेला विरोध कोण करणार?”</verse>
				<verse number="20">मानव असून, परमेश्वराला उलट उत्तर देणारे तुम्ही कोण? “घडलेल्या वस्तुने ती घडविणार्‍याला, ‘तू मला असे का घडविलेस असे म्हणावे काय?’ ”</verse>
				<verse number="21">कुंभाराला एकाच मातीच्या गोळयातून एक पात्र विशेष उद्देशासाठी व दुसरे सर्वसामान्य उद्देशासाठी घडविण्याचा अधिकार नाही काय?</verse>
				<verse number="22">परंतु आपला क्रोध दाखवावा आणि आपले सामर्थ्य प्रकट करावे असे परमेश्वराने ठरविले तर, नाशासाठी सिद्ध झालेल्या क्रोधाच्या पात्रांचे फार सहनशीलतेने सहन करील काय?</verse>
				<verse number="23">त्यांनी हे अशासाठी केले की पूर्वीच तयार केलेल्या दयेच्या पात्राला त्यांच्या वैभवाची धनसंपत्ती प्रकट करावी.</verse>
				<verse number="24">आम्हाला पण त्यांनी बोलावले, केवळ यहूदीयातूनच नाही तर गैरयहूदीयातूनही नाही का?</verse>
				<verse number="25">होशेयाने म्हटल्याप्रमाणे: “जे माझे लोक नाहीत त्यांना मी ‘माझे लोक’ म्हणेन; आणि जी मला प्रिय नाही तिला मी ‘माझी प्रिया’ असे म्हणेन,”</verse>
				<verse number="26">आणि, “ज्या ठिकाणी म्हटले होते, तुम्ही माझे लोक नाहीत, तेथे त्यांना जिवंत परमेश्वराचे लेकरे असे म्हणतील.”</verse>
				<verse number="27">यशया इस्राएलाविषयी उच्च वाणीने म्हणतो: “इस्राएलाची संख्या समुद्राच्या वाळूच्या कणासारखी असली, तरी त्यांच्यामधील अवशेष लोकांचे तारण होईल.</verse>
				<verse number="28">कारण परमेश्वर त्यांचा दंड पृथ्वीवर वेगाने आणि निर्णयात्मक रीतीने अंमलात आणेल,”</verse>
				<verse number="29">यशयाने अगोदर म्हटल्याप्रमाणे: “सेनाधीश प्रभुने आमचे वंशज राहू दिले नसते, तर आम्ही सदोमासारखे आणि गमोरा सारखे झालो असतो.”</verse>
				<verse number="30">तर मग आपण काय म्हणावे? गैरयहूदी लोक खर्‍या अर्थाने नीतिमत्वाचा शोध करीत नव्हते, तरी त्यांना विश्वासाद्वारे नीतिमत्व प्राप्त झाले.</verse>
				<verse number="31">पण नियमशास्त्राद्वारे नीतिमत्व मिळण्यासाठी प्रयत्न करणारे इस्राएल लोक मात्र ते प्राप्त करू शकले नाहीत.</verse>
				<verse number="32">का नाही? कारण विश्वासाने नव्हे तर कर्माने मिळेल म्हणून ते त्‍याच्यामागे लागले. ते अडखळविणार्‍या धोंड्याला अडखळले.</verse>
				<verse number="33">असे लिहिले आहे: “पाहा, सीयोनात मी लोकांना ठेच लागण्याचा दगड व अडखळण्याचे खडक ठेवितो जेणेकडून ते पडतील, पण त्यांच्यावर विश्वास ठेवणारा कधीही लज्जित होणार नाही.”</verse>
			</chapter>
			<chapter number="10">
				<verse number="1">बंधुंनो व भगिनींनो, माझी मनापासून इच्छा व परमेश्वराजवळ प्रार्थना आहे की इस्राएल लोकांचे तारण व्हावे.</verse>
				<verse number="2">ते परमेश्वराप्रती आवेशी आहेत, हे मला ठाऊक आहे, परंतु तो आवेश ज्ञानावर आधारित नाही, याबद्दल मी साक्ष देतो.</verse>
				<verse number="3">परमेश्वराच्या नीतिमत्वाविषयी त्यांना माहीत नाही. ते परमेश्वराच्या नीतिमत्वाच्या अधीन न होता, त्यांनी स्वतःचे नीतिमत्व स्थापित करण्याचे प्रयत्न केले.</verse>
				<verse number="4">कारण ख्रिस्त नियमशास्त्रांची परिपूर्ती आहे, यासाठी की विश्वास ठेवणार्‍या प्रत्येकाला नीतिमत्व प्राप्त व्हावे.</verse>
				<verse number="5">नियमशास्त्रावर आधारित नीतिमत्वासंबंधी मोशेने अशा रीतीने लिहिले: “जो कोणी या गोष्टी करेल तो त्यामुळे जिवंत राहील.”</verse>
				<verse number="6">पण विश्वासाने मिळणारे नीतिमत्व सांगते: “असे आपल्या मनात म्हणू नका की, ‘ख्रिस्ताला खाली आणण्यासाठी स्वर्गात कोण चढेल?’</verse>
				<verse number="7">किंवा, ‘ख्रिस्ताला मेलेल्यामधून वर आणण्यासाठी कोण पाताळात खाली उतरेल?’ ”</verse>
				<verse number="8">याचा अर्थ काय आहे? “हे वचन तुमच्याजवळ आहे; ते तुमच्या मुखात व हृदयात आहे,” हा विश्वासाचा संदेश आम्ही गाजवितो:</verse>
				<verse number="9">“येशू प्रभू आहे,” असे तुम्ही मुखाने जाहीर कराल व परमेश्वराने त्यांना मेलेल्यातून उठविले असा तुमच्या अंतःकरणात विश्वास धराल, तर तुमचे तारण होईल.</verse>
				<verse number="10">कारण तुमच्या अंतःकरणात विश्वास ठेवल्यानेच तुम्ही नीतिमान ठरता; आणि आपल्या मुखाने इतरांना आपल्या विश्वासाबद्दल सांगितले की तारण होते.</verse>
				<verse number="11">शास्त्रलेख म्हणते, “जो कोणी प्रभू येशूंवर विश्वास ठेवितो तो कधीही लज्जित होणार नाही.”</verse>
				<verse number="12">यहूदी व गैरयहूदी यामध्ये फरक नाही; त्या सर्वांचा एकच प्रभू आहे आणि जे त्यांचा धावा करतात त्या सर्वांना ते विपुल आशीर्वाद देतात,</verse>
				<verse number="13">परंतु, “जो कोणी प्रभुच्या नावाने त्यांचा धावा करील तोच वाचेल.”</verse>
				<verse number="14">ज्याच्यावर त्यांनी विश्वास ठेविला नाही, तर ते त्याचा धावा कसा करतील? आणि ज्याच्याविषयी त्यांनी कधी ऐकलेच नाही, तर त्याच्यावर विश्वास कसा ठेवतील? आणि कोणी त्यांना संदेश सांगितलाच नाही, तर ते कसे ऐकतील?</verse>
				<verse number="15">आणि कोणाला पाठविल्यावाचून ते संदेश कसा सांगतील? कारण असे लिखित आहे: “शुभवार्ता सांगणार्‍यांचे पाय किती मनोरम आहेत!”</verse>
				<verse number="16">परंतु शुभवार्ता सर्वच इस्राएल लोकांनी स्वीकारली नाही. यशया म्हणतो, “प्रभू, आमच्या संदेशावर कोणी विश्वास ठेवला आहे?”</verse>
				<verse number="17">तरीपण, संदेश ऐकल्यानेच विश्वास प्राप्त होतो, आणि ख्रिस्ताचा संदेश, वचन ऐकल्यामुळे प्राप्त होतो.</verse>
				<verse number="18">परंतु मी विचारतो: त्यांनी ऐकले नाही का? होय, ऐकले: “पृथ्वीच्या दिगंतापर्यंत त्यांची वाणी गेली आहे, कारण जगाच्या शेवटपर्यंत त्यांचा शब्द गेला आहे.”</verse>
				<verse number="19">मी पुन्हा विचारतो: हे इस्राएल लोकांना कळलेच नाही का? प्रथम मोशे म्हणतो, “राष्ट्रहीन लोकांकडून मी तुम्हाला ईर्षेस पेटवीन; बुद्धी नसलेल्या राष्ट्रांकडून मी तुम्हाला राग आणीन.”</verse>
				<verse number="20">यशया धिटाईने म्हणाला, “जे माझा धावा करीत नाही, त्यांना मी प्राप्त झालो; ज्यांनी माझ्याजवळ मागितले नाही, त्यांना मी प्रकट झालो.”</verse>
				<verse number="21">इस्राएलाबद्दल तो म्हणतो, “आज्ञा न पाळणार्‍या आणि हट्टी लोकांसाठी मी आपले हात दिवसभर पुढे केले आहेत.”</verse>
			</chapter>
			<chapter number="11">
				<verse number="1">मग मी विचारतो: परमेश्वराने आपल्या लोकांचा त्याग केला आहे काय? मुळीच नाही! मी स्वतः एक इस्राएली, अब्राहामाच्या कुळातील व बन्यामीनाच्या वंशातील आहे.</verse>
				<verse number="2">ज्यांच्याविषयी पूर्वज्ञान होते अशा आपल्या लोकांचा परमेश्वराने त्याग केला नाही. वचनामध्ये एका भागात एलीयाबद्दल म्हटले, ते तुम्हाला माहीत नाही का—इस्राएलविरुद्ध परमेश्वराजवळ त्याने कशी विनंती केली:</verse>
				<verse number="3">“प्रभू, त्यांनी तुमच्या संदेष्ट्यांना ठार केले, तुमच्या वेद्या उध्वस्त केल्या; आणि मीच एकटा उरलो आहे, आता ते माझाही जीव घेऊ पाहत आहेत?”</verse>
				<verse number="4">यावर परमेश्वराचे त्याला काय उत्तर होते? “मी माझ्याकरिता सात हजार माणसे राखून ठेवली आहेत आणि ज्यांनी बालाच्या पुढे गुडघे टेकले नाहीत.”</verse>
				<verse number="5">वर्तमान काळीही असेच आहे. काही अवशिष्ट जण कृपेने निवडलेले आहेत,</verse>
				<verse number="6">आणि जर हे कृपेने आहे, तर कर्मावर आधारित होऊ शकत नाही. तसे असते, तर कृपा ही यापुढे कृपा राहणार नाही.</verse>
				<verse number="7">मग काय? इस्राएल लोकांनी जे झटून शोधले ते त्यांना मिळालेले नाही. जे निवडलेले होते त्यांना मिळाले, पण इतरजण कठीण झाले,</verse>
				<verse number="8">जसे लिहिले आहे: “परमेश्वराने त्यांना धुंदीचा आत्मा दिला आहे, त्यांचे डोळे पाहू शकत नाहीत व कान ऐकू शकत नाहीत, आणि असे आज या दिवसापर्यंत चालले आहे.”</verse>
				<verse number="9">दावीद राजा म्हणाला: “त्यांचा मेज सापळा व पाश असे होवोत, त्यांना अडखळविण्याचा धोंडा आणि प्रतिफळ असा होवो.</verse>
				<verse number="10">त्यांचे डोळे अंधकारमय होवोत, म्हणजे त्यांना दिसणार नाही आणि त्यांची पाठ नेहमीसाठी वाकलेली असो.”</verse>
				<verse number="11">मी पुन्हा विचारतो: ते असे अडखळले की परत उभे राहू शकणार नाहीत का? नक्कीच नाही! त्यांच्या पापांमुळे, गैरयहूदी लोकांना तारण प्राप्त होईल, म्हणजे इस्राएल ईर्षेला पेटतील.</verse>
				<verse number="12">त्यांच्या पापांचा परिणाम म्हणून जग आत्मिकरित्या धनवान झाले आणि त्यांचे नुकसान म्हणजे गैरयहूदीयांचे आत्मिक धन झाले, तर मग त्यांचे भरून येणे कितीतरी आत्मिक आशीर्वादाने धनयुक्त होईल!</verse>
				<verse number="13">मी जे तुम्ही गैरयहूदी आहात, त्यांच्यासोबत बोलतो. मी जितका गैरयहूदीयांसाठी प्रेषित आहे, तेवढाच मी माझ्या सेवेचा अभिमान बाळगतो.</verse>
				<verse number="14">या आशेने की कसेही करून मी माझ्या लोकांमध्ये हेवा निर्माण करून त्यांच्यापैकी काही जणांचे तारण साधावे.</verse>
				<verse number="15">त्यांच्या नकारामुळे जगाचा समेट झाला तर त्यांची स्वीकृती मरणातून जिवंत होईल नाही का?</verse>
				<verse number="16">आणि आता पिठाच्या गोळ्यापैकी काही भाग प्रथमफळ म्हणून पवित्र आहे तर, सर्वच पिठाचा गोळाही पवित्र ठरेल; जर मुळे पवित्र असली, तर फांद्याही असणार.</verse>
				<verse number="17">जर काही फांद्या मोडून टाकण्यात आल्या आणि तुम्ही, जे रानटी जैतून, त्यांच्यामध्ये कलमरूपे लावले तर तुम्ही जैतून वृक्षाच्या मुळातून होणार्‍या पौष्टिकतेचे वाटेकरी झाला आहात.</verse>
				<verse number="18">परंतु इतर फांद्यापेक्षा स्वतःला विशेष समजू नका. हे लक्षात ठेवा: तुम्ही मूळाला आधार देत नाही, परंतु मूळ तुम्हाला आधार देते.</verse>
				<verse number="19">तुम्ही म्हणत असाल, “या फांद्या तोडल्या म्हणजे मला कलम लावण्यात येईल.”</verse>
				<verse number="20">ठीक आहे. त्या फांद्या अविश्वासामुळे तोडण्यात आल्या, आणि तुम्ही केवळ विश्वासामुळे उभे आहात. तेव्हा अहंकारी होऊ नका पण भयभीत व्हा.</verse>
				<verse number="21">कारण जर परमेश्वराने स्वाभाविक फांद्या राखल्या नाहीत, तर तो तुम्हालाही राखणार नाही.</verse>
				<verse number="22">परमेश्वराचा दयाळूपणा आणि कठोरपणा लक्षात घ्या: जे पडले त्यांच्याशी कठोरपणा, पण तुमच्यासाठी दयाळूपणा. पण तुम्ही त्यांच्या दयाळूपणात राहिले पाहिजे; नाही तर तुम्हालाही छाटून टाकण्यात येईल.</verse>
				<verse number="23">आणि जर ते अविश्वासात राहणार नाहीत, तर तेही कलम म्हणून लावले जातील, कारण परमेश्वर त्यांचे कलम पुन्हा लावण्यास समर्थ आहे.</verse>
				<verse number="24">या सर्वानंतर, जर तुम्हाला मूळच्या रानटी जैतुनाच्या झाडातून कापून टाकले, त्या तुम्हाला सृष्टिक्रम सोडून चांगल्या जैतुनात कलम लावले, तर या ज्या त्याच्या मूळच्याच फांद्या त्या आपल्या जैतुनात किती विशेषकरून कलम म्हणून लावल्या जातील!</verse>
				<verse number="25">प्रिय बंधुंनो व भगिनींनो, या रहस्याविषयी तुम्ही अजाण नसावे अशी माझी इच्छा आहे, यासाठी की तुम्ही बढाई मारू नये: गैरयहूदी लोकांची ठरलेली संख्या पूर्ण विश्वासात येईपर्यंत इस्राएली लोक काही प्रमाणात कठोर झाले आहेत,</verse>
				<verse number="26">आणि याप्रकारे सर्व इस्राएलचे तारण होईल. याविषयी लिहिले आहे: “उद्धारक सीयोनातून येईल; व तो याकोबाला सर्व अभक्तीपासून वळविल.</verse>
				<verse number="27">मी त्यांची पापे हरण करेन. कारण हा माझा त्यांच्याशी करार आहे.”</verse>
				<verse number="28">शुभवार्तेच्या दृष्टिकोणातून पाहता, ते तुमचे शत्रू आहेत; निवडीच्या दृष्टिकोणातून पाहता पुर्वजांसाठी ते अजूनही परमेश्वराला प्रिय असेच आहेत.</verse>
				<verse number="29">कारण परमेश्वराचे पाचारण व कृपादाने अपरिवर्तनीय असतात.</verse>
				<verse number="30">एकेकाळी तुम्ही परमेश्वराची आज्ञा पाळणारे नव्हता, आता यहूदीयांच्या अवज्ञेचा परिणाम म्हणून तुम्हाला दया मिळाली आहे,</verse>
				<verse number="31">जे आज्ञा उल्लंघन करणारे झाले, ते आता परमेश्वराची जी दया तुमच्यावर झाली त्याचा परिणाम म्हणून त्यांना आता दया प्राप्त होईल.</verse>
				<verse number="32">कारण सर्वांवर दया करावी म्हणून परमेश्वराने त्या सर्वांना आज्ञा मोडणार्‍यांसोबत बांधले आहे.</verse>
				<verse number="33">अहाहा, परमेश्वराचे गहन ज्ञान आणि बुद्धीची संपत्ती किती अगम्य आहे! त्यांचे न्याय गहन आहेत, त्यांचे मार्ग किती दुर्गम्य आहेत!</verse>
				<verse number="34">“कारण प्रभुचे मन कोणाला समजते? त्यांचा सल्लागार कोण आहे?”</verse>
				<verse number="35">“परमेश्वराला कोणी कधी काही दिले की परमेश्वराने त्यांची परतफेड करावी?”</verse>
				<verse number="36">कारण त्यांच्यापासून आणि त्यांच्याद्वारे आणि त्यांच्यासाठी सर्वगोष्टी आहेत. त्यांना सदासर्वकाळ गौरव असो! आमेन.</verse>
			</chapter>
			<chapter number="12">
				<verse number="1">यास्तव, बंधू आणि भगिनींनो, मी परमेश्वराच्या दयेमुळे तुम्हाला विनवितो की तुम्ही आपल्या शरीरांचा जिवंत, पवित्र व परमेश्वराला संतोष होईल असा यज्ञ करावा; हीच तुमची खरी आणि योग्य उपासना ठरेल.</verse>
				<verse number="2">या जगाशी समरूप होऊ नका; तर आपल्या मनाच्या नवीकरणाने स्वतःचे रूपांतर होऊ द्या, यासाठी की परमेश्वराची जी उत्तम, ग्रहणीय व परिपूर्ण इच्छा, ती काय आहे, हे तुम्ही समजून घ्यावे.</verse>
				<verse number="3">मला दिलेल्या कृपेने मी तुम्हातील प्रत्येकाला सांगतो: पाहिजे त्यापेक्षा स्वतःला अधिक समजू नका, तर आपणास विवेकाने जोखून, परमेश्वराने प्रत्येकाला वाटून दिलेल्या विश्वासाच्या परिमाणाप्रमाणे मर्यादेने स्वतःला माना.</verse>
				<verse number="4">आपल्या प्रत्येकाला एक शरीर असून अनेक अवयव आहेत, आणि हे सर्व अवयव एकच कार्य करीत नाहीत.</verse>
				<verse number="5">आपण ख्रिस्तामध्ये, अनेक असलो, तरी एक शरीर आहोत व आपण सर्व एकमेकांचे अवयव आहोत.</verse>
				<verse number="6">आपणा सर्वांना जी कृपा दिली आहे, त्यानुसार आपल्याला वेगवेगळी दाने दिली आहेत. जर तुम्हाला परमेश्वराचे संदेश सांगण्याचे कृपादान असेल, तर तो संदेश आपल्या विश्वासानुसार सांगा.</verse>
				<verse number="7">जर सेवा करण्याचे, तर सेवा करा. जर शिकविण्याचे, तर शिकवा.</verse>
				<verse number="8">जर उत्तेजनाचे, तर उत्तेजन द्या; जर देण्याचे असेल, तर औदार्याने द्या; जर व्यवस्थापनाचे असेल, तर आस्थेने करा; जर करुणा करण्याचे, तर उल्हासाने करा.</verse>
				<verse number="9">प्रीती निष्कपट असावी. जे वाईट त्याचा द्वेष करा. जे चांगले आहे त्याला चिटकून राहा.</verse>
				<verse number="10">एकमेकांवर बंधुभावाने प्रेम करा आणि आपल्यापेक्षा इतरांचा आदर करा.</verse>
				<verse number="11">आस्थेमध्ये कमी पडू नका, तर आपला आध्यात्मिक आवेश कायम राखा व प्रभुची सेवा करा.</verse>
				<verse number="12">आशेमध्ये हर्षित, संकटात सहनशील आणि प्रार्थनेमध्ये विश्वासू असा.</verse>
				<verse number="13">जे गरजवंत असे प्रभुचे लोक आहेत, त्यांना द्या. आदरातिथ्य करा.</verse>
				<verse number="14">जे तुमचा छळ करतात; त्यांना शाप देऊ नका; उलट आशीर्वाद द्या.</verse>
				<verse number="15">आनंद करणार्‍यांबरोबर आनंद करा; रडणार्‍यांबरोबर रडा.</verse>
				<verse number="16">एकमेकांशी ऐक्याने राहा. गर्विष्ठ होऊ नका. तर अगदी सामान्य लोकांच्या सहवासात आनंद माना, अहंकार बाळगू नका.</verse>
				<verse number="17">वाईटाने वाईटाची फेड करू नका. सर्वांच्या दृष्टीने जे योग्य आहे ते करा.</verse>
				<verse number="18">साधेल तर, तुम्हाकडून होईल तितके प्रत्येकाशी शांतीने राहा.</verse>
				<verse number="19">माझ्या प्रिय मित्रांनो, सूड उगवू नका. तर परमेश्वराच्या क्रोधाला वाट द्या, असे लिहिले आहे: “सूड घेणे मजकडे आहे; आणि मी परतफेड करीन,” असे प्रभू म्हणतात.</verse>
				<verse number="20">त्याउलट: “तुमचा शत्रू भुकेला असेल, तर त्याला खावयास द्या; तो तान्हेला असेल, तर त्याला प्यावयास द्या. असे केल्याने तुम्ही त्याच्या मस्तकावर निखार्‍यांची रास कराल.”</verse>
				<verse number="21">वाईटाने जिंकले जाऊ नका, तर चांगल्याने वाईटाला जिंका.</verse>
			</chapter>
			<chapter number="13">
				<verse number="1">प्रत्येकाने प्रशासकीय अधिकार्‍यांच्या अधीन असावे, कारण परमेश्वराने जो नेमून दिला नाही, असा अधिकारच नाही. जे अधिकारी आहेत, ते स्वतः परमेश्वराने नेमलेले आहेत.</verse>
				<verse number="2">यास्तव, जो अधिकारी व्यवस्थेविरुद्ध बंड करतो, तो परमेश्वराने स्थापित केलेल्या व्यवस्थेविरुद्ध बंड करीत असतो आणि जे असे करतात, ते स्वतःवर दंड ओढवून घेतील.</verse>
				<verse number="3">जे योग्य गोष्टी करतात, त्यांना राज्यकर्त्यांची भीती वाटत नाही, परंतु जे अयोग्य करतात त्यांनाच त्याची भीती वाटते. जे अधिकारी आहेत त्यांच्या भयापासून मुक्त असावे, अशी तुमची इच्छा आहे काय? तर मग योग्य तेच करा, म्हणजे तो तुमची प्रशंसा करील.</verse>
				<verse number="4">कारण तुमचे हित करण्यासाठी तो परमेश्वराचा नेमलेला सेवक आहे. परंतु तुम्ही अयोग्य केले, तर त्याची भीती बाळगा, कारण तो तरवार व्यर्थ धारण करीत नाही. अयोग्य ते करणार्‍याला शासन करण्यासाठी तो परमेश्वराचा सेवक, न्यायनीतिचा कारभारी आहे.</verse>
				<verse number="5">यास्तव केवळ संभवनीय दंडाकरिताच नव्हे, तर सदसद्विवेकबुद्धीमुळे अधिकार्‍यांच्या अधीन राहणे आवश्यक आहे.</verse>
				<verse number="6">या कारणास्तव तुम्ही करही देता; कारण अधिकारी परमेश्वराचे सेवक आहेत आणि त्यांना पूर्णवेळ सेवा करणे आवश्यक आहे.</verse>
				<verse number="7">प्रत्येकाला त्याचे जे काही देणे असेल, ते द्या: जर कर द्यायचे तेथे कर द्या, महसूल असेल तर महसूल द्या. आणि जेथे सन्मान तेथे सन्मान, जेथे आदर तेथे आदर द्या.</verse>
				<verse number="8">इतरांवर प्रीती करण्याशिवाय कोणाचे ॠणी राहू नका, कारण जो कोणी दुसर्‍यांवर प्रीती करतो त्याने नियमशास्त्र पूर्ण केले आहे.</verse>
				<verse number="9">या आज्ञा आहेत, “तू व्यभिचार करू नको,” “तू खून करू नको,” “तू चोरी करू नको,” “तू लोभ धरू नको,” आणि इतर दुसर्‍या कोणत्याही आज्ञा असतील तरी, “जशी तुम्ही स्वतःवर तशी तुमच्या शेजार्‍यावर प्रीती करा,” या एका आज्ञेत सर्व आज्ञा समाविष्ट आहेत.</verse>
				<verse number="10">प्रीती शेजार्‍याचे काही वाईट करीत नाही, म्हणूनच ती नियमशास्त्राची परिपूर्ती करते.</verse>
				<verse number="11">आणखी हे करा, सध्याचा समय ओळखून घ्या: झोपेतून उठण्याची वेळ आली आहे. कारण आपण विश्वास ठेवला तेव्हापेक्षा तारण आता आपल्या अधिक जवळ आले आहे.</verse>
				<verse number="12">रात्र संपत आली आहे; दिवस लवकरच येऊन ठेपेल, म्हणून अंधाराची कृत्ये सोडून द्या आणि प्रकाशाचे शस्त्र धारण करा.</verse>
				<verse number="13">दिवस आहे तोपर्यंत प्रत्येक गोष्ट शिष्टाचारास धरून करा. दंगलीत, मद्याच्या धुंदीत, लैंगिक अनैतिकतेत, कामासक्तीत, कलहात व मत्सरात आपला वेळ व्यर्थ दवडू नका.</verse>
				<verse number="14">यापेक्षा, प्रभू येशू ख्रिस्तांना परिधान करा व देहाच्या वासनांचा उपभोग घेण्याचा विचार करू नका.</verse>
			</chapter>
			<chapter number="14">
				<verse number="1">जो विश्वासाने दुर्बळ त्याचा स्वीकार करा, तरी वादविवादाच्या गोष्टींमुळे भांडणे करू नका.</verse>
				<verse number="2">कोणा एकाचा विश्वास असा आहे की त्याला कोणतेही खाणे निषिद्ध नाही, परंतु ज्याचा विश्वास दुर्बळ तो शाकभाजीच खातो.</verse>
				<verse number="3">जो कोणी सर्वकाही खातो त्याने न खाणार्‍याला तुच्छ ठरवू नये, आणि जो कोणी सर्वकाही खात नाही त्याने खाणार्‍याचा न्याय करू नये; कारण परमेश्वराने त्याचा स्वीकार केला आहे.</verse>
				<verse number="4">दुसर्‍याच्या चाकराचा न्याय करण्याचा अधिकार तुला कोणी दिला? चाकराचे स्थिर राहणे किंवा पतन यासाठी त्याचा धनी जबाबदार आहे आणि त्यांना स्थिर करण्यात येईल, कारण प्रभू त्यांना स्थिर करण्यास समर्थ आहे.</verse>
				<verse number="5">कोणी मनुष्य एखादा दिवस दुसर्‍या दिवसापेक्षा अधिक महत्वाचे मानतो; आणखी कोणी सर्व दिवस सारखेच मानतो. तर प्रत्येकाने आपल्या मनाने पूर्ण खात्री करून घ्यावी.</verse>
				<verse number="6">जो कोणी एखादा दिवस विशेष पाळतो तो प्रभुसाठी पाळतो, आणि जो मांस खातो तो प्रभुसाठी खातो; कारण तो परमेश्वराचे आभार मानतो; जो वर्ज्य करतो तो प्रभुकरिता करतो आणि तोही परमेश्वराचे आभार मानतो.</verse>
				<verse number="7">कारण आपल्यातील कोणी स्वतःकरिता जगत नाही आणि कोणी स्वतःकरिता मरत नाही.</verse>
				<verse number="8">आपण जगतो ते प्रभुकरिता जगतो; आणि आपण मरतो ते प्रभुकरिता मरतो; म्हणून आपण जगलो किंवा मेलो, तरी प्रभुचे आहो.</verse>
				<verse number="9">ख्रिस्त याचसाठी मृत्यू पावले व पुन्हा जिवंत झाले की त्यांनी मेलेल्यांचा व जिवंतांचाही प्रभू असावे.</verse>
				<verse number="10">तर तू आपल्या बंधुला व भगिनीला दोषी का ठरवितोस? किंवा तू आपल्या बंधुला तुच्छ का मानतोस? आपणा सर्वांस परमेश्वराच्या न्यायासनासमोर उभे राहवयाचे आहे.</verse>
				<verse number="11">कारण असे लिहिले आहे: “ ‘प्रभू म्हणतात, मी जिवंत आहे म्हणून,’ ‘प्रत्येकजण मजपुढे गुडघा टेकील; व प्रत्येक जिव्हा परमेश्वराचा स्वीकार करेल.’ ”</verse>
				<verse number="12">तर मग आपणातील प्रत्येकजण स्वतःचा हिशोब परमेश्वराला देईल.</verse>
				<verse number="13">यास्तव आपण यापुढे एकमेकांना दोषी ठरवू नये; तर असा निश्चय करावा की कोणी आपल्या बंधू किंवा भगिनीपुढे काही विघ्न किंवा अडखळण ठेवू नये.</verse>
				<verse number="14">मला ठाऊक आहे आणि प्रभू येशूंमध्ये माझी खात्री आहे, की कोणताही पदार्थ मूळचा अशुद्ध नाही; तरी अमूक पदार्थ अशुद्ध आहे, असे समजणार्‍यासाठीच तो अशुद्ध आहे.</verse>
				<verse number="15">तुझ्या बंधुला किंवा भगिनीला अन्नामुळे क्लेश झाले तर तू प्रीतीने वागेनासा झाला आहेस. ज्यासाठी ख्रिस्त मरण पावले त्यांचा नाश तुझ्या खाण्यामुळे करू नको.</verse>
				<verse number="16">तुमच्या दृष्टीने जे चांगले ते तुम्हाला माहीत आहे, त्याबद्दल वाईट बोलण्याचा प्रसंग आणू नका.</verse>
				<verse number="17">परमेश्वराचे राज्य खाणे व पिणे यांत नाही, तर नीतिमत्व, शांती व पवित्र आत्म्याच्याद्वारे मिळणारा आनंद यात आहे.</verse>
				<verse number="18">कारण जो अशाप्रकारे ख्रिस्ताची सेवा करतो तो परमेश्वराला संतोष देणारा व मनुष्यांनी पारखलेला आहे.</verse>
				<verse number="19">तर मग जेणेकरून शांती व परस्परांची वृद्धी होईल अशा गोष्टींच्या मागे आपण लागावे.</verse>
				<verse number="20">अन्नामुळे परमेश्वराच्या कामाचा नाश करू नका. सर्व अन्न शुद्धच आहे; परंतु जो व्यक्ती काहीही खाण्यामुळे इतरांना अडखळवितो त्याला ते वाईट आहे.</verse>
				<verse number="21">मांस न खाणे, द्राक्षारस न पिणे किंवा जे योग्य नाही असे काहीही करू नका की जेणेकरून तुझे बंधू व भगिनी पापात पडतील.</verse>
				<verse number="22">तुझ्या ठायी जो विश्वास आहे तो तू परमेश्वरासमक्ष आपणाजवळ ठेव. आपणाला जे काही पसंत आहे त्याविषयी ज्याला स्वतःचा न्यायनिवाडा करावा लागत नाही तो धन्य,</verse>
				<verse number="23">पण संशय धरून जो कोणी व्यक्ती मग तो पुरुष व स्त्री, खातो तो दोषी ठरतो, कारण त्याचे खाणे विश्वासाने नाही; आणि जे काही विश्वासाने नाही ते पाप आहे.</verse>
			</chapter>
			<chapter number="15">
				<verse number="1">आपण जे बळकट आहो, ते आम्ही अशक्तांना भार वाहण्यास मदत केली पाहिजे आणि आपण स्वतःलाच संतुष्ट करू नये.</verse>
				<verse number="2">आपण प्रत्येकजण आपल्या शेजार्‍यांचे हित व उन्नती करून त्यांना संतुष्ट करण्यासाठी लक्ष देऊ या.</verse>
				<verse number="3">कारण ख्रिस्तानेसुद्धा स्वतःला संतुष्ट केले नाही, परंतु असे लिहिले आहे: “तुझा अपमान करणार्‍याने केलेला अपमान माझ्यावर आला आहे.”</verse>
				<verse number="4">कारण जे काही पूर्वी लिहिण्यात आले, ते सर्व आपल्याला शिक्षण मिळावे म्हणून लिहिले गेले, यासाठी की धीर धरून शास्त्रलेखापासून मिळणार्‍या प्रोत्साहनाद्वारे आपण आपल्या आशेला दृढ धरून राहवे.</verse>
				<verse number="5">धीर व प्रोत्साहन देणारा परमेश्वर तुम्हाला एकमेकांबरोबर एकचित्ताने राहण्यास साहाय्य करो. प्रत्येकाने एकमेकांशी ख्रिस्त येशूंच्या ठायी असलेल्या वृत्तीने व विचाराने वागावे,</verse>
				<verse number="6">आणि मग आपल्याला एकमनाने व एकसुराने, परमेश्वराचे म्हणजे आपल्या प्रभू येशू ख्रिस्ताच्या पित्याचे गौरव करता येईल.</verse>
				<verse number="7">ख्रिस्ताने जसा तुमचा स्वीकार केला, तसा तुम्हीही एकमेकांचा परमेश्वराच्या स्तुतीसाठी स्वीकार करा.</verse>
				<verse number="8">कारण मी तुम्हाला सांगतो की, ख्रिस्त परमेश्वराचे सत्य प्रस्थापित करण्याकरिता यहूदीयांचे सेवक झाले आहे, यासाठी की परमेश्वराने आपल्या पूर्वजांना दिलेली अभिवचने पूर्ण करावी,</verse>
				<verse number="9">म्हणजे गैरयहूदी लोकांनी परमेश्वराच्या दयेमुळे त्यांचे गौरव करावे. असे लिहिले आहे: “यास्तव गैरयहूदी लोकांमध्ये मी तुमचे स्तवन करीन; व तुमच्या नावाचे गुणगान गाईन.”</verse>
				<verse number="10">आणखी असे म्हटले आहे, “अहो, गैरयहूदीयांनो, तुम्हीही त्यांच्या लोकांसह आनंद करा.”</verse>
				<verse number="11">आणखी पुन्हा, “सर्व गैरयहूदी लोकांनो प्रभुची स्तुती करा; प्रत्येक राष्ट्र त्यांची स्तुती करो.”</verse>
				<verse number="12">आणि यशया संदेष्टा म्हणतो, “इशायाचे मूळ उगवेल, व ते राष्ट्रांचा शासक होण्यास उभे राहतील; गैरयहूदीयांच्या आशा त्यांच्यामध्येच आहे.”</verse>
				<verse number="13">तुम्ही त्यांच्यावर विश्वास ठेवल्यामुळे आशेचा परमेश्वर तुम्हाला सर्व आनंदाने आणि शांतीने भरो, यासाठी की तुमच्यामध्ये असणार्‍या पवित्र आत्म्याच्या सामर्थ्यात विपुल आशेमध्ये तुम्ही वाढत जावे.</verse>
				<verse number="14">माझ्या बंधू आणि भगिनींनो, तुम्ही स्वतः चांगलेपणाने पूर्ण भरलेले व ज्ञानाने परिपूर्ण आणि एकमेकांना शिकवण्यास पात्र आहात याची मला नक्कीच खात्री आहे.</verse>
				<verse number="15">त्यांची तुम्हाला पुन्हा आठवण करून द्यावी म्हणून मी काही गोष्टींबद्दल धीटपणे लिहिले आहे, कारण परमेश्वराने मला कृपा दिली आहे</verse>
				<verse number="16">की गैरयहूदीयांसाठी मी ख्रिस्त येशूंचा सेवक व्हावे. त्यांनी मला परमेश्वराची शुभवार्ता जाहीर करण्यासाठी याजकपण सोपविले आहे, यासाठी की गैरयहूदीयांना पवित्र आत्म्याने वेगळे केलेले व परमेश्वराला ग्रहणीय यज्ञ म्हणून अर्पण करावे.</verse>
				<verse number="17">यास्तव मी परमेश्वराची सेवा ख्रिस्त येशूंद्वारे केली त्याबद्दल मी अभिमान बाळगतो.</verse>
				<verse number="18">गैरयहूदीयांनी परमेश्वराचे आज्ञापालन करावे म्हणून ख्रिस्ताने माझ्या शब्द व कृतीने जे काही पूर्ण केले त्या व्यतिरिक्त मी इतर गोष्टीबद्दल बोलण्यास धजणार नाही.</verse>
				<verse number="19">चिन्हे आणि झालेली अद्भुते पवित्र आत्म्याच्या शक्तीने झाली. अशा रीतीने मी यरुशलेमपासून तो इल्लूरिकमापर्यंत सर्वत्र ख्रिस्ताच्या संपूर्ण शुभवार्तेची घोषणा केली आहे.</verse>
				<verse number="20">जेथे ख्रिस्ताबद्दल अजून कळले नाही त्याठिकाणी जाऊन शुभवार्तेचा प्रचार करावा हेच माझे ध्येय होते, यासाठी की मी इतरांनी बांधलेल्या पायावर रचू नये.</verse>
				<verse number="21">यशया म्हणतो: “त्यासंबंधी ज्यांना पूर्वी कधी कोणीही सांगितले नाही, ते पाहतील व ज्यांनी ऐकले नाही, त्यांना समजेल.”</verse>
				<verse number="22">यामुळे तुम्हाकडे येण्यास मला अनेकदा अडखळण आले.</verse>
				<verse number="23">पण आता या प्रांतामध्ये मला काही काम करावयाचे राहिले नाही, आणि इतक्या वर्षांच्या प्रतीक्षेनंतर तुमच्याकडे येण्यास मी तयार झालो आहे.</verse>
				<verse number="24">कारण स्पेन देशाची सफर करण्याचा माझा मानस आहे. तिकडे जाताना आशा आहे की मी काही काळ तुमच्या सहवासात आनंदाने घालविल्यावर, तुम्ही मला पुन्हा वाटेस लावावे.</verse>
				<verse number="25">आता मी यरुशलेमकडे परमेश्वराच्या लोकांची सेवा करण्यासाठी जात आहे.</verse>
				<verse number="26">कारण पाहा, मासेदोनिया व अखया येथील लोकांनी यरुशलेममधील प्रभुच्या लोकांना साहाय्य व्हावे म्हणून वर्गणी गोळा केली आहे.</verse>
				<verse number="27">हे त्यांनी अतिशय आनंदाने केले. आपण ॠणी आहोत असे त्यांना वाटते. गैरयहूदीयांना यहूदीयांद्वारे आध्यात्मिक आशीर्वाद प्राप्त झाले आहेत या अद्भुत आध्यात्मिक दानाची अंशतः फेड म्हणून हे भौतिक दान द्यावे, असे त्यांनी ठरविले.</verse>
				<verse number="28">ही वर्गणी पोहोचवून त्यांचे हे काम पार पाडल्यानंतर आणि दान त्यांना मिळाल्याची खात्री झाल्यानंतर मी स्पेनकडे जाताना तुम्हाला येऊन भेटेन;</verse>
				<verse number="29">आणि जेव्हा मी तुमच्याकडे येईन तेव्हा ख्रिस्ताच्या भरपूर आशीर्वादाने भरलेला असा येईन हे मला माहीत आहे.</verse>
				<verse number="30">बंधुंनो व भगिनींनो, आपल्या प्रभू येशू ख्रिस्ताद्वारे आणि आत्म्याच्या प्रीतिद्वारे, मी तुम्हाला विनंती करतो की, माझ्या संघर्षात परमेश्वराजवळ माझ्यासाठी प्रार्थना करून साहाय्य करावे.</verse>
				<verse number="31">यहूदीयामधील जे विश्वासणारे नाहीत त्यांच्यापासून माझे रक्षण व्हावे आणि मी नेत असलेली वर्गणी यरुशलेम येथील प्रभुच्या लोकांनी स्वीकारावी म्हणून प्रार्थना करा.</verse>
				<verse number="32">मी परमेश्वराच्या इच्छेने आनंदाने तुम्हाकडे येऊ शकेन आणि तुमच्या सहवासात ताजातवाना होऊ शकेन.</verse>
				<verse number="33">आता शांतीचे परमेश्वर तुम्हा सर्वांबरोबर असो. आमेन.</verse>
			</chapter>
			<chapter number="16">
				<verse number="1">किंख्रिया मंडळीतील आपली बहीण फीबी जी सेविका आहे, तिची शिफारस करतो.</verse>
				<verse number="2">मी तुम्हाला सांगतो की प्रभुच्या लोकांना शोभेल असे तिला प्रभुमध्ये स्वीकारा आणि जी काही मदत तिला तुमच्यापासून पाहिजे ती द्या, कारण तिने अनेक लोकांचे व माझेही साहाय्य केले आहे.</verse>
				<verse number="3">प्रिस्किल्ला व अक्विला ख्रिस्त येशूंमधील माझे सहकारी, यांना सदिच्छा कळवा.</verse>
				<verse number="4">त्यांनी माझ्याकरिता त्यांचा जीवही धोक्यात घातला; आणि केवळ मीच नाही, तर गैरयहूदीयांच्या सर्व मंडळयाही त्यांचे ऋणी आहेत.</verse>
				<verse number="5">त्यांच्या घरात जमणार्‍या मंडळीला माझ्या सदिच्छा कळवा. माझा प्रिय मित्र अपैनत यालाही सदिच्छा, आशियामध्ये त्यानेच प्रथम ख्रिस्ताचा स्वीकार केला.</verse>
				<verse number="6">जिने तुम्हासाठी खूप परिश्रम केले त्या मरीयेलाही सदिच्छा सांगा.</verse>
				<verse number="7">माझे यहूदी बंधू अंद्रोनीक व युनिया, जे माझ्याबरोबर तुरुंगात होते त्यांना पण सदिच्छा द्या. प्रेषितांमध्ये त्यांचे स्थान अवर्णनीय आहे व माझ्यापूर्वी ते ख्रिस्तात होते.</verse>
				<verse number="8">प्रभुमध्ये प्रिय मित्र आंप्लियात याला माझ्या सदिच्छा कळवा.</verse>
				<verse number="9">तसेच ख्रिस्तामध्ये आमचा सहकारी उर्बान व माझा प्रिय मित्र स्ताखु यांना सदिच्छा कळवा.</verse>
				<verse number="10">अपिल्लेस जो ख्रिस्ताशी एकनिष्ठ असून परिक्षेस उतरलेला आहे त्याला सदिच्छा कळवा. तसेच अरिस्थबूलच्या घरातील सर्वांना माझ्या सदिच्छा कळवा.</verse>
				<verse number="11">माझा नातेवाईक हेरोदियोन याला सदिच्छा द्या. नार्सिसाच्या घरातील जे प्रभुमध्ये आहेत त्यांना सदिच्छा कळवा.</verse>
				<verse number="12">त्रेफैना आणि त्रेफोसा, या स्त्रियांनी प्रभुमध्ये खूप श्रम केले, त्यांना सदिच्छा कळवा. प्रिय मैत्रीण पर्सिस, हिला सदिच्छा कळवा. तिने प्रभुमध्ये अतिशय कष्ट घेतले.</verse>
				<verse number="13">प्रभुने निवडून घेतलेला रूफस आणि त्याची आई, जी माझीही आई आहे, त्यांना सदिच्छा कळवा.</verse>
				<verse number="14">असुंक्रित, फ्लगोन, हर्मेस, पत्रे बास, हर्मास यांना व त्यांच्याबरोबर असणार्‍या सर्व बंधू व भगिनींना सदिच्छा कळवा.</verse>
				<verse number="15">फिललग, युलिया, नीरिय व त्याची बहीण, ओलुंपास, व त्यांच्या बरोबरच्या सर्व पवित्र जणांना सदिच्छा कळवा.</verse>
				<verse number="16">एकमेकांना पवित्र चुंबनाने अभिवादन करा. ख्रिस्ताच्या सर्व मंडळ्या तुम्हाला सदिच्छा कळवितात.</verse>
				<verse number="17">आता बंधुंनो व भगिनींनो, मी तुम्हाला आग्रहाने विनंती करतो की, जे शिक्षण तुम्हाला मिळाले आहे त्याविरुद्ध जे फूटी व अडथळे आणणारे आहेत, त्यांच्यावर लक्ष ठेवा; आणि त्यांच्यापासून दूर राहा.</verse>
				<verse number="18">कारण असे लोक आपल्या प्रभू ख्रिस्ताची सेवा करीत नाही, तर स्वतःच्या पोटाची करतात. आपल्या गोड व लाघवी भाषणाने, ते भोळ्यांच्या अंतःकरणास भुरळ पाडतात.</verse>
				<verse number="19">तुमच्या आज्ञापालनाबद्दल प्रत्येकाने ऐकले आहे, म्हणून मी तुमच्यासाठी आनंद करतो; तरी तुम्ही जे उत्तम त्यासंबंधाने सुज्ञ आणि जे वाईट त्याविषयी अज्ञानी असावे, अशी माझी इच्छा आहे.</verse>
				<verse number="20">शांतीचा परमेश्वर लवकरच सैतानाला तुमच्या पायाखाली चिरडून टाकील. आपल्या प्रभू येशूंची कृपा तुम्हावर असो.</verse>
				<verse number="21">माझा सहकारी तीमथ्य, तसेच माझे नातेवाईक लूक्य, यासोन आणि सोसिपतेर, हे तुम्हाला आपल्या सदिच्छा कळवीत आहेत.</verse>
				<verse number="22">हे पत्र लिहिणारा, मी तर्तिय, प्रभुमध्ये तुम्हाला सदिच्छा देत आहे.</verse>
				<verse number="23">गायसही तुम्हाला सदिच्छा कळवितो. मी त्याचा पाहुणा आहे आणि येथे त्याच्या घरी मंडळी जमत असते. या शहराचा खजिनदार एरास्त तुम्हाला सदिच्छा कळवितो. तसेच विश्वासू बंधू क्किर्त याच्याही तुम्हाला सदिच्छा.</verse>
				<verse number="24">आपला प्रभू येशू ख्रिस्त यांची कृपा तुम्हा सर्वांवर असो. आमेन.</verse>
				<verse number="25">माझ्या शुभवार्तेनुसार तो आता तुम्हाला स्थिर करील व ज्या येशू ख्रिस्ताचा संदेश मी घोषित केला त्यानुसार जे रहस्य अनंत काळापूर्वी गुपित होते ते आता प्रकट झाले आहे.</verse>
				<verse number="26">पण आता संदेष्ट्यांच्या भविष्यवाणीद्वारे प्रकट आणि जाहीर झालेली सार्वकालिक परमेश्वराची आज्ञा यांना अनुसरून सर्व गैरयहूदी लोकांनी विश्वासाने आज्ञापालन करावे.</verse>
				<verse number="27">आता केवळ एकच ज्ञानी परमेश्वर, त्यांना येशू ख्रिस्त यांच्याद्वारे सदासर्वकाळ गौरव असो. आमेन.</verse>
			</chapter>
		</book>
		<book number="46">
			<chapter number="1">
				<verse number="1">परमेश्वराच्या इच्छेने ख्रिस्त येशूंचा प्रेषित होण्यासाठी बोलावलेला पौल आणि बंधू सोस्थनेस यांच्याकडून,</verse>
				<verse number="2">करिंथ येथील परमेश्वराच्या मंडळीस, जे ख्रिस्त येशूंमध्ये पवित्र केलेले व पवित्र होण्यासाठी बोलावलेले, तसेच ख्रिस्त येशू आपला व त्यांचा प्रभू यांचे नाव घेऊन प्रत्येक ठिकाणी धावा करतात त्या सर्वांस:</verse>
				<verse number="3">परमेश्वर आपला पिता व प्रभू येशू ख्रिस्त यांच्याकडून कृपा आणि शांती असो.</verse>
				<verse number="4">ख्रिस्त येशूंमध्ये जी कृपा तुम्हाला दिली, त्याबद्दल मी सदोदित तुमच्यासाठी माझ्या परमेश्वराचे आभार मानतो.</verse>
				<verse number="5">त्यांच्यामध्ये तुम्ही सर्वप्रकारे संपन्न झाला आहात—सर्वप्रकारच्या भाषणात व सर्व ज्ञानात समृद्ध झाला आहा.</verse>
				<verse number="6">ख्रिस्ताविषयीची जी आमची साक्ष आहे त्याची परमेश्वर तुमच्यामध्ये पुष्टी करीत आहे.</verse>
				<verse number="7">यास्तव तुम्ही आपले प्रभू येशू ख्रिस्त यांच्या प्रकट होण्याची आतुरतेने वाट पाहत असताना आध्यात्मिक दानाची तुम्हाला काहीच उणीव पडलेली नाही.</verse>
				<verse number="8">प्रभू येशू ख्रिस्ताच्या दिवशी तुम्ही निर्दोष असे असावे म्हणून तेच तुम्हाला शेवटपर्यंत स्थिर करतील.</verse>
				<verse number="9">परमेश्वर ज्यांनी त्यांचा पुत्र आणि आपला प्रभू येशू ख्रिस्त यांच्या सहभागितेत तुम्हाला बोलावले ते विश्वसनीय आहेत.</verse>
				<verse number="10">माझ्या प्रिय बंधुंनो व भगिनींनो, प्रभू येशू ख्रिस्ताच्या नावास्तव मी तुम्हाला विनंती करतो की, तुम्ही जे काही बोलता त्यामध्ये एकमत असावे, म्हणजे तुमच्यामध्ये फूट पडू नये, मनाने आणि विचाराने तुम्ही सर्व एकतेमध्ये परिपूर्ण असावे.</verse>
				<verse number="11">कारण बंधुंनो व भगिनींनो, तुम्हामध्ये भांडणे आहेत असे मला ख्लोवेच्या घरातील काही लोकांनी सांगितले आहे.</verse>
				<verse number="12">माझ्या म्हणण्याचा अर्थ हा: तुमच्यातील एकजण म्हणतो, “मी पौलाचा अनुयायी आहे,” तर कोणी “मी अपुल्लोसाचा” आणखी कोणी “मी केफाचा अनुयायी आहे,” आणखी कोणी “मी ख्रिस्ताचा अनुयायी आहे.”</verse>
				<verse number="13">ख्रिस्त विभागले गेले आहेत का? तुमच्यासाठी पौलाला क्रूसावर दिले होते का? तुमचा बाप्तिस्मा पौलाच्या नावात झाला होता का?</verse>
				<verse number="14">तुमच्यातील क्रिस्प आणि गायस यांच्याशिवाय मी इतर कोणाचाही बाप्तिस्मा केला नाही, म्हणून मी परमेश्वराचे आभार मानतो.</verse>
				<verse number="15">त्यामुळे तुम्हापैकी कोणालाही, तुमचा बाप्तिस्मा माझ्या नावात झाला असे म्हणता येणार नाही.</verse>
				<verse number="16">होय! मी स्तेफनाच्या कुटुंबियांचाही बाप्तिस्मा केला, पण त्यांच्याशिवाय दुसर्‍या कोणाचाही बाप्तिस्मा केल्याचे मला आठवत नाही.</verse>
				<verse number="17">कारण ख्रिस्ताने मला बाप्तिस्मा करण्याकरिता नव्हे, तर शुभवार्तेचा प्रचार करण्याकरिता पाठविले आहे—वाक्पटुतेने व ज्ञानाने नव्हे, यामुळे असे न होवो की ख्रिस्ताच्या क्रूसाचे सामर्थ्य रिक्त व्हावे.</verse>
				<verse number="18">क्रूसाचा संदेश नाश पावत असलेल्यांना मूर्खपणाचा वाटतो, तरी तारणाची प्राप्ती होत आहे अशा आपल्यासाठी तो परमेश्वराचे सामर्थ्य असा आहे.</verse>
				<verse number="19">कारण असे लिहिले आहे: “जे ज्ञानी आहेत त्यांचे ज्ञान मी नष्ट करीन. बुद्धिवानाची बुद्धी मी निष्फळ करीन.”</verse>
				<verse number="20">मग ज्ञानी लोक कोठे आहेत? नियमशास्त्र शिक्षक कोठे आहेत? या युगाचे तत्वज्ञानी कोठे आहेत? जे मूर्ख आहेत त्यांना परमेश्वराने जगाचे ज्ञान असे केले नाही का?</verse>
				<verse number="21">कारण परमेश्वराच्या ज्ञानामध्ये असतानाही जगाला त्याच्या ज्ञानाद्वारे परमेश्वराला ओळखता आले नाही, जो प्रचार मुर्खपणाद्वारे केला होता त्यावर विश्वास ठेवणार्‍या सर्वांचे परमेश्वराने आनंदाने तारण केले.</verse>
				<verse number="22">यहूदी लोक चिन्हाची मागणी करतात; आणि ग्रीक लोक ज्ञान शोधतात.</verse>
				<verse number="23">पण आम्ही क्रूसावर खिळलेल्या ख्रिस्ताला गाजवितो: जो यहूदीयांना अडखळण आणि गैरयहूदीयांना मूर्खपणा असा आहे,</verse>
				<verse number="24">परंतु परमेश्वराने ज्यांना बोलावले आहे, त्या यहूदी आणि ग्रीक, या दोघांनाही ख्रिस्त हे परमेश्वराचे सामर्थ्य आणि ज्ञान आहे.</verse>
				<verse number="25">परमेश्वराची मूर्खता मानवी शहाणपणापेक्षा अधिक सुज्ञपणाची आहे, आणि परमेश्वराचा अशक्तपणा मनुष्याच्या सामर्थ्यापेक्षा बलवान आहे.</verse>
				<verse number="26">प्रिय बंधुंनो आणि भगिनींनो, ज्यावेळी तुम्हाला पाचारण करण्यात आले त्यावेळी तुम्ही कोण होता याचा विचार करा. तुम्ही अनेकजण तर मनुष्यांच्या दृष्टीने शहाणे; किंवा प्रभावी किंवा कुलीन कुळात जन्मलेले नव्हता.</verse>
				<verse number="27">तरी जगाच्या दृष्टीने जे सुज्ञ आहेत अशांना लाजविण्याकरिता परमेश्वराने मूर्खपणाच्या गोष्टी निवडल्या; आणि सशक्तांना लाजविण्याकरिता त्यांनी जगातील दुर्बळ गोष्टी निवडल्या.</verse>
				<verse number="28">परमेश्वराने जगातील धिक्कारलेले, अकुलीन यांना निवडले की जे आहेत त्यांना शून्यवत करावे.</verse>
				<verse number="29">आणि म्हणूनच परमेश्वराच्या समोर कोणत्याही मनुष्याने बढाई मारू नये.</verse>
				<verse number="30">कारण त्यामुळेच तुम्ही ख्रिस्त येशूंमध्ये आहात, ते परमेश्वरापासून आपले ज्ञान व नीतिमत्व, पवित्रता आणि खंडणी असे झाले आहेत.</verse>
				<verse number="31">यास्तव शास्त्रलेखात लिहिले आहे: “जो प्रौढी मिरवतो त्याने प्रभुमध्ये प्रौढी मिरवावी.”</verse>
			</chapter>
			<chapter number="2">
				<verse number="1">बंधुंनो आणि भगिनींनो, माझ्याबाबतीत तसेच झाले, जेव्हा मी तुम्हाकडे आलो, तेव्हा परमेश्वराची साक्ष तुम्हाला सांगण्यासाठी मानवी ज्ञान आणि वक्तृत्व घेऊन आलो नाही.</verse>
				<verse number="2">कारण मी असा निश्चय केला होता की तुम्हामध्ये असताना फक्त क्रूसावर खिळलेला येशू ख्रिस्त या व्यतिरिक्त कोणत्याही गोष्टी जाणून घेऊ नये.</verse>
				<verse number="3">मी तुमच्याकडे अशक्त, अतिशय भीतभीत व कापत आलो.</verse>
				<verse number="4">माझे संदेश व उपदेश ज्ञान किंवा शहाणपणाच्या शब्दाचे नव्हते, तरी पवित्र आत्म्याच्या सामर्थ्याचे प्रमाण देणारे असे होते.</verse>
				<verse number="5">यासाठी की तुमचा विश्वास मानवी ज्ञानांवर आधारलेला असू नये, तर परमेश्वराच्या सामर्थ्यावर असावा.</verse>
				<verse number="6">आम्ही, प्रौढ असलेल्यांना ज्ञानाचा संदेश सांगतो, परंतु हे ज्ञान या युगाचे नव्हे किंवा या युगाचे शासक, ज्यांचे अधःपतन होणार आहे त्यांचेही नव्हे.</verse>
				<verse number="7">आम्ही परमेश्वराचे ज्ञान आणि रहस्य जे गुप्त होते, ते जाहीर करतो आणि ते रहस्य परमेश्वराने युगानुयुगा पूर्वी आपल्या गौरवासाठी सिद्ध केले आहे.</verse>
				<verse number="8">तरी या युगाच्या सत्ताधिशांना ही योजना समजलीच नाही, त्यांना ती समजली असती, तर त्यांनी गौरवाच्या प्रभुला क्रूसावर कधीच खिळले नसते.</verse>
				<verse number="9">तरी शास्त्रलेखात लिहिल्याप्रमाणे: “जे डोळ्यांनी पाहिले नाही, जे कानाने ऐकले नाही, माणसाच्या मनात आले नाही,” अशा सर्वगोष्टी जे लोक परमेश्वरावर प्रीती करतात त्यांच्यासाठी परमेश्वराने सिद्ध करून ठेवल्या आहेत.</verse>
				<verse number="10">परमेश्वराने आपल्याला त्यांच्या आत्म्याच्याद्वारे या गोष्टी प्रकट केल्या आहेत. कारण परमेश्वराचा आत्मा हा सर्व गोष्टींचा, परमेश्वराच्या अत्यंत गहन गोष्टींचा देखील शोध घेतो.</verse>
				<verse number="11">एखाद्या व्यक्तिचे विचार त्या व्यक्तिच्या आत्म्याशिवाय इतर कोणाला समजतात का? त्याचप्रमाणे परमेश्वराचे विचार परमेश्वराच्या आत्म्याशिवाय कोणालाही माहीत नाहीत.</verse>
				<verse number="12">आपल्याला जगाचा आत्मा मिळाला नाही, परंतु जो आत्मा परमेश्वरापासून आहे तो मिळाला आहे, यासाठी की परमेश्वराने आपल्याला जे विनामुल्य दिले आहे, ते आपण समजून घ्यावे.</verse>
				<verse number="13">आम्ही असे बोलतो हे मानवी ज्ञानाने शिकविलेले शब्द नव्हे, तर आत्म्याने शिकविलेले शब्द म्हणजे आत्मिक गोष्टींचे स्पष्टीकरण करण्याकरिता आम्ही आत्म्याने शिकविलेले शब्द वापरतो.</verse>
				<verse number="14">परंतु जो मनुष्य आत्मिक नाही, तो परमेश्वराच्या आत्म्यापासून आलेल्या गोष्टी स्वीकारीत नाही, कारण त्याला त्या मूर्खपणाच्या वाटतात, त्याला त्या समजणार नाहीत, कारण त्या गोष्टी परमेश्वराच्या आत्म्यानेच पारखल्या जाऊ शकतात.</verse>
				<verse number="15">आत्मिक असलेल्या माणसाला प्रत्येक गोष्ट पारखता येते, परंतु तो स्वतः मात्र कोणत्याही मानवी न्यायाखाली नसतो.</verse>
				<verse number="16">कारण, “प्रभुचे मन कोणाला समजते? त्यांचा सल्लागार कोण आहे?” आपल्याकडे तर ख्रिस्ताचे मन आहे.</verse>
			</chapter>
			<chapter number="3">
				<verse number="1">प्रिय बंधुनो आणि भगिनींनो, आत्म्याच्याद्वारे जीवन जगत असलेल्या लोकांबरोबर बोलावे तसे मी तुमच्याबरोबर बोलू शकलो नाही, कारण तुम्ही ख्रिस्तामध्ये लहान बालक असून अजूनही दैहिक आहात.</verse>
				<verse number="2">मी तुम्हाला दूध दिले, जड अन्न दिले नाही, कारण तुम्ही त्यासाठी तयार नव्हता आणि निश्चित त्यासाठी तुम्ही अजूनही तयार नाही.</verse>
				<verse number="3">तुम्ही अजूनही दैहिक आहा. तुम्हामध्ये भांडणे आणि मत्सर आहेत, तुम्ही दैहिक आहात की नाही? तुम्ही केवळ सामान्य मानवासारखे वागता की नाही?</verse>
				<verse number="4">तुमच्यातील एकजण म्हणतो, “मी पौलाचा अनुयायी आहे” आणि दुसरा “मी अपुल्लोसाचा अनुयायी आहे,” यावरून तुम्ही सामान्य मनुष्य आहात नाही काय?</verse>
				<verse number="5">तर मग काय, अपुल्लोस तरी कोण आहे? मी पौल कोण आहे? आम्ही तर केवळ परमेश्वराचे सेवक, त्यांच्याद्वारे तुम्ही विश्वास ठेवला—प्रभुने प्रत्येकाला कामगिरी सोपवून दिली होती.</verse>
				<verse number="6">मी बी पेरले, अपुल्लोसाने पाणी घातले, परंतु परमेश्वराने वाढविले.</verse>
				<verse number="7">पेरणारा किंवा पाणी घालणारा कोणी काही नाही, तर फक्त परमेश्वरच जे त्याची वाढ करतात.</verse>
				<verse number="8">जो पेरतो व जो पाणी घालतो त्यांचा हेतू एकच आहे आणि त्या दोघांनाही त्यांच्या श्रमाचे प्रतिफळ मिळेल.</verse>
				<verse number="9">आम्ही परमेश्वराच्या सेवेतील सहकारी आहो. तुम्ही परमेश्वराचे शेत आहा, परमेश्वराची इमारत आहा.</verse>
				<verse number="10">परमेश्वराने जी कृपा मला दिली आहे, त्यानुसार मी कुशल बांधकाम करणार्‍यासारखा पाया घातला आणि आणखी कोणी त्यावर बांधकाम करीत आहे. परंतु प्रत्येकाने बांधकाम काळजीपूर्वक केले पाहिजे.</verse>
				<verse number="11">जो पाया अगोदरच घातलेला आहे, जे स्वतः येशू ख्रिस्त आहे, त्याव्यतिरीक्त दुसरा पाया कोणालाही घालता येणार नाही.</verse>
				<verse number="12">जर या पायांवर कोणी सोने, चांदी, रत्ने व माणके आणि कोणी केवळ लाकूड, गवत व पेंढया वापरून बांधकाम करेल.</verse>
				<verse number="13">तर त्या प्रत्येकाचे काम जसे आहे तसे दिसेल, कारण तो दिवस ते प्रकाशात आणेल. अग्निद्वारे ते प्रकट होईल, प्रत्येकाचे काम कसे आहे हे अग्निने पारखले जाईल.</verse>
				<verse number="14">बांधलेले टिकून राहिले, तर बांधकाम करणार्‍याला त्याचे प्रतिफळ मिळेल.</verse>
				<verse number="15">परंतु जर ते जळून गेले, तर बांधकाम करणार्‍याला हानी सोसावी लागेल; परंतु तो स्वतः वाचेल, परंतु जणू काय अग्नी ज्वालांतून बाहेर ओढून काढल्यासारखाच वाचेल.</verse>
				<verse number="16">तुम्ही स्वतः परमेश्वराचे मंदिर आहा आणि परमेश्वराचा आत्मा तुम्हामध्ये वस्ती करतो हे तुम्हाला माहीत नाही का?</verse>
				<verse number="17">जर कोणी परमेश्वराच्या मंदिराचा नाश करतो, तर परमेश्वरसुद्धा त्या व्यक्तिचा नाश करतील. कारण परमेश्वराचे मंदिर पवित्र आहे आणि तुम्ही मिळून ते मंदिर आहा.</verse>
				<verse number="18">तुम्ही स्वतःची फसवणूक करून घेऊ नका. जर तुमच्यापैकी कोणी या युगाच्या रितीप्रमाणे स्वतःला ज्ञानी समजत असेल, तर ज्ञानी होण्यासाठी त्याला “मूर्ख” व्हावे लागेल,</verse>
				<verse number="19">कारण या जगाचे ज्ञान परमेश्वराच्या दृष्टीने मूर्खपणा आहे. असे लिहिले आहे: “ते ज्ञानी लोकांना त्यांच्याच धूर्तपणात पकडतात,”</verse>
				<verse number="20">आणि पुन्हा, “ज्ञानी लोकांचे विचार निरर्थक असतात हे प्रभुला ठाऊक आहे.”</verse>
				<verse number="21">तेव्हा मानवी नेत्यांची बढाई मारू नका! कारण सर्वकाही तुमचे आहे.</verse>
				<verse number="22">मग तो पौल, अपुल्लोस किंवा केफा किंवा जग, जीवन आणि मरण किंवा सांप्रत काळ किंवा भविष्यकाळ हे सर्व तुमचे आहेत.</verse>
				<verse number="23">पण तुम्ही ख्रिस्ताचे आहात आणि ख्रिस्त परमेश्वराचे आहेत.</verse>
			</chapter>
			<chapter number="4">
				<verse number="1">ख्रिस्ताचे सेवक आणि परमेश्वराने जे गुप्त रहस्य प्रकट केले आहे त्याचे कारभारी असे आम्हाला समजावे.</verse>
				<verse number="2">आता ज्यांना कारभार सोपवून दिला आहे, त्यांनी स्वतःला विश्वासू असे प्रमाणित करावे.</verse>
				<verse number="3">तुम्ही माझा न्याय केला किंवा कोणत्याही मानवी न्यायालयाने केला; तर मी त्याची जास्त काळजी करत नाही, निश्चित, मी स्वतःचाही न्याय करीत नाही.</verse>
				<verse number="4">कारण माझा विवेक शुद्ध असला, तरी मी निर्दोष ठरत नाही. प्रभू माझा न्याय करील.</verse>
				<verse number="5">यास्तव निवडलेल्या समयापूर्वी व प्रभुच्या आगमनापूर्वी कशाचाही न्याय करू नका. त्यावेळी ते अंधकारात लपलेले सत्य प्रकाशात आणतील व आपल्या अंतःकरणातील उद्देश उघड करील आणि मग त्यावेळी प्रत्येकाला परमेश्वराकडून प्रशंसा मिळेल.</verse>
				<verse number="6">आता, बंधुनो व भगिनींनो, या गोष्टी मी तुमच्या हिताकरिता स्वतःला व अपुल्लोस याला लागू केल्या आहेत यासाठी की, “जे लिहिलेले वचन आहे त्या पलीकडे जाऊ नका.” या म्हणीचा अर्थ तुम्ही आम्हाकडून शिकावा. आमचा अनुयायी म्हणून फुगून जाऊन दुसर्‍याला कमी व इतरांना मोठे लेखावे, असे तुम्ही करू नये.</verse>
				<verse number="7">तुम्हाला इतरांपासून वेगळे कोणी केले? तुमच्याजवळ असे काय आहे की जे तुम्हाला मिळालेले नाही? ज्याअर्थी तुम्हाला सर्व मिळाले आहे, तर तुम्हाला मिळाले नाही अशी बढाई का मारता?</verse>
				<verse number="8">इतक्यातच तुम्हाला जे हवे ते मिळाले आहे, इतक्यात धनवान झाला आहा, आम्हाला सोडून राज्य करीत आहा; तुम्ही राजे बनला असताच तर ठीक झाले असते, कारण आम्हीही तुम्हाबरोबर राजे झालो असतो.</verse>
				<verse number="9">मला असे वाटते की परमेश्वराने आम्हा प्रेषितांना विजय यात्रेमध्ये, सर्वात शेवटच्या ठिकाणी मृत्युदंड नेमलेल्यांसारखे ठेवले आहे. आम्ही सर्व सृष्टी, मानव आणि देवदूतांपुढे एक मौज म्हणून झालो आहे.</verse>
				<verse number="10">आम्ही ख्रिस्तासाठी मूर्ख आहोत, ख्रिस्तामध्ये तुम्ही सर्व सुज्ञ आहा! आम्ही अशक्त आहो, पण तुम्ही सशक्त आहा! आम्ही अप्रतिष्ठित आहो, तुम्ही तर प्रतिष्ठित आहा!</verse>
				<verse number="11">या घटकेपर्यंत आम्ही भुकेले व तान्हेले, घाणेरडी वस्त्रे घातलेले व अतिशय कठोर वागणूक मिळालेले व बेघर असे आहोत.</verse>
				<verse number="12">आम्ही आमच्या हाताने काबाडकष्ट करतो, जेव्हा आम्हाला शाप देतात, तेव्हा आम्ही आशीर्वाद देतो; आमचा छळ केला जातो, तेव्हा आम्ही सहन करतो;</verse>
				<verse number="13">आमची निंदा होत असता, आम्ही ममतेने उत्तर देतो. तरीही या क्षणापर्यंत आम्ही जगाचा गाळ व केरकचरा असे झालो आहो.</verse>
				<verse number="14">तुम्हाला लाजवावे म्हणून नव्हे तर तुम्हाला सावध करावे या उद्देशाने मी तुम्हाला या गोष्टी, माझी प्रिय मुले या नात्याने लिहित आहे.</verse>
				<verse number="15">ख्रिस्तामध्ये तुम्हाला हजारो शिक्षक असले, पण पुष्कळ वडील नाहीत. कारण ख्रिस्त येशूंमध्ये शुभवार्तेद्वारे मी तुमचा पिता झालो आहे.</verse>
				<verse number="16">म्हणून मी तुम्हाला विनंती करतो की, तुम्ही माझे अनुकरण करणारे व्हा.</verse>
				<verse number="17">या कारणाकरिता मी तीमथ्याला तुम्हाकडे पाठवीत आहे. तो प्रभुमध्ये माझा प्रिय व विश्वासू पुत्र आहे. तो प्रत्येक ठिकाणी मंडळ्यांमध्ये जाऊन मी जे शिक्षण देत असे, त्याप्रमाणे ख्रिस्त येशूंमध्ये माझ्या शिकवणुकीची तुम्हाला आठवण करून देईल.</verse>
				<verse number="18">मी तुमच्याकडे येणार नाही असे समजून तुमच्यातील काहीजण फुगले आहेत.</verse>
				<verse number="19">परंतु प्रभुची इच्छा असली तर मी तुम्हाकडे लवकरच येईन आणि त्यावेळी गर्विष्ठांच्या बोलण्याकडेच नाही, तर त्यांच्या सामर्थ्याकडे देखील पाहीन.</verse>
				<verse number="20">परमेश्वराचे राज्य बोलण्यात नव्हे परंतु सामर्थ्यात आहे.</verse>
				<verse number="21">तुम्हाला काय आवडेल, मी तुम्हाकडे शिस्तीची काठी घेऊन, की प्रेम भावाने आणि सौम्य आत्म्याने यावे?</verse>
			</chapter>
			<chapter number="5">
				<verse number="1">मला असा अहवाल मिळाला आहे की तुमच्यामध्ये लैंगिक अनैतिकता आहे, की जी गैरयहूदीही खपवून घेणार नाहीत; कोणाएका माणसाने आपल्या वडिलांच्या बायकोशी अनैतिक संबंध ठेवले आहेत.</verse>
				<verse number="2">आणि तुम्ही अभिमान बाळगता! यापेक्षा तुम्ही उलट दुःखाने ज्या माणसाने असे केले, त्याला सहभागितेतून घालवून द्यावयाचे नव्हते का?</verse>
				<verse number="3">मी शरीराने अनुपस्थित असलो तरी आत्म्याने उपस्थित आहे आणि उपस्थित असल्यासारखा मी प्रभू येशूंच्या नावाने जो हे कृत्य करीत आहे त्याचा न्याय करून चुकलो आहे.</verse>
				<verse number="4">आपल्या प्रभू येशूंच्या शक्तीने युक्त असा माझा आत्मा व तुम्ही एकत्र मिळून</verse>
				<verse number="5">या मनुष्याला देहस्वभावाच्या नाशाकरिता सैतानाच्या स्वाधीन करावे, यासाठी की त्याचा आत्मा प्रभुच्या दिवशी तारला जावा.</verse>
				<verse number="6">तुम्ही गर्व करणे उचित नाही. थोडे खमीर सर्व पिठाच्या गोळ्याला फुगविते, हे तुम्हाला माहीत नाही का?</verse>
				<verse number="7">या जुन्या खमिराला काढून टाका, म्हणजे तुम्ही एक नवीन अखमीर गोळा तयार व्हाल, जे वास्तविक तुम्हीच आहात. कारण ख्रिस्त आपल्यासाठी वल्हांडणाचा कोकरा म्हणून अर्पिले गेले.</verse>
				<verse number="8">आपण सण साजरा करू या, जुन्या भाकरीच्या खमिराने, द्वेष आणि दुष्टपणाने नव्हे तर त्याऐवजी प्रामाणिकपणाने व सत्याने अखमीर भाकरीने साजरा करू या.</verse>
				<verse number="9">तुम्हाला लिहिलेल्या पत्रात तुम्ही जारकर्मी लोकांमध्ये मिसळू नये असे मी म्हटले होते.</verse>
				<verse number="10">जे अनीतिमान, लोभिष्ट, फसवणारे आणि मूर्तिपूजक अशा या जगाच्या लोकांविषयी मी बोलत नव्हतो, अन्यथा तुम्हाला हे जग सोडून जावे लागेल.</verse>
				<verse number="11">मी तुम्हाला लिहित आहे की आपण बंधू किंवा भगिनी आहोत असा दावा करीत असतानाही जे जारकर्म किंवा लोभी, निंदक, मूर्तिपूजक, मद्य प्राशन करणारे आहेत अशांमध्ये मिसळू नका. अशा लोकांबरोबर भोजनास देखील बसू नका.</verse>
				<verse number="12">मंडळीच्या बाहेर जे आहेत त्यांचा न्याय मी का करावा? परंतु जे आत आहेत त्यांचा न्याय करू नये का?</verse>
				<verse number="13">बाहेरच्या लोकांचा न्याय करणारे परमेश्वर आहेत. “या दुष्ट माणसाला तुमच्यामधून काढून टाका.”</verse>
			</chapter>
			<chapter number="6">
				<verse number="1">जर तुमचा कोणाविरुद्ध वाद असल्यास, तो प्रभुच्या लोकांकडे न नेता, एखाद्या अनीतिमान न्यायाधीशाकडे नेण्याचे धैर्य कसे करिता?</verse>
				<verse number="2">आपण प्रभुचे लोक जगाचा न्याय करणार आहोत, हे तुम्हाला माहीत नाही काय? असे असताना, तुम्ही या क्षुल्लक गोष्टींचा आपसात न्याय करण्यास समर्थ नाही का?</verse>
				<verse number="3">आपण स्वतः देवदूतांचा न्यायनिवाडा करणार आहोत हे तुम्हाला माहीत नाही का? तर त्याच्या तुलनेत या जगाच्या गोष्टी काहीच नाहीत.</verse>
				<verse number="4">जर अशा गोष्टीसंबंधी तुमच्यात वाद आहेत, तर तुमच्या मंडळीशी ज्यांचा काहीही संबंध नाही, अशांना तुम्ही न्याय करावयास कसे लावता?</verse>
				<verse number="5">तुम्हाला लाज वाटावी म्हणून मी हे सांगत आहे. विश्वासणार्‍यांमधील वादांचा न्याय करू शकेल असा तुमच्यामध्ये कोणीच शहाणा माणूस नाही का?</verse>
				<verse number="6">उलट एक विश्वासी माणूस त्याच्या बंधुवर फिर्याद करतो आणि ती ही विश्वास न ठेवणार्‍यांपुढे!</verse>
				<verse number="7">तुम्हामध्ये खटले आहेत याचा अर्थ हाच की तुमचा पूर्णपणे पराजय झालेला आहे. त्याऐवजी तुम्ही अन्याय का सहन करत नाही? स्वतःची फसवणूक का करून घेत नाही?</verse>
				<verse number="8">उलट, तुम्ही स्वतःच बंधू व भगिनींची फसवणूक करून त्यांच्यावर अन्याय करता!</verse>
				<verse number="9">अशा वाईट गोष्टी करणार्‍यांना परमेश्वराच्या राज्याचे वतन मिळणार नाही, हे तुम्हाला ठाऊक नाही काय? स्वतःची फसवणूक करून घेऊ नका. व्यभिचारी, मूर्तिपूजक, जारकर्मी आणि पुमैथुनी,</verse>
				<verse number="10">चोर, लोभी, मद्यपी, चहाडखोर आणि दरोडेखोर यांनाही परमेश्वराच्या राज्यात वाटा मिळणार नाही.</verse>
				<verse number="11">तुमच्यापैकी काहीजण अशाप्रकारचे होते, पण आता तुम्हाला धुऊन स्वच्छ करून पवित्र केलेले आहे. प्रभू येशू ख्रिस्ताच्या नावाने आणि परमेश्वराच्या पवित्र आत्म्याने तुम्हाला नीतिमान केले आहे.</verse>
				<verse number="12">तुम्ही म्हणाल, “मला काहीही करण्याची मुभा आहे,” पण सर्वच गोष्टी हिताच्या नसतात. “मला काहीही करण्याची मुभा असली” तरी कोणत्याही गोष्टींची सत्ता मजवर चालणार नाही.</verse>
				<verse number="13">तुम्ही म्हणता, “अन्न पोटासाठी आणि पोट अन्नासाठी आहे, पण परमेश्वर या दोघांचाही नाश करतील.” शरीर लैंगिक अशुद्धतेसाठी नाही तर प्रभुसाठी आहे आणि प्रभू शरीरासाठी आहे.</verse>
				<verse number="14">ज्याप्रमाणे प्रभुला परमेश्वराने आपल्या शक्तीने मरणातून उठवले, त्याप्रमाणेच तो आपल्यालाही उठवेल.</verse>
				<verse number="15">तुमची शरीरे ख्रिस्ताचे अवयव आहेत, हे तुम्हाला ठाऊक नाही काय? तेव्हा मी ख्रिस्ताच्या शरीराचा अवयव घेऊन तो वेश्येशी एक करावा काय? कधीच नाही!</verse>
				<verse number="16">जर कोणी वेश्येबरोबर जोडला जातो, तेव्हा ती त्याच्या शरीराचा भाग होते, हे तुम्हाला ठाऊक नाही काय? कारण शास्त्रलेख सांगतो की, “ती दोघे एकदेह होतील.”</verse>
				<verse number="17">परंतु जो कोणी प्रभुशी जडला आहे तो आत्म्याने त्यांच्याशी एक झाला आहे.</verse>
				<verse number="18">व्यभिचाराच्या पापापासून दूर पळा, कारण दुसरे कोणतेही पाप मनुष्य करतो ते शरीराबाहेर करतो, परंतु जो कोणी व्यभिचार करतो, तेव्हा तो स्वतःच्याच शरीराविरुद्ध पाप करतो.</verse>
				<verse number="19">तुमचे शरीर परमेश्वराने तुम्हाला दिलेल्या पवित्र आत्म्याचे मंदिर आहे आणि ते तुमच्यामध्ये राहतात, हे तुम्हाला माहीत नाही काय? तुम्ही स्वतःचे नाही;</verse>
				<verse number="20">कारण तुम्हाला किंमत देऊन विकत घेतले आहे, म्हणून तुमच्या शरीराने परमेश्वराचे गौरव करा.</verse>
			</chapter>
			<chapter number="7">
				<verse number="1">आता ज्या गोष्टींविषयी तुम्ही मला लिहिले होते: “मनुष्याने स्त्रीशी लैंगिक संबंध न ठेवलेले बरे.”</verse>
				<verse number="2">तरी जारकर्म वाढले आहे म्हणून प्रत्येक पुरुषाने आपल्या पत्नीशी संबंध ठेवावे आणि प्रत्येक स्त्रीने स्वतःच्या पतीशी.</verse>
				<verse number="3">विवाहित स्त्री म्हणून असलेले सर्व हक्क पुरुषाने आपल्या पत्नीला द्यावेत, आणि पत्नीनेही आपल्या पतीसाठी तसेच करावे.</verse>
				<verse number="4">पत्नीच्या शरीरावर तिचा स्वतःचा अधिकार नाही तर, पतीचा असतो. त्याचप्रमाणे पतीला स्वतःच्या शरीरावर अधिकार नसतो तर तो त्याच्या पत्नीला असतो.</verse>
				<verse number="5">एकमेकांची वंचना करू नका, पण प्रार्थनेला वेळ मिळावा म्हणून एकमेकांच्या संमतीने काही काळ अलिप्त राहा. पण तुम्ही पुन्हा एकत्र यावे म्हणजे आत्मसंयमनाच्या अभावी सैतान तुम्हाला मोहात पाडणार नाही.</verse>
				<verse number="6">मी हे आज्ञारूपाने म्हणत नाही परंतु अनुमती म्हणून सांगतो.</verse>
				<verse number="7">माझी इच्छा अशी आहे की, जसा मी आहे तसे तुम्ही सर्वांनी असावे. परंतु प्रत्येकाला परमेश्वराकडून देणगी मिळालेली आहे; एकास एक देणगी तर दुसर्‍यास दुसरी देणगी.</verse>
				<verse number="8">म्हणून जे अविवाहित आहेत आणि ज्या विधवा आहेत, त्यांना मी सांगतो तुम्हीही अविवाहित राहवे, जसा मी आहे.</verse>
				<verse number="9">पण तुम्हाला संयम राखता येत नसेल, तर विवाह केलेला बरा. वासनेने जळण्यापेक्षा विवाह करणे उत्तम.</verse>
				<verse number="10">आता जे विवाहित आहेत, त्यांच्यासाठी मी एक आज्ञा देतो (मी नाही, पण प्रभू देतात) पत्नीने पतीपासून विभक्त होऊ नये.</verse>
				<verse number="11">पण पत्नी विभक्त झाली असेल, तर तिने दुसरा विवाह करू नये किंवा आपल्या पतीशी समेट करावा. पतीनेही आपल्या पत्नीला घटस्फोट देऊ नये.</verse>
				<verse number="12">इतरांना मी हे सांगतो (प्रभू नव्हे, पण मी): एखाद्या भावाची पत्नी विश्वास ठेवणारी नसेल आणि ती त्याच्या जवळच राहण्यास तयार असेल, तर त्याने तिला घटस्फोट देऊ नये.</verse>
				<verse number="13">त्याचप्रमाणे एखाद्या स्त्रीचा पती अविश्वासी असेल आणि तिच्याबरोबर राहण्यास तयार असेल, तर तिनेही त्याला घटस्फोट देऊ नये.</verse>
				<verse number="14">कारण अविश्वासी पती, विश्वासी पत्नीच्याद्वारे पवित्र होऊ शकेल आणि अविश्वासी पत्नी, विश्वासी पतीच्याद्वारे पवित्र होऊ शकेल. नाही तर तुमची लेकरे अशुद्ध असती, परंतु ती आता पवित्र आहेत.</verse>
				<verse number="15">परंतु जर अविश्वासी व्यक्ती वेगळी होऊ इच्छित असेल तर तसे होऊ द्या. अशा परिस्थितीत भाऊ किंवा बहीण बांधलेले नाही; कारण परमेश्वराने आपल्याला पाचारण केले आहे ते यासाठी की आपण शांतीने रहावे.</verse>
				<verse number="16">अहो पत्नींनो, तुमच्या पतींचे तारण तुमच्याद्वारे होईल किंवा नाही हे कसे समजावे? किंवा पतींनो तुमच्या पत्नीचे तारण तुमच्याद्वारे होईल किंवा नाही हे कसे समजावे?</verse>
				<verse number="17">प्रत्येकाने विश्वासू व्यक्तिसारखे प्रभुने तुम्हाला ज्या स्थितीत ठेवले आहे व परमेश्वराने जसे पाचारण केले आहे तसे रहावे. सर्व मंडळ्यांसाठी माझा हाच नियम आहे.</verse>
				<verse number="18">सुंता झालेल्या एखाद्या व्यक्तिस पाचारण झाले आहे काय? तर तुम्ही असुंती होऊ नये. तसेच सुंता न होण्यापूर्वी एखाद्या व्यक्तिस पाचारण झाले आहे का? तर त्याने सुंता करून घेऊ नये.</verse>
				<verse number="19">सुंतेचे काही महत्व नाही व असुंतेचेही नाही. परंतु परमेश्वराच्या आज्ञा पाळणे हेच महत्वाचे आहे.</verse>
				<verse number="20">एखाद्या व्यक्तीला परमेश्वराने पाचारण केले, त्यावेळी ज्या स्थितीत ते होते तसेच त्यांनी राहवे.</verse>
				<verse number="21">तुम्ही गुलाम असताना पाचारण झाले काय? त्यामुळे तुम्ही चिंता करू नका. पण तुम्हाला स्वतंत्र होणे शक्य असेल तर अवश्य व्हा.</verse>
				<verse number="22">जर कोणी गुलाम असताना, प्रभुने तुम्हाला विश्वासात पाचारण केले, तर तुम्ही प्रभुमध्ये स्वतंत्र केलेली व्यक्ती आहात. त्याचप्रमाणे, जो स्वतंत्र असून पाचारलेला आहे तो ख्रिस्ताचा गुलाम आहे.</verse>
				<verse number="23">तुम्हाला किंमत भरून विकत घेण्यात आले आहे; म्हणून तुम्ही माणसांचे गुलाम होऊ नका.</verse>
				<verse number="24">माझ्या बंधुंनो व भगिनींनो, प्रत्येक व्यक्तीला परमेश्वराने पाचारण केले होते तेव्हा ज्या स्थितीत ते होते त्याच स्थितीत त्यांनी परमेश्वराला जोडलेले असावे.</verse>
				<verse number="25">आता कुमारिकांबद्दल: मला प्रभुकडून आज्ञा मिळालेली नाही, तरीपण प्रभुच्या कृपेनुसार मी जो विश्वसनीय आहे तो मी माझा न्याय देतो.</verse>
				<verse number="26">वर्तमान काळातील संकटामुळे, पुरुषांनी ज्या स्थितीत आहेत, त्या स्थितीत राहावे हे त्यांच्यासाठी योग्य होईल असे मला वाटते.</verse>
				<verse number="27">तुमचा विवाह झाला आहे का? तर मुक्त होण्यास पाहू नका. तुम्ही अविवाहित आहात का? तर पत्नी शोधण्याच्या मागे लागू नका.</verse>
				<verse number="28">परंतु जर तुम्ही विवाह केला, तरी तुम्ही काही पाप केले नाही आणि एखाद्या कुमारिकेने विवाह केला, तर तिनेही पाप केले नाही. जे विवाह करतात, त्यांना जीवनामध्ये अनेक समस्यांना तोंड द्यावे लागेल; आणि तुमची त्यापासून सुटका व्हावी अशी माझी इच्छा आहे.</verse>
				<verse number="29">बंधू व भगिनींनो, वेळ थोडा आहे. यापुढे ज्यांना पत्नी आहे त्यांनी आपल्याला पत्नी नाही अशाप्रकारे रहावे.</verse>
				<verse number="30">जे विलाप करतात त्यांनी जणू काही तो केला नाही असे समजावे; जे आनंदित आहेत ते जणू काही आनंदी नाहीत असे समजावे; जे विकत घेतात, त्यांनी स्वतःचे काही नसल्यासारखे समजावे.</verse>
				<verse number="31">जे जगीक गोष्टींचा उपभोग घेतात, त्यांनी त्यातच गर्क होऊन जाऊ नये, कारण सध्याचे जग लयाला जात आहे.</verse>
				<verse number="32">तुम्ही चिंता विरहित असावे, अशी माझी इच्छा आहे. एखादा अविवाहित पुरुष प्रभुचे कार्य—प्रभुला कसे संतोषविता येईल, यासंबंधी काळजी करतो.</verse>
				<verse number="33">तरी विवाहित पुरुष जगातील गोष्टींचा आणि आपल्या पत्नीला आनंदी कसे ठेवता येईल, याचा विचार करतो.</verse>
				<verse number="34">त्याच्या आवडीनिवडी विभागल्या जातात. अविवाहित स्त्री वा कुमारिकेचे प्रभुला शरीराने व आत्म्याने संतुष्ट करण्याचे ध्येय असते, परंतु विवाहित स्त्री जगाच्या गोष्टींविषयी व आपल्या पतीला कसे संतोषवावे याकडे लक्ष देते.</verse>
				<verse number="35">हे मी तुमच्या भल्यासाठी सांगत आहे, तुम्हावर निर्बंध घालण्यासाठी नव्हे, यासाठी की तुम्ही योग्यप्रकारे जीवन जगावे आणि तुमचे मन विचलीत न होता प्रभुला पूर्णपणे समर्पित व्हावे.</verse>
				<verse number="36">परंतु मागणी झालेल्या कुमारिकेशी एखादा मनुष्य आदरपूर्वक वागत नाही आणि त्याच्या भावना अतितीव्र आहेत तर त्याने जे योग्य आहे ते करावे. त्यांनी लग्न करावे, केल्यास तो पाप करत नाही.</verse>
				<verse number="37">परंतु एखाद्या माणसाचे मन स्थिर आहे व जो दडपणाखाली नाही व ज्याचा आपल्या शरीरावर ताबा आहे, त्याने कुमारिकेशी विवाह न करण्याचे ठरविले असेल, तर तो माणूस योग्य करतो.</verse>
				<verse number="38">म्हणून मग जो पुरुष कुमारिकेशी विवाह करतो, तो चांगले करतो. परंतु जो विवाह करीत नाही तो अधिक चांगले करतो.</verse>
				<verse number="39">पती जिवंत असेल तोपर्यंत पत्नी आपल्या पतीला बांधलेली आहे. पती मरण पावला, तर ती पाहिजे त्याच्याशी लग्न करण्यास मोकळी आहे, पण तो प्रभुमध्ये विश्वासू असावा.</verse>
				<verse number="40">पण माझ्या मते ती जशी आहे तशी राहिली तर ती अधिक सुखी होईल; आणि मला असे वाटते की माझ्यातही परमेश्वराचा आत्मा वास करतो.</verse>
			</chapter>
			<chapter number="8">
				<verse number="1">मूर्तींना अर्पण केलेले अन्न: आपल्याला माहीत आहे “आपल्या सर्वांना ज्ञान आहे.” परंतु ज्ञान फुगविते परंतु प्रीती वृद्धी करते.</verse>
				<verse number="2">ज्यांना वाटत असेल की आपण ज्ञानी आहोत, तर जे त्यांना समजावयास पाहिजे ते त्यांना अजूनही समजले नाही.</verse>
				<verse number="3">परंतु जो परमेश्वरावर प्रीती करतो, त्याला परमेश्वर ओळखतात.</verse>
				<verse number="4">तर आता, मूर्तीना अर्पण केलेले अन्न यासंबंधी आपल्याला माहीत आहे की, “या जगातील मूर्तीमध्ये परमेश्वराचे अस्तित्व नाही” आणि “एका परमेश्वराशिवाय दुसरा परमेश्वर नाही.”</verse>
				<verse number="5">कारण स्वर्गात आणि पृथ्वीवरही जरी तथाकथित परमेश्वर आणि अनेक “देवता” आणि अनेक “प्रभू” आहेत,</verse>
				<verse number="6">तरी आपल्याला एकच परमेश्वर, पिता ज्यांच्याद्वारे सर्वकाही निर्माण झाले आणि त्यांच्यासाठी आम्ही जगतो; आणि एकच प्रभू, येशू ख्रिस्त ज्यांच्याद्वारे सर्वकाही निर्माण झाले आणि ज्यांच्याद्वारे आपण जगतो.</verse>
				<verse number="7">तरी हे ज्ञान सर्वांच्या ठायी असते असे नाही; कित्येक लोकांवर मूर्तीचा प्रभाव अजूनही असल्यामुळे जेव्हा ते मूर्तीला अर्पिलेले अन्न सेवन करतात, तेव्हा ते परमेश्वराला अर्पिलेले आहे असे समजून खातात, त्यांचा विवेक दुर्बळ असल्यामुळे विटाळतो.</verse>
				<verse number="8">परंतु अन्न आपल्याला परमेश्वराच्या जवळ नेत नाही; जर आपण खात नाही तर आपली हानी होत नाही आणि जर खातो तर काही अधिक चांगले होत नाही.</verse>
				<verse number="9">तरी तुमच्या या अधिकाराचा उपयोग करीत असताना जे दुर्बळ आहेत त्यांना अडखळण होऊ नये म्हणून सावधगिरी बाळगा.</verse>
				<verse number="10">कारण एखाद्या दुबळ्या विवेकबुद्धीच्या माणसाने तुमच्यासारख्या ज्ञानी व्यक्तीला मूर्तीच्या मंदिरामध्ये अन्न खातांना पाहिले तर ते मूर्तीला वाहिलेले खाण्याचे त्याला धैर्य प्राप्त होणार नाही का?</verse>
				<verse number="11">म्हणून आपले अशक्त बंधू व भगिनी ज्यांच्यासाठी ख्रिस्त मरण पावले, अशांचा तुमच्या ज्ञानामुळे नाश होऊ नये.</verse>
				<verse number="12">जेव्हा तुम्ही अशाप्रकारे त्यांच्याविरुद्ध पाप करता व त्यांच्या दुबळ्या विवेकबुद्धीला इजा पोहोचविल्याने तुम्ही ख्रिस्ताविरुद्ध पाप करता.</verse>
				<verse number="13">यामुळे जे मी खातो त्यामुळे माझ्या बंधू व भगिनींना पापाचे कारण होत असेल, तर मी मांस कधीच खाणार नाही, म्हणजे मी त्यांच्या अधपतनास कारणीभूत होणार नाही.</verse>
			</chapter>
			<chapter number="9">
				<verse number="1">मी स्वतंत्र नाही का? मी प्रेषित नाही का? मी आपल्या प्रभू येशूंना पाहिले नाही का? प्रभुमध्ये तुम्ही माझ्या श्रमाचे फळ नाही का?</verse>
				<verse number="2">कदाचित मी दुसर्‍यांसाठी प्रेषित नसेल, पण तुमच्यासाठी नक्कीच आहे! कारण माझ्या प्रेषितपणाचा तुम्ही प्रभुमध्ये शिक्का आहात.</verse>
				<verse number="3">माझा न्याय करणार्‍यांना हे माझे बचावाचे उत्तर आहे.</verse>
				<verse number="4">आम्हाला खाण्याचा पिण्याचा अधिकार नाही काय?</verse>
				<verse number="5">इतर प्रेषित, प्रभुचे बंधू आणि केफा यांच्याप्रमाणे विश्वासू पत्नी करून तिला बरोबर नेण्याचा हक्क नाही काय?</verse>
				<verse number="6">फक्त मला आणि बर्णबाला स्वतःच्या उपजीविकेसाठी काम न करण्याचा अधिकार नाही काय?</verse>
				<verse number="7">स्वतःच्या खर्चाने कोणता सैनिक सेवा करतो? द्राक्षमळा लावतो, पण द्राक्ष खात नाही असा कोणी आहे का? मेंढराचा कळप पाळून दूध पिणार नाही असा कोणी आहे का?</verse>
				<verse number="8">मी हे मानवी अधिकाराने म्हणतो काय? पण कायदाही तेच सांगतो की नाही?</verse>
				<verse number="9">कारण मोशेने नियमशास्त्रात लिहिले आहे: “बैल धान्याची मळणी करीत असताना त्याच्या तोंडाला मुसके बांधू नको.” आता परमेश्वराला बैलाची काळजी आहे एवढाच त्याचा अर्थ आहे काय?</verse>
				<verse number="10">हे खात्रीने त्यांनी आपल्यासाठी म्हटले नाही का? होय, हे आमच्यासाठी लिहिण्यात आले आहे, कारण जो कोणी नांगरतो आणि मळणी करतो, त्यांनी हंगामाच्या पिकात वाटा मिळेल या आशेने करावी.</verse>
				<verse number="11">जर आम्ही तुमच्यामध्ये आध्यात्मिक गोष्टीचे बीज पेरले आणि त्याबद्दल केवळ भौतिक गोष्टींच्या हंगामाची अपेक्षा केली, तर त्यात काय मोठे झाले?</verse>
				<verse number="12">जर इतरांना तुमच्याकडून या गोष्टी मिळण्याचा हक्क आहे, तर आम्हालाही तुमच्याकडून मिळण्याचा अधिक हक्क नाही काय? परंतु आम्ही त्या अधिकाराचा उपयोग केला नाही. याउलट, ख्रिस्ताच्या शुभवार्तेमध्ये अडखळण येऊ नये म्हणून आम्ही कोणत्याही गोष्टी सहन करण्यास तयार आहोत.</verse>
				<verse number="13">जे मंदिरात सेवा करणारे आहेत त्यांना मंदिरातून अन्न मिळते आणि वेदीवर सेवा करणारे, वेदीवर अर्पण केलेल्या अर्पणाचा वाटा घेतात हे तुम्हाला माहीत नाही काय?</verse>
				<verse number="14">याचप्रमाणे, प्रभुने आज्ञा दिली आहे की जे शुभवार्तेचा प्रचार करतात त्यांचे पोषण शुभवार्तेद्वारे झाले पाहिजे.</verse>
				<verse number="15">परंतु मी यापैकी एकाही अधिकाराचा उपयोग केला नाही किंवा हे तुम्ही माझ्यासाठी करावे या उद्देशानेही मी तुम्हाला लिहित नाही. माझा स्वाभिमान कोणी हिरावून घेण्यापेक्षा मी मरण पत्करीन.</verse>
				<verse number="16">कारण जर मी शुभवार्तेचा प्रचार करतो, तर मला प्रौढी बाळगण्याची गरज नाही, प्रचार करणे हे आवश्यक आहे, जर मी शुभवार्तेचा प्रचार करीत नाही तर माझा धिक्कार असो.</verse>
				<verse number="17">मी प्रचार केला, तर मला त्याचे प्रतिफळ मिळेल; आणि स्वतःहून केला नाही तरी ती पार पाडण्याची जबाबदारी माझ्यावर सोपविण्यात आली आहे.</verse>
				<verse number="18">माझा मोबदला काय आहे? तो हा की: शुभवार्तेचा प्रचार करताना तो मोफत करावा आणि शुभवार्तेचा प्रचारक म्हणून आपला अधिकार पूर्णपणे गाजवू नये.</verse>
				<verse number="19">मी स्वतंत्र आहे, कोणाच्याही अधीन नाही आणि तरीही जितक्यांना शक्य आहे तितक्यांना जिंकता यावे म्हणून मी स्वतःला सर्वांचा दास करून घेतले आहे.</verse>
				<verse number="20">यहूदीयांना जिंकण्यासाठी मी यहूदीयांसारखा झालो. नियमशास्त्राधीन असणार्‍यांसाठी मीही नियमशास्त्राधीन झालो. वास्तविक मी नियमशास्त्राधीन नाही.</verse>
				<verse number="21">ज्यांना नियमशास्त्र नाही, त्यांना जिंकून घेता यावे म्हणून मीही त्यांच्यासाठी नियमशास्त्र नसल्यासारखा झालो. परमेश्वराच्या नियमांपासून मी बंधमुक्त नाही परंतु ख्रिस्ताच्या नियमांनी बांधला गेलो आहे.</verse>
				<verse number="22">जे अशक्त आहेत त्यांना जिंकण्यासाठी मी अशक्त झालो. मी सर्व लोकांसाठी सर्वकाही झालो आहे, यासाठी की मी कसेही करून काहींचे तारण साधावे</verse>
				<verse number="23">मी हे सर्व शुभवार्तेसाठी करतो यासाठी की मिळणार्‍या आशीर्वादात मलाही वाटेकरी होता यावे.</verse>
				<verse number="24">शर्यतीत प्रत्येकजण धावतो, परंतु फक्त एकाच व्यक्तीला बक्षीस मिळते हे तुम्हाला माहीत नाही का? अशा रीतीने धावा की ते बक्षीस तुम्हाला मिळेल.</verse>
				<verse number="25">जो कोणी क्रीडास्पर्धेत भाग घेतो, त्या प्रत्येकाला कडक रीतीने प्रशिक्षण घ्यावे लागते. ते विनाशी मुगूट मिळविण्यासाठी करतात, परंतु आपण तर अविनाशी मुकुट मिळविण्यासाठी तसे करतो.</verse>
				<verse number="26">म्हणून मी ध्येय नसलेल्या कोणातरी मनुष्यासारखा धावत नाही; मी केवळ मुष्टीयुद्ध करीत नाही, म्हणजे हवेत मुष्टिप्रहार करत नाही.</verse>
				<verse number="27">मी एखाद्या क्रीडापटूप्रमाणे माझ्या शरीरावर ताबा मिळवितो व परिश्रम करून त्याला दास करून ठेवतो, जेणेकरून इतरांना उपदेश केल्यानंतर मी स्वतःच बक्षिसास अपात्र ठरणार नाही.</verse>
			</chapter>
			<chapter number="10">
				<verse number="1">बंधू व भगिनींनो, आपल्या पूर्वजांनी मेघाखाली कूच केली. ते सर्वजण समुद्रातूनही पार गेले, याबद्दल आपण अज्ञानी असू नये</verse>
				<verse number="2">मेघात आणि समुद्रात त्यांचा व मोशेमध्ये बाप्तिस्मा झाला.</verse>
				<verse number="5">हे सर्व असूनही, परमेश्वर त्या बहुतेकांविषयी संतुष्ट नव्हते; त्यामुळे त्यांची शरीरे अरण्यात विखुरली गेली.</verse>
				<verse number="6">आता ज्या गोष्टी घडल्या, त्या आपल्याला उदाहरणादाखल आणि आपण त्यांच्याप्रकारे आपली हृदये वाईट गोष्टींवर केंद्रित करू नयेत म्हणून घडल्या.</verse>
				<verse number="7">त्यांच्यातील काही मूर्तिपूजक होते, तसे तुम्ही होऊ नका. असे लिहिले आहे: “लोक खाण्यापिण्यास खाली बसले नंतर नाचण्यासाठी व मजा करण्यासाठी उठले.”</verse>
				<verse number="8">त्याचप्रमाणे त्यांच्यातील काही लोकांनी लैंगिक अनीतीला वाव दिला, तसे आपण करू नये आणि एका दिवसात तेवीस हजार लोक मरण पावले.</verse>
				<verse number="9">आपण ख्रिस्ताची परीक्षा पाहू नये, जशी त्यांच्यातील काहीजणांनी पाहिली आणि ते सर्पदंशाद्वारे मरण पावले.</verse>
				<verse number="10">आणि कुरकुर करू नका, जशी त्यांच्यापैकी काहींनी केली आणि ते नाश करणार्‍या दूताच्या हातून मरण पावले.</verse>
				<verse number="11">आता या गोष्टी त्यांच्यासाठी उदाहरणादाखल झाल्या आणि ज्या आपणावर युगाचा शेवट येऊन ठेपला आहे, त्या आपल्याला इशारा म्हणून लिहून ठेवण्यात आल्या आहेत.</verse>
				<verse number="12">म्हणून जर तुम्हाला वाटत असेल की तुम्ही स्थिर उभे आहात, तर आपण पडू नये म्हणून खबरदारी घ्या.</verse>
				<verse number="13">मनुष्यमात्रावर येणार्‍या सर्वसाधारण परीक्षेपेक्षा वेगळी परीक्षा तुम्हावर आलेली नाही आणि परमेश्वर विश्वासू आहेत; ते तुमच्या सहनशक्तीपलीकडे तुमची परीक्षा होऊ देणार नाहीत. तुम्ही ते सहन करण्यास समर्थ व्हावे म्हणून परीक्षा आली असताना त्यातून बाहेर पडण्याचा मार्गही सिद्ध करतील.</verse>
				<verse number="14">यास्तव, माझ्या प्रिय मित्रांनो, मूर्तीपूजेपासून दूर पळा.</verse>
				<verse number="15">मी बुद्धिमान लोकांबरोबर बोलतो; मी जे तुम्हाला सांगत आहे त्याची पारख तुम्हीच करा.</verse>
				<verse number="16">उपकारस्तुतिचा प्याला ज्याबद्दल आपण उपकारस्तुती करतो ती ख्रिस्ताच्या रक्तामध्ये सहभागिता नाही का? जी भाकर आपण मोडतो ती ख्रिस्ताच्या शरीराशी सहभागिता नाही का?</verse>
				<verse number="17">कारण भाकर एक आहे, आम्ही पुष्कळ जण असलो तरी एक शरीर आहोत, आपण सर्वजण एकाच भाकरीचे सहभागी आहोत.</verse>
				<verse number="18">इस्राएल लोकांचा विचार करा: वेदीवर अर्पण केलेले यज्ञबली जे खातात, ते वेदीशी सहभागी होतात की नाही?</verse>
				<verse number="19">मूर्तींना अर्पिलेल्या अन्नास काही महत्व आहे किंवा मूर्तीला काही महत्व आहे असा माझ्या म्हणण्याचा अर्थ आहे काय?</verse>
				<verse number="20">नाही! गैरयहूदीय लोक परमेश्वराला यज्ञ अर्पण करीत नसून भुतांना अर्पण करतात आणि भुतांशी तुम्ही सहभागी व्हावे अशी माझी इच्छा नाही.</verse>
				<verse number="21">तुम्ही प्रभुचा प्याला आणि भुतांचा प्याला यातून एकाच वेळी पिऊ शकणार नाही. तसेच प्रभुचा मेज आणि भुतांचा मेज या दोन्हीमध्ये तुम्हाला एकाच वेळी सहभागी होता येत नाही.</verse>
				<verse number="22">प्रभुला ईर्षेस पेटवावे असा प्रयत्न आपण करतो काय? आपण त्यांच्यापेक्षा शक्तिमान आहोत काय?</verse>
				<verse number="23">“मला प्रत्येक गोष्ट करण्याची मुभा आहे,” असे तुम्ही म्हणता तरी प्रत्येक गोष्ट हितकारक असतेच असे नाही, होय, “मला प्रत्येक गोष्ट करण्याची मुभा असली,” तरी सर्वगोष्टी वृद्धी करीत नाहीत.</verse>
				<verse number="24">कोणी स्वतःचे हित पाहू नये, तर दुसर्‍याचेही पाहावे.</verse>
				<verse number="25">बाजारात विकत मिळणारे मांस सद्विवेकबुद्धीने प्रश्न न विचारता खा.</verse>
				<verse number="26">कारण, “पृथ्वी आणि तिच्यावरील सर्वकाही प्रभुचे आहे.”</verse>
				<verse number="27">एखाद्या गैरविश्वासू व्यक्तीने तुम्हाला भोजनाचे आमंत्रण दिले आणि तुमची जाण्याची इच्छा असली तर तुमच्या पुढे जे वाढले असेल, ते सद्सद्विवेकबुद्धीने प्रश्न न विचारता खावे.</verse>
				<verse number="28">पण समजा, “हे यज्ञात वाहिलेले आहे” असे तुम्हाला कोणी सांगितले, तर ज्याने ही सूचना दिली त्याच्यासाठी व सद्सद्विवेकबुद्धीसाठी तुम्ही ते खाऊ नये.</verse>
				<verse number="29">अशा प्रसंगी तुम्ही त्या माणसाची सद्सद्विवेकबुद्धीने लक्षात घ्यावी, तुमची नव्हे. माझ्या स्वातंत्र्याचा न्याय दुसर्‍यांच्या सद्विवेकबुद्धीला अनुसरून का व्हावा?</verse>
				<verse number="30">किंवा जर मी त्या भोजनामध्ये परमेश्वराचे आभार मानून सहभागी झालो, तर ज्यासाठी मी धन्यवाद दिला त्याबद्दल मला दोष का देण्यात यावा?</verse>
				<verse number="31">तुम्ही जे खाता किंवा पिता किंवा जे काही करता ते सर्व परमेश्वराच्या गौरवासाठीच करावे.</verse>
				<verse number="32">यहूदी असोत की गैरयहूदी असोत किंवा परमेश्वराची मंडळी असो, कोणालाही तुमच्यामुळे अडखळण होऊ नये.</verse>
				<verse number="33">मी सर्वप्रकारे सर्वांना संतुष्ट करण्याचा प्रयत्न करतो. मी स्वतःचे भले पाहत नाही परंतु अनेकांचे भले पाहतो यासाठी की त्यांचे तारण व्हावे.</verse>
			</chapter>
			<chapter number="11">
				<verse number="1">मी ख्रिस्ताच्या उदाहरणाचे अनुसरण करतो, तसे तुम्हीही माझे अनुसरण करा.</verse>
				<verse number="2">सर्व गोष्टीत तुम्ही माझी आठवण करता म्हणून मी तुमची प्रशंसा करतो व ज्या रूढी मी तुम्हाला सोपवून दिल्या, त्या तुम्ही घट्ट धरून ठेवल्या आहेत.</verse>
				<verse number="3">परंतु एक गोष्ट तुम्हाला समजावी अशी माझी इच्छा आहे, प्रत्येक पुरुषाचे मस्तक ख्रिस्त आहे आणि प्रत्येक स्त्रीचे मस्तक तिचा पती आहे, ख्रिस्ताचा मस्तक परमेश्वर आहे.</verse>
				<verse number="4">जो प्रत्येक पुरुष प्रार्थना करताना किंवा संदेश सांगताना आपल्या डोक्यावर आच्छादन ठेवतो, तो त्याच्या मस्तकाचा अनादर करतो.</verse>
				<verse number="5">तसेच जी स्त्री डोक्यावर आच्छादन न घेता प्रार्थना करते किंवा संदेश सांगते, ती आपल्या पतीचा अनादर करते. तसे करणे म्हणजे जणू काय तिने आपल्या डोक्याचे मुंडण केल्यासारखे आहे.</verse>
				<verse number="6">एखाद्या स्त्रीला डोक्यावर आच्छादन घेण्याची इच्छा नसेल, तर तिने केस कापावे किंवा मुंडण करावे आणि केस कापणे किंवा मुंडण करणे हे तिला लाजिरवाणे वाटत असेल, तर तिने डोक्यावर आच्छादन घ्यावे.</verse>
				<verse number="7">पुरुषाने आपले मस्तक झाकणे योग्य नाही, कारण तो परमेश्वराचे प्रतिरूप व गौरव आहे; परंतु स्त्री पुरुषाचे गौरव आहे.</verse>
				<verse number="8">कारण पुरुष स्त्रीपासून झाला नाही, परंतु स्त्री पुरुषापासून झाली.</verse>
				<verse number="9">पुरुष स्त्रीसाठी निर्माण करण्यात आला नव्हता, परंतु स्त्री पुरुषासाठी निर्माण करण्यात आली.</verse>
				<verse number="10">या कारणासाठी स्त्रीने आपल्या अधिकाराचे चिन्ह म्हणून देवदूतांकरिता स्वतःचे मस्तक आच्छादावे.</verse>
				<verse number="11">प्रभुमध्ये स्त्री पुरुषापासून स्वतंत्र नाही आणि पुरुषही स्त्रीपासून स्वतंत्र नाही.</verse>
				<verse number="12">कारण जशी स्त्री पुरुषापासून, त्याचप्रमाणे सर्व पुरुष स्त्रीपासूनच जन्मले, परंतु सर्वकाही परमेश्वरापासून आहे.</verse>
				<verse number="13">त्यासंबंधी तुम्हीच निर्णय घ्या: स्त्रीने आपले मस्तक आच्छादून न घेता परमेश्वराची प्रार्थना करणे योग्य आहे काय?</verse>
				<verse number="14">निसर्ग आपणास शिकवितो की लांब केस असणे हे पुरुषास लज्जास्पद आहे,</verse>
				<verse number="15">परंतु जर स्त्रीचे लांब केस आहेत तर ते तिचे गौरव आहे, कारण आच्छादन म्हणूनच तिला लांब केस दिलेले आहेत.</verse>
				<verse number="16">याबाबतीत कोणी वाद घालत असेल, तर आम्हामध्ये आणि परमेश्वराच्या सर्व मंडळ्यांमध्ये इतर रीत प्रचलित नाही.</verse>
				<verse number="17">आता खालील गोष्टीबद्दल मला तुमची प्रशंसा करता येत नाही, कारण तुमचे सभेमध्ये एकत्र येणे तुमचे हित करण्यापेक्षा अधिक नुकसानच करते.</verse>
				<verse number="18">पहिली गोष्ट अशी की मंडळी म्हणून तुम्ही एकत्र येत असला तरी, तुमच्यात फूट आहे, असे मी ऐकतो आणि त्यावर काही अंशी माझा विश्वास आहे.</verse>
				<verse number="19">तुम्हामध्ये मतभेद असणे जरूरी आहे म्हणजे परमेश्वराने मान्यता दिलेले कोण आहेत, हे आपोआप उघड होईल.</verse>
				<verse number="20">तुम्ही एकत्र येता, तेव्हा ते केवळ प्रभुभोजन खाण्यासाठी नव्हे,</verse>
				<verse number="21">जेव्हा तुम्ही भोजन करता, तेव्हा तुमच्यातील काहीजण इतरांचा विचार न करता स्वतःचे भोजन करतात. याचा परिणाम, एकजण उपाशी राहतो व दुसरा मद्याने झिंगतो.</verse>
				<verse number="22">खाणेपिणे करण्यासाठी तुम्हाला स्वतःची घरे नाहीत काय? किंवा तुम्ही परमेश्वराच्या मंडळीचा अनादर करून ज्यांच्याजवळ काहीच नाही, त्यांना लाजविता काय? मी तुम्हाला काय म्हणावे? मी तुमची प्रशंसा करावी काय? याबाबतीत अजिबात नाही.</verse>
				<verse number="23">जे मला प्रभुपासून प्राप्त झाले ते मी तुम्हाला सोपवून दिले आहे: ज्या रात्री प्रभू येशूंचा विश्वासघात करण्यात आला, त्या रात्री त्यांनी भाकर घेतली,</verse>
				<verse number="24">आणि आभार मानून ती मोडली आणि ते म्हणाले, “हे माझे शरीर तुमच्याकरिता दिले जात आहे; माझ्या स्मरणार्थ हे करा.”</verse>
				<verse number="25">त्याचप्रमाणे भोजन झाल्यावर, प्याला घेतला व म्हणाले, “हा प्याला माझ्या रक्ताने केलेला नवा करार आहे; ज्या ज्यावेळी तुम्ही हा प्याल, त्यावेळी हे माझ्या स्मरणार्थ करा.”</verse>
				<verse number="26">कारण ज्यावेळी तुम्ही ही भाकर खाता आणि हा प्याला पिता, तेव्हा प्रत्येक वेळी त्यांचे पुनरागमन होईपर्यंत प्रभुच्या मृत्यूची घोषणा करता.</verse>
				<verse number="27">आणि म्हणून, जो कोणी अयोग्य प्रकारे ही भाकर खातो किंवा प्रभुचा प्याला पितो, तो प्रभुचे शरीर आणि रक्त याविरुद्ध पाप करतो.</verse>
				<verse number="28">याच कारणासाठी ही भाकर खाण्यापूर्वी आणि हा प्याला पिण्यापूर्वी प्रत्येकाने आपले आत्मपरीक्षण करावे.</verse>
				<verse number="29">जो ख्रिस्ताचे मंडळीरूपी शरीर न ओळखता अयोग्य प्रकारे ही भाकर खातो आणि हा प्याला पितो, तो स्वतःवर न्याय ओढवून घेतो.</verse>
				<verse number="30">म्हणूनच तुमच्यामध्ये अनेकजण दुर्बळ व आजारी आहेत, एवढेच नव्हे तर काहीजण मृत्यू पावले आहेत.</verse>
				<verse number="31">परंतु जर तुम्ही स्वतःला पडताळून पाहिले असते, तर तुमचा असा न्याय झाला नसता.</verse>
				<verse number="32">जरी आपला न्याय प्रभुने अशा रीतीने केला, तरी तुम्हाला शिस्त लागावी, यासाठी की शेवटी जगाबरोबर आपणही दोषी ठरविले जाऊ नये.</verse>
				<verse number="33">म्हणूनच, प्रिय बंधुंनो व भगिनींनो, तुम्ही भोजनासाठी एकत्र येता, तेव्हा सर्वजण एकमेकांसाठी थांबून एकत्रित भोजन करा.</verse>
				<verse number="34">तुमच्यापैकी कोणी भुकेला असला तर त्याने घरीच काहीतरी खाऊन यावे, यासाठी की जेव्हा तुम्ही एकत्रित जेवता त्यावेळी दंडपात्र होता कामा नये. इतर बाबींसंबंधी मी तिकडे आल्यावर पुढील मार्गदर्शन करेन.</verse>
			</chapter>
			<chapter number="12">
				<verse number="1">आता, बंधुंनो आणि भगिनींनो, आत्मिक दानांसंदर्भात तुम्ही अज्ञानी असावे अशी माझी इच्छा नाही.</verse>
				<verse number="2">तुम्हाला आठवतच असेल की तुम्ही गैरयहूदी होता, तेव्हा तुम्ही कोणत्या प्रकारे का होईना मुक्या मूर्तींच्या प्रभावाखाली भटकले गेला होता.</verse>
				<verse number="3">याच कारणासाठी तुम्हाला हे समजावे की परमेश्वराच्या पवित्र आत्म्याच्या प्रेरणेने बोलणारा कोणीही “येशू शापित असो” असे म्हणणार नाही आणि कोणी मनुष्य पवित्र आत्म्याशिवाय, “येशू प्रभू आहे” असेही म्हणणार नाही.</verse>
				<verse number="4">निरनिराळ्या प्रकारची दाने आहेत, परंतु ती दाने वाटून देणारा पवित्र आत्मा एकच आहे.</verse>
				<verse number="5">सेवा करण्याचे निरनिराळे प्रकार आहेत, पण प्रभू एकच आहे.</verse>
				<verse number="6">कार्य निरनिराळ्या प्रकारचे आहेत, परंतु त्या सर्व गोष्टींमध्ये आणि प्रत्येकामध्ये कार्य करणारे परमेश्वर एकच आहेत.</verse>
				<verse number="7">आता प्रत्येकाला आत्म्याचे प्रकटीकरण सार्वजनिक कल्याणासाठी होते.</verse>
				<verse number="8">एकाला आत्म्याद्वारे ज्ञानाचा संदेश, तर तोच दुसर्‍याला बुद्धिचा संदेश एकाच आत्म्याद्वारे देतो.</verse>
				<verse number="9">त्याच आत्म्याद्वारे एकाला विश्वास, तर त्या एका आत्म्याद्वारे दुसर्‍याला रोग बरे करण्याची दाने मिळतात.</verse>
				<verse number="10">तोच आत्मा काही जणांना चमत्कार करण्याचे सामर्थ्य देतो, तर इतर काही जणांना संकल्प सांगण्याचे, तर कित्येकांना आत्मे ओळखण्याचे सामर्थ्य देतो. आणखी काहींना तो अन्य भाषा बोलण्याचे ज्ञान देतो; आणि त्याचप्रमाणे इतरांना अन्य भाषेचे स्पष्टीकरण करण्याची क्षमता देतो.</verse>
				<verse number="11">ही सर्व कार्ये एक आणि एकच आत्मा करतो आणि आपल्या निर्धारानुसार प्रत्येकाला वाटून देतो.</verse>
				<verse number="12">जसे शरीर एक असून, अनेक अवयव आहेत, तरी हे सर्व अवयव मिळून एकच शरीर होते, तसेच ख्रिस्ताविषयीही आहे.</verse>
				<verse number="13">काही यहूदी किंवा गैरयहूदी, काही गुलाम किंवा स्वतंत्र, आपण सर्व एकाच आत्म्याद्वारे एक शरीर होण्यासाठी बाप्तिस्मा पावलेलो आहो आणि आपल्या प्रत्येकाला एक आत्मा प्यावयास दिला आहे.</verse>
				<verse number="14">आता शरीर एकच अवयव नाही, तर ते अनेक अवयवांनी मिळून बनलेले आहे.</verse>
				<verse number="15">समजा पाय म्हणाला, “मी हात नाही म्हणून शरीराचा अवयव नाही,” तरी त्याच्या त्या म्हणण्यामुळे तो शरीराचा भाग होत नाही असे नाही.</verse>
				<verse number="16">तसेच कानाने म्हटले, “मी डोळा नाही म्हणून मी शरीराचा भाग नाही,” तर त्याच्या त्या म्हणण्यामुळे तो शरीराचा भाग होत नाही असे नाही.</verse>
				<verse number="17">सर्व शरीर केवळ डोळा असते, तर ऐकावयास कसे आले असते? किंवा जर संपूर्ण शरीर केवळ कानच असते, तर वास कसा घेता आला असता?</verse>
				<verse number="18">परंतु परमेश्वराने आपल्या योजनेप्रमाणे सर्व अवयवांना एकाच शरीरामध्ये त्याला पाहिजे तशी रचना केली आहे.</verse>
				<verse number="19">ते केवळ एकच भाग असते, तर शरीर कोठे असते?</verse>
				<verse number="20">तर मग अनेक अवयव आहेत, परंतु शरीर मात्र एकच आहे.</verse>
				<verse number="21">डोळा हातास म्हणू शकत नाही, “मला तुझी गरज नाही.” तसेच मस्तकही पायांना म्हणू शकत नाही, “मला तुमची गरज नाही.”</verse>
				<verse number="22">उलट शरीराचे अशक्त म्हणून समजले जाणारे अवयवही अत्यावश्यक आहेत.</verse>
				<verse number="23">आपल्याला वाटते की शरीरामध्ये काही भाग कमी मानाचे आहेत तरी त्यांना आपण विशेष सन्मानाने वागवितो आणि तुच्छ गणले गेलेल्या अवयवांना सुरूप करण्याकडे विशेष लक्ष दिले जाते.</verse>
				<verse number="24">सुरूप दिसणार्‍या अवयवांची अशी काळजी घेण्याची गरज नसते. म्हणून परमेश्वराने आपल्या शरीराचे निरनिराळे भाग अशा रीतीने जोडले आहेत की जे भाग एरवी कमी महत्वाचे वाटतात, त्यांचा मोठा सन्मान केला जावा.</verse>
				<verse number="25">ते अशासाठी की शरीरामध्ये फूट नसावी, तर सर्व अवयवांनी एकमेकांची सारखीच काळजी घ्यावी.</verse>
				<verse number="26">जर एका अवयवाला दुःख झाले, तर त्याच्याबरोबर सर्व अवयवांना दुःख होते आणि एका अवयवांचा सन्मान झाला, तर सर्व अवयव आनंदित होतात.</verse>
				<verse number="27">आता आपण ख्रिस्ताचे शरीर आहोत आणि आपण प्रत्येकजण त्याचे भाग आहोत,</verse>
				<verse number="28">आणि परमेश्वराने सर्वात प्रथम मंडळीत प्रेषित, दुसरे संदेष्टे, तिसरे शिक्षक, मग चमत्कार करणारे, तसेच रोग बरे करण्याचे दान प्राप्त झालेले, इतरांना मदत करणारे, मार्गदर्शन करणारे, आणि शेवटी वेगवेगळी भाषा बोलणारे.</verse>
				<verse number="29">सर्व प्रेषित आहे काय? सर्व संदेष्टे आहेत काय? सर्व शिक्षक आहेत काय? प्रत्येकाला चमत्कार करण्याचे दान मिळाले आहे काय?</verse>
				<verse number="30">सर्वांना रोग बरे करण्याची दाने मिळाली आहेत काय? सर्वजणांना अन्य भाषेत बोलतात काय? सर्वजण स्पष्टीकरण करतात काय?</verse>
				<verse number="31">तेव्हा अधिक उच्चदानांची इच्छा बाळगणे चांगले. आणि आता मी तुम्हाला सर्वोत्कृष्ट मार्ग दाखवितो.</verse>
			</chapter>
			<chapter number="13">
				<verse number="1">जर मी मनुष्यांच्या आणि देवदूतांच्या भाषेमध्ये बोलत असलो, पण माझ्याठायी प्रीती नसली, तर मी वाजणारी थाळी किंवा झणझणणार्‍या झांजेसारखा आहे.</verse>
				<verse number="2">मला परमेश्वराचे संकल्पनिवेदन करण्याचे दान असले, सर्वप्रकारच्या रहस्यांचे गहन अर्थ आकलन होत असले आणि सर्व ज्ञान असले आणि जरी डोंगर हलविण्याइतका मजजवळ विश्वास असला, पण माझ्याठायी प्रीती नसली, तर मी काहीच नाही.</verse>
				<verse number="3">माझ्याजवळ जी संपत्ती आहे ती सर्व मी गरीबांना दिली आणि माझे शरीर कष्ट सहन करण्यासाठी अर्पण केले, परंतु माझ्याठायी प्रीती नसली, तर मला काही लाभ नाही.</verse>
				<verse number="4">प्रीती सहनशील आहे, प्रीती दयाळू आहे. ती कधीही हेवा किंवा मत्सर करीत नाही, कधीही अभिमान बाळगत नाही, गर्व करीत नाही.</verse>
				<verse number="5">ती कधीही इतरांचा अपमान करीत नाही, स्वार्थ पाहत नाही किंवा सहज चिडत नाही. ती अयोग्य गोष्टींची कधीही नोंद ठेवीत नाही.</verse>
				<verse number="6">प्रीती वाईट गोष्टींमध्ये आनंद मानत नाही परंतु सत्यामध्ये आनंद मानते.</verse>
				<verse number="7">प्रीती नेहमी संरक्षण करते, सर्वदा विश्वास ठेवते, सर्वदा आशा धरते आणि सर्वदा धीर धरते.</verse>
				<verse number="8">भविष्यनिवेदन करण्याचे दान समाप्त होईल, वेगवेगळी भाषा बोलण्याचे दान स्तब्ध होईल आणि बुद्धिचे ज्ञान नाहीसे होईल; परंतु प्रीती अखंडपणे टिकून राहील.</verse>
				<verse number="9">कारण आपल्याला थोडेच कळते, आपल्याला संकल्पाचेही ज्ञान थोडे आहे.</verse>
				<verse number="10">परंतु पूर्णत्वाचे आगमन झाल्यावर, जे अपूर्ण आहे ते नाहीसे होईल.</verse>
				<verse number="11">मी बालक होतो, तेव्हा माझे बोलणे, विचार करणे, विवाद करणे बालकासारखे होते. परंतु जेव्हा मी प्रौढ झालो, तेव्हा लेकरांसारखे वागणे मी सोडून दिले आहे.</verse>
				<verse number="12">कारण आपण आता केवळ आरशात प्रतिबिंब पाहत आहोत; नंतर आपण समोरासमोर पाहणार आहोत. मला आता केवळ अंशतः कळते; नंतर मला सर्वकाही स्पष्ट असे दिसेल, जशी माझी संपूर्ण ओळख झाली आहे.</verse>
				<verse number="13">विश्वास, आशा, प्रीती या तीन गोष्टी टिकून राहतात; परंतु त्यामध्ये प्रीती सर्वश्रेष्ठ आहे.</verse>
			</chapter>
			<chapter number="14">
				<verse number="1">प्रीतीचा मार्ग अनुसरा, तरीपण आत्माच्या देणग्यांची इच्छा बाळगत राहा, विशेषतः संदेश सांगण्याचे.</verse>
				<verse number="2">कारण जेव्हा तुम्ही अन्य भाषा बोलता तेव्हा माणसाशी नव्हे तर परमेश्वराशी बोलता. निश्चित, तुम्ही आत्म्याद्वारे गूढ बोलत असाल तर तुमचे बोलणे कोणालाही समजणार नाही.</verse>
				<verse number="3">परंतु जो कोणी संदेश देतो तो लोकांची आत्मिक वृद्धी, प्रोत्साहन, आणि समाधान व्हावे म्हणून बोलतो.</verse>
				<verse number="4">जो अन्य भाषेत बोलतो तो स्वतःचीच उन्नती करतो. परंतु जो संदेश देतो, तो मंडळीची प्रगती करण्यास मदत करतो.</verse>
				<verse number="5">तुम्ही सर्वांनी अन्य भाषेत बोलावे अशी माझी इच्छा आहे, परंतु त्याऐवजी तुम्ही संदेश देणारे व्हावे. कारण अन्य भाषा बोलण्यार्‍यांनी अर्थ नाही सांगितला तर मंडळीची उन्नती कशी होईल, पण त्यापेक्षा संदेश देणारे अधिक श्रेष्ठ आहेत.</verse>
				<verse number="6">बंधू व भगिनींनो, समजा मी तुमच्याकडे आलो आणि अन्य भाषेत बोलू लागलो, तर तुम्हाला माझा काय फायदा, याउलट मी तुमच्यासाठी काही प्रकटीकरण, किंवा ज्ञान किंवा संदेश दिला किंवा वचनाचा बोध आणला तर चांगले होणार नाही का?</verse>
				<verse number="7">बासरी किंवा वीणा यांसारख्या निर्जीव वस्तू ध्वनी उत्पन्न करतात, परंतु प्रत्येक वाद्याच्या स्वरात भिन्नता असल्याशिवाय कोणते वाद्य वाजत आहे हे कसे समजणार?</verse>
				<verse number="8">जर कर्णे स्पष्ट स्वर काढणार नाही, तर युद्धावर जाण्यासाठी तयारी कोण करेल?</verse>
				<verse number="9">तुमच्या बाबतीत असेच आहे. त्याचप्रमाणे सहज समजेल अशा भाषेत बोलल्याशिवाय, तुम्ही काय म्हणता हे इतरांना कसे समजेल? तुम्ही फक्त वार्‍याबरोबर बोलत आहात असे होईल.</verse>
				<verse number="10">निःसंशय जगामध्ये निरनिराळ्या भाषा आहेत, परंतु एकही अर्थाविना नाही.</verse>
				<verse number="11">जर मला एखाद्याच्या बोलण्याचा अर्थ समजून घेण्याची क्षमता नाही, तर माझ्याशी बोलणारा मनुष्य मला विदेशी वाटेल आणि मीही त्याला विदेशी वाटेन.</verse>
				<verse number="12">तुमच्या बाबतीत असेच आहे. ज्याअर्थी तुम्ही आत्मिक दानांसाठी उत्सुक आहात, तर मग मंडळीची वृद्धी व्हावी यासाठी ती दाने विपुल प्रमाणात मिळावी म्हणून नेहमी प्रयत्न करा.</verse>
				<verse number="13">या कारणासाठी एखादा अन्य भाषेत बोलतो, तर त्याने आपण काय बोललो याचा अर्थ सांगता यावा म्हणून प्रार्थना करावी.</verse>
				<verse number="14">कारण मी अन्य भाषेत प्रार्थना करतो, तर माझा आत्मा प्रार्थना करतो, पण माझे मन निष्फळ आहे.</verse>
				<verse number="15">मी काय करावे? मी आत्म्याने प्रार्थना करेन, परंतु माझ्या बुद्धिनेही प्रार्थना करेन, मी आत्म्याने गीते गाईन व त्याचबरोबर बुद्धिनेही गीते गाईन.</verse>
				<verse number="16">जेव्हा तुम्ही फक्त आत्म्याने परमेश्वराची उपकारस्तुती कराल, तर जो चौकशी करणारा किंवा अविश्वासू व्यक्ती, ज्याला तुम्ही काय बोलता हे समजत नाही तो तुमच्या स्तुतीला “आमेन” कसा म्हणू शकेल?</verse>
				<verse number="17">तुम्ही पुरेशी स्तुती करता, परंतु याद्वारे कोणाचीच उन्नती होणार नाही.</verse>
				<verse number="18">मी तुम्हा सर्वांपेक्षा अधिक अन्य भाषेत बोलू शकतो, याबद्दल मी परमेश्वराचे आभार मानतो.</verse>
				<verse number="19">परंतु मंडळीत अन्य भाषेतून दहा हजार शब्द बोलण्यापेक्षा, इतरांना बोध होईल असे पाच शब्द बोलणे मी अधिक पसंत करीन.</verse>
				<verse number="20">प्रिय बंधुंनो व भगिनींनो, तुम्ही लेकरांसारखे विचार करण्याचे सोडून द्या. वाईटाच्या बाबतीत तुम्ही बालकांसारखे, परंतु विचारांच्या बाबतीत प्रौढ व्हा.</verse>
				<verse number="21">नियमशास्त्रात आपल्याला सांगितले आहे: “अन्य भाषा बोलणारे परक्यांच्या ओठांद्वारे मी या लोकांशी बोलेल, परंतु तरीही हे लोक माझे ऐकणार नाहीत. असे प्रभू म्हणतात.”</verse>
				<verse number="22">अन्य भाषा बोलता येणे ही विश्वास ठेवणार्‍यांसाठी चिन्ह नसून, विश्वास न ठेवणार्‍यांसाठी चिन्ह आहे. संदेश देणे, हे विश्वास ठेवणार्‍यांसाठी आहे, अविश्वास ठेवणार्‍यांसाठी नाही.</verse>
				<verse number="23">तरीपण चौकशी करणारा किंवा अविश्वासी मनुष्य तुमच्या मंडळीत आला आणि त्याने तुम्हा सर्वांना अन्य भाषेतून बोलताना ऐकले, तर तुम्ही सर्वजण वेडे आहात असेच त्याला वाटेल.</verse>
				<verse number="24">परंतु तुम्ही सर्वजण संदेश देत असताना एखादा चौकशी करणारा किंवा अविश्वासू माणूस आत आला तर त्याला पापी असल्याची खात्री पटेल आणि सर्व त्याचा निवाडा करतील.</verse>
				<verse number="25">त्याच्या अंतःकरणातील गुप्त गोष्टी उघड होतील; आणि, “तुम्हामध्ये निश्चितच परमेश्वर आहे!” असे जाहीर करून तो पालथा पडेल व परमेश्वराची उपासना करेल.</verse>
				<verse number="26">मग बंधुंनो व भगिनींनो, आपण काय म्हणावे? जेव्हा तुम्ही एकत्र येता, त्यावेळी तुमच्यापैकी प्रत्येकाजवळ असलेले गीत किंवा बोधपर शब्द, किंवा प्रकटीकरण, किंवा अन्य भाषा, किंवा अर्थ सांगण्याची प्रत्येकाची तयारी असावी. या सर्वगोष्टी अशा रीतीने व्हाव्या की ज्याद्वारे मंडळीची उन्नती होईल.</verse>
				<verse number="27">कोणी अन्य भाषेत बोलतो, तर दोन किंवा जास्तीत जास्त तीन क्रमानुसार, एकजण एकावेळी बोलेल आणि एक अर्थ सांगेल.</verse>
				<verse number="28">पण अर्थ सांगणारा उपस्थित नसला, तर अन्य भाषा बोलणार्‍यांनी मंडळीत शांत राहवे. त्याने स्वतःशी व परमेश्वराशी बोलावे.</verse>
				<verse number="29">संदेश देणार्‍यांपैकी दोघांनी किंवा तिघांनीच बोलावे आणि इतरांनी संदेशाची काळजीपूर्वक पारख करावी.</verse>
				<verse number="30">बसलेल्यांपैकी एखाद्याला काही प्रकटीकरण झाले, तर पहिल्या संदेश देणार्‍यांनी शांत व्हावे.</verse>
				<verse number="31">ते एकामागून एक संदेश देतील म्हणजे प्रत्येकाला बोध मिळून त्यांना उत्तेजन मिळेल.</verse>
				<verse number="32">संदेश देणार्‍याचे आत्मे संदेश देणार्‍यांच्या नियंत्रणात असतात.</verse>
				<verse number="33">कारण परमेश्वर हे अव्यवस्था व गोंधळ यांचे परमेश्वर नसून शांततेचे आहेत. हे सर्व मंडळ्यांमध्ये, प्रभुच्या लोकांमध्ये दिसावयास पाहिजे.</verse>
				<verse number="34">स्त्रियांनी मंडळीमध्ये शांत राहवे. स्त्रियांना बोलण्याची परवानगी नाही. नियमशास्त्रात सांगितल्याप्रमाणे त्यांनी अधीन राहवे.</verse>
				<verse number="35">त्यांना काही गोष्टींची चौकशी करावयाची असल्यास, त्यांनी आपल्या पतीला घरी विचारावे. कारण एखाद्या स्त्रीने मंडळीला प्रवचन देणे ही लज्जास्पद बाब आहे.</verse>
				<verse number="36">परमेश्वराच्या वचनाचा प्रारंभ तुम्हापासूनच झाला काय? आणि हे वचन फक्त तुम्हा लोकांपर्यंतच पोहोचले काय?</verse>
				<verse number="37">आपल्याला पवित्र आत्म्याकडून संदेश देण्याचे किंवा दुसरे दान मिळाले आहे, असे वाटणार्‍यांनी हे ओळखावे, की मी जे लिहित आहे ती प्रभुची आज्ञा आहे.</verse>
				<verse number="38">जर कोणी याकडे दुर्लक्ष करील, तर त्यांच्याकडेही दुर्लक्ष केल्या जाईल.</verse>
				<verse number="39">यास्तव, माझ्या बंधुंनो व भगिनींनो, संदेश देण्याची उत्कट इच्छा धरा आणि अन्य भाषेतून जे बोलतात त्यांना मना करू नका.</verse>
				<verse number="40">तरीपण प्रत्येक गोष्ट सुव्यवस्थित आणि योग्यरीतिने केली जावी.</verse>
			</chapter>
			<chapter number="15">
				<verse number="1">आता माझ्या बंधुंनो व भगिनींनो, ज्या शुभवार्तेचा मी तुम्हाला प्रचार केला होता, त्याची तुम्हाला आठवण करून द्यावीशी वाटते, तिचा तुम्ही स्वीकार केला आणि तिच्यामध्ये तुम्ही खंबीरपणे उभे आहा.</verse>
				<verse number="2">या शुभवार्तेद्वारे तुमचे तारण झाले, ज्या वचनांचा मी तुम्हाला प्रचार केला त्यावर जर तुम्ही दृढविश्वास ठेवला नाही, तर तुमचा विश्वास व्यर्थ आहे.</verse>
				<verse number="3">प्रथम महत्वाचे म्हणजे जे मी स्वीकारले तेच तुम्हाला सांगत आलो आहे आणि ते म्हणजे वचनांनुसारः ख्रिस्त आमच्या पापांसाठी मरण पावले.</verse>
				<verse number="4">त्यांना पुरण्यात आले आणि तीन दिवसानंतर त्यांना शास्त्रलेखात सांगितल्याप्रमाणे कबरेतून पुन्हा उठविण्यात आले,</verse>
				<verse number="5">आणि केफाला त्यांचे पहिल्यांदा दर्शन घडले, आणि नंतर बारा शिष्यांना.</verse>
				<verse number="6">त्यानंतर पाचशेपेक्षा अधिक बंधू व भगिनींना एकाच वेळी त्यांचे दर्शन घडले, त्यातील बहुतेक आजही जिवंत असले, तरी काहीजण मरण पावले आहेत.</verse>
				<verse number="7">याकोबाला आणि नंतर सर्व प्रेषितांना त्यांचे दर्शन झाले.</verse>
				<verse number="8">सर्वात शेवटी, एखाद्या अवेळी जन्मलेल्यासारखे मला त्यांचे दर्शन झाले.</verse>
				<verse number="9">कारण सर्व प्रेषितांपेक्षा मी सर्वात कनिष्ठ आहे आणि प्रेषित म्हणून घेण्याच्या किंचितही लायकीचा नाही, कारण मी परमेश्वराच्या मंडळीचा छळ केला.</verse>
				<verse number="10">आता मी जो काही आहे, तो परमेश्वराच्या कृपेमुळेच आहे; आणि त्यांची माझ्यावरील कृपा व्यर्थ गेली नाही. कारण इतर सर्वांपेक्षा मी अधिक कष्ट केले; परंतु मी नाही तर परमेश्वराची कृपा माझ्यावर असल्यामुळे हे झाले.</verse>
				<verse number="11">प्रचार मी किंवा त्यांनी केला, परंतु संदेश तोच आहे आणि त्यावर तुम्ही विश्वास ठेवला.</verse>
				<verse number="12">परंतु जर ख्रिस्त मरणातून पुन्हा उठविले गेले असा आम्ही प्रचार करतो, तर मग मेलेल्यांचे पुनरुत्थान होणार नाही, असे तुमच्यापैकी काहीजण का म्हणतात?</verse>
				<verse number="13">जर मेलेल्यांचे पुनरुत्थान होत नाही, तर ख्रिस्तही अजून उठविले गेले नाही.</verse>
				<verse number="14">आणि ख्रिस्त अजून उठविले गेले नाही, तर आमचा प्रचार आणि तुमचा विश्वासही व्यर्थ आहे.</verse>
				<verse number="15">यापेक्षा अधिक, म्हणजे आम्ही परमेश्वराविषयी खोटी साक्ष देणारे आढळलो, कारण परमेश्वराने ख्रिस्ताला मृतांतून उठविले अशी साक्ष आम्ही देतो. मृत झालेले पुन्हा उठविले जाणार नाहीत, तर त्यांनी त्याला मृतांतून उठविलेच नाही.</verse>
				<verse number="16">जर मेलेले जिवंत होत नाही, तर मग ख्रिस्तही अजून जिवंत झालेले नाही;</verse>
				<verse number="17">आणि ख्रिस्त मरणातून जिवंत झाले नाही, तर तुमचा विश्वास व्यर्थ आहे. तुम्ही अजूनही तुमच्या पापातच आहा.</verse>
				<verse number="18">आणि तर जे ख्रिस्तामध्ये मरण पावले आहेत, त्यांचाही नाश झाला आहे.</verse>
				<verse number="19">जर ख्रिस्तामध्ये आपली आशा फक्त या पृथ्वीवरील जीवनासाठी असेल, तर सर्व मनुष्यांमध्ये आपली स्थिती अधिक दयनीय ठरेल.</verse>
				<verse number="20">परंतु निश्चित ख्रिस्त मेलेल्यातून उठविले गेले आहेत; जे निद्रा पावलेले आहेत त्यांतील ते प्रथमफळ आहे.</verse>
				<verse number="21">कारण जसा एका मनुष्याद्वारे मृत्यू आला, तसाच या एका मनुष्याद्वारे मेलेल्यांचे पुनरुत्थानही आले आहे.</verse>
				<verse number="22">कारण आदामामध्ये सर्व मरण पावतात, तसेच ख्रिस्तामुळे सर्व जिवंत करण्यात येतील</verse>
				<verse number="23">प्रत्येकजण आपआपल्या क्रमाप्रमाणे उठेल: प्रथमफळ ख्रिस्त; नंतर जेव्हा ते येतील तेव्हा जे त्यांचे आहेत ते उठतील.</verse>
				<verse number="24">नंतर शेवट होईल, त्यांनी सर्व सत्ता, अधिकार आणि सामर्थ्य नष्ट केल्यावर ख्रिस्त आपले राज्य परमेश्वर पित्याला सोपवून देतील.</verse>
				<verse number="25">कारण त्यांचे सर्व शत्रू पायाखाली ठेवीपर्यंत त्यांना राज्य करणे भाग आहे.</verse>
				<verse number="26">शेवटचा शत्रू जो मृत्यू, त्याचाही नाश केला जाईल.</verse>
				<verse number="27">कारण त्यांनी “सर्वगोष्टी त्यांच्या पायाखाली ठेवल्या आहेत.” आता जेव्हा असे म्हटले आहे की, “सर्वकाही” त्यांच्या अधिकाराखाली ठेवले आहे, यावरून स्पष्ट होते की ज्यांनी “सर्वकाही” ख्रिस्ताच्या अधीन केले आहे आणि त्या सर्वकाहीमध्ये परमेश्वराचा समावेश नाही.</verse>
				<verse number="28">हे सर्व त्यांनी केल्यानंतर, पुत्र स्वतः त्यांच्या अधीन होईल ज्या परमेश्वराने सर्वकाही त्यांच्या स्वाधीन केले आहे, यासाठी की परमेश्वराने सर्वात सर्वकाही व्हावे.</verse>
				<verse number="29">जर पुनरुत्थान नाही, तर काहीजणांनी मृतांच्यावतीने बाप्तिस्मा घेतला आहे त्यांनी काय करावे? जर मृत झालेले पुन्हा कधीच जिवंत होणार नसतील तर लोकांनी त्यांच्याबद्दल बाप्तिस्मा घेण्याची काय गरज आहे?</verse>
				<verse number="30">आणि प्रत्येक वेळेस आम्ही तरी आमचे प्राण धोक्यात का घालावे?</verse>
				<verse number="31">निश्चित, मी दररोज मृत्यूला तोंड देतो. मला ख्रिस्त येशू आपला प्रभू यामध्ये तुम्हा सर्वांचा अभिमान वाटतो.</verse>
				<verse number="32">जर पृथ्वीवरील आशेने इफिस येथील हिंस्र पशूंशी मनुष्यांसारखे लढण्यात आले तर मला काय लाभ झाला? जर मेलेले पुन्हा जिवंत होणार नाही तर, “चला, आपण खाऊ आणि पिऊ, कारण उद्या आपण मरणार आहोत.”</verse>
				<verse number="33">तुम्ही फसवले जाऊ नका: “वाईटाची संगती चांगल्या चरित्रांना बिघडवते.”</verse>
				<verse number="34">तुम्ही शुद्धीवर यावयास हवे आणि पाप करणे सोडून द्या; पण परमेश्वरासंबंधात काहीजण अज्ञानी आहेत मी हे तुम्हाला लाज वाटावी म्हणून बोलतो.</verse>
				<verse number="35">आता कोणी विचारेल, “मरण पावलेले कसे जिवंत होतील? आणि त्यांची शरीरे कोणत्या प्रकारची असतील?”</verse>
				<verse number="36">किती मूर्खपणा! जे तुम्ही पेरता, ते जर मेले नाही तर त्यातून जीवन येत नाही.</verse>
				<verse number="37">तुम्ही बी पेरता, तेव्हा तुम्ही त्याचे शरीर पेरीत नाही, तर फक्त बी पेरता, कदाचित ते गव्हाचे किंवा दुसर्‍या कशाचे तरी असते.</verse>
				<verse number="38">मग परमेश्वर त्यांच्या इच्छेप्रमाणे त्याला शरीर देतो आणि प्रत्येक प्रकारच्या बीजाला ते त्याचे स्वतःचेच शरीर देतात.</verse>
				<verse number="39">सर्व देह एकसारखे नसतात: मानवाचा देह एकप्रकारचा, पशूंचा दुसर्‍या प्रकारचा, पक्षांचा एक आणि मत्स्याचा एक.</verse>
				<verse number="40">त्याचप्रमाणे स्वर्गीय शरीरे आणि दैहिक शरीरेही आहेत. परंतु स्वर्गीय शरीराचे सौंदर्य एका प्रकारचे आणि भौतिक शरीराचे सौंदर्य दुसर्‍या प्रकारचे आहे.</verse>
				<verse number="41">सूर्याला एका विशिष्ट प्रकारचे तेज असते, चंद्राला दुसर्‍या प्रकारचे आणि तार्‍यांना वेगळया प्रकारचे तेज आहे. शिवाय तार्‍यातार्‍यांचेही तेज वेगवेगळे असते.</verse>
				<verse number="42">अशाप्रकारे ज्यांचे मरणातून पुनरुत्थान झाले त्यांचे होईल. नाशवंत असे शरीर पेरले जाते, अविनाशी असे उठविले जाते.</verse>
				<verse number="43">अपमानात पेरले जाते पण गौरवात उठविले जाते आणि अशक्तपणात पेरले जाते पण शक्तित उठविले जाते.</verse>
				<verse number="44">नैसर्गिक शरीर पेरले जाते, आत्मिक शरीर उठविले जाते. जर नैसर्गिक शरीर आहे तर आत्मिक शरीरही आहे.</verse>
				<verse number="45">असे लिहिले आहे: “पहिला मानव आदाम जिवंत प्राणी झाला.” शेवटचा आदाम जीवन देणारा आत्मा आहे.</verse>
				<verse number="46">प्रथम आत्मिक आले नाही तर शारीरिक, त्यानंतर आत्मिक आहे.</verse>
				<verse number="47">पहिला मानव भूमीच्या धुळीतून आला; दुसरा मानव स्वर्गापासून होता.</verse>
				<verse number="48">जसा मानव मातीचा होता, बाकीचेही त्याच्यासारखे मातीचे आहेत आणि जो स्वर्गातील मनुष्य जसा आहे, तसेच जे स्वर्गातील तेही आहेत.</verse>
				<verse number="49">आणि आता ज्याप्रमाणे आपण शारीरिक मनुष्याचे प्रतिरूप धारण केले आहे, तसेच आपण स्वर्गीय मनुष्याचे प्रतिरूप धारण करू.</verse>
				<verse number="50">माझ्या बंधू व भगिनींनो मी तुम्हाला जाहीर करतो की रक्त व मांस यांना परमेश्वराच्या राज्याचे वतन मिळू शकत नाही, त्याचप्रमाणे नाशवंताला अविनाशी वतन मिळू शकत नाही.</verse>
				<verse number="51">ऐका, मी तुम्हाला एक रहस्य सांगतो: आपण सर्वच मरणार नाही, तर आपण सर्व बदलून जाऊ.</verse>
				<verse number="52">हे सर्व क्षणार्धात, डोळ्याची उघडझाप होते न होते तोच, शेवटचे रणशिंग वाजल्याबरोबर घडून येईल. कारण तुतारीचा नाद होईल आणि मरण पावलेले अविनाशीपणात उठविले जातील, आणि आपण बदलले जाऊ.</verse>
				<verse number="53">कारण नाशवंताने अविनाशीपणाला धारण केले पाहिजे आणि जे मर्त्य त्याने अमरत्व परिधान केलेच पाहिजे.</verse>
				<verse number="54">जेव्हा जे नाशवंत आहे ते अविनाशीपण परिधान करेल, आणि जे मर्त्य आहे ते अमरत्व, तेव्हा हे शास्त्रलेखातील वचन सत्य होईल: “विजयाने मृत्यूला गिळंकृत केले आहे.”</verse>
				<verse number="55">“अरे मरणा, तुझा विजय कोठे? अरे मरणा, तुझी नांगी कोठे?”</verse>
				<verse number="56">कारण मरणाची नांगी पाप आहे आणि पापाचे बळ नियमशास्त्र आहे.</verse>
				<verse number="57">परंतु आपण परमेश्वराचे आभार मानू, कारण तेच आपल्याला आपल्या प्रभू येशू ख्रिस्ताद्वारे विजय देतात.</verse>
				<verse number="58">यास्तव, माझ्या प्रिय बंधू व भगिनींनो, खंबीर व्हा आणि कशानेही विचलीत होऊ नका. आपल्या स्वतःला पूर्णपणे प्रभुच्या कार्यात वाहून घ्या, कारण तुम्हाला माहीत आहे की प्रभुमध्ये तुमचे श्रम कधीही व्यर्थ होणार नाही.</verse>
			</chapter>
			<chapter number="16">
				<verse number="1">आता प्रभुच्या लोकांना आर्थिक मदत करण्याबद्दल: गलातीया येथील मंडळ्यांना मी जे करावयास सांगितले ते तुम्हीही करा.</verse>
				<verse number="2">प्रत्येक आठवड्याच्या पहिल्या दिवशी, तुम्हातील प्रत्येकाने मिळालेल्या उत्पनातून काही रक्कम बाजूला काढून, साठवून ठेवावी, म्हणजे मी तेथे आल्यानंतर वर्गण्या गोळा कराव्या लागणार नाहीत.</verse>
				<verse number="3">मग, मी तिकडे आल्यावर, तुम्ही स्वतः निवडलेले लोक व ओळख करून देणारी माझी पत्रे आणि तुमची प्रेमाची देणगी घेऊन मी त्यांना यरुशलेमला पाठवीन.</verse>
				<verse number="4">मीही जाणे उचित होईल असे वाटले, तर आम्ही सोबतीने प्रवास करू.</verse>
				<verse number="5">मासेदोनियामधून गेल्यानंतर, मी तुम्हाकडे येईन कारण मीही मासेदोनियामधून जाण्याचा विचार करत आहे.</verse>
				<verse number="6">तेव्हा मी तुमच्याबरोबर बहुतेककरून अधिक काळ, कदाचित हिवाळादेखील घालवेन. मग मी जेथे कोठे जाईन, तेथे माझी रवानगी करण्यात मला तुम्ही मदत करू शकता.</verse>
				<verse number="7">यावेळी तुम्हाला धावती भेट द्यावी आणि पुढे जावे अशी माझी इच्छा नाही; तर प्रभुची इच्छा असेल तर तुमच्याकडे येऊन काही काळ तुमच्याबरोबर राहावे अशी माझी इच्छा आहे.</verse>
				<verse number="8">पण पन्नासाव्या दिवसाच्या सणापर्यंत मी येथेच म्हणजे इफिसमध्ये राहणार आहे.</verse>
				<verse number="9">कारण माझ्यासाठी चांगले व प्रभावी सेवेचे द्वार उघडले गेले आहे. परंतु तेथे मला विरोध करणारे देखील पुष्कळच आहेत.</verse>
				<verse number="10">तीमथ्य तुमच्याकडे आला, तर तुमच्याबरोबर असताना त्याला भिण्याची गरज नाही असे त्याला कळू द्या, माझ्यासारखाच तोही प्रभुचे सेवाकार्य करीत आहे.</verse>
				<verse number="11">कोणीही त्याला कमी लेखू नये, शांती प्राप्त झालेला असा त्याला माझ्याकडे परत पाठवा. जे आणखी बंधू इकडे येणार आहेत, त्यांच्याबरोबरच त्यालाही भेटण्यास मी उत्सुक आहे.</verse>
				<verse number="12">आता बंधू अपुल्लोसासंबंधी: त्याने बंधुजनांबरोबर तुमच्याकडे येण्याची मी त्याला खूप विनंती केली. परंतु आताच तुम्हाकडे यावे अशी त्याची मुळीच इच्छा नव्हती, परंतु संधी मिळेल तेव्हा तो येईल.</verse>
				<verse number="13">जागृत राहा; विश्वासात स्थिर राहा; धैर्याने वागा व खंबीर असा.</verse>
				<verse number="14">तुम्ही जे काही करता ते प्रीतिने करा.</verse>
				<verse number="15">तुम्हाला माहीत आहे की स्तेफन आणि त्याचे कुटुंब हे अखया प्रातांमधील पहिले विश्वासू आहेत आणि प्रभुच्या लोकांसाठी सेवाकार्य करण्यासाठी त्यांनी स्वतःला समर्पित केले आहे. बंधू व भगिनींनो मी तुम्हालाही विनंती करतो,</verse>
				<verse number="16">की जे कोणी साहाय्य आणि श्रम करतात अशा लोकांच्या स्वाधीन राहा.</verse>
				<verse number="17">स्तेफन, फर्तूनात व अखायिक यांच्या येण्याने मला फार आनंद झाला. त्यांच्यामुळे तुमच्यावतीने जे काही कमी होते त्यांची त्यांनी भरपाई केली.</verse>
				<verse number="18">त्यांनी मला व तुमच्या आत्म्याला खूपच उल्लासीत केले आहे. अशा लोकांना मान्यतेची आवश्यकता आहे.</verse>
				<verse number="19">आशिया प्रांतातील मंडळ्या तुम्हाला शुभेच्छा पाठवितात. अक्विला व प्रिस्किल्ला, व त्यांच्या घरात जमणारी मंडळी तुम्हाला प्रभुमध्ये शुभेच्छा सांगतात.</verse>
				<verse number="20">तसेच सर्व बंधू व भगिनी तुम्हाला शुभेच्छा देतात. एकमेकांचे पवित्र चुंबनाने अभिवादन करा.</verse>
				<verse number="21">आता या पत्रातील शुभेच्छा मी पौल, स्वतःच्या हातांनी लिहित आहे.</verse>
				<verse number="22">जो कोणी प्रभुवर प्रीती करीत नाही, तो शापित असो. हे प्रभू या!</verse>
				<verse number="23">प्रभू येशू ख्रिस्ताची कृपा तुम्हावर असो.</verse>
				<verse number="24">तुम्हा सर्वांना ख्रिस्त येशूंमध्ये माझी प्रीती असो. आमेन.</verse>
			</chapter>
		</book>
		<book number="47">
			<chapter number="1">
				<verse number="1">परमेश्वराच्या इच्छेने, ख्रिस्त येशूंचा प्रेषित झालेला पौल आणि आपला बंधू तीमथ्य याजकडून, करिंथ येथील परमेश्वराची मंडळी आणि अखया प्रांतातील चहूकडच्या सर्व पवित्र लोकांस:</verse>
				<verse number="2">परमेश्वर आपला पिता आणि प्रभू येशू ख्रिस्त यापासून तुम्हा प्रत्येकास कृपा व शांती असो.</verse>
				<verse number="3">आपल्या प्रभू येशू ख्रिस्ताचे पिता आणि आपला परमेश्वर, करुणेचा पिता आणि सर्व सांत्वन करणारे परमेश्वर यांची स्तुती असो.</verse>
				<verse number="4">ते आपल्या सर्व दुःखांमध्ये आपले सांत्वन करतात, यासाठी की जे सांत्वन आम्हाला परमेश्वराकडून मिळाले आहे, त्या सांत्वनाने कोणत्याही दुःखात जे आहेत त्यांचे सांत्वन करावे.</verse>
				<verse number="5">ज्याप्रकारे आम्ही ख्रिस्ताच्या अगणित दुःखांमध्ये सहभागी आहोत, त्याचप्रकारे आमचे सांत्वनही ख्रिस्ताद्वारे पुष्कळ होते.</verse>
				<verse number="6">जर आम्ही दुःखी आहोत तर ते तुमच्या सांत्वनासाठी व तारणासाठी; जर आम्हाला सांत्वन लाभले आहे, तर ते तुमच्या सांत्वनासाठी, यासाठी की जी दुःखे आम्ही सोसतो व जी तुम्हीही सोसत आहात, त्यामुळे तुम्हामध्ये धीर व सहनशीलता उत्पन्न व्हावी</verse>
				<verse number="7">आणि तुमच्याबद्दलची आमची आशा स्थिर आहे व जसे तुम्ही आमच्या दुःखामध्ये तसेच आमच्या सांत्वनातही सहभागी झाला आहात.</verse>
				<verse number="8">प्रिय बंधुनो व भगिनींनो, आशिया प्रांतात ज्या दुःखाच्या अनुभवातून आम्हास जावे लागले, त्याबद्दल तुम्ही अज्ञानी असावे अशी आमची इच्छा नाही. आमच्या कल्पना शक्तिपलीकडे आम्ही ओझ्याखाली अगदी दबून गेलो की; आम्ही जीवनाची आशा सोडून दिली होती.</verse>
				<verse number="9">खरोखर आम्हाला मृत्यूची दंडाज्ञा ठरलेली आहे असे वाटले, हे यासाठी झाले की आम्ही केवळ स्वतःवर अवलंबून न राहता, जे मृतांना उठवितात त्या परमेश्वरावरच अवलंबून रहावे.</verse>
				<verse number="10">त्यांनी आम्हाला मरणाच्या धोक्यातून सोडविले आणि ते पुन्हा आम्हाला असेच सोडवतील. आम्ही त्यांच्यावर आशा ठेवली आहे की ते आम्हाला असेच पुढेही सोडवीत राहतील.</verse>
				<verse number="11">परंतु तुम्हीही आमच्यासाठी प्रार्थना करून आम्हाला मदत करावी. कारण जो कृपेचा अनुग्रह सर्वांच्या प्रार्थनेचे उत्तर म्हणून आम्हास मिळाला आहे, त्याबद्दल आमच्यावतीने अनेकजण परमेश्वराची स्तुती करतील.</verse>
				<verse number="12">हे आम्हाला गर्वाचे कारण आहे: आमच्या सर्व व्यवहारात आमच्या विवेकबुद्धीची साक्ष ही आहे की या जगात आणि तुमच्या संबंधात, आम्ही पवित्र आणि ईश्वरी प्रामाणिकपणाने भरलेले होतो. हे जगीक ज्ञानावर नव्हे तर परमेश्वराच्या कृपेवर अवलंबून राहिल्यामुळे आम्ही करू शकलो.</verse>
				<verse number="13">तुम्हाला जे समजत नाही किंवा वाचता येत नाही असे आम्ही काहीच लिहित नाही. आमची आशा आहे की,</verse>
				<verse number="14">जरी तुम्ही थोडेफार आम्हाला ओळखता आणि पुढे तुम्हाला पूर्णपणे कळून येईल की प्रभू येशूंच्या दिवशी जसा तुम्हाला आमचा अभिमान आहे, तसाच आम्ही पण तुमच्याविषयी अभिमान बाळगू.</verse>
				<verse number="15">या गोष्टीचा मला भरवसा होता की मी प्रथम तुमची भेट घ्यावी यासाठी की तुम्हाला दोनदा लाभ व्हावा.</verse>
				<verse number="16">मी मासेदोनियास जाताना, वाटेत थांबून तुम्हाला भेटावे आणि तसेच मासेदोनियाहून परत येतांना भेटावे आणि तुम्ही मला पुढे यहूदीयाकडे वाटेस लावले असते.</verse>
				<verse number="17">मी हे बेत चंचलवृतीने केले काय? मी जगीक रीतीने माझ्या योजना करतो काय किंवा “होय, होय” आणि “नाही, नाही” असे म्हणतो का?</verse>
				<verse number="18">ज्याप्रकारे परमेश्वर खात्रीने विश्वासू आहे, तेवढ्याच खात्रीने आमचा संदेश “होय” आणि “नाही” असा नाही.</verse>
				<verse number="19">तीमथ्य, सीला व मी, तुम्हाला परमेश्वराचे पुत्र येशू ख्रिस्त यांच्याबद्दल संदेश सांगत आलो तो “नाही” आणि “होय” असा नाही, परंतु त्यांच्यामध्ये नेहमीच “होय” आहे.</verse>
				<verse number="20">परमेश्वराने कितीही अभिवचने दिलेली असोत, ख्रिस्तामध्ये ती “होय” आहेत. परमेश्वराच्या नावाचे गौरव करीत आम्ही त्यांच्याद्वारे “आमेन” म्हणतो.</verse>
				<verse number="21">आता याच परमेश्वराने आहे जे दोघांना आम्हाला आणि तुम्हाला ख्रिस्तामध्ये स्थिर करतात. त्यांनी आमचा अभिषेक केला आहे,</verse>
				<verse number="22">त्यांच्या मालकीपणाचा शिक्का आमच्यावर मारला आहे आणि आमच्या अंतःकरणात पवित्र आत्मा ठेव म्हणून ठेवला आहे, जे येणार आहे त्याची हमी देत आहे.</verse>
				<verse number="23">परमेश्वराला मी माझा साक्षीदार म्हणून हाक मारतो आणि माझे जीवन पणाला लावले आहे, तुम्हाला त्रास द्यावे अशी माझी इच्छा नव्हती म्हणून मी करिंथ येथे आलो नाही.</verse>
				<verse number="24">तुमच्या विश्वासावर अधिकार दाखवावा म्हणून नव्हे, कारण विश्वासामुळेच तुम्ही स्थिर आहात, परंतु आम्ही तुमच्याबरोबर सहकर्मी होऊन आनंदासाठी परिश्रम करतो.</verse>
			</chapter>
			<chapter number="2">
				<verse number="1">मी स्वतःशी निश्चय करून म्हणालो की तुम्हाला आणखी एक दुःखद भेट देणार नाही.</verse>
				<verse number="2">कारण मी तुम्हाला दुःखी केले, तर मग ज्यांना मजकडून दुःख झाले आहे त्या तुमच्याशिवाय मला कोण आनंदित करेल?</verse>
				<verse number="3">मी लिहिल्याप्रमाणे केले, मी आल्यावर ज्यांच्यापासून मला आनंद मिळावयास पाहिजे त्यांच्याकडून मला दुःख होणार नाही. मला तुम्हा सर्वांवर भरवसा होता की तुम्ही सर्वजण माझ्या आनंदात सहभागी व्हाल.</verse>
				<verse number="4">तुम्हाला दुःखी करावे म्हणून नव्हे तर माझ्या प्रीतीची खोली तुम्हाला कळावी, म्हणून हे पत्र मी तुम्हाला क्लेश आणि हृदयाच्या यातना आणि अनेक आसवे गाळून लिहिले आहे.</verse>
				<verse number="5">जर कोणी दुःख दिले, तर त्याने केवळ मलाच अधिक दुःख दिले असे नाही तर काही अंशी तुम्हा सर्वांना दुःख दिले आहे, त्यापेक्षा अधिक बोलू इच्छित नाही.</verse>
				<verse number="6">तुम्ही सार्‍यांनी बहुमताने त्याला शिक्षा दिली ती पुरेशी आहे.</verse>
				<verse number="7">याउलट, त्याला आता क्षमा करण्याची व त्याचे सांत्वन करण्याची वेळ आहे, नाही तर तो अतिशय दुःखामध्ये बुडून जाण्याची शक्यता आहे.</verse>
				<verse number="8">आता मी तुम्हाला विनंती करतो, तुम्ही त्याच्यावर प्रीती करता याची त्याला खात्री द्या.</verse>
				<verse number="9">हे पत्र लिहिण्याचे दुसरे कारण आहे की तुम्ही परीक्षेत स्थिर आहात व प्रत्येक गोष्टीत आज्ञा पाळता हे अजमावून पाहावे.</verse>
				<verse number="10">तुम्ही एखाद्याला क्षमा करता, त्याला मीही क्षमा करतो. ज्याची मी क्षमा केली आहे आणि जर क्षमा करण्याचे बाकी आहे तर ती ख्रिस्ताच्या समक्ष तुमच्या हितासाठी केली आहे.</verse>
				<verse number="11">यासाठी की सैतानाचे आपल्यावर वर्चस्व होऊ नये; कारण त्याचे डाव आपल्याला कळत नाहीत असे नाही.</verse>
				<verse number="12">मी त्रोवास शहरात ख्रिस्ताच्या शुभवार्तेचा प्रचार करण्यास आल्यावर, प्रभुंनी माझ्यासाठी द्वार उघडे केल्याचे मला आढळून आले.</verse>
				<verse number="13">परंतु माझा बंधू तीत, तेथे मला भेटला नाही, त्यामुळे माझ्या मनाला शांती नव्हती. म्हणून मी तेथील लोकांचा निरोप घेतला व तडक मासेदोनियाकडे गेलो.</verse>
				<verse number="14">परंतु परमेश्वराची स्तुती असो! कारण ते आम्हाला ख्रिस्ताच्या विजयोत्सवात आमचे नेत्रृत्व करण्यास आमच्यापुढे चालतात व आम्ही त्यांचे दास असून त्यांच्यामागे चालतो आणि प्रभुंच्या ज्ञानाविषयीचा सुगंध सर्वत्र पसरविण्यासाठी ते आमचा उपयोग करून घेतात.</verse>
				<verse number="15">ज्यांचे तारण होत आहे व ज्यांचा नाश होत आहे त्या सर्वांसाठी आम्ही परमेश्वरासाठी ख्रिस्ताचा सुगंध असे आहोत</verse>
				<verse number="16">एकाला आम्ही असा सुगंध आहोत की ज्यामुळे मरण येते व दुसर्‍याला असा सुगंध आहोत की ज्यामुळे जीवन मिळेल. आणि अशा कामासाठी कोण योग्य आहे?</verse>
				<verse number="17">आम्ही अशा अनेक लोकांसारखे नाही की जे परमेश्वराचे वचन सांगून लाभ मिळवितात. उलट ख्रिस्तामध्ये आम्ही परमेश्वरासमोर प्रामाणिकपणाने आणि परमेश्वराने पाठविलेल्या माणसाप्रमाणे बोलत असतो.</verse>
			</chapter>
			<chapter number="3">
				<verse number="1">आम्ही पुन्हा आपली प्रशंसा करण्यास प्रांरभ केला आहे काय? आणि इतर काही लोकांसारखे शिफारसपत्र तुम्हासाठी व तुम्हापासून घेण्याची गरज आहे का?</verse>
				<verse number="2">आमच्या हृदयांवर लिहिलेले, सर्वांना माहीत असलेले व वाचले जाणारे असे तुम्ही स्वतः आमचे पत्र आहात.</verse>
				<verse number="3">तुम्ही ख्रिस्ताकडून आलेले पत्र आहात, आमच्या सेवेचा परिणाम, जे शाईने लिहिलेले नाही परंतु जिवंत परमेश्वराच्या आत्म्याने, दगडाच्या पाटीवर नसून, मानवी हृदयाच्या पाटीवर कोरलेले आहे हे दाखवा.</verse>
				<verse number="4">असा आमचा भरवसा ख्रिस्ताद्वारे परमेश्वरावर आहे.</verse>
				<verse number="5">आम्ही आमच्यामध्ये कार्यक्षम आहोत असे नाही किंवा आम्ही काही दावा करू शकतो असे आम्हाला वाटत नाही; कारण आमची कार्यक्षमता परमेश्वरापासून आहे.</verse>
				<verse number="6">नव्या कराराची सेवा करणारे म्हणून त्यांनी आम्हाला योग्य केले आहे. हा करार लेखी नव्हे तर आत्म्यापासून आहे; लेख मृत करतो, परंतु पवित्र आत्मा जीवन देतो.</verse>
				<verse number="7">आता जे अक्षर दगडावर कोरलेले असून ज्याचा परिणाम मरण ती सेवा एवढी गौरवी होती, की जरी कमी होणार्‍या तेजामुळे इस्राएल लोकांना मोशेच्या चेहर्‍याकडे स्थिर पाहत राहणे अशक्य झाले होते, पण हळूहळू ते तेज कमी होत गेले.</verse>
				<verse number="8">पवित्र आत्म्याची सेवा त्याहूनही खूपच अधिक वैभवशाली नव्हे काय?</verse>
				<verse number="9">दंड करणारी सेवा जर एवढी तेजस्वी होती, तर नीतिमत्वाची सेवा त्याहून कितीतरी अधिक तेजस्वी असेल!</verse>
				<verse number="10">खरे म्हणजे जे तेजस्वी होते ते तेज नसून त्याची तुलना करता, पहिल्या तेजाचे मोल काहीच नाही.</verse>
				<verse number="11">आणि जर लोप पावत चाललेले तेजोमय होते, तर जे अनंतकालिक आहे त्याचे तेज निश्चितच अधिक आहे.</verse>
				<verse number="12">आम्हाला अशी आशा आहे म्हणून आम्हाला मोठे धैर्यही आहे.</verse>
				<verse number="13">आम्ही मोशेसारखे नाही, ज्याने लोप पावत चाललेले वैभव इस्राएल लोकांनी पाहू नये म्हणून आपल्या मुखावर आच्छादन घातले.</verse>
				<verse number="14">परंतु त्यांची मने आता मंद झाली व जुना करार वाचला जात असताना आजही तेच आच्छादन आहे. ते फक्त ख्रिस्तामध्येच दूर केले जाईल.</verse>
				<verse number="15">आज या दिवसापर्यंत जेव्हा मोशेचा ग्रंथ वाचला जातो, तेव्हा त्यांच्या हृदयावर आच्छादन राहते.</verse>
				<verse number="16">परंतु जेव्हा कोणी परमेश्वराकडे वळतो, त्यावेळी हे आच्छादन काढले जाते.</verse>
				<verse number="17">प्रभू आत्मा आहे आणि जेथे प्रभुचा आत्मा तेथे स्वातंत्र्य आहे.</verse>
				<verse number="18">आपण जे सर्व, मुखावर आच्छादन नसलेले; ते आपण प्रभुचे वैभव प्रतिबिंबित करणारे आहोत. ते आपण वाढत जाणार्‍या तेजासह त्यांच्या प्रतिमेप्रमाणे बदलत जात आहोत. हे सर्व प्रभुपासून आहे जो आत्मा आहे.</verse>
			</chapter>
			<chapter number="4">
				<verse number="1">यास्तव, परमेश्वराच्या दयेने आम्हालाही सेवा प्राप्त झाली आहे, म्हणून आम्ही धैर्य सोडीत नाही.</verse>
				<verse number="2">आम्ही सर्व गुप्त व लज्जास्पद गोष्टींचा त्याग केला आहे; आम्ही खोटेपणा करीत नाही आणि परमेश्वराचे वचन विकृत करीत नाही. याउलट, सरळपणाने सत्य प्रकट करून परमेश्वरासमोर प्रत्येक मनुष्याच्या सद्सद्विवेकबुद्धीने आपणास पटवितो.</verse>
				<verse number="3">जरी आमची शुभवार्ता आच्छादिलेली असली, तर ती ज्यांचा नाश होणार आहे, त्यांच्यापासूनच आच्छादिलेली आहे.</verse>
				<verse number="4">या जगाच्या अधिपतीने विश्वासणार्‍यांची मने आंधळी केली आहेत, म्हणून शुभवार्तेचा प्रकाश जो ख्रिस्ताचे गौरव आणि परमेश्वराची प्रतिमा प्रकट करतो, ते पाहू शकत नाहीत.</verse>
				<verse number="5">आम्ही स्वतःविषयी प्रचार करीत नाही, तर ख्रिस्त येशू हेच प्रभू आणि आम्ही येशूंसाठी तुमचे दास आहोत.</verse>
				<verse number="6">कारण, “अंधकारातून प्रकाश हो,” असे जे परमेश्वर बोलले, त्यांनी येशू ख्रिस्ताच्या मुखावरील ज्ञानाच्या तेजाचा प्रकाश आमच्या अंतःकरणांत दिला आहे.</verse>
				<verse number="7">तरी आम्हासाठी हा मोलवान ठेवा एका मातीच्या पात्रात ठेवलेला आहे हे दाखविण्यासाठी की, जे अपार सामर्थ्य आमचे स्वतःचे नसून परमेश्वराकडून आहे, हे प्रत्येकाला दिसावे.</verse>
				<verse number="8">आम्ही चोहोकडून अतिशय दबून गेलो आहोत, परंतु चिरडले गेलो नाही; घोटाळ्यात पडलो, परंतु हताश होत नाही.</verse>
				<verse number="9">छळ झाला पण त्याग करण्यात आला नाही; आम्हाला खाली पाडण्यात आले, परंतु नाश झाला नाही.</verse>
				<verse number="10">आम्ही नेहमीच येशूंच्या मरणाला आमच्या शरीरात घेऊन वावरतो यासाठी की येशूंचे जीवनसुद्धा आमच्या शरीरांमध्ये प्रकट व्हावे.</verse>
				<verse number="11">म्हणून आम्ही, जे जिवंत आहोत ते येशूंप्रीत्यर्थ मरणासाठी सोपवून दिले गेलेले आहोत, यासाठी की आमच्या मर्त्य देहांमध्ये सुद्धा त्यांचे जीवन प्रकट व्हावे.</verse>
				<verse number="12">आमच्यामध्ये मृत्यू कार्य करतो, परंतु तुम्हामध्ये जीवन कार्य करते.</verse>
				<verse number="13">असे लिहिले आहे: “मी विश्वास धरला आहे म्हणून मी बोलतो,” त्याप्रमाणे आमच्याजवळ सारखाच विश्वासाचा आत्मा आहे, म्हणून आम्ही विश्वास ठेवतो आणि बोलतो.</verse>
				<verse number="14">आम्हाला हे माहीत आहे की, ज्यांनी प्रभू येशूंना मेलेल्यांमधून जिवंत केले, तेच आम्हालाही येशूंबरोबर पुन्हा जिवंत करतील आणि तुमच्याबरोबरच आम्हाला पुढे सादर करतील.</verse>
				<verse number="15">हे सर्व तुमच्या भल्यासाठी आहे जितके अधिक लोक त्यांच्या कृपेने त्यांच्याजवळ येतील, तितके त्यांच्या अपार दयेबद्दल त्यांचे आभार मानतील आणि परमेश्वराचे अधिक गौरव होईल.</verse>
				<verse number="16">यास्तव, आम्ही कधीही निराश होत नाही. आमची बाह्य शरीरे अशक्त होत असली, तरी आम्ही अंतर्यामी दिवसेंदिवस नवीन होत आहोत.</verse>
				<verse number="17">आमची संकटे अति हलकी व क्षणिक आहेत तरी त्यामुळे सदासर्वकाळचे गौरव प्राप्त होणार आहे की ज्याची तुलना आम्ही करू शकत नाही.</verse>
				<verse number="18">म्हणून ज्या गोष्टी दृश्य आहेत त्यावर आम्ही आपले लक्ष केंद्रित करत नाही, परंतु जे अदृश्य आहे त्यावर करतो, कारण जे दृश्य आहे ते तात्पुरते आहे, परंतु जे अदृश्य आहे ते सार्वकालिक आहे.</verse>
			</chapter>
			<chapter number="5">
				<verse number="1">आम्हास ठाऊक आहे की ज्या जगीक तंबू—आमचे शरीर—मध्ये आम्ही राहतो त्याचा जर नाश झाला, तर परमेश्वराने आमच्यासाठी इमारत, सार्वकालिक स्वर्गीय घर जे मानवी हाताने बांधलेले नाही असे तयार केले आहे.</verse>
				<verse number="2">या गृहामध्ये असताना स्वर्गीय गृहाचे पांघरूण घालण्याची इच्छा धरून आपण एवढे कण्हत आहोत.</verse>
				<verse number="3">कारण आम्ही वस्त्रे धारण केली तर नग्न असे सापडणार नाही.</verse>
				<verse number="4">या तंबूमध्ये आम्ही आहोत तोपर्यंत आम्ही कण्हतो व थकलेले आहोत, वस्त्रे परिधान करू नये असे आम्हास वाटत नाही, परंतु स्वर्गीय निवासस्थान धारण करावे, यासाठी की जे मर्त्य ते जीवनाने गिळंकृत करावे.</verse>
				<verse number="5">ज्याने आम्हाला या उद्देशासाठीच सिद्ध केले आहे तो परमेश्वर आहे आणि अमानत म्हणून आम्हाला पवित्र आत्मा विसार म्हणून दिला आहे.</verse>
				<verse number="6">यास्तव आता खात्रीपूर्वक आपण जाणून घ्यावे की जोपर्यंत आपण शारीरिक घरामध्ये आहोत, तोपर्यंत आपण प्रभुपासून दूर असतो.</verse>
				<verse number="7">आम्ही विश्वासाने जगतो, प्रत्यक्ष पाहण्याने नव्हे.</verse>
				<verse number="8">आमचा भरवसा आहे आणि हे आम्हास बरे वाटते की या शरीरापासून वेगळे होऊन प्रभुसोबत आपण आनंदाने वास करावा.</verse>
				<verse number="9">तेव्हा, आम्ही येथे या शरीरामध्ये असू अथवा या शरीरापासून दूर असू, आम्ही करतो त्या सर्व गोष्टींत प्रभुंना संतोष देणे, हेच आमचे ध्येय आहे.</verse>
				<verse number="10">कारण आपल्या सर्वांनाच ख्रिस्ताच्या न्यायासनासमोर उभे राहावे लागणार आहे. या शरीरामध्ये असताना प्रत्येकाने ज्या चांगल्या अथवा वाईट गोष्टी केल्या असतील, त्यांचे आपल्यापैकी प्रत्येकाला योग्य ते प्रतिफळ मिळेल.</verse>
				<verse number="11">प्रभुची भीती बाळगणे हे काय आहे हे आपणास माहीत आहे, त्यामुळेच इतरांना वळवून घेण्याचा आम्ही प्रयत्न करतो! आम्ही कोण आहोत हे परमेश्वरापुढे स्पष्ट आहे आणि मी आशा धरतो की, तुमच्या विवेकबुद्धीनेही तुम्ही हे निश्चित जाणता.</verse>
				<verse number="12">पुन्हा स्वतःचीच प्रशंसा करण्याचा आम्ही प्रयत्न करत नाही. तर तुम्हाला आमच्यासाठी अभिमान बाळगण्याची संधी देत आहोत, यासाठी की जे हृदयातील गोष्टींचा नव्हे तर बाह्य गोष्टींचा अभिमान बाळगतात त्यांना तुम्हाला उत्तर देता यावे.</verse>
				<verse number="13">जर “आम्ही वेडे असलो,” जसे काही लोक म्हणतात तर ते परमेश्वरासाठी आहोत. जर आम्ही भानावर असलो, तर ते तुमच्यासाठी आहोत.</verse>
				<verse number="14">ख्रिस्ताची प्रीती आम्हाला गळ घालते कारण आम्हास खात्री आहे की, ज्याअर्थी एक आपल्या सर्वांसाठी मरण पावला तर आपण सर्वजण मेलो आहोत.</verse>
				<verse number="15">ते सर्वांसाठी मरण पावले, म्हणून आता जे जिवंत आहेत त्यांनी यापुढे स्वतःसाठी जगू नये, तर जे त्यांच्यासाठी मरण पावले आणि पुन्हा उठले, त्यांच्यासाठी जगावे.</verse>
				<verse number="16">येथून पुढे जगीक दृष्टीने आम्ही कोणाकडे पाहत नाही. आम्ही ख्रिस्ताकडे त्यादृष्टीने पाहत होतो पण आता तसे पाहत नाही.</verse>
				<verse number="17">जर कोणी ख्रिस्तामध्ये आहे, तर तो नवी सृष्टी झाला आहे; जुने संपले आहे व सर्व नवीन झाले आहे.</verse>
				<verse number="18">हे सर्व परमेश्वरापासून आहे, ज्यांनी आमचा त्यांच्याशी ख्रिस्ताद्वारे समेट केला आणि समेटाची सेवा आम्हाला दिली आहे.</verse>
				<verse number="19">परमेश्वर ख्रिस्ताद्वारे जगाशी समेट घडवून आणत होते आणि लोकांची पातके त्यांच्याविरुद्ध मोजत नव्हते. हाच समेटाचा संदेश त्यांनी आम्हाकडे सोपवून दिला आहे.</verse>
				<verse number="20">आम्ही ख्रिस्ताचे राजदूत आहोत, जणू काही परमेश्वर आमच्याद्वारे तुम्हाला विनंती करीत आहे. आम्ही ख्रिस्ताच्या वतीने तुम्हाला विनवतो की, परमेश्वराबरोबर तुमचा समेट होऊ द्या.</verse>
				<verse number="21">ज्यांच्या ठायी पाप नव्हते, त्यांना आपल्यासाठी पापार्पण असे केले, म्हणजे त्यांच्याशी आपण संयुक्त होऊन, परमेश्वराचे नीतिमत्व व्हावे.</verse>
			</chapter>
			<chapter number="6">
				<verse number="1">परमेश्वराचे सहकारी या नात्याने आम्ही तुम्हाला विनवितो की परमेश्वराची कृपा व्यर्थ होऊ देऊ नका.</verse>
				<verse number="2">कारण ते म्हणतात, “माझ्या कृपेच्या समयी तुमची विनवणी माझ्या कानी आली. तारणाच्या दिवशी, मी तुम्हाला साहाय्य केले.” मी तुम्हाला सांगतो, आत्ताच परमेश्वराच्या कृपेचा समय आहे आणि आजच तारणाचा दिवस आहे.</verse>
				<verse number="3">आम्ही कोणाच्याही मार्गात अडखळण होत नाही, जेणेकरून आम्ही करीत असलेली सेवा दोषी ठरविली जाऊ नये.</verse>
				<verse number="4">आम्ही परमेश्वराचे सेवक या नात्याने सर्वप्रकारे आमची योग्यता पटवून देण्याचा प्रयत्न करतो: मोठ्या धैर्याने, दुःख, ओझे व संकटे आम्ही सहन करतो.</verse>
				<verse number="5">आम्हाला मारहाण, तुरुंग, दंगल, कष्ट, जागरणे आणि उपवास;</verse>
				<verse number="6">शुद्धतेने, बुद्धिने, धीराने आणि करुणेने; पवित्र आत्म्याने आणि खर्‍या प्रीतिने भरलेले;</verse>
				<verse number="7">सत्याचे भाषण, आणि परमेश्वराचे सामर्थ्य; उजव्या आणि डाव्या हातात नीतिमत्वाची शस्त्रे धारण करून करीत असतो.</verse>
				<verse number="8">गौरव आणि अपमान, वाईट अहवाल आणि चांगला अहवाल; प्रामाणिक परंतु लबाड समजण्यात आलेले;</verse>
				<verse number="9">प्रसिद्ध तरी अप्रसिद्ध, मृत्यूच्या समीप परंतु जिवंत; घायाळ केलेले परंतु मृत्युपासून राखलेले</verse>
				<verse number="10">व्यथित परंतु सतत आनंदित; गरीब परंतु इतरांना धनवान बनविणारे; मालकीचे काहीही नाही आणि तरी सर्वकाही असल्यासारखे असे आहोत.</verse>
				<verse number="11">करिंथकरांनो आम्ही तुमच्यापासून काहीच न लपविता आमचे हृदय तुमच्यासमोर मोकळे केले आहे.</verse>
				<verse number="12">आमची प्रीती तोकडी नाही पण तुमची प्रीतिच संकुचित आहे.</verse>
				<verse number="13">तुम्ही माझी स्वतःची मुले आहात असे समजून मी बोलत आहे. तुमची अंतःकरणेसुद्धा संपूर्णपणे उघडी करा.</verse>
				<verse number="14">विश्वासहीन लोकांबरोबर संबंध जोडून सहभागी होऊ नका; कारण नीतिमत्व व दुष्टता यामध्ये साम्य आहे काय? किंवा प्रकाश व अंधकार यांमध्ये काही भागीदारी आहे काय?</verse>
				<verse number="15">तसेच ख्रिस्त व सैतान यांच्यामध्ये मेळ कसा असेल? विश्वासी मनुष्य विश्वासहीन मनुष्य यामध्ये साम्य आहे का?</verse>
				<verse number="16">आणि परमेश्वराचे मंदिर व मूर्ती, यांच्यामध्ये कसा मेळ बसणार? कारण आम्ही परमेश्वराचे मंदिर, जिवंत परमेश्वराचे घर आहोत आणि परमेश्वराने म्हटले आहे: “मी त्यांच्यामध्ये राहीन आणि त्यांच्यामध्ये चालेन; मी त्यांचा परमेश्वर होईन आणि ते माझे लोक होतील.”</verse>
				<verse number="17">यास्तव, “त्यांच्यामधून निघा त्यांच्यापासून स्वतःला वेगळे करा; प्रभुने म्हटले आहे त्यांच्या अमंगळ वस्तुंना स्पर्शही करू नका, म्हणजे मी तुमचे स्वागत करीन.”</verse>
				<verse number="18">आणि “मी तुमचा पिता होईन आणि तुम्ही माझे पुत्र व माझ्या कन्या व्हाल असे सेनाधीश प्रभू म्हणतात.”</verse>
			</chapter>
			<chapter number="7">
				<verse number="1">यास्तव, आपल्याला अशी अभिवचने मिळाली आहेत, म्हणून प्रिय मित्रांनो देहाला व आत्म्याला अशुद्ध करणार्‍या सर्व गोष्टींपासून आपण स्वतःला शुद्ध करू या आणि परमेश्वराविषयी आदरयुक्त भय बाळगून आपल्या पवित्रतेला सिद्ध करू या.</verse>
				<verse number="2">तुमच्या हृदयात आमच्यासाठी जागा करा. आम्ही कोणाविरुद्ध अन्याय केला नाही. आम्ही कोणालाही मार्गभ्रष्ट केले नाही किंवा कोणाचा गैरफायदा घेतला नाही.</verse>
				<verse number="3">तुम्हाला दोष द्यावा म्हणून मी हे सांगत नाही, कारण मी पूर्वीच सांगितले आहे की तुम्हाला आमच्या हृदयात स्थान आहे आणि आम्ही जगू किंवा मरू तेव्हा तुमच्याबरोबर असू.</verse>
				<verse number="4">मी अगदी मोकळेपणाने तुमच्याबरोबर बोलतो; मला तुमचा अतिशय अभिमान आहे. मी खूप उत्तेजित झालो आहे; आमच्या या सर्व दुःखात माझ्या आनंदाला कोणतीच सीमा उरली नाही.</verse>
				<verse number="5">मासेदोनियात आल्यावरही आम्हाला शारीरिक रुपात विसावा मिळाला नाही. आम्ही चहूकडून संकटात होतो; बाहेर कलह व आत भय होते.</verse>
				<verse number="6">मग निराश झालेल्यांना सांत्वन देणार्‍या परमेश्वराने तीताच्या येण्याने आमचे सांत्वन केले.</verse>
				<verse number="7">त्याच्या केवळ येण्याने नव्हे परंतु तुम्ही त्याचे जे सांत्वन केले त्यामुळेही, माझ्यासंबंधाने तुमची उत्सुकता, तुमचे अति दुःख, तुमची माझ्यावरील आस्था या सर्वगोष्टी त्याने मला सांगितल्या, तेव्हा माझा आनंद पूर्वीपेक्षाही ओसंडून वाहू लागला.</verse>
				<verse number="8">जरी माझ्या पत्रामुळे मी तुम्हाला दुःख दिले याचे मला मुळीच वाईट वाटत नाही. याबद्दल जरूर मला दुःख झाले खरे, पण माझ्या पत्राने तुम्हाला थोडाच काळ दुःखी केले हे मी समजतो.</verse>
				<verse number="9">तुम्हाला दुःखी केले म्हणून नव्हे, तर त्या दुःखाने तुम्ही पश्चात्तापाकडे वळलात म्हणून मला आनंद वाटतो. तुमचे दुःखी होणे हे परमेश्वराच्या इच्छेनुसार झाले आणि यामुळे आमच्यामुळे तुमची कोणतीही हानी झाली नाही.</verse>
				<verse number="10">कारण ईश्वरी दुःखाने पश्चात्ताप व त्याचा परिणाम तारण, परंतु जगीक दुःखाने मरण येते.</verse>
				<verse number="11">या ईश्वरी दुःखाने तुमच्यामध्ये काय उत्पन्न केले आहे ते पाहा: किती उत्सुकता, तुम्हाला स्वतः स्पष्ट करण्याची उत्कंठा, किती संताप, किती भय, किती तळमळ, किती आस्था, किती न्याय मिळावा अशी इच्छा आणि या प्रत्येक गोष्टीत तुम्ही स्वतःस निर्दोष असे सिद्ध केले आहे.</verse>
				<verse number="12">मी तुम्हाला पत्र लिहिले ते, ज्याने चूक केली त्याच्यासाठी नव्हे आणि ज्याच्याविरुद्ध चूक केली त्यांच्यासाठी सुद्धा नव्हे, तर परमेश्वराच्या दृष्टीने तुम्ही किती समर्पित आहात हे स्पष्ट करण्यासाठी लिहिले.</verse>
				<verse number="13">या सर्व गोष्टींद्वारे तुम्ही आम्हाला प्रोत्साहन दिले. परंतु याहून अधिक आनंद आम्हाला मिळाला तो तीताच्या आनंदाने! कारण तुम्ही त्याच्या आत्म्याला ताजेतवाने केले.</verse>
				<verse number="14">मला तुमच्याबद्दल केवढा अभिमान आहे, हे मी त्याला सांगितले होते आणि तुम्ही मला मुळीच निराश केले नाही. जे काही आम्ही तुम्हाला सांगितले ते सर्व खरे होते, तसेच मी तीतापुढे काढलेले तुमच्याबद्दलचे अभिमानाचे शब्दही खरे ठरले आहेत!</verse>
				<verse number="15">ज्या रीतीने भयाने व थरथर कापत तुम्ही सर्वांनी आज्ञांकितपणा दाखवून त्याचा स्वीकार केला, या सर्वगोष्टी आठवून, तुमच्याविषयीची त्याची प्रीती अधिक वाढली आहे.</verse>
				<verse number="16">तुमच्यावर पूर्ण भरवसा ठेवू शकतो याचा मला आनंद आहे.</verse>
			</chapter>
			<chapter number="8">
				<verse number="1">आता, बंधू भगिनींनो, मासेदोनियातील मंडळ्यांवर परमेश्वराने जी कृपा केली, ते तुम्हाला समजावे अशी माझी इच्छा आहे.</verse>
				<verse number="2">अनेक भीषण परीक्षेमध्ये, त्यांचा ओसंडणारा आनंद आणि कमालीच्या दैनावस्थेत त्यांची उदारता प्रत्यक्षात आली.</verse>
				<verse number="3">त्यांनी आपल्याला जे शक्य होते तेवढेच दिले असे नाही, तर आपल्या शक्तिपलीकडे दिले; आणि स्वतःहून दिले अशी मी साक्ष देतो.</verse>
				<verse number="4">प्रभुच्या लोकांना साहाय्य करण्याच्या सेवेत त्यांना अनुमती दिली जावी आणि त्यांना सहभागी होता यावे म्हणून त्यांनी आम्हाला फार विनवणी केली.</verse>
				<verse number="5">आमच्या अपेक्षेपेक्षा त्यांनी अधिक दिले, त्यांनी प्रथम स्वतः प्रभुला आणि परमेश्वराच्या इच्छेने आम्हालाही दिले.</verse>
				<verse number="6">म्हणून आम्ही तीताला आग्रह केला की जशी प्रथम त्याने सुरुवात केली होती तर आताही कृपेच्या या कार्यातील वाटाही पूर्ण करण्यास तुम्हाला उत्तेजित करावे.</verse>
				<verse number="7">तुम्ही प्रत्येक बाबतीत अग्रेसर आहात. तुमच्या विश्वासात, भाषणात, ज्ञानात, परिपूर्ण उत्साहात व आम्हाबद्दल प्रीतीत ज्याची प्रेरणा आम्ही तुम्हामध्ये निर्माण केली आहे—आता कृपेच्या देण्याविषयीही तुम्ही सुद्धा अग्रेसर असावे अशी माझी इच्छा आहे.</verse>
				<verse number="8">याबाबतीत मी तुम्हाला आज्ञा करीत नाही; तर इतरांच्या उत्सुकतेशी तुमच्या प्रीतीच्या खरेपणाची परीक्षा करावयाची आहे.</verse>
				<verse number="9">आपल्या प्रभू येशू ख्रिस्ताची कृपा तुम्हाला माहीत आहे, जरी ते इतके धनवान होते तरी तुमच्यासाठी दरिद्री झाले, यासाठी की त्यांच्या दारिद्रयाने तुम्ही धनवान व्हावे.</verse>
				<verse number="10">या गोष्टीसंबंधाने जे तुमच्यासाठी योग्य आहे ते मी तुम्हाला सांगतो: मागील वर्षी तुम्हीच असे होता की ज्यांनी प्रथम देण्यास आरंभ केला. इतकेच केवळ नव्हे, परंतु तशी इच्छाही बाळगण्यामध्ये तुम्ही पुढे होता.</verse>
				<verse number="11">मग एवढ्या इच्छेच्या उत्साहाने आरंभ केलेले हे कार्य ते समाप्त होईपर्यंत तुमच्याजवळ जे असेल ते देऊन पूर्ण करा.</verse>
				<verse number="12">जर देण्याची तुमची खरोखर इच्छा असेल, तर जे तुमच्याकडे आहे, त्या आधारावर तुमचे दान स्वीकारले जाईल, जे तुमच्याजवळ नाही त्याप्रमाणे नाही.</verse>
				<verse number="13">आमची अशी इच्छा नाही की तुम्ही अधिक दबून जावे म्हणजे इतरांचा भार हलका व्हावा परंतु समानता असावी असे आम्हाला वाटते.</verse>
				<verse number="14">या वेळेला सध्या तुमच्या विपुलतेतून ज्याकाही त्यांच्या गरजा आहेत त्या भागविल्या जातील, पुढे त्यांच्या विपुलतेतून ज्या तुमच्या गरजा आहेत त्या भागविल्या जातील. आमचे ध्येय समानता असावी असे आहे.</verse>
				<verse number="15">याबाबतीत शास्त्रलेख काय म्हणतो: “ज्याने खूप गोळा केले, त्याला अधिक झाले नाही, आणि ज्याने थोडे गोळा केले त्याला थोडे झाले नाही.”</verse>
				<verse number="16">जशी मला तुमच्याविषयी कळकळ आहे तशीच तीताच्या हृदयात परमेश्वराने उत्पन्न केली आहे, म्हणून मी परमेश्वराचे आभार मानतो.</verse>
				<verse number="17">त्याने आमची विनंती आनंदाने मान्य केली इतकेच केवळ नव्हे तर तो फारच उत्साहाने व स्वतःच्या इच्छेने आपणास भेटावयास येत आहे.</verse>
				<verse number="18">शुभवार्तेच्या सेवेसाठी ज्याची प्रशंसा सर्व मंडळ्यातून होत आहे अशा एका बंधुला त्याच्याबरोबर पाठवीत आहे.</verse>
				<verse number="19">खरे म्हणजे, आम्ही कृपेचे दान घेऊन येत असताना आमच्याबरोबर प्रवास करण्यासाठी या बंधुची मंडळ्यांमधून निवड झाली होती. यामुळे केवळ प्रभुचे गौरव होईल व साहाय्य करण्याविषयीची आमची मदत करण्याची आस्था सर्वांना दिसून येईल.</verse>
				<verse number="20">कारण ही उदारतेने साहाय्यता म्हणून दिलेली देणगी आम्ही कशी हाताळतो याबाबतीत कोणालाही टीका करण्याचा प्रसंग मिळू नये, म्हणून आम्ही प्रयत्नात आहोत.</verse>
				<verse number="21">फक्त प्रभुंच्या दृष्टिकोणातून नव्हे तर मानवाच्या दृष्टीकोणातूनही जे योग्य आहे ते करण्याकरिता आम्ही श्रम घेतो.</verse>
				<verse number="22">मी तुमच्याकडे आणखी एका बंधुला पाठवीत आहे. तो पुष्कळ प्रकारे आस्थेवाईक असल्याचे आम्हाला अनुभवाने माहीत आहे, कारण त्याचा तुमच्यावर अधिक भरवसा आहे.</verse>
				<verse number="23">तीत तुमच्यामध्ये माझा भागीदार व साहाय्यक आहे आणि त्याच्याबरोबर जे बंधू आहेत, ते येथील मंडळ्यांचे प्रतिनिधी आणि ख्रिस्ताचे गौरव आहेत.</verse>
				<verse number="24">कृपा करून ती प्रीती या बंधुंवरही करा आणि तुम्ही ते सर्व त्यांच्यासाठी कराल असे मी अभिमानाने व जाहीरपणे म्हटले आहे. ते सर्व मंडळ्यांनी पाहावे.</verse>
			</chapter>
			<chapter number="9">
				<verse number="1">प्रभुंच्या लोकांना मदत करण्याच्या या सेवेबाबत मी तुम्हाला लिहावे याची गरज नाही.</verse>
				<verse number="2">कारण अशी मदत करण्याविषयीची तुमची उत्सुकता मला चांगली माहीत आहे; आणि तुमची अखया येथून गेल्या वर्षापूर्वीच अशी देणगी पाठविण्याची तयारी होती, असे मी मासेदोनियांना मोठ्या अभिमानाने सांगितले आहे. खरे म्हणजे तुमचा हा उत्साह पाहूनच येथील अनेकांना मदत करावी अशी प्रेरणा झाली.</verse>
				<verse number="3">या गोष्टीबाबतीत तुमच्याबद्दलचा माझा अभिमान व्यर्थ ठरू नये म्हणून मी या भावांना पाठवीत आहे, यासाठी की मी तुम्हाला सांगितल्याप्रमाणे तुम्ही तयार असावे.</verse>
				<verse number="4">मासेदोनियातील काही लोक माझ्याबरोबर आले आणि मी त्यांना सांगितल्याप्रमाणे तुमची काहीच तयारी नाही असे आढळले, तर आम्हास तुमच्याबद्दल जो भरवसा होता त्याबद्दल काही म्हणता येणार नाही व ते लाजिरवाणे ठरेल.</verse>
				<verse number="5">म्हणून मला असे वाटले, हे आवश्यक आहे की, बंधुंना अशी विनंती करावी की त्यांनी प्रथम तुमची भेट घ्यावी आणि तुम्ही दिलेल्या आश्वासनानुसार उदारतेने देत असलेल्या देणगीची व्यवस्था पूर्ण करावी. तेव्हा ती एक मुक्तहस्ताने दिलेली भेट अशी असेल, असंतुष्टतेने देणार्‍यासारखी ती नसेल.</verse>
				<verse number="6">परंतु हे लक्षात ठेवा जो कोणी राखून पेरतो, तर तो राखूनच कापणी करील. जो उदारपणे बी पेरतो, तो उदारपणे कापणी करेल.</verse>
				<verse number="7">आपण किती द्यावे हे ज्याने त्याने स्वतः मनात ठरविल्याप्रमाणे द्यावे, हे भाग पाडते म्हणून किंवा बळजबरीने नव्हे, कारण संतोषाने देणारा परमेश्वराला आवडतो.</verse>
				<verse number="8">परमेश्वर तुम्हाला विपुल आशीर्वाद देण्यास समर्थ आहे. ते तुम्हाला सर्ववेळी व सर्व गोष्टीत एवढे देतील की जे काही तुम्हाला गरजेचे आहे ते मिळेल व चांगल्या कामासाठी भरपूर शिल्लक राहील.</verse>
				<verse number="9">हे शास्त्रलेखात सांगितल्याप्रमाणे आहे: “त्यांनी गरीबांना उदारहस्ते देणग्या दिल्या आहेत; त्यांची नीतिमत्त्वाचे कृत्ये युगानुयुग राहतील.”</verse>
				<verse number="10">कारण तो पेरणार्‍यांसाठी बी पुरवितो आणि खाण्यासाठी भाकर पुरवितो तोच तुम्हालाही पेरण्यासाठी बियांचा भांडार वाढविल व पुरवठा करील आणि तुमच्या नीतिमत्वाच्या हंगामाची वाढ करेल.</verse>
				<verse number="11">होय, तुम्ही सर्व दृष्टीने संपन्न व्हावे यासाठी की प्रत्येक प्रसंगी तुम्ही उदारपणे द्यावे व आमच्याद्वारे तुमच्या उदारतेबद्दल परमेश्वराचे आभारप्रदर्शन व्हावे.</verse>
				<verse number="12">म्हणजे तुमच्या या सेवेमुळे केवळ प्रभुंच्या लोकांच्या गरजा पूर्ण करण्यास साहाय्य होते असे नाही तर परमेश्वराप्रती उपकारस्तुती ओसंडून वाहू लागते.</verse>
				<verse number="13">तुम्ही करीत असलेले सेवाकार्य यामुळे तुम्ही सिद्ध करून दाखविले आहे की, तुम्ही ख्रिस्ताच्या शुभवार्तेला कबूल करून आज्ञाधारक राहिला, तसेच तुम्ही त्यांच्या व सर्वांच्याप्रती उदारता दाखविली म्हणून इतरजण परमेश्वराची स्तुती करतील,</verse>
				<verse number="14">आणि परमेश्वराची अद्भुत कृपा तुमच्यावर प्रकट झाली म्हणून त्यांची मने तुम्हाकडे लागली आहेत व ते तुमच्यासाठी उत्कंठेने प्रार्थना करतात.</verse>
				<verse number="15">परमेश्वराच्या अवर्णनीय देणगीबद्दल त्यांची स्तुती असो.</verse>
			</chapter>
			<chapter number="10">
				<verse number="1">ख्रिस्ताच्या सौम्यतेने व नम्रपणाने मी तुम्हाला विनंती करतो की तुमच्यापैकी काहीजण म्हणतात की मी पौल, तुमच्यासमोर असताना “भित्रा” व तुमच्यापासून दूर असलो म्हणजे “धीटपणे” वागतो.</verse>
				<verse number="2">मी तुम्हाला विनंती करतो की मी तेथे आलो की ज्याकाही लोकांना वाटते की आमची जीवनशैली जगीक आहे, त्यांच्याविरुद्ध कठोर होण्याची गरज भासणार नाही, अशी माझी आशा आहे.</verse>
				<verse number="3">आम्ही या जगामध्ये राहतो तरीपण जगीक लोक जसे युद्ध करतात तसे आम्ही करीत नाही.</verse>
				<verse number="4">जी शस्त्रे युद्धासाठी आम्ही वापरतो ती जगीक नाहीत याउलट त्यात किल्ले उध्वस्त करण्याचे ईश्वरी सामर्थ्य आहे.</verse>
				<verse number="5">आम्ही वाद व परमेश्वराच्या ज्ञानाविरुद्ध उंच उभारलेले सर्वकाही पाडून टाकतो आणि प्रत्येक विचाराला बंदिस्त करून ख्रिस्ताच्या आज्ञेखाली स्वाधीन करतो.</verse>
				<verse number="6">तुमचे आज्ञापालन पूर्ण झाल्यावर, जे आज्ञा न पाळणारे आहेत आम्ही त्यांना दंड करण्यास तयार आहोत.</verse>
				<verse number="7">तुम्ही बाहेरील रूपाकडे पाहून न्याय करता. जर कोणाला असा भरवसा असेल की ते ख्रिस्ताचे आहेत, तर त्यांनी याबद्दल पुन्हा विचार करावा की जसे आम्ही ख्रिस्ताचे आहोत तसे तेही आहेत.</verse>
				<verse number="8">हा अधिकार प्रभुने तुम्हाला खाली पाडून टाकण्यासाठी नव्हे, तर तुम्हाला विकसित करण्यासाठी आम्हाला दिला आहे, आणि जरी मी त्याविषयी थोडाफार अभिमान दाखवला, तरी मला त्याची लाज वाटणार नाही.</verse>
				<verse number="9">तुम्हाला असा भास होऊ नये की घाबरुन सोडण्याच्या उद्देशाने मी पत्रे लिहित आहे.</verse>
				<verse number="10">काहीजण म्हणतात, “त्याची पत्रे वजनदार व प्रभावी आहेत परंतु व्यक्ती म्हणून त्याचा प्रभाव पडत नाही आणि त्याच्या भाषणात काही तथ्य नाही.”</verse>
				<verse number="11">अशा लोकांना हे समजावे की आम्ही अनुपस्थितीत असताना आमच्या पत्राद्वारे जे काही आम्ही आहोत, तेच उपस्थित असताना आमच्या कृतीद्वारे आहोत.</verse>
				<verse number="12">जे स्वतःची प्रशंसा करतात, त्यांच्याशी तुलना करण्याचे धैर्य आम्ही करीत नाही. ते स्वतःचे आपसात मोजमाप करतात व आपसातच तुलना करतात, ते शहाणे नाहीत.</verse>
				<verse number="13">आम्ही मर्यादेच्या बाहेर प्रौढी मिरविणार नाही, तर जी सेवा परमेश्वराने आम्हास नेमून दिली आहे व जी मर्यादा परमेश्वराने आम्हास लावून दिली आहे, त्या मर्यादेतच आम्ही प्रौढी मिरवू आणि त्यात तुमचाही समावेश आहे.</verse>
				<verse number="14">ख्रिस्ताविषयीची शुभवार्ता तुमच्याकडे पोहोचविणारे आम्हीच पहिले होतो. म्हणून अधिक प्रौढी मिरवून मर्यादेचे उल्लंघन करीत नाही, जर आम्ही तुमच्यापर्यंत येऊ शकलो नसतो तर आम्ही मर्यादेचे उल्लंघन करीत आहो हे बोलणे ठीक असते.</verse>
				<verse number="15">जे कार्य दुसर्‍यांनी केले आहे त्याबद्दल आम्ही मर्यादा सोडून अभिमान बाळगत नाही. तुमचा विश्वास जसजसा वाढत जाईल तसेच आमच्या कार्याचे क्षेत्र तुम्हामध्ये खूप वाढावे, अशी आमची आशा आहे.</verse>
				<verse number="16">त्यानंतर तुमच्यापलीकडे, दूरवर असलेल्या प्रांतात आम्हाला शुभवार्ता गाजविता येईल आणि इतर लोकांच्या क्षेत्रात जे काम अगोदरच केले आहे त्याबद्दल अभिमान बाळगण्याचे आम्हास कारण उरणार नाही.</verse>
				<verse number="17">परंतु, “जर कोणाला प्रौढी मिरवायची असेल, तर त्याने प्रभुंबद्दल प्रौढी मिरवावी.”</verse>
				<verse number="18">कोणी स्वतःची प्रशंसा करतो तर त्यास मान्यता मिळेल असे नाही, परंतु ज्याची प्रशंसा प्रभू करतात त्यास मान्यता मिळेल.</verse>
			</chapter>
			<chapter number="11">
				<verse number="1">माझी आशा आहे की तुम्ही माझा थोडा मूर्खपणा सहन करून घ्याल. हो, कृपा करून सहन करून घ्या.</verse>
				<verse number="2">तुम्हासाठी माझी जी आस्था आहे ती ईश्वरी आस्था आहे. मी तुम्हाला एक पती, ख्रिस्त त्यांचे वचन दिले होते, म्हणजे मी तुम्हाला एक शुद्ध कुमारी म्हणून त्यांना सादर करावे.</verse>
				<verse number="3">परंतु हव्वा जशी सापाकडून धूर्ततेने फसवली गेली, तसेच तुमची मने कशाने का होईना ख्रिस्तावरील तुमच्या शुद्ध व प्रामणिक भक्तिपासून भटकून जातील, अशी मला भीती वाटते.</verse>
				<verse number="4">जर कोणी तुम्हाकडे येऊन आम्ही प्रचार करतो त्या येशूंऐवजी दुसर्‍या येशूंचा प्रचार करतो किंवा तुम्ही जो आत्मा स्वीकारला होता त्याऐवजी दुसरा आत्मा स्वीकारला, किंवा जी शुभवार्ता तुम्ही स्वीकारली त्या शुभवार्तेहून भिन्न अशी शुभवार्ता तुम्ही स्वीकारली, तर तुम्ही हे सहजपणे स्वीकारता व सहन करून घेता.</verse>
				<verse number="5">जे “उच्च संदेष्टे” आहेत त्यांच्यापेक्षा मी कमी प्रतीचा आहे असे मी समजत नाही.</verse>
				<verse number="6">मी अशिक्षित वक्ता असेन, परंतु मला ज्ञान आहे आणि ते आम्ही अनेक रितींनी पटवून दिले आहे.</verse>
				<verse number="7">परमेश्वराच्या शुभवार्तेचा संदेश तुम्हाला फुकट सांगितला व यात मी स्वतःला हीन केले व तुम्हाला उच्च केले तर यात मी पाप केले काय?</verse>
				<verse number="8">इतर मंडळ्यांचे वेतन घेऊन मी जणू काय त्यांनाच लुबाडले यासाठी की मला तुमची सेवा करता यावी.</verse>
				<verse number="9">आणि मी जेव्हा तुमच्याजवळ होतो आणि मला गरज पडली, मी कोणालाही ओझे झालो नाही, कारण मासेदोनियातून जे बंधू आले त्यांनी माझ्या गरजांची परिपूर्ती केली व माझे ओझे कोणत्याही प्रकारे तुम्हावर पडणार नाही आणि मी असेच पुढेही करेन.</verse>
				<verse number="10">जोपर्यंत ख्रिस्ताचे सत्य मजमध्ये आहे, तोपर्यंत अखया प्रांतातील कोणीही मी करीत असलेल्या अभिमानास प्रतिबंध करू शकणार नाही</verse>
				<verse number="11">का? कारण मी तुमच्यावर प्रीती करीत नाही? मी प्रीती करतो हे परमेश्वराला माहीत आहे!</verse>
				<verse number="12">मी जे करतो ते करीत राहीन, यासाठी की जे आम्ही त्यांच्या समान आहोत असे मानतात व त्याबाबत प्रौढी मिरविण्याची संधी शोधतात त्यांना ती मिळू नये.</verse>
				<verse number="13">कारण असे लोक खोटे प्रेषित, फसवणारे कामकरी, ख्रिस्ताचे प्रेषित आहोत असा समज करून फसवणारे आहेत.</verse>
				<verse number="14">यात आश्चर्य वाटत नाही! कारण स्वतः सैतानही प्रकाशाचा दूत असे रूप धारण करतो.</verse>
				<verse number="15">मग त्याचे सेवकही नीतिमान असल्याचे ढोंग करतात यात काही नवल नाही. त्यांच्या कृत्यांप्रमाणे त्यांचा शेवट होईल.</verse>
				<verse number="16">पुन्हा मी तुम्हाला सांगतो: मला मूर्ख असे समजू नका; आणि तसे तुम्ही मला समजत असाल तर जसा मूर्खाचा तसा माझा स्वीकार करा, यासाठी की मला थोडा गर्व करण्याचा प्रसंग मिळेल.</verse>
				<verse number="17">जसे प्रभू बोलतात तसा मी बोलत नाही, परंतु माझ्या स्वविश्वासाच्या प्रौढीमध्ये मूर्खपणाने बोलतो.</verse>
				<verse number="18">देहाला अनुसरून अनेक लोक प्रौढी मिरवितात, मग मी सुद्धा प्रौढी मिरवीन.</verse>
				<verse number="19">तुम्ही फार शहाणे आहात म्हणून तुम्ही मूर्खांचे आनंदाने सहन करून घेता.</verse>
				<verse number="20">खरे पाहता, जे तुम्हाला गुलाम बनवितात किंवा तुमचे हिरावून घेतात किंवा गैरफायदा घेतात, स्वतःस उच्च करतात किंवा तुमच्या तोंडात चापट मारतात, तरी तुम्ही या गोष्टी सहन करून घेता.</verse>
				<verse number="21">मला सांगावयास लाज वाटते की याबाबतीत आम्ही दुर्बळ आहोत! जर कशाबद्दल कोणी गर्व करण्याचे धैर्य करीत असेल तर मला देखील गर्व करण्याचे धैर्य होईल. हे मी पुन्हा मूर्खासारखा बोलत आहे.</verse>
				<verse number="22">ते इब्री आहेत का? तर मी पण आहे. ते इस्राएली आहेत का? मग मी देखील आहे. ते अब्राहामाचे संतान आहेत ना? मग, मी देखील आहे.</verse>
				<verse number="23">ते ख्रिस्ताचे सेवक आहेत ना? मी अधिक आहे. असे मी वेड्यासारखे बोलतो! अधिक श्रम केले आहे, वारंवार तुरुंगात पडलो आहे, तीव्र फटके खाल्ले आणि अनेक वेळा मृत्यूला तोंड दिले.</verse>
				<verse number="24">यहूद्यांनी पाच वेळेला एक कमी चाळीस फटक्यांची मला शिक्षा दिली.</verse>
				<verse number="25">तीन वेळा मला छड्यांनी मारण्यात आले. एकदा मला धोंडमार झाला. तीन वेळा माझे तारू फुटले, एक रात्र आणि एक दिवस मी समुद्रात घालविला.</verse>
				<verse number="26">मी सतत प्रवास केले आहेत आणि नद्यांची संकटे, लुटारूंची संकटे, यहूदी लोकांची संकटे, गैरयहूदीय लोकांची संकटे, शहरातील संकटे, खेड्यातील संकटे, समुद्रातील संकटे, खोट्या विश्वासणार्‍यांपासून संकटे.</verse>
				<verse number="27">मी श्रम व कष्ट केले आणि अनेकदा झोपेशिवाय राहिलो आहे. अनेक वेळा मी उपाशी व तान्हेला होतो; पुष्कळदा भोजनाशिवाय राहिलो आहे; मी थंडीने कुडकुडलो व नग्न होतो.</verse>
				<verse number="28">मग या व्यतिरिक्त, दररोज सर्व मंडळ्यांचे चिंतेचे ओझे माझ्यावर आहे.</verse>
				<verse number="29">जर कोणी अशक्त आहे, तर मला अशक्तपणा जाणवत नाही का? कोणी पापात अडखळविला गेला, तर त्याचे मला दुःख होणार नाही काय?</verse>
				<verse number="30">जर मला अभिमान मिरवायचा असेल, तर ज्या गोष्टींमध्ये माझा दुबळेपणा दिसून येतो त्यांचा मी अभिमान मिरवीन.</verse>
				<verse number="31">परमेश्वर आपल्या प्रभू येशू ख्रिस्ताचे पिता, ज्यांची युगानुयुग स्तुती असो, त्यांना ठाऊक आहे की मी लबाडी करीत नाही.</verse>
				<verse number="32">उदाहरणार्थ, दमास्कस शहरात अरीतास राजाच्या राज्यपालाने मला पकडण्यासाठी वेशींमध्ये पहारे बसवले होते;</verse>
				<verse number="33">परंतु मला एका टोपलीत बसवले ती टोपली शहराच्या भिंतीच्या एका झरोक्यातून खाली सोडण्यात आली आणि अशा रीतीने मी तेथून निसटलो.</verse>
			</chapter>
			<chapter number="12">
				<verse number="1">मी प्रौढी मिरवित जाणारच. यामुळे काही निष्पन्न होणार नाही, तरी प्रभुपासून मला जे दृष्टांत आणि प्रकटीकरणे झाली; त्याबद्दल मी तुम्हाला आता सांगत जातो.</verse>
				<verse number="2">मला एक माणूस ख्रिस्तामध्ये माहीत आहे, त्याला चौदा वर्षांपूर्वी तिसर्‍या स्वर्गात वर उचलून नेण्यात आले होते. तो शरीराने किंवा शरीराविरहीत मला ते माहीत नाही; परमेश्वराला माहीत आहे.</verse>
				<verse number="3">आणि मला माहीत आहे की हा मनुष्य शरीराने किंवा शरीराविरहीत हे मला माहीत नाही परमेश्वराला माहीत आहे</verse>
				<verse number="4">स्वर्गामध्ये घेतला गेला होतो, आणि ज्या गोष्टींचे वर्णन करून सांगता येणार नाही अशा गोष्टी ऐकल्या त्या गोष्टी दुसर्‍यांना सांगण्याची परवानगी नाही.</verse>
				<verse number="5">मी अशा मनुष्याबद्दल प्रौढी मिरवीन, मी स्वतःबद्दल तर नाही, परंतु फक्त माझ्या दुबळेपणाची प्रौढी मिरवीन.</verse>
				<verse number="6">मी प्रौढी मिरवावी असे ठरविले तर तसे केल्याने मी मूर्ख ठरणार नाही, कारण मी सत्य बोलत आहे, परंतु मी तसे करणार नाही. कारण मी करतो व बोलतो त्यापेक्षा कोणीही मला जास्त मानू नये, अशी माझी इच्छा आहे.</verse>
				<verse number="7">मला झालेल्या श्रेष्ठ प्रकटीकरणांमुळे मी फुगून जाऊ नये व बढाया मारू नये म्हणून मला शारीरिक काटा देण्यात आला आणि सैतानाचा दूत त्रास देण्याकरीता ठेवण्यात आला.</verse>
				<verse number="8">मी प्रभुला तीन वेळा हे माझ्यापासून काढून घ्यावे म्हणून विनंती केली.</verse>
				<verse number="9">त्यांनी म्हटले, “माझी कृपा तुला पुरी आहे. कारण माझे सामर्थ्य अशक्तपणात पूर्णत्वास येते.” कारण माझ्या अशक्तपणाबद्दल मी प्रौढी मिरवीन, म्हणजे ख्रिस्ताचे सामर्थ्य माझ्यावर राहील.</verse>
				<verse number="10">ख्रिस्तासाठी दुर्बलता, अपमान व कष्ट, छळ व अडचणी, याविषयी मी अगदी संतुष्ट आहे; कारण जेव्हा मी अशक्त आहे, तेव्हाच मी सबळ असतो.</verse>
				<verse number="11">अशा रीतीने प्रौढी मिरवायला लावून, मी स्वतःला मूर्ख बनविले आहे आणि तुम्ही मला तसे वागायला भाग पाडले आहे. खरेतर तुम्ही माझी प्रशंसा करावयास पाहिजे होती, जरी मी तुच्छ असलो तरी त्या “उच्च प्रेषित” तुलनेत मी कमी नाही.</verse>
				<verse number="12">मी तुमच्याबरोबर राहत असताना मी निश्चित प्रेषित आहे, याचा पुरावा धीराने तुमच्यामध्ये अनेक चमत्कार, चिन्हे आणि महत्कृत्ये केली यामधून दिसून येते.</verse>
				<verse number="13">मी माझे ओझे तुमच्यावर टाकले नाही तर इतर मंडळ्यांच्या तुलनेत कोणत्या गोष्टीत तुम्ही कमी भरला? या चुकीबद्दल तुम्ही मला कृपा करून क्षमा करा!</verse>
				<verse number="14">आता मी तिसर्‍यांदा तुमच्या भेटीला येण्याची तयारी करत आहे; आणि मी तुम्हावर ओझे होणार नाही, कारण मला तुमची संपत्ती नको परंतु तुम्ही हवे आहात. तसे पाहिले तर, मुलांनी आपल्या आई वडिलांसाठी संचय करण्याची गरज नाही तर उलट आईवडिलांनीच आपल्या मुलांसाठी करावे.</verse>
				<verse number="15">मी तुम्हासाठी जे काही आहे ते आनंदाने सर्व खर्च करण्यासाठी तयार आहे आणि मला स्वतःसही खर्च करण्यास तयार आहे. जर मी तुमच्यावर अधिक प्रीती करतो, तर तुम्ही माझ्यावर कमी प्रीती करता का?</verse>
				<verse number="16">काही असो, मी तुमच्यावर ओझे झालो नाही. तरीही, मी धूर्त आहे आणि मी आपल्याला फसवले असे तुम्हाला वाटते का?</verse>
				<verse number="17">ज्या लोकांना मी तुमच्याकडे पाठविले त्यांच्याद्वारे मी तुमचा गैरफायदा घेतला का?</verse>
				<verse number="18">तीताला मी विनंती करून तुमच्या भेटीला पाठविले आणि त्याच्याबरोबर आमच्या भावाला पाठविले, तीताने तुमचा गैरफायदा घेतला का? कारण आम्ही एकाच आत्म्याच्या सारख्याच पावलांवर पाऊल टाकून चाललो नाही का?</verse>
				<verse number="19">आम्ही स्वतःच्या बचावासाठी हे करतो असे तुम्हाला वाटते का? आम्ही परमेश्वराच्या दृष्टीने जे ख्रिस्तामध्ये आहेत त्यांच्याशी बोलत आहोत. प्रिय मित्रांनो, जे काही आम्ही करतो ते तुमच्या वृद्धीसाठी आहे.</verse>
				<verse number="20">कारण मला अशी भीती वाटते की जेव्हा मी येईन, तेव्हा तुम्ही मला जसे पाहिजे तसे आढळणार नाही, आणि जसा तुम्हाला पाहिजे तसा मी तुम्हाला आढळणार नाही. मला भीती वाटते की तुम्हामध्ये भांडणे, द्वेष, राग, स्वार्थी आकांक्षा, निंदा, चहाड्या, आढ्यता आणि अव्यवस्था यांनी भरलेले असे आढळाल.</verse>
				<verse number="21">होय, मला वाटते की मी पुन्हा आलो की माझा परमेश्वर मला तुमच्या पुढे नम्र करील आणि ज्या अनेकांनी पूर्वी पाप केलेले आहे आणि आपल्या हातून घडलेल्या अशुद्धता, लैंगिक पाप व कामातुरपणा, या गोष्टींबद्दल पश्चात्ताप केला नाही त्याबद्दल मला दुःख करावे लागेल.</verse>
			</chapter>
			<chapter number="13">
				<verse number="1">तुमच्या भेटीला येण्याची ही माझी तिसरी वेळ राहील. “प्रत्येक गोष्ट दोन किंवा तीन साक्षीदारांच्या संमतीने प्रस्थापित झाली पाहिजे.”</verse>
				<verse number="2">मी तुमच्याबरोबर दुसर्‍या खेपेला तेथे असताना अगोदर इशारा दिलाच आहे. आणि आता मी अनुपस्थित असतानाही सांगतो: मी परत आलो तर ज्यांनी पूर्वी पाप केले होते त्या सर्वांची गय करणार नाही</verse>
				<verse number="3">ख्रिस्त माझ्याद्वारे बोलतात या पुराव्याची तुम्ही मागणी करीत आहात. ते तुम्हाविषयी अशक्त नाही, तर ते तुमच्‍याशी योग्य रीतीने वागण्यासाठी अशक्त नाही तर सामर्थी असे आहेत.</verse>
				<verse number="4">त्यांना अशक्तपणात क्रूसावर खिळले गेले, तरी परमेश्वराच्या शक्तीने ते जिवंत आहेत. त्यासारखेच आम्ही त्यांच्यामध्ये अशक्त आहोत, तरी परमेश्वराच्या शक्तीने तुमच्‍याशी योग्य रीतीने वागण्यासाठी जिवंत आहोत.</verse>
				<verse number="5">तुम्हीच स्वतःचे परीक्षण करा. तुम्ही निश्चित विश्वासात आहात की नाही; तुमची परीक्षा करून पाहा. ख्रिस्त येशू तुम्हामध्ये आहे हे तुम्हाला कळत नाही तर कदाचित तुम्ही परीक्षेत उतरला नाहीत?</verse>
				<verse number="6">या कसोटीत आम्ही अयशस्वी झालो नाही हे तुम्हाला आढळून येईल, असा विश्वास धरतो.</verse>
				<verse number="7">आम्ही परमेश्वराला प्रार्थना करतो की तुम्ही जे अयोग्य आहे ते करू नये केवळ आम्ही परीक्षेत उतरलो आहोत म्हणून नव्हे आणि जरी आम्ही उतरलो नाही असे दिसले तरी तुम्ही योग्य जे आहे ते करावे.</verse>
				<verse number="8">आपण सत्याविरूद्ध काही करू शकत नाही, परंतु सत्यासाठीच करू शकतो.</verse>
				<verse number="9">तुम्ही सबळ आहात पण आम्ही अशक्त आहोत यात आम्हाला आनंद आहे. आमची प्रार्थना हीच आहे की तुम्हाला पूर्णता प्राप्त व्हावे.</verse>
				<verse number="10">मी या गोष्टी माझ्या अनुपस्थित लिहितो ते या आशेने की, तेथे आल्यावर जो अधिकार प्रभुने मला दिला त्याचा कठीण रीतीने वापर करून तुम्हाला पाडण्यासाठी नव्हे तर तुमची वृद्धी करण्यासाठी करू.</verse>
				<verse number="11">शेवटी, बंधू आणि भगिनींनो, आनंद करा! मी सांगितले त्याकडे लक्ष पुरवा. परिपूर्ण होण्यासाठी झटा, एकचित्त व्हा, उत्तेजन द्या व शांतीने राहा आणि प्रीतीचा व शांतीचा परमेश्वर तुम्हाबरोबर असो.</verse>
				<verse number="12">एकमेकांना पवित्र चुंबनाने अभिवादन करा.</verse>
				<verse number="13">या ठिकाणी असणारे परमेश्वराचे सर्व लोक तुम्हाला शुभेच्छा पाठवत आहेत.</verse>
				<verse number="14">आपल्या प्रभू येशू ख्रिस्ताची कृपा, परमेश्वराची प्रीती व पवित्र आत्म्याची सहभागिता तुम्हाबरोबर असो.</verse>
			</chapter>
		</book>
		<book number="48">
			<chapter number="1">
				<verse number="1">प्रेषित पौल, ज्याला मनुष्यांनी नाही किंवा एका मनुष्याच्या द्वारे पाठविलेले नाही, परंतु येशू ख्रिस्त आणि परमेश्वर जो पिता ज्यांना त्यांनी मरणातून उठविले त्यांच्याद्वारे पाठविण्यात आलेला, त्या माझ्याकडून</verse>
				<verse number="2">आणि माझ्याबरोबर येथे असलेले सर्व बंधू आणि भगिनी यांच्याकडून, गलातीया येथील मंडळ्यांना:</verse>
				<verse number="3">परमेश्वरा जे आमचे पिता आणि प्रभू येशू ख्रिस्त यांच्यापासून तुम्हाला कृपा व शांती प्राप्त होवो,</verse>
				<verse number="4">ज्यांनी आपला परमेश्वर आणि पिता यांच्या इच्छेला अनुसरून आमच्या पापांसाठी स्वतःला दिले यासाठी की सध्याच्या दुष्ट जगापासून आम्हाला वाचवावे.</verse>
				<verse number="5">त्यांना सदासर्वकाळ गौरव असो. आमेन.</verse>
				<verse number="6">मला आश्चर्य वाटते की, ज्यांनी तुम्हाला ख्रिस्ताच्या कृपेत जगण्यासाठी बोलावले त्यांना सोडून तुम्ही इतक्या लवकर वेगळया शुभवार्तेकडे वळत आहात</verse>
				<verse number="7">जी खरोखर शुभवार्ता नाहीच. काही लोक उघडपणे तुम्हाला गोंधळात टाकीत आहेत आणि ख्रिस्ताच्या शुभवार्तेत बदल करण्याचा प्रयत्न करीत आहेत.</verse>
				<verse number="8">परंतु ज्या शुभवार्तेचा प्रचार आम्ही तुम्हाला केला, त्या व्यतिरिक्त जर आम्ही किंवा स्वर्गातून एखादा देवदूतसुद्धा प्रचार करीत असेल तर त्यांच्यावर परमेश्वराचा शाप येवो.</verse>
				<verse number="9">जसे आम्ही पूर्वी सांगितलेले आहे, म्हणून मी आता पुन्हा सांगतो: जर कोणी तुम्हाला तुम्ही स्वीकारलेल्या शुभवार्ते व्यतिरिक्त दुसरा प्रचार करीत आहेत, तर त्यांच्यावर परमेश्वराचा शाप असो!</verse>
				<verse number="10">आता मी माणसांची पसंती मिळविण्याचा प्रयत्न करीत आहे का, किंवा परमेश्वराची? किंवा मी लोकांना प्रसन्न करण्याचा प्रयत्न करीत आहे का? जर मी अजूनही लोकांना प्रसन्न करीत असतो तर मी ख्रिस्ताचा सेवक नसतो.</verse>
				<verse number="11">बंधुनो आणि भगिनींनो, माझी अशी इच्छा आहे की तुम्ही हे समजून घ्यावे की, ज्या शुभवार्तेचा प्रचार मी केला ते मनुष्याकडून आलेले नाही.</verse>
				<verse number="12">कोणत्याही व्यक्तिकडून मी ते स्वीकारलेले नाही किंवा मला ते शिकविण्यात आलेले नाही; तर मला ही शुभवार्ता येशू ख्रिस्ताकडून प्रकटीकरणाद्वारे मिळाली आहे.</verse>
				<verse number="13">कारण तुम्ही ऐकलेच आहे की, यहूदी धर्मात असताना माझे पूर्वीचे जीवन कसे होते, कशाप्रकारे उग्र रूप धारण करून मी परमेश्वराच्या मंडळीचा छळ केला आणि त्या मंडळीचा नाश करण्याचा प्रयत्न केला.</verse>
				<verse number="14">माझ्या लोकांमध्ये माझ्या वयाच्या पुष्कळांपेक्षा मी यहूदी धर्मसंप्रदायात अधिक पुढे जात होतो आणि माझ्या पूर्वजांच्या परंपरेविषयी अत्यंत आवेशी होतो.</verse>
				<verse number="15">परंतु जेव्हा परमेश्वराने मला माझ्या मातेच्या उदरात असतानाच निवडले आणि त्यांच्या कृपेने मला बोलावले, त्यांना हे योग्य वाटले की</verse>
				<verse number="16">त्यांच्या पुत्राला माझ्यामध्ये प्रकट करावे; यासाठी की गैरयहूदी लोकांमध्ये मी येशूच्या शुभवार्तेचा घोषणा करावी. अशी माझी त्वरित प्रतिक्रिया होती की कोणत्याही मनुष्याचा सल्ला घेऊ नये.</verse>
				<verse number="17">माझ्याआधी जे प्रेषित होते त्यांना भेटण्यासाठी मी यरुशलेमपर्यंत गेलो नाही, परंतु मी अरबस्थानात गेलो. नंतर मी दमास्कस परत आलो.</verse>
				<verse number="18">नंतर तीन वर्षांनंतर केफाची ओळख करून घेण्यासाठी मी यरुशलेमला गेलो आणि पंधरा दिवस मी त्याच्याबरोबर राहिलो.</verse>
				<verse number="19">प्रभुचा भाऊ याकोब याच्याशिवाय दुसर्‍या प्रेषितांना मी भेटलो नाही.</verse>
				<verse number="20">मी परमेश्वरासमोर तुम्हाला खात्री देतो की, मी जे तुम्हाला लिहित आहे त्यामध्ये काही खोटे नाही.</verse>
				<verse number="21">नंतर मी सिरिया आणि किलिकिया येथे गेलो.</verse>
				<verse number="22">ख्रिस्तामध्ये असलेल्या यहूदीया येथील मंडळ्यांना त्यावेळेस माझी वैयक्तिक ओळख नव्हती.</verse>
				<verse number="23">त्यांनी फक्त एवढेच ऐकले होते की, “ज्या माणसाने पूर्वी आमचा छळ केला तो आता त्या विश्वासाचा प्रचार करीत आहे ज्याचा नाश करण्याचा त्याने प्रयत्न केला होता.”</verse>
				<verse number="24">माझ्यामुळे त्यांनी परमेश्वराचे गौरव केले.</verse>
			</chapter>
			<chapter number="2">
				<verse number="1">नंतर चौदा वर्षानंतर मी पुन्हा यरुशलेम येथे गेलो, यावेळेस बर्णबास माझ्याबरोबर होता. मी तीतालाही आमच्याबरोबर घेतले.</verse>
				<verse number="2">मला प्राप्त झालेल्या प्रकटीकरणाचा प्रतिसाद म्हणून मी तेथे गेलो आणि तेथील प्रतिष्ठित पुढार्‍यांची एकांतात भेट घेऊन त्यांना ती शुभवार्ता सांगितली, ज्या शुभवार्तेचा प्रचार मी गैरयहूदीयांमध्ये करीत आहे. मला खात्री करून घ्यायची होती की, मी व्यर्थ धावत नव्हतो आणि माझी धडपड मी काही व्यर्थपणे करीत आलेलो नव्हतो.</verse>
				<verse number="3">माझ्याबरोबर असलेला तीतस ग्रीक होता, तरी त्याची सुंता झाली पाहिजे असा आग्रह त्यांनी धरला नाही.</verse>
				<verse number="4">हा प्रश्न खोट्या विश्वासणार्‍यांमुळेच उद्भवला कारण ख्रिस्त येशूंमध्ये आम्हाला जे स्वातंत्र्य आहे, त्याचा शोध घेण्यासाठी आणि आम्हाला गुलाम बनविण्यासाठी काही खोटे विश्वासणारे आमच्यामध्ये घुसले होते.</verse>
				<verse number="5">आम्ही एक क्षणभर देखील त्यांना वश झालो नाही, यासाठी की शुभवार्तेचे सत्य तुमच्याजवळ कायम असावे.</verse>
				<verse number="6">ज्यांना अतिश्रेष्ठ म्हणून मानले जात होते ते काहीही करीत होते तरी मला काही फरक पडला नाही; परमेश्वर पक्षपात करीत नाही. त्यांनी माझ्या संदेशात काहीही भर घातली नाही.</verse>
				<verse number="7">याउलट, त्यांनी ओळखले की सुंता न झालेल्या लोकांमध्ये शुभवार्तेचा प्रचार करण्याचे कार्य मला सोपविण्यात आले आहे, ज्याप्रकारे पेत्राला सुंता झालेल्या लोकांमध्ये कार्य करण्याचे सोपविण्यात आले होते.</verse>
				<verse number="8">कारण जे परमेश्वर सुंता झालेल्यांसाठी प्रेषित पेत्रामध्ये करीत होते, तेच परमेश्वर गैरयहूदीयांसाठी मी जो प्रेषित आहे त्या माझ्यामध्ये सुद्धा करीत होते.</verse>
				<verse number="9">जेव्हा याकोब, केफा आणि योहान असे जे श्रेष्ठ आधारस्तंभ यांना समजले की मला कृपा प्राप्त झाली आहे, तेव्हा त्यांनी माझ्याशी व बर्णबाशी सहभागितेच्या उजव्या हातांनी हस्तांदोलन केले. त्यांनी हे मान्य केले की आम्ही गैरयहूदीयांकडे जावे आणि त्यांनी सुंता झालेल्यांकडे जावे.</verse>
				<verse number="10">त्या सर्वांनी एकच अशी विनंती केली होती की गरीबांना साहाय्य करण्याची आम्ही सतत आठवण ठेवावी आणि तीच गोष्ट करण्यासाठी मी नेहमीच उत्सुक होतो.</verse>
				<verse number="11">जेव्हा केफा अंत्युखिया येथे आला, तेव्हा मी त्याच्या तोंडावर त्याला विरोध केला, कारण तो दोषी होता.</verse>
				<verse number="12">याकोबाकडून काही लोक येण्यापूर्वी तो प्रथम गैरयहूदी लोकांबरोबर जेवण करीत असे. परंतु जेव्हा ते आले तेव्हा त्याने मागे सरकण्यास सुरुवात केली आणि तो स्वतःला गैरयहूदीयांपासून वेगळे करू लागला कारण सुंता झालेल्या गटातील लोकांचे त्याला भय वाटत होते.</verse>
				<verse number="13">बाकीचे यहूदी त्याच्या ढोंगात त्याला सामील झाले, म्हणून त्यांच्या ढोंगीपणामुळे बर्णबासचीसुद्धा चुकीची कल्पना झाली.</verse>
				<verse number="14">जेव्हा मी पाहिले की, शुभवार्तेत जे सत्य आहे त्याप्रमाणे ते चालत नाहीत, तेव्हा सर्वांसमक्ष मी केफाला म्हणालो, “तू यहूदी आहेस तरी तू गैरयहूदीयांसारखे जगत आहेस आणि यहूदीयांसारखे नाही. तर मग हे कसे आहे की, गैरयहूदी लोकांना यहूदी चालीरीती पाळण्यासाठी तू भाग पाडतोस?</verse>
				<verse number="15">“जे आम्ही जन्माने यहूदी आहोत आणि गैरयहूदी लोकांसारखे पापी नाही.</verse>
				<verse number="16">हे जाणून घ्या, नियमशास्त्राच्या कार्याद्वारे मनुष्य नीतिमान ठरत नाही, परंतु येशू ख्रिस्तावर विश्वास ठेवल्यानेच आपण नीतिमान ठरतो. म्हणून आम्हीसुद्धा ख्रिस्त येशूंवर विश्वास ठेवला आहे, यासाठी की आम्हीसुद्धा ख्रिस्तामधील विश्वासाने नीतिमान ठरावे आणि नियमशास्त्र पाळल्याने नव्हे. कारण नियमशास्त्राचे पालन केल्याने कोणी नीतिमान ठरत नाही.</verse>
				<verse number="17">“ख्रिस्तामध्ये नीतिमान ठरावे असा प्रयत्न करीत असताना आपण यहूदीसुद्धा पापी लोकांमध्ये आहोत, त्याचा अर्थ हा नाही की ख्रिस्त आपल्याला पाप करण्यास उत्तेजन देतात? नक्कीच नाही.</verse>
				<verse number="18">जे मी उध्वस्त केले ते जर मी पुन्हा बांधतो, तर मी खरोखरच नियमशास्त्र मोडणारा असा ठरतो.</verse>
				<verse number="19">“नियमांद्वारे मी नियमाला मरण पावलो यासाठी की मी परमेश्वरासाठी जगावे.</verse>
				<verse number="20">मी ख्रिस्ताबरोबर क्रूसावर खिळलेला आहे आणि मी जगतो असे नाही, तर ख्रिस्त माझ्यामध्ये जगतात. मी आता जे जीवन शरीरात जगतो ते मी परमेश्वराच्या पुत्रावर विश्वास ठेवून जगतो, ज्यांनी माझ्यावर प्रीती केली आणि स्वतःला माझ्यासाठी दिले.</verse>
				<verse number="21">मी परमेश्वराच्या कृपेला वगळत नाही, कारण नियमशास्त्राचे पालन केल्याने नीतिमत्व प्राप्त होत असते, तर ख्रिस्ताचे मरण व्यर्थ झाले असते.”</verse>
			</chapter>
			<chapter number="3">
				<verse number="1">अहो मूर्ख गलातीकरांनो! तुम्हाला कोणी मोहात पाडले आहे? तुमच्या डोळ्यांसमोरच येशू ख्रिस्त यांना क्रूसावर खिळण्यात आले असे स्पष्ट चित्रित केले होते.</verse>
				<verse number="2">तुमच्याकडून फक्त एकच गोष्ट समजून घेणे मला आवडेल: नियमशास्त्राप्रमाणे कार्य केल्याने तुम्हाला पवित्र आत्मा मिळाला किंवा जे काही तुम्ही ऐकले त्यावर विश्वास ठेवल्याने?</verse>
				<verse number="3">तुम्ही इतके मूर्ख आहात काय? जे आत्म्याच्याद्वारे सुरू केले ते तुम्ही आता दैहिकरितीने पूर्ण करण्याचा प्रयत्न करीत आहात काय?</verse>
				<verse number="4">इतके अपार दुःख तुम्ही व्यर्थच अनुभवले आहे काय, जर ते खरोखरच व्यर्थ होते?</verse>
				<verse number="5">तर मी पुन्हा विचारतो, परमेश्वर त्यांचा आत्मा तुम्हाला देतात आणि चमत्काराचे कार्य तुम्हामध्ये नियमशास्त्राच्या कार्याद्वारे करतात किंवा तुम्ही जे ऐकले आहे त्यावर विश्वास ठेवण्याद्वारे?</verse>
				<verse number="6">त्याचप्रमाणे अब्राहामानेसुद्धा, “परमेश्वरावर विश्वास ठेवला आणि ते त्याला नीतिमत्व असे गणण्यात आले.”</verse>
				<verse number="7">ज्यांनी विश्वास ठेवला तीच अब्राहामाची मुले आहेत, हे तुम्हाला स्पष्ट समजू द्या.</verse>
				<verse number="8">पवित्र शास्त्राने अगोदरच सांगितले होते की परमेश्वर विश्वासाने गैरयहूदीयांना नीतिमान ठरवतील आणि त्यांनी अब्राहामास अगोदरच शुभवार्तेची घोषणा केली: “तुझ्याद्वारे सर्व राष्ट्रे आशीर्वादीत होतील.”</verse>
				<verse number="9">म्हणून जे विश्वास ठेवतात त्यांना विश्वासू अब्राहामासोबत आशीर्वाद प्राप्त होतील.</verse>
				<verse number="10">होय, आणि जे नियमशास्त्रावर विसंबून आहेत ते सर्वजण शापाच्या बंधनाखाली आहेत. कारण पवित्रशास्त्र स्पष्ट म्हणते: “जो कोणी नियमशास्त्राच्या पुस्तकात जे सर्वकाही लिहिले आहे त्याप्रमाणे करीत नाही तो शापित आहे.”</verse>
				<verse number="11">यास्तव, हे अगदी स्पष्ट आहे की नियमशास्त्रावर अवलंबून राहणारे परमेश्वरापुढे नीतिमान ठरणार नाहीत, कारण “नीतिमान विश्वासाने जगेल.”</verse>
				<verse number="12">नियम विश्वासावर आधारित नाही; या व्यतिरिक्त नियमशास्त्र म्हणते, “जो कोणी या गोष्टी करेल तो त्यामुळे जिवंत राहील.”</verse>
				<verse number="13">ख्रिस्ताने आम्हासाठी शाप होऊन, नियमशास्त्राच्या शापापासून आम्हाला खंडणी देऊन सोडविले, कारण असे लिहिले आहे, “जो कोणी खांबावर टांगला आहे, तो शापित आहे.”</verse>
				<verse number="14">हे सर्व यासाठी की अब्राहामाला दिलेला आशीर्वाद ख्रिस्त येशूंच्याद्वारे गैरयहूदीयांनाही प्राप्त व्हावा, म्हणजे विश्वासाद्वारे अभिवचन दिल्याप्रमाणे आपल्याला आत्म्याचे दान प्राप्त व्हावे.</verse>
				<verse number="15">प्रिय बंधू व भगिनींनो, रोजच्या जीवनातील उदाहरण देतो. मानवी करार जो प्रस्थापित केलेला आहे त्यात कोणी वेगळे करू शकत नाही किंवा त्यामध्ये भर घालू शकत नाही त्याप्रमाणे हे आहे.</verse>
				<verse number="16">ही अभिवचने अब्राहाम व त्याच्या संतानाला दिली होती. शास्त्रलेख “आणि संतानांना” असे अनेक लोकांविषयी म्हणत नाही, तर “आणि तुझ्या संतानाला,” म्हणजे एका व्यक्तिविषयी म्हणतात, आणि ते ख्रिस्त आहे.</verse>
				<verse number="17">मला म्हणावयाचे ते हे: चारशेतीस वर्षांनंतर देण्यात आलेले नियमशास्त्र, परमेश्वराने अगोदरच कायम केलेल्या कराराला वेगळे करू शकत नाही व दिलेले वचन रद्द करू शकत नाही.</verse>
				<verse number="18">कारण जर वारसा नियमशास्त्रावर अवलंबून आहे, तर ते अभिवचनांवर अवलंबून नाही. परंतु परमेश्वराने अब्राहामाला आपल्या कृपेने, अभिवचनाच्याद्वारे वारसाहक्क दिला.</verse>
				<verse number="19">तर मग नियमशास्त्र कशासाठी देण्यात आले? ज्या संतानाला त्यांचे अभिवचन दिलेले होते, त्यांचे आगमन होईपर्यंत उल्लंघन काय आहे हे समजण्यासाठी हे लावून दिले होते. आपले नियम देवदूतांद्वारे मध्यस्थाला सोपवून दिले.</verse>
				<verse number="20">मध्यस्थ म्हणजे एकापेक्षा अधिक पक्षाचा असतो; पण परमेश्वर एक आहे.</verse>
				<verse number="21">तर मग नियमशास्त्र आणि परमेश्वराची अभिवचने परस्परविरोधी आहेत काय? मुळीच नाही! नियमशास्त्र दिल्याने जीवन मिळत असले, तर नीतिमत्व नियमापासून आले असते.</verse>
				<verse number="22">पूर्ण जग पापाच्या नियंत्रणात आहे असे शास्त्रलेखाने स्पष्ट केले. येशू ख्रिस्तावर विश्वास ठेवणार्‍यांवर जे अभिवचन मिळणार होते ते त्यांच्यावर विश्वास ठेवतात त्यांना दिले जावे.</verse>
				<verse number="23">हा विश्वास येण्यापूर्वी, आपण नियमशास्त्राच्या पहार्‍यात होतो आणि आपण पहार्‍यात राहू जोपर्यंत तो विश्वास प्रकट होत नाही.</verse>
				<verse number="24">विश्वासाद्वारे आपल्याला नीतिमान ठरविण्यासाठी ख्रिस्त येईपर्यंत नियमशास्त्र आपले संरक्षक होते.</verse>
				<verse number="25">पण आता विश्वास आल्यामुळे आपण संरक्षकाच्या अधीन नाही.</verse>
				<verse number="26">कारण आता आपण ख्रिस्त येशूंवरील विश्वासाच्याद्वारे परमेश्वराची मुले आहोत.</verse>
				<verse number="27">ज्या आपण सर्वांनी ख्रिस्तामध्ये बाप्तिस्मा घेतला आहे, त्या आपण ख्रिस्ताला परिधान केले आहे.</verse>
				<verse number="28">आता कोणी यहूदी किंवा गैरयहूदी, गुलाम किंवा स्वतंत्र, स्त्री किंवा पुरुष नाहीत, तर आपण सर्व ख्रिस्त येशूंमध्ये एक आहोत,</verse>
				<verse number="29">जर आपण ख्रिस्ताचे आहोत तर अब्राहामाचे खरे संतान व परमेश्वराने दिलेल्या अभिवचनांचे वारस आहोत.</verse>
			</chapter>
			<chapter number="4">
				<verse number="1">आता मी असे म्हणतो की वारस जोपर्यंत बाळ आहे, तोपर्यंत तो सर्व मालमत्तेचा धनी असूनही, दासापेक्षा वेगळा नाही.</verse>
				<verse number="2">पित्याने ठरविलेल्या वेळेपर्यंत, त्याला त्याचे पालक व कारभारी सांगतील तसे वागावे लागते.</verse>
				<verse number="3">जेव्हा आम्ही बालक होतो, तेव्हा आम्ही जगाच्या आत्मिक तत्वांच्या दबावाखाली होतो.</verse>
				<verse number="4">परंतु काळाची पूर्णता झाल्यावर परमेश्वराने आपल्या पुत्राला पाठविले; ते स्त्रीपासून जन्मलेले, नियमांच्या अधीन असे जन्मले होते.</verse>
				<verse number="5">जे आपण नियमांच्या अधीन होतो, त्या आपल्याला खंडणी देऊन सोडवावे आणि पुत्र म्हणून दत्तक घ्यावे.</verse>
				<verse number="6">कारण तुम्ही त्यांचे पुत्र आहात, म्हणूनच परमेश्वराने त्यांचा आत्मा आमच्या हृदयात पाठविला आहे त्याद्वारेच आपण, “अब्बा, बापा अशी त्यांना हाक मारतो.”</verse>
				<verse number="7">आता आपण दास नसून परमेश्वराची लेकरे झालो आहोत, जर लेकरे आहोत, तर परमेश्वराने आपल्याला त्यांचे वारसही केले आहे.</verse>
				<verse number="8">तुम्हाला परमेश्वराची ओळख होण्यापूर्वी, तुम्ही सुद्धा, जे वास्तविक परमेश्वर नाहीत, त्यांचे दास होता.</verse>
				<verse number="9">पण आता ज्याअर्थी तुम्हाला परमेश्वराची ओळख झाली आहे, किंवा परमेश्वराच्याद्वारे ओळखले गेला आहात, त्याअर्थी परत त्या दुबळ्या, दयनीय तत्वाच्या प्रभावाखाली का येता? पुन्हा त्याचे दास होण्याची आशा का धरता?</verse>
				<verse number="10">तुम्ही विशेष दिवस, महिने, ॠतू आणि वर्ष हे पाळता!</verse>
				<verse number="11">तुम्हासाठी केलेले माझे सारे कष्ट वाया गेले असावेत अशी मला भीती वाटते.</verse>
				<verse number="12">प्रिय बंधू व भगिनींनो, माझ्यासारखे व्हा, कारण मी तुमच्यासारखा झालो आहे. तुम्ही माझे काही नुकसान केले नाही.</verse>
				<verse number="13">वास्तविक माझ्या शारीरिक आजारात मी तुम्हाला प्रथम शुभवार्तेचा प्रचार केला होता.</verse>
				<verse number="14">माझ्या शारीरिक आजाराने जणू तुमची परीक्षा झाली, तरी तुम्ही माझा धिक्कार व अवमान केला नाही. उलट तुम्ही माझे स्वागत केले, जणू काही मी परमेश्वराचा दूत, किंवा स्वतः ख्रिस्त येशूच होतो.</verse>
				<verse number="15">आपली माझ्याविषयीची आशीर्वादाची वृत्ती आता कोठे आहे? मी साक्ष देतो की शक्य झाले असते तर तुम्ही स्वतःचे डोळेदेखील काढून मला दिले असते.</verse>
				<verse number="16">आता सत्य सांगून मी तुमचा वैरी झालो काय?</verse>
				<verse number="17">ते लोक तुम्हाला आपल्या पक्षात घेण्‍यास उत्सुक आहेत, पण ते तुमच्या भल्यासाठी नाही. परंतु तुम्ही त्यांचे शिष्य व्हावे, म्हणून ते तुम्हाला आम्हापासून वेगळे करू पाहतात.</verse>
				<verse number="18">आस्था असणे आणि उद्देश चांगला असणे गरजेचे आहे, केवळ मी तुमच्याबरोबर आहे तेव्हाच नव्हे तर नेहमीच असे असणे आवश्यक आहे.</verse>
				<verse number="19">माझ्या प्रिय मुलांनो, ख्रिस्ताचे स्वरूप तुम्हामध्ये निर्माण होईपर्यंत मला प्रसूती वेदना होत राहतील.</verse>
				<verse number="20">आताच मी तेथे तुमच्याबरोबर असतो व माझा सूर बदलू शकलो असतो, तर बरे झाले असते, कारण मी तुमच्या संदर्भात गोंधळात आहे.</verse>
				<verse number="21">मला सांगा, तुम्ही जे नियमांच्या अधीन राहू इच्छिता, त्या तुम्हाला नियम काय म्हणतात याची जाणीव नाही का?</verse>
				<verse number="22">असे लिहिले आहे की अब्राहामाला दोन पुत्र होते एक दासीपासून झालेला, तर दुसरा स्वतंत्र स्त्रीपासून झालेला.</verse>
				<verse number="23">त्या दासीपासून झालेला पुत्र दैहिकरितीने जन्मला, परंतु स्वतंत्र स्त्रीपासून झालेला पुत्र दैवी अभिवचनाचा परिणाम म्हणून जन्मला.</verse>
				<verse number="24">अलंकारिक रुपात या गोष्टी घेतल्या आहेत पाहा: या स्त्रिया दोन करार आहेत. त्यापैकी एक करार आहे सीनाय पर्वतावर केलेला करार ज्यामुळे दास्यत्वाच्या संतानाचा जन्म होतो: ही हागार आहे.</verse>
				<verse number="25">आता हागार ही अरबस्थानातील सीनाय पर्वत असा आहे आणि आता अस्तित्वात असलेल्या यरुशलेम शहराचे प्रतीक आहे, कारण ती तिच्या संतानाबरोबर दास्यात आहे.</verse>
				<verse number="26">परंतु यरुशलेम जी वर आहे ती स्वतंत्र आहे आणि ती आपली मातृनगरी आहे.</verse>
				<verse number="27">जसे यशयाने भविष्य वर्तविले: “हे वांझ स्त्रिये, आता तू आनंदोत्सव कर; तुला कधी मूल झाले नाही, तर आता आनंदाने जयघोष कर आणि विलाप कर, कारण तुला प्रसूती वेदना झाल्या नाहीत; कारण निर्जन स्त्रीची मुले जिला पती आहे त्यापेक्षाही अधिक आहेत.”</verse>
				<verse number="28">आता बंधू व भगिनींनो, आपण इसहाकासारखे अभिवचनाची मुले आहोत.</verse>
				<verse number="29">त्यावेळेस दैहिकरित्या जन्मलेल्या पुत्राने आत्म्याच्या शक्तीने जन्मलेल्या पुत्राचा छळ केला तसेच आताही होत आहे.</verse>
				<verse number="30">पण शास्त्रलेखात काय लिहिले आहे? “दासी आणि तिचा पुत्र यांना हाकलून दे, कारण स्वतंत्र स्त्रीच्या पुत्राबरोबर दासीपुत्राला कधीही वतन प्राप्त होणार नाही.”</verse>
				<verse number="31">प्रिय बंधू व भगिनींनो, आपण दासीपुत्र नाही, तर आपण स्वतंत्र स्त्रीची मुले आहोत.</verse>
			</chapter>
			<chapter number="5">
				<verse number="1">ख्रिस्ताने स्वातंत्र्यासाठी आपल्याला मुक्त केले आहे म्हणून त्यामध्ये स्थिर राहा व पुन्हा दास्यत्वाच्या जुवाखाली सापडू नका.</verse>
				<verse number="2">माझे ऐकून घ्या! मी पौल तुम्हाला सांगतो की जर तुम्ही स्वतः सुंता करून घेत असाल, तर ख्रिस्ताचे तुम्हाला काहीही उपयोग होणार नाही.</verse>
				<verse number="3">मी पुन्हा प्रत्येक मनुष्यास जाहीर करतो की जो कोणी आपली सुंता करून घेईल, तो पूर्ण नियमशास्त्र आचरण्यास बांधलेला आहे.</verse>
				<verse number="4">तुम्ही नीतिमान ठरावे म्हणून नियमांचे पालन करता ते तुम्ही ख्रिस्तापासून वेगळे झाले आहात; आणि परमेश्वराच्या कृपेला अंतरले आहात.</verse>
				<verse number="5">आम्ही पवित्र आत्म्याद्वारे नीतिमत्व प्राप्त करावे या विश्वासाने आशा धरून वाट पाहत आहोत.</verse>
				<verse number="6">ख्रिस्त येशूंमध्ये सुंता होणे किंवा न होणे याला काही महत्व नाही; फक्त एकच गोष्ट अगत्याची आहे ती म्हणजे विश्वास प्रीतीद्वारे प्रकट व्हावा.</verse>
				<verse number="7">तुम्ही चांगली धाव धावत होता तर तुम्हाला सत्याचे पालन करण्यास कोणी अडखळण केले?</verse>
				<verse number="8">हे मन वळविण्याचे काम ज्यांनी तुम्हाला पाचारण केले आहे त्याच्याकडून होत नाही.</verse>
				<verse number="9">“थोडेसे खमीर सर्व पिठाच्या गोळ्याला फुगविते.”</verse>
				<verse number="10">मला प्रभुमध्ये विश्वास आहे, की तुम्ही अन्य विचारांचा स्वीकार करणार नाही. तुम्हाला गोंधळात टाकणारा मग तो कोणीही का असेना, त्याला दंड भोगावा लागेल.</verse>
				<verse number="11">बंधू व भगिनींनो, मी जर अजूनही सुंतेचा प्रचार करतो तर माझा छळ अजूनही का होतो? तर मग क्रूसाच्या अडथळ्याचे निर्मूलन झाले असते.</verse>
				<verse number="12">जे तुम्हाला हैराण करणारे आहेत, त्यांनी स्वतःला पूर्णरीतीने नपुंसक करून घ्यावे एवढीच माझी इच्छा आहे.</verse>
				<verse number="13">बंधू व भगिनींनो, तुम्हाला स्वातंत्र्यासाठी पाचारण झाले आहे, ते देहवासना पूर्ण करण्यासाठी नव्हे, तर प्रीतिने व नम्रपणाने एकमेकांची सेवा करण्यासाठी झाले आहे.</verse>
				<verse number="14">कारण सर्व नियमशास्त्र या एका आज्ञेत सामावलेले आहे: “जशी तुम्ही स्वतःवर तशी तुमच्या शेजार्‍यावर प्रीती करा.”</verse>
				<verse number="15">तुम्ही एकमेकांना टोचता व खाऊन टाकता तर एकमेकांचा नाश परस्परांच्या हातून होऊ नये म्हणून सांभाळा.</verse>
				<verse number="16">मी तुम्हाला सांगतो, आत्म्याच्या प्रेरणेने चाला आणि तुम्ही देहवासना पूर्ण करणारच नाही.</verse>
				<verse number="17">दैहिक इच्छा आत्म्याविरुद्ध आहे व आत्मा देहाविरुद्ध आहे. ते आपसात विरोधी आहेत, यासाठी की ज्याकाही गोष्टी तुम्हाला करावयास पाहिजे त्या तुम्ही करू नये.</verse>
				<verse number="18">जर तुम्ही आत्म्याच्या प्रेरणेने चालता तर तुम्ही नियमशास्त्राधीन नाही.</verse>
				<verse number="19">देहस्वभावाची कृत्ये उघड आहेत: लैंगिक अनैतिकता, अशुद्धता आणि दुर्व्यसनीपणा,</verse>
				<verse number="20">मूर्तिपूजा आणि जादूटोणा, द्वेष, मतभेद, मत्सर, क्रोध, स्वार्थी इच्छा, कलह, तट,</verse>
				<verse number="21">हेवा, दारुबाजी, गोंधळ आणि अशा प्रकारच्या गोष्टी ज्याबद्दल मी तुम्हाला पूर्वी सावध केले होते की जे कोणी असे जीवन जगतात त्यांना परमेश्वराच्या राज्याचे वतन मिळणार नाही.</verse>
				<verse number="22">परंतु आत्म्याची फळ प्रीती, आनंद, शांती, सहनशीलता, दयाळूपणा, चांगुलपणा, विश्वासूपणा,</verse>
				<verse number="23">सौम्यता व आत्मसंयमन; अशांविरुद्ध नियमशास्त्र नाही.</verse>
				<verse number="24">जे ख्रिस्त येशूंचे आहेत, त्यांनी आपल्या दैहिक वासनांना व इच्छांना क्रूसावर खिळले आहे.</verse>
				<verse number="25">जर आपण आत्म्याच्या सामर्थ्याने जगतो, तर आत्म्याच्या प्रेरणेने चालावे.</verse>
				<verse number="26">तर आता आपण गर्विष्ठ होऊ नये व एकमेकांना चीड आणू नये.</verse>
			</chapter>
			<chapter number="6">
				<verse number="1">प्रिय बंधू व भगिनींनो, जर कोणी पापात सापडला, तर तुम्ही जे आत्मिक आहात त्या तुम्ही त्याला सौम्य रीतीने सुधारावे. तुम्ही स्वतःस सांभाळा, कदाचित तुम्हीही मोहात पडाल.</verse>
				<verse number="2">एकमेकांची ओझी वाहा, आणि अशा रीतीने ख्रिस्ताचा नियम पूर्ण कराल.</verse>
				<verse number="3">आपण कोणी नसताना कोणी आहोत असा विचार करणारा स्वतःचीच फसगत करतो.</verse>
				<verse number="4">प्रत्येकाने आपल्या कृतींची परीक्षा करावी, कारण मगच त्याला स्वतःबद्दल आढ्यता बाळगता येईल आणि स्वतःची इतरांबरोबर तुलना करण्याची गरज वाटणार नाही.</verse>
				<verse number="5">आपल्यातील प्रत्येकाने आपापला भार वाहिला पाहिजे.</verse>
				<verse number="6">ज्यांना परमेश्वराच्या वचनातून शिक्षण मिळाले आहे, त्यांनी शिक्षण देणार्‍याला सर्व चांगल्या गोष्टींचा वाटा द्यावा.</verse>
				<verse number="7">फसवले जाऊ नका; परमेश्वराचा उपहास करू शकत नाही. कारण माणूस जे पेरतो तेच कापतो!</verse>
				<verse number="8">जो देहाकरीता पेरतो, त्याला देहापासून नाशाचे पीक मिळेल, परंतु जो कोणी पवित्र आत्म्याला संतुष्ट करण्यासाठी पेरतो त्याला पवित्र आत्म्यापासून सार्वकालिक जीवनाचे पीक मिळेल.</verse>
				<verse number="9">योग्य ते करण्याचा आपल्याला कंटाळा येऊ नये, कारण आपण न थकलो तर योग्य वेळी पिकांची कापणी करू.</verse>
				<verse number="10">म्हणून शक्य होईल आणि जशी आपणास संधी मिळेल तसे आपण सर्वांचे भले करावे, विशेषकरून विश्वासणार्‍यांच्या कुटुंबाचे चांगले करावे.</verse>
				<verse number="11">मी स्वतःच्याच हाताने मोठ्या अक्षरांनी तुम्हाला लिहित आहे!</verse>
				<verse number="12">जे दैहिकरितीने लोकांवर छाप पाडावयास पाहतात ते तुम्ही सुंता करून घ्यावी यासाठी दबाव टाकतात. ते एकाच कारणामुळे की ख्रिस्ताच्या क्रूसामुळे होणारा छळ त्यांना टाळता यावा.</verse>
				<verse number="13">ज्यांची सुंता झाली ते सुद्धा नियम पाळीत नाहीत; परंतु त्यांना तुमच्या दैहिक सुंतेची प्रौढी मिरवली पाहिजे.</verse>
				<verse number="14">आपल्या प्रभू येशू ख्रिस्ताच्या क्रूसाशिवाय इतर कशाचीही प्रौढी मिरवावी असे माझ्याकडून न होवो त्याद्वारे मी जगाला व जग मला क्रूसावर खिळलेले आहे.</verse>
				<verse number="15">सुंता होणे किंवा न होणे याला मुळीच महत्व नाही; नवी उत्पत्ती हेच महत्वाचे आहे.</verse>
				<verse number="16">जे हा नियम पाळतील त्या सर्वांवर व परमेश्वराच्या इस्राएलावर शांती व दया असो.</verse>
				<verse number="17">येथून पुढे मला कोणी त्रास देऊ नये, कारण माझ्या शरीरावर मी येशूंची चिन्हे वाहवितो.</verse>
				<verse number="18">बंधू भगिनींनो, आपल्या प्रभू येशू ख्रिस्ताची कृपा तुमच्या आत्म्याबरोबर असो, आमेन.</verse>
			</chapter>
		</book>
		<book number="49">
			<chapter number="1">
				<verse number="1">परमेश्वराच्या इच्छेने झालेला ख्रिस्त येशूंचा प्रेषित पौल याजकडून, इफिस शहरातील ख्रिस्त येशूंमधील विश्वासू असलेल्या परमेश्वराच्या पवित्र लोकांना,</verse>
				<verse number="2">आपले परमेश्वर पिता आणि प्रभू येशू ख्रिस्त यांच्यापासून तुम्हाला कृपा व शांती लाभो.</verse>
				<verse number="3">परमेश्वर आणि आपल्या प्रभू येशू ख्रिस्ताचे पिता यांची स्तुती असो, ज्यांनी आपल्याला स्वर्गामधील सर्व आत्मिक आशीर्वादाने ख्रिस्तामध्ये आशीर्वादीत केले आहे.</verse>
				<verse number="4">आम्ही त्यांच्या दृष्टीने पवित्र आणि निष्कलंक असावे म्हणून त्यांनी जगाच्या स्थापनेपूर्वी आपल्याला ख्रिस्तामध्ये प्रीतिमुळेच निवडले.</verse>
				<verse number="5">त्यांच्या आनंदास आणि इच्छेस अनुसरून येशू ख्रिस्ताद्वारे आपण दत्तकपुत्र व्हावे, ही त्यांची पूर्व योजना होती;</verse>
				<verse number="6">त्यांच्या प्रिय पुत्राद्वारे आपल्याला मुक्तपणे दिलेल्या गौरवयुक्त कृपेची स्तुती व्हावी.</verse>
				<verse number="7">त्यांच्यामध्ये परमेश्वराच्या विपुल कृपेद्वारे व त्यांच्या रक्ताद्वारे खंडणी म्हणून आपल्याला पापांची क्षमा देऊन</verse>
				<verse number="8">आपल्यावर कृपेची वृष्टी केली आहे. सर्व ज्ञान व बुद्धिने,</verse>
				<verse number="9">त्यांनी ख्रिस्तामध्ये त्यांच्या इच्छेचे रहस्य त्यांच्या उद्देशानुसार आपल्याला कळविले आहे.</verse>
				<verse number="10">ही योजना काळाच्या पूर्णतेची होती, यासाठी की स्वर्गातील आणि पृथ्वीवरील सर्वगोष्टी ख्रिस्तामध्ये एकत्र व्हाव्या.</verse>
				<verse number="11">कारण ज्यांच्या इच्छेनुसार व उद्देशानुसार जे सर्वकाही चालवितात, त्यांच्या पूर्व योजनेनुसार आपण त्यांच्यामध्ये निवडलेले होतो.</verse>
				<verse number="12">यात उद्देश असा होता की, आपण ज्यांनी ख्रिस्तावर प्रथम आशा ठेवली होती, त्यांनी त्यांच्या गौरवाच्या स्तुतीचे साधन व्हावे.</verse>
				<verse number="13">जेव्हा तुम्ही सत्याचा संदेश ऐकला, आणि तारणाच्या शुभवार्तेवर विश्वास ठेवला, तेव्हा तुमचा ख्रिस्तामध्ये समावेश झाला व तुम्हावरही वचनदत्त पवित्र आत्म्याचा शिक्का मारला गेला,</verse>
				<verse number="14">आणि हा आत्मा परमेश्वराच्या लोकांसाठी खंडणी व आपल्याला वतनाचा विसार म्हणून त्यांच्या गौरवाच्या स्तुतीसाठी दिला आहे.</verse>
				<verse number="15">या कारणासाठी, प्रभू येशूंवरील तुमच्या विश्वासाबद्दल आणि परमेश्वराच्या सर्व लोकांवर असलेली तुमची प्रीती याबद्दल आम्ही ऐकले, तेव्हापासून</verse>
				<verse number="16">माझ्या प्रार्थनेत तुमची आठवण ठेवून तुम्हासाठी आभार मानण्याचे मी थांबविले नाही.</verse>
				<verse number="17">माझे हे मागणे आहे, की तुम्ही त्यांना अधिक चांगल्या रीतीने ओळखावे म्हणून आपल्या प्रभू येशू ख्रिस्ताचा गौरवशाली पिता जे परमेश्वर, यांनी तुम्हाला ज्ञानाचा व प्रकटीकरणाचा आत्मा द्यावा.</verse>
				<verse number="18">मी प्रार्थना करतो की तुमच्या अंतःकरणाचे डोळे प्रकाशित केले जावेत, आणि पवित्र जनांमध्ये असलेल्या गौरवशाली वतनाच्या संपत्तीच्या आशेसाठी तुम्हाला पाचारण करण्यात आले आहे, हे तुम्ही ओळखून घ्यावे.</verse>
				<verse number="19">जे विश्वास ठेवतात, त्यांना अमर्याद सामर्थ्य आहे. हे तेच महापराक्रमी सामर्थ्य आहे</verse>
				<verse number="20">ज्याच्यायोगे त्यांनी ख्रिस्ताला मरणातून उठविले आणि स्वर्गात परमेश्वराच्या उजवीकडे बसविले,</verse>
				<verse number="21">जे स्थान सर्व शासन आणि अधिकार, सामर्थ्य आणि प्रभुता व सध्याच्या युगात व येणार्‍या युगातील कोणत्याही नावांपेक्षाही सर्वोच्च आहे,</verse>
				<verse number="22">आणि परमेश्वराने सर्वकाही त्यांच्या पायाखाली ठेवले आणि मंडळीसाठी प्रत्येक गोष्टींमध्ये मस्तक म्हणून नियुक्त केले.</verse>
				<verse number="23">मंडळी जे त्यांचे शरीर, तिला त्यांच्या परिपूर्णतेने सर्वकाही सर्वप्रकारे पुरवितात.</verse>
			</chapter>
			<chapter number="2">
				<verse number="1">तुम्ही स्वतःच्या पातकांमध्ये व अपराधांमध्ये मृत झालेले होता.</verse>
				<verse number="2">त्यामध्ये तुम्ही जगाच्या रितीप्रमाणे वागत होता व आकाशमंडळातील शासक आत्मा जो प्रत्यक्ष या क्षणीही आज्ञा न पाळणार्‍यांमध्ये कार्य करीत आहे, त्‍याच्यामागे चालणारे होता.</verse>
				<verse number="3">एकेकाळी आपणही त्यामध्ये जगत होतो. आपल्यामधील दैहिक वासना आणि विचार यांचे अनुसरण करणार्‍यांप्रमाणेच नैसर्गिकरित्या परमेश्वराच्या क्रोधास पात्र होतो.</verse>
				<verse number="4">परंतु परमेश्वर हे दयेचे सागर आहेत व आपल्यावरील त्यांच्या अपरंपार प्रीतिमुळे,</verse>
				<verse number="5">आपण आपल्या अपराधांमध्ये मृत झालो असताना त्यांनी ख्रिस्तामध्ये आपणास जिवंत केले व कृपेनेच तुमचे तारण झाले आहे.</verse>
				<verse number="6">आणि परमेश्वराने आपल्याला ख्रिस्त येशूंमध्ये उठवून स्वर्गीय राज्यात त्यांच्याबरोबर बसवले आहे.</verse>
				<verse number="7">यासाठी की ख्रिस्त येशूंमध्ये त्यांची आपल्यावरील दया व येणार्‍या युगांमध्ये त्यांची कृपा किती अतुलनीय आहे हे आपणास दाखवावे.</verse>
				<verse number="8">कृपेनेच विश्वासाद्वारे तुमचे तारण झाले आहे आणि हे तुमच्याकडून झाले नाही तर ते परमेश्वराचे दान आहे,</verse>
				<verse number="9">कृत्याद्वारे नव्हे; त्यामुळे कोणी गर्व करू शकत नाही.</verse>
				<verse number="10">कारण परमेश्वराने पूर्वीच आमच्यासाठी नेमून ठेवलेली चांगली कृत्ये करण्याकरिता आम्ही ख्रिस्त येशूंमध्ये घडविलेली परमेश्वराची हस्तकृती आहोत.</verse>
				<verse number="11">यास्तव, आठवण ठेवा की जे आपण पूर्वी जन्माने गैरयहूदी व सुंता झालेल्याकडून असुंती समजले जात होतो, ती सुंता शरीरात मनुष्यांच्या हाताने केली जात असे.</verse>
				<verse number="12">लक्षात असू द्या, त्या दिवसांमध्ये तुम्ही ख्रिस्तापासून अलिप्त, इस्राएलाच्या नागरिकत्वापासून वेगळे केलेले, कराराच्या वचनाला परके, आणि जगात परमेश्वरावाचून व आशेवाचून जगत होता.</verse>
				<verse number="13">जे तुम्ही एकेकाळी खूप दूर होता, त्या तुम्हाला आता ख्रिस्त येशूंमध्ये, त्यांच्या रक्ताद्वारे निकट आणले आहे.</verse>
				<verse number="16">कारण त्यांनी क्रूसाद्वारे वैरभाव नाहीसा करून व दोघांना एक शरीर करून परमेश्वराशी समेट घडवून आणला.</verse>
				<verse number="17">तुम्ही जे त्यांच्यापासून फार दूर होते आणि जे जवळ होते, अशा दोघांसाठी ते आले व त्यांनी शांतीचा प्रचार केला.</verse>
				<verse number="18">कारण त्यांच्याद्वारे आम्हा दोघांनाही एकाच आत्म्याद्वारे पित्याजवळ येण्याचे स्वातंत्र्य आहे.</verse>
				<verse number="19">या कारणाने तुम्ही आता परदेशी आणि परके नाही, तर परमेश्वराच्या लोकांबरोबर सहनागरिक आणि त्यांच्या कुटुंबाचे सदस्य झाला आहात.</verse>
				<verse number="20">तुम्ही प्रेषित आणि संदेष्टे यांच्या भक्कम पायावर बांधलेले आहात, ज्याची मुख्य कोनशिला ख्रिस्त येशू आहेत.</verse>
				<verse number="21">त्यांच्यामध्ये पूर्ण इमारत एकत्र जोडली जात असताना वाढत जाऊन प्रभुचे पवित्र मंदिर होत आहे.</verse>
				<verse number="22">त्याचप्रमाणे तुम्हीही पवित्र आत्म्याद्वारे एकत्र बांधले गेले असताना परमेश्वराचे वस्तीस्थान झाला आहात.</verse>
			</chapter>
			<chapter number="3">
				<verse number="1">या कारणास्तव, मी पौल, तुम्हा गैरयहूदीयांसाठी ख्रिस्त येशूंचा बंदिवान आहे.</verse>
				<verse number="2">तुम्हाकरिता परमेश्वराच्या कृपेची व्यवस्था जी मला देण्यात आली आहे याबाबत तुम्ही ऐकले आहे.</verse>
				<verse number="3">अर्थात् हे रहस्य मला प्रकटीकरणाद्वारे समजले, याबद्दल मी यापूर्वी थोडक्यात लिहिले आहे.</verse>
				<verse number="4">ते वाचल्यानंतर, ख्रिस्ताचे जे रहस्य आहे, त्याबद्दल मला झालेले ज्ञान तुम्हाला समजेल.</verse>
				<verse number="5">हे रहस्य इतर पिढींच्या लोकांना प्रकट केले गेले नव्हते, पण आता त्यांनी आपल्या पवित्र प्रेषित व संदेष्टे यांना परमेश्वराच्या आत्म्याद्वारे प्रकट केले आहे.</verse>
				<verse number="6">हे रहस्य असे आहे: शुभवार्तेद्वारे गैरयहूदीही इस्राएली लोकांबरोबर सहवारस, एका शरीराचे अवयव, आणि ख्रिस्त येशूंमध्ये अभिवचनाचे सहभागी असे आहेत.</verse>
				<verse number="7">परमेश्वराच्या कृपेच्या वरदानाने व सामर्थ्याच्या कृतीने मी या शुभवार्तेचा सेवक झालो आहे.</verse>
				<verse number="8">मी जो प्रभुच्या लोकांमध्ये लहानात लहान, त्या मला गैरयहूदीयांना ख्रिस्ताच्या अगाध समृद्धीच्या शुभवार्तेचा प्रचार करण्याची कृपा देण्यात आली.</verse>
				<verse number="9">ज्यांनी सर्वकाही निर्माण केले त्या परमेश्वरामध्ये युगानुयुगांपासून गुप्त ठेवलेले ते रहस्य प्रकट करण्याची व्यवस्था केली.</verse>
				<verse number="10">यासाठी की आता मंडळीद्वारे, आकाशमंडळातील शासक आणि अधिकार्‍यांना परमेश्वराचे विविध ज्ञान कळावे हाच त्यांचा उद्देश होता,</verse>
				<verse number="11">हा त्यांच्या युगानयुगाचा उद्देश ख्रिस्त येशू आपला प्रभू यामध्ये पूर्ण व्हावा.</verse>
				<verse number="12">येशूंमध्ये आणि त्यांच्यावरील विश्वासाद्वारे आम्ही पूर्ण स्वातंत्र्याने आणि आत्मविश्वासाने परमेश्वराजवळ जाऊ शकतो.</verse>
				<verse number="13">म्हणून तुमच्यासाठी जे दुःख मला सहन करावे लागत आहे यामुळे तुम्ही मुळीच निराश होऊ नका, कारण ते तुमचे गौरव आहे.</verse>
				<verse number="14">या कारणासाठी मी पित्यासमोर गुडघे टेकतो,</verse>
				<verse number="15">स्वर्गातील व पृथ्वीवरील प्रत्येक कुटुंबाला त्यांच्याद्वारे नाव देण्यात आले आहे.</verse>
				<verse number="16">मी प्रार्थना करतो की आपल्या गौरवशाली संपत्तीनुरूप आपल्या पवित्र आत्म्याचे सामर्थ्य देऊन त्यांनी तुम्हाला अंतर्यामी शक्तिसंपन्न करावे.</verse>
				<verse number="17">ज्यामुळे ख्रिस्त विश्वासाद्वारे तुमच्या हृदयात राहतील व तुम्ही प्रीतीमध्ये खोल मूळावलेले व स्थिर व्हावे अशी मी प्रार्थना करतो,</verse>
				<verse number="18">आणि तुम्हाला प्रभुच्या सर्व पवित्र लोकांबरोबर ख्रिस्ताच्या प्रेमाची लांबी, रुंदी, खोली व उंची किती आहे हे समजून घेण्‍यास समर्थ होता यावे,</verse>
				<verse number="19">आणि ही प्रीती जी ज्ञानापलीकडे आहे, ती तुम्हाला समजावी, यासाठी की तुम्ही स्वतः परमेश्वराच्या सर्व पूर्णतेइतके परिपूर्ण व्हावे.</verse>
				<verse number="20">आता जे आपल्या सामर्थ्यानुसार आमच्यामध्ये कार्य करीत आहेत आणि आमच्या मागण्या किंवा कल्पना यांच्या पलीकडे अधिक विपुलतेने करण्यास समर्थ आहेत,</verse>
				<verse number="21">त्यांना मंडळीमध्ये आणि ख्रिस्त येशूंमध्ये सर्व पिढ्यानपिढ्या सदासर्वकाळ गौरव असो. आमेन.</verse>
			</chapter>
			<chapter number="4">
				<verse number="1">प्रभुसाठी बंदिवान म्हणून, मी तुम्हाला आग्रहाची विनंती करतो, की तुम्हाला झालेल्या पाचारणास शोभेल असे जीवन जगावे.</verse>
				<verse number="2">पूर्ण नम्रतेने आणि सौम्यतेने; सहनशीलतेने, एकमेकांचे प्रीतिने सहन करावे.</verse>
				<verse number="3">शांतीच्या बंधनात व पवित्र आत्म्याद्वारे ऐक्य टिकविण्यास झटावे.</verse>
				<verse number="4">जसे एक शरीर व एक आत्मा, तसेच आपल्याला एकाच गौरवी आशेसाठी पाचारण करण्यात आले होते.</verse>
				<verse number="5">एक प्रभू, एक विश्वास, एक बाप्तिस्मा;</verse>
				<verse number="6">एकच परमेश्वर असून ते सर्वांचे पिता आहेत. तेच सर्वांवर, सर्वांमधून आणि सर्वांमध्ये आहेत.</verse>
				<verse number="7">तरी आपल्यापैकी प्रत्येकाला, ख्रिस्ताने नेमल्याप्रमाणे कृपा देण्यात आली आहे.</verse>
				<verse number="8">यामुळे असे म्हटले आहे: “जेव्हा त्यांनी उच्चस्थानी आरोहण केले, त्यांनी अनेक बंदीवानांना नेले आणि त्यांच्या लोकांना दाने दिली.”</verse>
				<verse number="9">“त्यांचे आरोहण झाले” याचा अर्थ काय? की ते खाली पृथ्वीच्या अधोभागात उतरले होते.</verse>
				<verse number="10">जे अधोभागात उतरले त्यांनी पूर्ण सृष्टी भरून जाण्याच्या उद्देशाने स्वर्गाच्या उच्च स्थानापर्यंत सन्मानाने आरोहण केले.</verse>
				<verse number="11">म्हणून ख्रिस्ताने स्वतः मंडळीला काही प्रेषित, संदेष्टे, सुवार्तिक, पाळक आणि शिक्षक म्हणून दिले,</verse>
				<verse number="12">हे यासाठी की त्यांच्या लोकांना सेवेच्या कार्यात सिद्ध करून ख्रिस्ताचे शरीर सुसज्ज व्हावे.</verse>
				<verse number="13">जोपर्यंत आपण सर्व विश्वास आणि परमेश्वराच्या पुत्राच्या ज्ञानामध्ये एकता, प्रौढपणा व ख्रिस्ताची परिपूर्णता यापर्यंत पोहोचत नाही तोपर्यंत हे दिले आहे.</verse>
				<verse number="14">आता यापुढे आपण बाळांसारखे असू नये, आणि तर्‍हेतर्‍हेच्या शिक्षणरूपी वार्‍याने, मनुष्यांच्या धूर्तपणाने व कपटाने फसवले जाऊन लाटांनी इकडे तिकडे वाहणारे व हेलकावे खाणारे असे होऊ नये.</verse>
				<verse number="15">त्याऐवजी प्रीतीमध्ये सत्य बोलत असताना, आपण प्रत्येक गोष्टींमध्ये ख्रिस्त ज्यांचे मस्तक आहेत, त्यांचे परिपक्व शरीर होण्यासाठी वाढत जावे.</verse>
				<verse number="16">त्यांच्यापासून संपूर्ण शरीर प्रत्येक सांध्याशी एकत्र जोडून धरले जाते, प्रत्येक अवयव आपले कार्य करतो व प्रीतीमध्ये शरीराची वाढ व बांधणी होते.</verse>
				<verse number="17">प्रभुच्या वतीने मी तुम्हाला आग्रहाने सांगतो की तुम्ही येथून पुढे ज्यांचे विचार भ्रष्ट झाले आहेत अशा गैरयहूदीयांसारखे जगू नका.</verse>
				<verse number="18">कारण त्यांचे विचार व बुद्धी अंधकारमय झाली असून, ते त्यांच्या हृदयाच्या कठीणपणामुळे अज्ञानी झाले आहेत व परमेश्वराच्या जीवनापासून दूर गेले आहेत.</verse>
				<verse number="19">सर्वसाधारण अकलेचा त्यांना गंध राहिला नाही, त्यांनी स्वतःला कामुकता व सर्व अशुद्धतेच्या स्वाधीन केले असून ते लोभाने भरलेले आहेत.</verse>
				<verse number="20">पण अशाप्रकारे जीवनाचा मार्ग तुम्ही शिकला नाही तर,</verse>
				<verse number="21">जेव्हा तुम्ही ख्रिस्ताबद्दल ऐकले आणि येशूंमध्ये जे सत्य आहे त्याबद्दल तुम्ही शिकला आहात;</verse>
				<verse number="22">फसवणुकीच्या इच्छेने भ्रष्ट होत आलेला जुना मनुष्य काढून टाकणे, हे तुम्ही शिकला आहात;</verse>
				<verse number="23">तुमची मनोवृत्ती नवी केली जावी;</verse>
				<verse number="24">आणि खरे नीतिमत्व व पवित्रता यामध्ये परमेश्वरासारखा उत्पन्न केलेला नवा स्वभाव तुम्ही परिधान करावा.</verse>
				<verse number="25">यास्तव तुम्ही प्रत्येकजण एकमेकांशी लबाडी करण्याचे सोडून, आपल्या शेजार्‍यांशी सत्य बोला, कारण आपण सर्व एकाच शरीराचे अवयव आहोत.</verse>
				<verse number="26">“तुम्ही रागावले असला तरी पाप करू नका.” तुम्ही रागात असताना सूर्य मावळू देऊ नका.</verse>
				<verse number="27">आणि सैतानाला पाय ठेवण्यास जागा देऊ नका.</verse>
				<verse number="28">चोरी करणार्‍यांनी चोरी न करता आपल्या हातांनी चांगले व उपयोगी असे काम करावे, म्हणजे गरजू लोकांना देण्याकरीता त्यांच्याजवळ काहीतरी असेल.</verse>
				<verse number="29">आपल्या मुखाद्वारे अपायकारक शब्द बाहेर पडू देऊ नका. परंतु प्रसंगाला अनुसरून ऐकणार्‍यांसाठी उपयुक्त व त्यांच्या वृद्धीसाठी कारणीभूत होईल असे बोला.</verse>
				<verse number="30">परमेश्वराच्या पवित्र आत्म्याला दुःखी करू नका, कारण त्याच्याद्वारे तुम्ही खंडणीच्या दिवसासाठी शिक्का मारलेले आहात.</verse>
				<verse number="31">सर्वप्रकारचा कडूपणा, संताप आणि राग, भांडणे आणि निंदानालस्ती याबरोबरच सर्वप्रकारचा द्वेषभाव सोडून द्या.</verse>
				<verse number="32">एकमेकांना दयाळू व कनवाळूपणे वागवा; जशी परमेश्वराने तुम्हाला ख्रिस्तामध्ये क्षमा केली, तशी तुम्ही एकमेकांना क्षमा करा.</verse>
			</chapter>
			<chapter number="5">
				<verse number="1">परमेश्वराची प्रिय लेकरे या नात्याने तुम्ही परमेश्वराचा कित्ता गिरवावा.</verse>
				<verse number="2">ज्याप्रमाणे ख्रिस्ताने आपल्यावर प्रीती केली आणि स्वतःला आपल्यासाठी सुगंधी अर्पण व यज्ञ म्हणून परमेश्वराला दिले त्याप्रमाणे तुम्हीही प्रीतीच्या मार्गाने चाला.</verse>
				<verse number="3">तुमच्यामध्ये लैंगिक पापे, कोणत्याही प्रकारची अशुद्धता किंवा लोभ यांची अप्रत्यक्ष सूचना देखील असू नये, कारण या गोष्टी परमेश्वराच्या पवित्र लोकांसाठी अयोग्य आहेत.</verse>
				<verse number="4">आणि अश्लिलता, मूर्खपणाचे बोलणे, असभ्य विनोद यांचे तुम्हामध्ये स्थान नसावे, ते उचित नाहीत, त्याऐवजी उपकारस्तुती व्हावी.</verse>
				<verse number="5">तुम्ही या गोष्टीविषयी खात्री बाळगा: व्यभिचारी, अशुद्ध किंवा लोभी असा व्यक्ती मूर्तिपूजक आहे, त्यास ख्रिस्ताच्या आणि परमेश्वराच्या राज्याचे वतन मिळणार नाही.</verse>
				<verse number="6">पोकळ शब्दांनी कोणी तुम्हाला फसवू नये, या गोष्टींमुळे आज्ञाभंग करणार्‍यांवर परमेश्वराचा क्रोध भडकतो.</verse>
				<verse number="7">यास्तव तुम्ही त्यांचे भागीदार सुद्धा होऊ नका.</verse>
				<verse number="8">कारण पूर्वी तुम्ही अंधकार होता, परंतु आता तुम्ही प्रभुमध्ये प्रकाश आहात. प्रकाशाच्या लेकरांसारखे जगा.</verse>
				<verse number="9">(प्रकाशाचे फळ सर्वप्रकारचे चांगुलपण, नीतिमत्व व सत्यता यामध्ये आहे.)</verse>
				<verse number="10">प्रभू कशाने प्रसन्न होतात याचा शोध घ्या.</verse>
				<verse number="11">अंधकाराच्या निष्फळ कर्मांशी तुम्हाला काहीच करावयाचे नाही, त्याऐवजी ते उघडकीस आणा.</verse>
				<verse number="12">अवज्ञा करणारे जे गुप्तपणे करतात, त्यांचा उल्लेख करणे देखील लज्जास्पद होईल.</verse>
				<verse number="13">परंतु प्रकाशाद्वारे सर्वकाही उघड होते, ते दृष्टीस पडते आणि जे सर्वकाही प्रकाशित केलेले आहे ते प्रकाश असे होते.</verse>
				<verse number="14">त्यामुळेच असे म्हटले आहे: “अरे निद्रास्ता, जागा हो, मेलेल्यामधून ऊठ म्हणजे ख्रिस्त तुझ्यावर प्रकाशतील.”</verse>
				<verse number="15">म्हणून तुम्ही अज्ञानी नव्हे तर ज्ञानी लोकांसारखे वागण्याची काळजी घ्या.</verse>
				<verse number="16">दिवस कठीण आहेत, म्हणून प्रत्येक संधीचा उपयोग करून घ्या.</verse>
				<verse number="17">मुर्खासारखे वागू नका, तर प्रभुची इच्छा काय आहे ते समजून घ्या.</verse>
				<verse number="18">मद्यपान करून धुंद होऊ नका, ज्यामुळे अनीती वाढते. त्याऐवजी आत्म्याने परिपूर्ण व्हा.</verse>
				<verse number="19">आत्म्याने प्रेरित स्तोत्रे, गीते आणि गाणी गाऊन एकमेकांशी बोला. भजन गाऊन व संगीताद्वारे तुमच्या मनापासून प्रभुची स्तुती करा.</verse>
				<verse number="20">आपले प्रभू येशू ख्रिस्त यांच्या नावाने आपले परमेश्वर आणि पिता यांचे प्रत्येक गोष्टीसाठी नेहमी उपकार माना.</verse>
				<verse number="21">ख्रिस्ताबद्दल असलेल्या आदरामुळे एकमेकांच्या अधीन राहा.</verse>
				<verse number="22">पत्नींनो, जसे तुम्ही प्रभुच्या अधीन राहता, तसेच तुम्ही स्वतः तुमच्या पतीच्या अधीन असा.</verse>
				<verse number="23">कारण ज्याप्रमाणे पती हा पत्नीचे मस्तक आहे, तर ख्रिस्त हा त्यांचे शरीर म्हणजे, मंडळीचे मस्तक, तिचा तो उद्धारकर्ता आहे.</verse>
				<verse number="24">आता मंडळी जशी ख्रिस्ताच्या अधीन राहते, तसेच पत्नींनी सुद्धा प्रत्येक बाबतीत त्यांच्या पतीच्या अधीन राहवे.</verse>
				<verse number="25">पतींनो, तुम्हीही आपल्या पत्नीवर प्रीती केली पाहिजे, ज्याप्रमाणे ख्रिस्ताने मंडळीवर प्रीती करून स्वतःस तिच्यासाठी अर्पण केले,</verse>
				<verse number="26">जेणेकरून मंडळीला वचनरुपी पाण्याने धुवून शुद्ध करून तिला पवित्र करावे;</verse>
				<verse number="27">आणि एक निष्कलंक व सुरकुतलेली नसून, सर्व दोषरहित, पवित्र व गौरवशाली अशी मंडळी त्यांना सादर केली जावी.</verse>
				<verse number="28">याचप्रमाणे पतींनीही त्यांच्या पत्नीवर, त्या आपलेच शरीर आहेत, असे समजून प्रीती करावी. जो त्याच्या पत्नीवर प्रीती करतो, तो स्वतःवर प्रीती करतो.</verse>
				<verse number="29">कोणी कधीही स्वतःच्याच शरीराचा द्वेष केला नाही, परंतु ज्याप्रमाणे ख्रिस्त मंडळीची संगोपन करून काळजी घेतात त्याप्रमाणे करतो.</verse>
				<verse number="30">कारण आपण त्यांच्या शरीराचे अवयव आहोत.</verse>
				<verse number="31">“या कारणासाठी पुरुष आपल्या आईवडिलांना सोडून आपल्या पत्नीशी जडून राहील आणि ती दोघे एकदेह होतील.”</verse>
				<verse number="32">हे गूढ रहस्य आहे, परंतु मी ख्रिस्ताबद्दल आणि मंडळीबद्दल बोलत आहे.</verse>
				<verse number="33">म्हणून तुम्ही प्रत्येकाने जशी आपणावर तशीच आपल्या पत्नीवर प्रीती करावी आणि पत्नीनेही आपल्या पतीचा सन्मान करावा.</verse>
			</chapter>
			<chapter number="6">
				<verse number="1">मुलांनो, प्रभुमध्ये तुम्ही सर्व गोष्टीत आपल्या आईवडिलांची आज्ञा पाळा, कारण हे योग्य आहे.</verse>
				<verse number="2">“तुमच्या आई आणि वडिलांचा मान राखा” अभिवचन असलेली ही पहिली आज्ञा आहे.</verse>
				<verse number="3">“यासाठी की तुमचे कल्याण व्हावे आणि तुम्हाला पृथ्वीवर दीर्घायुष्याचा लाभ घेता यावा.”</verse>
				<verse number="4">बापांनो, तुम्ही आपल्या मुलांना चिडवू नका; याउलट प्रभुच्या शिक्षणात व बोधवचनात त्यांना वाढवा.</verse>
				<verse number="5">दासांनो, जसे आपण ख्रिस्ताचे आज्ञापालन करतो, तसेच खर्‍या मनाने आपल्या ऐहिक धन्याचा मान राखा व भय धरा व त्यांच्या आज्ञा पाळा</verse>
				<verse number="6">केवळ त्यांच्या नजरेसमोर, त्यांची कृपादृष्टी व्हावी म्हणून त्यांचे आज्ञापालन करू नका, तर मनापासून परमेश्वराची इच्छा पूर्ण करणारे ख्रिस्ताचे दास असे व्हा.</verse>
				<verse number="7">ही सेवा लोकांची म्हणून नाही परंतु पूर्ण मनाने आपण जशी प्रभुची करतो अशी समजून करा.</verse>
				<verse number="8">तुम्ही दास किंवा स्वतंत्र असला, तरी प्रत्येक चांगल्या गोष्टीचे वेतन प्रभू तुम्हा प्रत्येकाला देईल, हे लक्षात ठेवा.</verse>
				<verse number="9">आणि धन्यांनो, तुमच्या दासांशी तसेच वागा. त्यांना धमक्या देऊ नका. कारण तुम्हाला ठाऊक आहे की तुमचा व त्यांचा दोघांचाही एकच धनी जे स्वर्गात असून त्यांच्याजवळ पक्षपात नाही.</verse>
				<verse number="10">सर्वात शेवटी प्रभुच्या बळामध्ये आणि त्यांच्या पराक्रमी सामर्थ्याने सज्ज व्हा.</verse>
				<verse number="11">परमेश्वराची सर्व शस्त्रास्त्रे धारण करा, म्हणजे तुम्हाला सैतानाच्या योजनेविरुद्ध उभे राहता येईल.</verse>
				<verse number="12">कारण आपले युद्ध मांस आणि रक्त यांच्याविरुद्ध नाही, तर सत्ताधारी, अधिपतींविरुद्ध, अंधकाराच्या शक्तीविरुद्ध, आणि आकाशमंडळातील दुष्ट आत्मे यांच्याविरुद्ध आहे.</verse>
				<verse number="13">यास्तव वाईट दिवसांमध्ये तुम्हाला खंबीरपणे उभे राहता यावे आणि सर्वकाही केल्यानंतर टिकाव धरता यावा म्हणून परमेश्वराची शस्त्रसामुग्री धारण करा.</verse>
				<verse number="14">म्हणून सत्यरूपी कमरबंदाने आपली कंबर बांधा, नीतिमत्वाचे उरस्त्राण घेऊन स्थिर उभे राहा.</verse>
				<verse number="15">परमेश्वराच्या शांतीची शुभवार्ता गाजविण्याची तत्परता ही पादत्राणे घालून तयार राहा.</verse>
				<verse number="16">या सर्व व्यतिरिक्त विश्वासरूपी ढाल घ्या, जिच्याद्वारे तुम्ही त्या दुष्टाचे अग्निबाण विझवू शकाल.</verse>
				<verse number="17">तारणाचे शिरस्त्राण, आणि आत्म्याची तरवार म्हणजे परमेश्वराचे वचन हेही घ्या.</verse>
				<verse number="18">सर्वदा प्रार्थना करा. पवित्र आत्म्यामध्ये प्रत्येक प्रसंगी, सर्वप्रकारच्या प्रार्थनेने आणि विनवणीने, प्रभुच्या लोकांसाठी जागृत राहून अगत्याने प्रार्थना करीत राहा.</verse>
				<verse number="19">माझ्यासाठी सुद्धा प्रार्थना करा, की जेव्हाही मी बोलेन तेव्हा मला शब्द सुचावेत, व मी निर्भयपणे शुभवार्तेचे रहस्य स्पष्ट करून सांगावे.</verse>
				<verse number="20">त्यासाठीच मी साखळदंड धारण केलेला राजदूत आहे. प्रार्थना करा की निर्भयतेने सांगावयास हवे तसे मी ते जाहीर करावे.</verse>
				<verse number="21">येथे मी कसा आहे व काय करीत आहे, यासंबंधीची सर्व हकिकत माझा प्रिय बंधू आणि प्रभुच्या कार्यातील प्रामाणिक सहकारी तुखिक तुम्हाला सांगेल.</verse>
				<verse number="22">आमची खुशाली तुम्हाला समजावी व त्याने तुम्हाला प्रोत्साहित करावे म्हणून मी त्याला तुमच्याकडे पाठवीत आहे.</verse>
				<verse number="23">बंधू व भगिनींना शांती असो आणि परमेश्वर जो पिता आणि प्रभू येशू ख्रिस्त यांच्याकडून तुम्हाला विश्वासाबरोबर प्रीती प्राप्त होवो!</verse>
				<verse number="24">आपल्या प्रभू येशू ख्रिस्तावर शाश्वत प्रीती करणार्‍या तुम्हा सर्वांवर कृपा असो.</verse>
			</chapter>
		</book>
		<book number="50">
			<chapter number="1">
				<verse number="1">ख्रिस्त येशूंचे दास पौल व तीमथ्य, यांच्याकडून फिलिप्पै शहरातील ख्रिस्त येशूंमध्ये असणारे सर्व परमेश्वराचे पवित्र लोक, अध्यक्ष व मंडळीचे सेवक यांस:</verse>
				<verse number="2">परमेश्वर आपला पिता व प्रभू येशू ख्रिस्त यांच्यापासून तुम्हाला कृपा व शांती असो.</verse>
				<verse number="3">जेव्हा मला तुमची आठवण होते त्या प्रत्येक वेळी मी माझ्या परमेश्वराचे आभार मानतो.</verse>
				<verse number="4">आणि आनंदाने माझ्या सर्व प्रार्थनांमध्ये तुमच्या सर्वांसाठी नेहमी प्रार्थना करतो</verse>
				<verse number="5">कारण पहिल्या दिवसापासून तर आजपर्यंत शुभवार्तेच्या प्रसारात तुम्ही भागीदार झाला आहात.</verse>
				<verse number="6">माझी खात्री आहे की ज्या परमेश्वराने तुम्हामध्ये चांगले कार्य सुरू केले आहे, त्यास ते ख्रिस्त येशूंच्या दिवसापर्यंत सिद्धीस नेतील.</verse>
				<verse number="7">तुम्हा सर्वांविषयी असा विचार करणे मला योग्य आहे, कारण माझ्या हृदयात तुम्हाला स्थान आहे. मी तुरुंगात होतो अथवा शुभवार्तेची पुष्टी करीत व प्रमाण देत होतो, त्या प्रत्येक वेळी तुम्ही सर्वजण माझ्याबरोबर परमेश्वराच्या कृपेमध्ये सहभागी झाला होता.</verse>
				<verse number="8">ख्रिस्त येशूंच्या ममतेने मी तुम्हासाठी किती उत्कंठित आहे, याविषयी परमेश्वर साक्षी आहे.</verse>
				<verse number="9">आणि ही माझी प्रार्थना आहे: तुमची प्रीती ही ज्ञानाने व विवेकाच्या खोलीने अधिकाधिक वाढावी.</verse>
				<verse number="10">कारण जे उत्तम आहे ते तुम्हाला ओळखता यावे व ख्रिस्ताच्या दिवसासाठी तुम्ही शुद्ध व निर्दोष असावे,</verse>
				<verse number="11">येशू ख्रिस्ताद्वारे प्राप्त होणार्‍या नीतिमत्वाच्या फळांनी भरले जावे व त्याद्वारे परमेश्वराची स्तुती आणि गौरव व्हावे.</verse>
				<verse number="12">आता प्रिय बंधू भगिनींनो, जे माझ्याबाबतीत घडले त्यामुळे प्रत्यक्ष शुभवार्तेच्या कार्यात वाढ झाली आहे हे तुम्हाला समजावे अशी माझी इच्छा आहे.</verse>
				<verse number="13">याचा परिणाम असा झाला की, राजवाड्यामध्ये असलेले पहारेकरी आणि प्रत्येकास हे स्पष्टपणे माहीत झाले आहे की मी ख्रिस्तासाठी बंधनात आहे.</verse>
				<verse number="14">आणि माझ्या या बंधनामुळे, येथील बहुतेक बंधू व भगिनींना प्रभुमध्ये धैर्य प्राप्त झाले आहे आणि ते पहिल्यापेक्षा धैर्याने शुभवार्ता अधिक निर्भयपणे जाहीर करत आहेत.</verse>
				<verse number="15">हे सत्य आहे की, काहीजण हेव्याने आणि वैरभावाने ख्रिस्ताचा प्रचार करतात, परंतु अन्य काही चांगल्या उद्देशाने करतात.</verse>
				<verse number="16">दुसरे जे आहेत ते प्रीतिमुळे करतात, कारण शुभवार्तेचे समर्थन करण्यासाठी मी येथे आहे, हे त्यांना ठाऊक आहे.</verse>
				<verse number="17">पण पूर्वीचे जे आहेत ते काहीजण ख्रिस्ताचा प्रचार स्वार्थी महत्वाकांक्षेने व अप्रामाणिकपणे करतात, यामुळे येथे मी बंधनात असताना ते माझ्या दुःखात भर घालतात.</verse>
				<verse number="18">परंतु यापासून काय होते? त्यांचे हेतू खरे असो किंवा खोटे असो, एक महत्वाची गोष्ट म्हणजे सर्वप्रकारे ख्रिस्ताचा प्रचार होत आहे आणि त्यातच मी आनंद करणार. होय, त्यातच मी आनंद करीत राहीन.</verse>
				<verse number="19">कारण जे काही मला झाले त्यातून, तुमच्या प्रार्थनेद्वारे आणि येशू ख्रिस्ताच्या पवित्र आत्म्याच्या पुरवठ्याने माझी सुटका होईल हे मला माहीत आहे.</verse>
				<verse number="20">याची मला खात्री व अपेक्षा आहे की मी यामुळे लज्जित होऊ नये, तर मला पुरेसे धैर्य प्राप्त व्हावे यासाठी की जगण्याने किंवा मरणाने, आता आणि सर्वदा, ख्रिस्त माझ्या शरीरात उंच केला जावा.</verse>
				<verse number="21">कारण मला, जगणे हे ख्रिस्त आणि मरणे हे लाभ आहे!</verse>
				<verse number="22">जर मला हे दैहिक जीवन जगायचे आहे, तर ते माझ्यासाठी श्रमाचे फळ ठरेल. मी काय निवडू? हे मला कळत नाही!</verse>
				<verse number="23">मी दोन्ही गोष्टीसंबंधाने पेचात आहे: कारण येथून जाऊन ख्रिस्तासोबत असावे, अशी मला तीव्र इच्छा आहे. तेथे असणे अधिक उत्तम आहे!</verse>
				<verse number="24">परंतु मी शरीरात असणे हे तुमच्यासाठी अधिक आवश्यक आहे.</verse>
				<verse number="25">मला माहीत आहे की, तुमची प्रगती आणि विश्वासातील तुमच्या आनंदासाठी मी येथे तुम्हाजवळ राहीन.</verse>
				<verse number="26">मी तुम्हाला भेटण्यासाठी पुन्हा परत आलो म्हणजे ख्रिस्त येशूंमधील तुमचा माझ्यासंबंधीचा अभिमान भरून वाहू लागेल.</verse>
				<verse number="27">पण काहीही झाले, तरी ख्रिस्ताच्या शुभवार्तेला साजेल असे तुमचे आचरण ठेवा, म्हणजे मी तुम्हाला पुन्हा येऊन भेटलो अथवा माझ्या अनुपस्थितीत मला तुमच्याबद्दल असे ऐकावयास यावे की तुम्ही एका आत्म्यामध्ये एका मनाने स्थिर आहात व विश्वासाच्या शुभवार्तेमध्ये एकत्र झटत आहात,</verse>
				<verse number="28">पण तुमचे जे विरोधी आहेत त्यांना न घाबरता तुम्ही उभे आहात. कारण त्यांचा नाश हे त्यांना चिन्ह आहे, परंतु तुमचा उद्धार होईल व तोही परमेश्वराद्वारे होईल.</verse>
				<verse number="29">केवळ ख्रिस्तावर विश्वास ठेवावा, एवढेच नव्हे, तर त्यांच्यासाठी दुःखही सहन करावे हे दान तुम्हाला देण्यात आले आहे.</verse>
				<verse number="30">पूर्वी मी कसे दुःख सहन केले, हे तुम्ही पाहिलेच आहे व जे मी आता सहन करीत आहे तेही तुम्ही आता ऐकत आहात, व तेच दुःख तुम्हीही आता सहन करीत आहात.</verse>
			</chapter>
			<chapter number="2">
				<verse number="1">यास्तव ख्रिस्ताच्या ठायी ऐक्यता असल्यामुळे काही उत्तेजन, त्यांच्या प्रीतिचे काही सांत्वन, आत्म्याची काही सहभागिता, जर काही करुणा व कळवळा आहे,</verse>
				<verse number="2">तर तुम्ही एकमेकांशी सहमत होणारे, सारखीच प्रीती करणारे आणि एका आत्म्याचे व एकमनाचे होऊन माझा आनंद परिपूर्ण करा.</verse>
				<verse number="3">स्वार्थी महत्वाकांक्षा, किंवा बढाई मारण्याच्या हेतूंनी तुम्ही काहीही करू नये, तर प्रत्येकाने नम्रतेने इतरांना आपल्यापेक्षा अधिक श्रेष्ठ मानावे.</verse>
				<verse number="4">तुम्ही केवळ स्वतःचेच हित नव्हे, तर इतरांचेही हित पाहावे.</verse>
				<verse number="5">ख्रिस्त येशूंमध्ये जी मनोवृत्ती होती, तीच वृत्ती तुम्ही एकमेकांच्या संबंधात बाळगा:</verse>
				<verse number="6">ते परमेश्वराच्या स्वरूपाचे असूनही त्यांनी स्वतःस परमेश्वरासमान केले नाही व परमेश्वराच्या बरोबरीचे असणे हा लाभ त्यांनी मानला नाही;</verse>
				<verse number="7">उलट, त्यांनी स्वतःला रिक्त केले आणि दासाचे स्वरूप घेऊन, मनुष्यांच्या प्रतिरूपाचे झाले.</verse>
				<verse number="8">मानवी रूप धारण करून त्यांनी स्वतःस लीन केले, येथपर्यंत की आज्ञापालन करून ते मरावयास, आणि तेही क्रूसावरील मरण पत्करण्यास तयार झाले.</verse>
				<verse number="9">म्हणून परमेश्वराने त्यांना अत्युच्च स्थानी ठेवले आणि सर्व नावांपेक्षा जे श्रेष्ठ नाव ते त्यांना दिले;</verse>
				<verse number="10">यासाठी की येशूंच्या नावाने प्रत्येक गुडघा टेकला जावा, स्वर्गात, पृथ्वीवर आणि पृथ्वीच्या खाली,</verse>
				<verse number="11">परमेश्वर पित्याच्या गौरवासाठी प्रत्येक जिभेने कबूल करावे की येशू ख्रिस्त हेच प्रभू आहे.</verse>
				<verse number="12">यास्तव, प्रिय मित्रांनो, मी तेथे तुम्हाबरोबर असताना आणि याहीपेक्षा माझ्या अनुपस्थितीत तुम्ही नेहमीच आज्ञापालन केले आहे, म्हणून तुमच्या तारणाचे कार्य भयात व कापत साधून घ्या.</verse>
				<verse number="13">कारण परमेश्वर आहे की ज्यांनी आपल्या उत्तम योजनेसाठी तुमच्यामध्ये इच्छा करणे व कृती करणे हे साधले आहे.</verse>
				<verse number="14">जे काही कराल ते सर्व कुरकुर व वादविवाद न करता करा,</verse>
				<verse number="15">म्हणजे, “तुम्ही या दुष्ट आणि कुटील आणि हेकेखोर पिढीत दोषरहित व शुद्ध राहून परमेश्वराची लेकरे” म्हणून त्यांच्यामध्ये आकाशातील तार्‍यांप्रमाणे चमकाल.</verse>
				<verse number="16">तुम्ही जीवनाचे वचन मजबूत धरून ठेवले आहे म्हणून ख्रिस्ताच्या दिवशी माझी धाव व श्रम व्यर्थ झाले नाही याचा मला अभिमान बाळगता येईल.</verse>
				<verse number="17">तुमच्या विश्वासाची सेवा आणि यज्ञ यावर मी स्वतः पेयार्पण म्हणून अर्पण केला जात आहे तरी मीही तुमच्याबरोबर आनंद करेन.</verse>
				<verse number="18">त्याचप्रमाणे तुम्हीही उल्हासित व्हावे आणि माझ्याबरोबर आनंद करावा.</verse>
				<verse number="19">मला प्रभू येशूंमध्ये आशा आहे की, मी लवकरच तीमथ्याला तुमच्याकडे पाठवीन; म्हणजे तुमची बातमी ऐकून मीही उल्हासित होईन.</verse>
				<verse number="20">तुमचा खरा हितचिंतक तीमथ्यासारखा दुसरा कोणी नाही.</verse>
				<verse number="21">इतर प्रत्येकजण स्वतःच्या फायद्याच्या गोष्टी पाहतात, येशू ख्रिस्ताच्या नाही.</verse>
				<verse number="22">शुभवार्तेच्या कार्यात तीमथ्याने मला जसा पुत्र आपल्या पित्यास करतो, तसे साहाय्य करून स्वतःस सिद्ध केले हे तुम्हाला माहीत आहे.</verse>
				<verse number="23">माझ्या सर्वगोष्टी व्यवस्थित होताच, त्याला तुमच्याकडे लवकर पाठविता येईल अशी मला आशा आहे;</verse>
				<verse number="24">आणि मीही स्वतः लवकर येईन, असा प्रभुवर माझा भरवसा आहे.</verse>
				<verse number="25">मध्यंतरी मला वाटले की मी एपफ्रदीत हा माझा भाऊ, सहकारी, सहसैनिक आणि तुमचा संदेशवाहक याला तुमच्याकडे परत पाठवावे. माझ्या गरजेच्यावेळी मला साहाय्य करण्यासाठी तुम्ही त्याला पाठविले होते.</verse>
				<verse number="26">कारण त्याच्या आजाराची वार्ता तुम्ही ऐकली म्हणून तुम्हा सर्वांना भेटावयास तो उत्सुक व चिंताक्रांत झालेला आहे;</verse>
				<verse number="27">आणि खरोखरच तो आजारी पडला, जवळजवळ मरणोन्मुख झाला होता, पण परमेश्वराने त्याच्यावर आणि माझ्यावरही दया करून मला दुःखावर दुःख होण्यापासून वाचवले.</verse>
				<verse number="28">म्हणूनच त्याला तुमच्याकडे परत पाठविण्यास मी अधिकच उत्सुक आहे. कारण त्याला पाहून तुम्हाला आनंद वाटेल आणि माझी चिंताही कमी होईल.</verse>
				<verse number="29">प्रभुमध्ये मोठ्या आनंदाने त्याचे स्वागत करून त्याच्यासारख्यांचा सत्कार करा.</verse>
				<verse number="30">कारण ख्रिस्ताच्या कार्यासाठी त्याने आपला जीव धोक्यात घातला व त्याला जवळजवळ मरण आलेच होते, माझ्यासाठी तुम्हाला ज्या गोष्टी करता आल्या नाहीत त्या त्याने केल्या.</verse>
			</chapter>
			<chapter number="3">
				<verse number="1">बंधू व भगिनींनो, प्रभुमध्ये आनंद करा. त्याच गोष्टी तुम्हाला पुन्हा लिहिण्याचा मला त्रास होत नाही आणि हे तुमच्या संरक्षणासाठी आहे.</verse>
				<verse number="2">त्या कुत्र्यांपासून, दुष्ट कृत्ये करणारे, देहाची विच्छिन्नता करणार्‍यांपासून सावध राहावे.</verse>
				<verse number="3">कारण वास्तविक सुंता झालेले आपणच आहोत आणि जे आपणही आत्म्याद्वारे परमेश्वराची सेवा करतो व ख्रिस्त येशूंमध्ये अभिमान बाळगतो आणि देहावर भरवसा ठेवत नाही.</verse>
				<verse number="4">तरीदेखील मला देहावर भरवसा ठेवण्यास कारणे आहेत. जर काहींना वाटते की त्यांना देहावर भरवसा ठेवण्यास कारणे आहेत, तर मला अधिक आहेत.</verse>
				<verse number="5">मी आठव्या दिवशी सुंता झालेला, इस्राएली लोकातला, बन्यामीन वंशातला, इब्र्यांचा इब्री; नियमशास्त्रानुसार परूशी असा होतो;</verse>
				<verse number="6">आणि आवेशाविषयी म्हणाल तर मंडळीचा छळ करणारा; नियमशास्त्रातील नीतिमत्वाविषयी दोषरहित होतो.</verse>
				<verse number="7">परंतु जो काही मला लाभ होतो, तो सर्व मी ख्रिस्तासाठी हानी समजलो आहे.</verse>
				<verse number="8">यापेक्षाही अधिक, ख्रिस्त येशू माझे प्रभू, यांच्या सर्वश्रेष्ठ ज्ञानासाठी मी सर्वकाही हानी असे समजतो व त्यासाठी मी सर्वगोष्टी गमावल्या आहेत व मी त्या कचर्‍यासमान लेखतो यासाठी की ख्रिस्त मला प्राप्त व्हावे.</verse>
				<verse number="9">आणि मी त्यांच्यामध्ये सापडावे आणि नियमांद्वारे प्राप्त होणारी नीतिमत्व नव्हे, परंतु ख्रिस्तामधील विश्वासाने प्राप्त होणारी नीतिमत्व ती परमेश्वरावरील विश्वासाने प्राप्त होते.</verse>
				<verse number="10">मी ख्रिस्ताला आणि त्यांच्या पुनरुत्थानाचे सामर्थ्य, व त्यांच्या दुःखसहनाची सहभागिता जाणून त्यांच्या मृत्यूशी अनुरूप व्हावे.</verse>
				<verse number="11">आणि कसेही करून मी मृतांमधून पुनरुत्थान प्राप्त करून घ्यावे.</verse>
				<verse number="12">मी सर्वकाही मिळविले, किंवा माझ्या ध्येयाप्रत पोहोचलो आहे असे नाही, परंतु ते आपलेसे करण्यासाठी व घट्ट धरून ठेवण्यासाठी मी नेटाने पुढे जात आहे. कारण मला ख्रिस्त येशूंनी पकडून ठेवले आहे.</verse>
				<verse number="13">बंधू व भगिनींनो, मी अजूनही ते प्राप्त केलेले असे नाही, परंतु मी एक गोष्ट करतो: मागील गोष्टींकडे दुर्लक्ष करून पुढील गोष्टींकडे नेटाने लक्ष लावतो.</verse>
				<verse number="14">ख्रिस्त येशूंमध्ये परमेश्वराच्या स्वर्गीय पाचारणासंबंधीचे पारितोषिक जिंकण्यासाठी मी त्या लक्ष्याकडे धावत आहे.</verse>
				<verse number="15">आपण जे सर्व परिपक्व आहोत त्यांनीही हाच भाव ठेवावा. जर एखाद्या गोष्टीसंबंधाने तुमचे विचार वेगळे असतील तर परमेश्वर ती गोष्ट तुम्हाला स्पष्ट करतील.</verse>
				<verse number="16">जसे येथवर आपण पोहोचलो आहोत त्याप्रमाणे चालत राहावे.</verse>
				<verse number="17">प्रिय बंधू व भगिनींनो, माझे अनुकरण करणारे व्हा, जसा आम्ही तुम्हाला कित्ता घालून दिला त्याप्रमाणे जे चालतात त्यांच्याकडे लक्ष द्या.</verse>
				<verse number="18">कारण मी हे पूर्वी तुम्हाला सांगितले आणि आताही रडत सांगतो की अनेक लोक असे जगतात जसे ते ख्रिस्ताच्या क्रुसखांबाचे वैरी आहेत.</verse>
				<verse number="19">त्यांचा शेवट तर विनाश आहे, कारण पोट हेच त्यांचे दैवत आहे; लज्जा हा त्यांचा अभिमान आणि त्यांचे मन भौतिक गोष्टींकडे लागलेले आहे.</verse>
				<verse number="20">परंतु आपले नागरिकत्व तर स्वर्गीय आहे आणि तेथून आपला तारणारा प्रभू येशू ख्रिस्त यांच्या परतण्याची आपण आतुरतेने वाट पाहत आहोत.</verse>
				<verse number="21">जे त्या सामर्थ्याद्वारे सर्वकाही त्यांच्या नियंत्रणात ठेवण्यास समर्थ आहे, ते आपली अशक्त शरीरे घेऊन व त्यांचे रूपांतर करून ती स्वतःच्या शरीरासारखी गौरवशाली शरीरे करतील.</verse>
			</chapter>
			<chapter number="4">
				<verse number="1">यास्तव, बंधू व भगिनींनो, जो मी तुम्हावर प्रीती करतो व तुम्हाला भेटावयास उत्कंठित आहे व जे तुम्ही माझा आनंद, मुकुट आहात, प्रभुमध्ये अशाप्रकारे स्थिर राहा.</verse>
				<verse number="2">मी युवदीयेला विनंती करतो व सुंतुखेस विनंती करतो की प्रभुमध्ये एकमनाचे व्हा.</verse>
				<verse number="3">होय, माझ्या जिवलग मित्रा, मी तुलाही विनवितो की या भगिनींना साहाय्य कर; कारण शुभवार्तेसाठी माझ्या बरोबरीने, तसेच क्लेमेंत आणि ज्यांची नावे जीवनाच्या पुस्तकात आहेत, अशा माझ्या इतर सहकार्‍यांबरोबर देखील त्यांनी श्रम केले आहेत.</verse>
				<verse number="4">प्रभुमध्ये सर्वदा आनंद करा. मी पुन्हा सांगतो आनंद करा.</verse>
				<verse number="5">तुमची सौम्यता प्रत्येकाला दिसून येऊ द्या. प्रभू जवळ आहे.</verse>
				<verse number="6">कशाविषयीही चिंताक्रांत होऊ नका, तर सर्व परिस्थितीत, प्रार्थना व विनवणी करीत, उपकारस्तुतिसह आपल्या मागण्या परमेश्वराला कळवा.</verse>
				<verse number="7">आणि परमेश्वराची शांती, जी आपल्या सर्व बुद्धिच्या पलीकडे आहे, ती तुमचे विचार आणि तुमची मने ख्रिस्त येशूंमध्ये राखील.</verse>
				<verse number="8">शेवटी, बंधू आणि भगिनींनो, जे काही सत्य, जे काही आदरणीय व जे काही न्याय्य, जे काही शुद्ध, जे काही सुंदर, जे काही प्रशंसनीय, श्रवणीय आणि स्तुतीपात्र आहे त्याचा विचार करा.</verse>
				<verse number="9">माझ्यापासून तुम्ही जे सर्वकाही शिकला किंवा स्वीकारले किंवा ऐकले, किंवा मजमध्ये पाहिले त्यानुसार आचरण करा आणि शांती देणारे परमेश्वर तुम्हाबरोबर राहतील.</verse>
				<verse number="10">मी प्रभुमध्ये स्तुती करतो की शेवटी तुम्हाला माझ्याविषयीची पुन्हा काळजी उत्पन्न झाली. तुम्ही खरोखर काळजी करीत होता हे मला माहीत आहे, पण ते तुम्हाला प्रकट करण्याची संधी मिळाली नाही.</verse>
				<verse number="11">मला गरज आहे म्हणून मी हे बोलतो असे नाही, कारण कोणत्याही परिस्थितीत समाधानी राहण्यास मी शिकलो आहे.</verse>
				<verse number="12">मला गरजेमध्ये राहणे, विपुलतेमध्ये राहणे हे माहीत आहे. कोणत्याही परिस्थितीत व प्रत्येक परिस्थितीत भरल्यापोटी अथवा भुकेला, संपन्नतेत किंवा विपन्नतेत, समाधानी कसे राहावे हे मला माहीत आहे.</verse>
				<verse number="13">जे मला शक्ती देतात त्यांच्याद्वारे सर्वकाही करण्यास मी समर्थ आहे.</verse>
				<verse number="14">तरीही तुम्ही माझ्या दुःखात सहभागी झाला हे योग्य केले.</verse>
				<verse number="15">फिलिप्पैकरांनो, तुम्हाला हे माहीत आहे की, शुभवार्तेच्या प्रारंभीच्या दिवसात मी मासेदोनियामधून गेलो, तेव्हा देण्याघेण्यामध्ये केवळ तुमच्याशिवाय कोणत्याच मंडळीने माझ्याशी भागीदारी केली नाही.</verse>
				<verse number="16">मी थेस्सलनीका येथे गरजेत असताना, तुम्ही मला एकदाच नव्हे तर दोनदा मदत पाठविली.</verse>
				<verse number="17">मला तुमची देणगी पाहिजे असे नाही, तर तुमच्या हिशेबी मोबदला वाढावा किंवा तुम्हाला लाभ व्हावा अशी मी अपेक्षा करतो.</verse>
				<verse number="18">मजजवळ सर्वकाही आहे आणि ते भरपूर प्रमाणात आहे! एपफ्रदीत आला, तेव्हा त्याच्याबरोबर पाठविलेल्या देणग्यांमुळे मी अगदी भरून गेलो आहे. त्या देणग्या म्हणजे परमेश्वराला मान्य, संतोष देणारा सुगंधी यज्ञच अशा आहेत.</verse>
				<verse number="19">त्यामुळे परमेश्वर स्वतः ख्रिस्त येशूंमध्ये तुमच्या सर्व गरजा आपल्या गौरवी संपत्तीतून पुरवील.</verse>
				<verse number="20">खरोखर, आता परमेश्वर जे आपला पिता त्यांना युगानुयुग गौरव असो. आमेन.</verse>
				<verse number="21">तेथील सर्व पवित्र लोकांना ख्रिस्त येशूंमध्ये माझी विचारणा सांगा. माझ्याबरोबर असलेले बंधू व भगिनी देखील तुम्हाला आपल्या शुभेच्छा पाठवितात.</verse>
				<verse number="22">आणि येथील सर्व परमेश्वराचे लोक, विशेषकरून जे कैसराच्या कुटुंबातील आहेत, तुम्हा सर्वांना आपल्या शुभेच्छा पाठवितात.</verse>
				<verse number="23">आपल्या प्रभू येशू ख्रिस्ताची कृपा तुमच्या आत्म्यासोबत असो. आमेन.</verse>
			</chapter>
		</book>
		<book number="51">
			<chapter number="1">
				<verse number="1">परमेश्वराच्या इच्छेने ख्रिस्त येशूंचा प्रेषित झालेला पौल व बंधू तीमथ्य यांच्याकडून,</verse>
				<verse number="2">कलस्सै शहरातील पवित्र लोक व ख्रिस्तामधील विश्वासू बंधू व भगिनीस, आपले परमेश्वर पिता यांच्याकडून तुम्हाला कृपा व शांती असो.</verse>
				<verse number="3">आम्ही तुम्हासाठी प्रार्थना करतो त्यावेळी परमेश्वराचे, आपल्या प्रभू येशू ख्रिस्ताच्या पित्याचे सतत आभार मानतो,</verse>
				<verse number="4">कारण ख्रिस्त येशूंमध्ये असलेला तुमचा विश्वास, आणि परमेश्वराच्या सर्व लोकांवर असलेली तुमची प्रीती याबद्दल आम्ही ऐकले आहे.</verse>
				<verse number="5">विश्वास व प्रीती यामुळे निर्माण होणारी आशा जी स्वर्गात तुम्हासाठी राखून ठेवली आहे व ज्याबद्दल तुम्ही शुभवार्तेच्या सत्याचा संदेश अगोदरच ऐकला आहे,</verse>
				<verse number="6">ज्या दिवसापासून तुम्ही ती शुभवार्ता ऐकली व परमेश्वराची कृपा तुम्हाला त्याद्वारे समजून आली व तुमच्यामध्येही ती वाढत आहे, त्याचप्रमाणे ती आता जगभर वृद्धींगत होऊन फळ देत आहे.</verse>
				<verse number="7">आमचा अतिप्रिय सहकारी एपफ्रास याच्याकडून तुम्ही शिकला, तो आमच्यावतीने ख्रिस्ताचा विश्वासू सेवक आहे.</verse>
				<verse number="8">पवित्र आत्म्यामध्ये तुमची प्रीती याबद्दलही त्यानेच आम्हाला सांगितले.</verse>
				<verse number="9">म्हणूनच आम्ही ज्या दिवशी तुमच्याविषयी ऐकले, तुमच्यासाठी प्रार्थना करण्याचे थांबविले नाही. आम्ही परमेश्वराजवळ सतत मागतो की त्यांनी तुम्हाला आत्म्याच्याद्वारे दिल्या जाणार्‍या सर्व बोधवचनांच्या आणि आकलनशक्तीच्या द्वारे त्यांच्या इच्छेच्या ज्ञानाने भरावे;</verse>
				<verse number="10">त्यामुळे प्रभुला जे आवडेल असे योग्य जीवन तुम्हाला जगता येईल. ते प्रत्येक चांगल्या कृत्यांद्वारे फळ देणारे, परमेश्वराच्या ज्ञानात वाढणारे,</verse>
				<verse number="11">धीर व सहनशक्ती ही अधिक रीतीने तुम्हाला प्राप्त व्हावी म्हणून त्यांच्या गौरवाच्या पराक्रमानुसार तुम्ही सर्वप्रकारच्या सामर्थ्याने समर्थ व्हावे, आणि आनंदाने</verse>
				<verse number="12">त्या पित्याचे आभार मानणारे व्हा, ज्यांनी प्रकाशाच्या राज्यामध्ये असलेल्या पवित्र लोकांच्या वतनामध्ये सहभागी होण्यासाठी तुम्हाला पात्र ठरविले आहे.</verse>
				<verse number="13">कारण अंधकाराच्या सत्तेतून सोडवून त्यांनी आपल्याला त्यांच्या प्रिय पुत्राच्या राज्यात आणले आहे,</verse>
				<verse number="14">त्यांच्यामध्ये आपणास खंडणी, अर्थात् पापांची क्षमा मिळाली आहे.</verse>
				<verse number="15">त्यांचा पुत्र हे अदृश्य परमेश्वराची प्रतिमा आहे, सर्व सृष्टीत प्रथम जन्मलेले आहे.</verse>
				<verse number="16">त्यांच्यामध्ये सर्वगोष्टी निर्माण झाल्या: स्वर्गातील गोष्टी आणि पृथ्वीवरील, दृश्य आणि अदृश्य, मग ती सिंहासने किंवा अधिपत्य किंवा शासक किंवा अधिकारी असोत, प्रत्येक गोष्ट त्यांच्याद्वारे व त्यांच्यासाठी निर्माण करण्यात आली आहे.</verse>
				<verse number="17">ते सर्व गोष्टींच्या पूर्वी आहे आणि त्यांच्यामध्ये सर्वगोष्टी स्थिर राहतात,</verse>
				<verse number="18">आणि ते शरीराचे म्हणजे मंडळीचे मस्तक आहेत, तेच प्रारंभ आहेत; आणि तेच मेलेल्यामधून प्रथम जन्मलेले आहेत, यासाठी की ते प्रत्येक गोष्टींमध्ये सर्वश्रेष्ठ असावे.</verse>
				<verse number="19">कारण परमेश्वराची प्रसन्‍नता यामध्येच होती की, त्यांची सर्व परिपूर्णता येशूंच्या ठायी वसावी,</verse>
				<verse number="20">आणि त्यांच्या क्रूसावरील सांडलेल्या रक्ताद्वारे शांती प्रस्थापित करून स्वर्गात व पृथ्वीवरील सर्व गोष्टींचा त्यांच्याद्वारे समेट व्हावा.</verse>
				<verse number="21">एकेकाळी तुम्ही परमेश्वराला परके असे होता आणि वाईट कृत्यामुळे मनाने त्यांचे वैरी झाला होता.</verse>
				<verse number="22">परंतु आता त्यांनी ख्रिस्ताच्या भौतिक शरीराच्या मरणाद्वारे, तुमचा त्यांच्याशी समेट केला आहे, यासाठी की तुम्हाला त्यांच्या दृष्टीसमोर पवित्र निष्कलंक दोषरहित असे सादर करावे;</verse>
				<verse number="23">जर तुम्ही तुमच्या विश्वासात दृढ व त्या शुभवार्तेमधील आशेपासून तुम्ही ढळला नाही तर स्थिर राहाल. जी शुभवार्ता तुम्ही ऐकली होती आणि जिची घोषणा जाहीरपणे आकाशाखाली प्रत्येक व्यक्तीला करण्यात आली होती, त्या शुभवार्तेचा मी पौल, सेवक झालो आहे.</verse>
				<verse number="24">आता तुमच्यासाठी दुःख सहन करण्यात मला आनंद आहे; कारण ख्रिस्ताने, त्यांचे शरीर म्हणजे मंडळी हिच्याकरिता सोसलेल्या दुःखातले जे अद्यापि अपूर्ण राहिलेले आहे, ते मी माझ्या शरीरामध्ये भरून काढत आहे.</verse>
				<verse number="25">तुम्हाला परमेश्वराचे वचन परिपूर्ण रीतीने कळावे व ते सादर करता यावे म्हणून मी तिचा सेवक झालो असून माझी नेमणूक करण्यात आली आहे.</verse>
				<verse number="26">त्यांनी जे रहस्य युगानुयुग व पिढ्यानपिढ्या गुप्त ठेवले होते, परंतु आता ते प्रभुच्या लोकांना प्रकट केले आहे.</verse>
				<verse number="27">त्यांना परमेश्वराने यासाठी निवडले की, त्यांच्या गौरवाच्या संपत्तीचे रहस्य, म्हणजे तुमच्या गौरवाची आशा, जे ख्रिस्त तुम्हामध्ये आहेत, त्यांना गैरयहूद्यांमध्ये प्रकट करावे.</verse>
				<verse number="28">ते हेच आहे ज्याची आम्ही घोषणा करतो व बोध करून ज्ञानाने प्रत्येकास शिकवितो, यासाठी की प्रत्येकाला ख्रिस्तामध्ये परिपक्व असे सादर करावे.</verse>
				<verse number="29">त्यांचे जे सामर्थ्य मजमध्ये अतिशय प्रबळरीत्या कार्य करते, त्यानुसार मी झटून परिश्रम करीत आहे.</verse>
			</chapter>
			<chapter number="2">
				<verse number="1">तुमच्यासाठी आणि लावदिकीया रहिवाश्यांसाठी, आणि ज्या सर्वांशी माझी वैयक्तिक भेट झाली नाही अशांसाठी, मी किती झटून श्रम करीत आहे हे तुम्हाला समजावे.</verse>
				<verse number="2">माझा उद्देश हाच आहे की त्यांच्या अंतःकरणास उत्तेजन मिळून ते प्रेमाने बांधले जावे, आणि त्यांना विपुलतेने पूर्ण ज्ञान प्राप्त व्हावे, यासाठी की परमेश्वराची गुप्त योजना ख्रिस्त हे त्यांना समजावे,</verse>
				<verse number="3">आणि त्यांच्यामधेच सर्व बुद्धिचा व ज्ञानाची भांडारे गुप्त ठेवलेली आहेत.</verse>
				<verse number="4">हे मी तुम्हाला यासाठी सांगत आहे की प्रलोभन करणार्‍या भाषणाने कोणी तुम्हाला फसवू नये.</verse>
				<verse number="5">कारण जरी मी शरीराने दूर असलो, तरी आत्म्याने तुम्हाजवळ हजर आहे. तुम्ही शिस्तबद्ध आहात व ख्रिस्तावर तुमचा दृढविश्वास आहे, यात मी आनंद मानतो.</verse>
				<verse number="6">तर जसे, तुम्ही ख्रिस्त येशूंना प्रभू म्हणून स्वीकारले तसेच त्यांच्यामध्ये आपले जीवन जगत राहा.</verse>
				<verse number="7">त्यांच्यामध्ये मूळावलेले, बांधलेले, तुम्हाला शिकविलेल्या विश्वासात मजबूत असलेले आणि उपकारस्तुतिने भरून वाहणारे असा.</verse>
				<verse number="8">हे लक्षात असू द्या की पोकळ व फसवे तत्वज्ञान जे ख्रिस्तावर नव्हे तर मानवी परंपरा आणि जगीक तत्वांवर आधारित आहे, याद्वारे कोणी तुम्हाला बंधनात पाडू नये म्हणून जपा.</verse>
				<verse number="9">कारण ख्रिस्ताच्या ठायी दैवत्वाची सारी पूर्णता शरीररूपाने राहते;</verse>
				<verse number="10">आणि ख्रिस्तामध्ये तुम्ही परिपूर्ण केलेले आहा. ते सर्व सत्ता व अधिकार यांचे मस्तक आहेत.</verse>
				<verse number="11">त्यांच्यामध्ये तुमची सुंता झाली आहे, मानवी हाताने केलेली नव्हे तर, ख्रिस्ताद्वारे तुमची जी सुंता झाली आहे त्याद्वारे तुमचा दैहिक पापी मूळस्वभाव काढून टाकण्यात आला आहे.</verse>
				<verse number="12">कारण तुम्ही बाप्तिस्म्यामध्ये त्यांच्यासह पुरला गेलात व ज्यांना त्यांनी मरणातून उठविले यांच्याबरोबर तुम्हीही परमेश्वराच्या कृतीवरील विश्वासाद्वारे उठविण्यात आला आहात.</verse>
				<verse number="13">जेव्हा तुम्ही स्वतःच्या पातकांमध्ये व शारीरिक असुंतेमध्ये मृत होता, त्यावेळी परमेश्वराने ख्रिस्तामध्ये तुम्हाला जिवंत केले आणि आपल्या सर्व पातकांची क्षमा केली.</verse>
				<verse number="14">आपल्याविरुद्ध असलेले व आपणास आरोपी ठरविणारे विधीलेख, त्यांनी आम्हापासून दूर करून क्रूसावर खिळयांनी ठोकून कायमचे रद्द केले,</verse>
				<verse number="15">आणि सत्तांना आणि अधिकारांना हाणून पाडले व त्यांचे उघड प्रदर्शन करून क्रूसाद्वारे त्यांच्यावर विजय संपादन केला.</verse>
				<verse number="16">तेव्हा खाणेपिणे, किंवा धार्मिक सण, किंवा नवा चंद्रोत्सव किंवा शब्बाथ, याविषयी कोणालाही तुमचा न्याय करू देऊ नका.</verse>
				<verse number="17">हे सर्व केवळ येणार्‍या गोष्टींची छाया असे आहेत, पण खरी वास्तविकता ख्रिस्तामध्ये सापडते.</verse>
				<verse number="18">जो कोणी व्यर्थ नम्रतेचा देखावा करण्यात संतोष पावतो आणि देवदूतांची उपासना करतो, त्यांनी तुम्हाला अपात्र ठरवू नये. असा मनुष्य पाहिलेल्या गोष्टींचे विस्तारपूर्वक वर्णन करतो आणि दैहिक विचारांनी, आत्मिक नसलेल्या हृदयाने उगीचच फुगून जातो.</verse>
				<verse number="19">त्या लोकांचा त्यांच्या मस्तकाशी संबंध तुटला आहे, ज्या मस्तकाला संपूर्ण शरीर बळकटपणे एकत्रित जोडले जाते, सांधे व बंधने त्यांच्यापासून पुरवठा पावते व त्याची परमेश्वरामध्ये वाढ होते.</verse>
				<verse number="20">तुम्ही ख्रिस्ताबरोबर जगाच्या प्राथमिक तत्वज्ञानास मरण पावलेले आहात, तरीदेखील तुम्ही जणू काय जगाशी जोडलेले आहात व त्याच्या नियमांच्या अधीन आहात.</verse>
				<verse number="21">“हात लावू नको! चव घेऊ नको! स्पर्श करू नको!”</verse>
				<verse number="22">हे नियम मानवी शिकवण व आज्ञा यावर आधारित आहेत, ते वारंवार उपयोगात आणल्यामुळे नष्ट होणे स्वाभाविक आहे.</verse>
				<verse number="23">खरोखर या नियमांना ज्ञानाचा देखावा आहे, स्वनियमाने नेमलेली उपासना, खोटी नम्रता आणि देहाला कठोर कष्ट देणे या गोष्टी आहेत. परंतु दैहिक वासना नियंत्रणात ठेवण्यासाठी या नियमांचा काडी इतकाही उपयोग होत नाही.</verse>
			</chapter>
			<chapter number="3">
				<verse number="1">यास्तव, ख्रिस्ताबरोबर तुम्ही उठविले गेला आहात, तर जेथे ख्रिस्त परमेश्वराच्या उजवीकडे बसले आहे, तेथील वरील गोष्टींकडे आपली मने लावा.</verse>
				<verse number="2">तुम्ही आपली अंतःकरणे स्वर्गीय गोष्टींकडे लावा, जगीक गोष्टींकडे लावू नका.</verse>
				<verse number="3">कारण तुम्ही मृत असून, आता तुमचे जीवन ख्रिस्ताबरोबर परमेश्वरामध्ये गुप्त ठेवलेले आहे.</verse>
				<verse number="4">ख्रिस्त जे आपले जीवन आहे, ते प्रकट होतील, तेव्हा तुम्हीही त्यांच्याबरोबर गौरवात प्रकट व्हाल.</verse>
				<verse number="5">म्हणून आपल्यातील जगीक स्वभाव कायमचा ठार करा: जसे लैंगिक अनैतिकता, अशुद्धता, कामवासना, दुष्ट इच्छा आणि लोभ जी मूर्तिपूजा आहे.</verse>
				<verse number="6">यामुळे परमेश्वराचा क्रोध येणार आहे.</verse>
				<verse number="7">पूर्वी तुम्हीही याप्रकारे चालत होता व असेच जीवन जगत होता.</verse>
				<verse number="8">परंतु आता तुम्ही संताप आणि राग, दुष्टभाव, निंदा, मुखातून शिवीगाळी करणे ही सर्व आपल्यापासून दूर करा.</verse>
				<verse number="9">एकमेकांशी लबाडी करू नका, कारण तुमचा जुना मनुष्य त्याच्या कृतींसहीत तुम्ही काढून टाकला आहे.</verse>
				<verse number="10">तुम्ही आता नवा मनुष्य धारण केला आहे, जो आपल्या उत्पन्न करणार्‍याच्या प्रतिमेमध्ये, ज्ञानामध्ये नवा होत आहे.</verse>
				<verse number="11">यामध्ये गैरयहूदी, किंवा यहूदी, सुंती किंवा असुंती, बर्बर व स्कुथी, गुलाम किंवा स्वतंत्र असा फरक नाही, परंतु ख्रिस्तच सर्व आणि सर्वात आहेत.</verse>
				<verse number="12">यास्तव, परमेश्वराचे निवडलेले लोक, पवित्र आणि अतिप्रिय या नात्याने करुणा, ममता, लीनता, सौम्यता आणि सहनशीलता ही परिधान करा.</verse>
				<verse number="13">एकमेकांचे प्रीतिने सहन करावे व जर कोणाची एखाद्याविरुद्ध काही तक्रार असेल तर जशी प्रभुने तुम्हाला क्षमा केली तशी तुम्हीही क्षमा करा.</verse>
				<verse number="14">आणि या सर्व सद्गुणांपेक्षा प्रीती धारण करा कारण त्यामुळे तुम्ही सर्वजण प्रीतीमध्ये एकत्र बांधले जाल.</verse>
				<verse number="15">ख्रिस्ताची शांती, तुमच्या अंतःकरणात राज्य करो; कारण एकाच शरीराचे अवयव म्हणून तुम्हालाही या शांतिसाठी बोलावलेले आहात आणि तुम्ही कृतज्ञ राहा.</verse>
				<verse number="16">स्तोत्रे, गीते आणि आत्मिक गीते, यांच्याद्वारे कृतज्ञ अंतःकरणातून परमेश्वराला गाणी गाऊन एकमेकांना पूर्ण सज्ञानाने शिकविताना आणि बोध देताना ख्रिस्ताचा संदेश तुम्हामध्ये विपुलतेने राहो.</verse>
				<verse number="17">आणि जी काही कृती तुम्ही कराल व जे बोलाल, ते सर्व आपला प्रभू येशू ख्रिस्त यांच्या नावाने आणि त्यांच्याद्वारे परमेश्वर जो पिता त्यांची उपकारस्तुती करा.</verse>
				<verse number="18">पत्नींनो, तुम्ही आपआपल्या पतीच्या अधीन असा, कारण प्रभुमध्ये हे उचित आहे.</verse>
				<verse number="19">पतींनो, तुम्हीही आपल्या पत्नीवर प्रीती करा, व तिच्याशी कठोरतेने वागू नका.</verse>
				<verse number="20">मुलांनो, तुम्ही सर्व गोष्टीत आपल्या आईवडिलांची आज्ञा पाळा, कारण त्यामुळे प्रभुला संतोष होतो.</verse>
				<verse number="21">वडिलांनो, तुम्ही आपल्या मुलांना चिडवू नका, नाही तर ते नाराज होतील.</verse>
				<verse number="22">दासांनो, तुम्ही पृथ्वीवरील आपल्या धन्यांचे प्रत्येक गोष्टीत आज्ञापालन करा, केवळ त्यांच्या नजरेसमोर किंवा त्यांना संतुष्ट करण्यासाठी नव्हे, तर सत्य मनाने प्रभुचे भय बाळगून करा.</verse>
				<verse number="23">जे काही तुम्ही करता, ते पूर्ण मनाने करा, मनुष्यांसाठी नव्हे, तर प्रभुसाठी म्हणून करा.</verse>
				<verse number="24">हे तुम्हाला माहीत आहे की, प्रभुपासून तुम्हाला वारसा हे प्रतिफळ म्हणून मिळेल. तुम्ही प्रभू ख्रिस्ताची सेवा करीत आहात.</verse>
				<verse number="25">अन्याय करणार्‍यास त्याच्या अन्यायाचे प्रतिफळ मिळेल, पक्षपात होणार नाही.</verse>
			</chapter>
			<chapter number="4">
				<verse number="1">स्वामींनो, तुम्ही तुमच्या दासांना जे उचित व योग्य ते द्या; कारण तुम्हाला माहीत आहे की तुम्हालासुद्धा स्वर्गात स्वामी आहे.</verse>
				<verse number="2">जागृत राहून आणि उपकारस्तुतिसह प्रार्थनेत तत्पर राहा.</verse>
				<verse number="3">ख्रिस्ताच्या रहस्याची घोषणा आम्हाला करता यावी याकरिता परमेश्वराने आमच्या संदेशासाठी दार उघडावे म्हणूनही प्रार्थना करा. त्याचकरिता मी या बंधनात आहे.</verse>
				<verse number="4">जशी स्पष्टपणे सांगितली पाहिजे, तशी ती मला सांगता यावी, म्हणून प्रार्थना करा.</verse>
				<verse number="5">बाहेरील लोकांबरोबर सुज्ञतेने वागा; आणि प्रत्येक संधीचा उपयोग करून घ्या.</verse>
				<verse number="6">तुमचे संभाषण सर्वदा कृपेने भरलेले, मिठाने रुचकर केल्यासारखे असावे, म्हणजे प्रत्येकाला कसे उत्तर द्यावे हे तुम्हाला कळेल.</verse>
				<verse number="7">तुखिक माझे सर्व वर्तमान तुम्हाला सांगेल. तो माझा प्रिय बंधू आणि प्रभुच्या कार्यातील प्रामाणिक सहकारी आहे.</verse>
				<verse number="8">मी त्याला मुद्दाम याच हेतूने पाठवीत आहे की त्याद्वारे तुम्हाला आमची खुशाली तुम्हाला समजावी व त्याने तुमच्या हृदयास प्रोत्साहित करावे.</verse>
				<verse number="9">विश्वासू व अतिप्रिय बंधू अनेसिम, तुम्हामधील एक, यालाही मी तुम्हाकडे पाठवीत आहे. तो व तुखिक तुम्हाला येथील सर्व अद्यावत बातम्या देतील.</verse>
				<verse number="10">माझ्याबरोबर येथे बंदिवान असलेला अरिस्तार्ख, तसेच बर्णबाचा नातेवाईक मार्कही तुम्हाला आपली शुभेच्छा पाठवितात. मी पूर्वी सूचना दिल्याप्रमाणे मार्क कधी तुमच्याकडे आला, तर त्याचे मनापासून स्वागत करा.</verse>
				<verse number="11">येशू म्हटलेला यूस्त देखील आपली शुभेच्छा पाठवीत आहे. परमेश्वराच्या राज्यासाठी हेच तेवढे यहूदी येथे माझे सहकारी आहेत आणि ते माझ्या सांत्वनाचे कारण झाले आहेत.</verse>
				<verse number="14">प्रिय वैद्य लूक आणि देमास आपली शुभेच्छा पाठवीत आहेत.</verse>
				<verse number="15">लावदिकीया येथल्या विश्वासणार्‍या बंधुजनांस, नुंफा व तिच्या घरात जमणार्‍या मंडळीला माझ्या शुभेच्छा सांगा.</verse>
				<verse number="16">तुमच्यासाठी हे पत्र वाचून झाल्यानंतर ते लावदिकीया मंडळीकडेसुद्धा वाचण्यास देणे आणि त्याबदल्यात लावदिकीयाकडून आलेले पत्र वाचावे.</verse>
				<verse number="17">अर्खिप्पाला सांगा, “प्रभुमध्ये तुला जी सेवा दिलेली आहे ती पूर्ण करण्याकडे लक्ष देणे.”</verse>
				<verse number="18">मी पौल, माझ्या हस्ताक्षरात या शुभेच्छा व्यक्त करीत आहे. माझ्या बंधनाची आठवण ठेवा. परमेश्वराची कृपा तुम्हाबरोबर असो.</verse>
			</chapter>
		</book>
		<book number="52">
			<chapter number="1">
				<verse number="1">आपले परमेश्वर पिता व प्रभू येशू ख्रिस्तामध्ये असलेली थेस्सलनीका येथील मंडळीस, पौल, सीलास व तीमथ्य यांच्याकडून: तुम्हाला कृपा व शांती लाभो.</verse>
				<verse number="2">आमच्या प्रार्थनांमध्ये तुम्हाला निरंतर स्मरण करीत आणि तुमच्या सर्वांबद्दल नेहमी परमेश्वराचे आभार मानतो.</verse>
				<verse number="3">परमेश्वर जे आपला पिता यांच्यापुढे तुमचे विश्वासाचे कार्य व प्रीतिने केलेले श्रम, आणि आपला प्रभू येशू ख्रिस्तावरील आशेचा धीर याची आम्ही निरंतर आठवण करतो.</verse>
				<verse number="4">परमेश्वराच्या प्रीती पात्र माझे प्रिय बंधू आणि भगिनींनो, आम्हाला माहीत आहे की परमेश्वराने तुम्हाला निवडले आहे.</verse>
				<verse number="5">कारण आमची शुभवार्ता तुमच्याकडे केवळ शब्दाने नव्हे, परंतु शक्तीने, पवित्र आत्म्याने आणि पूर्ण खात्रीने आली. तुमचे चांगले व्हावे यासाठी, तुम्हामध्ये तुमच्याबरोबर राहत असताना आम्ही कसे राहिलो हे तुम्हाला माहितच आहे.</verse>
				<verse number="6">पवित्र आत्म्याने जो आनंद तुम्हाला दिला आहे, त्याद्वारे तुम्ही अतिशय क्लेशांमध्ये असतानाही संदेशाचा स्वीकार केला, आणि आमचे व प्रभुचे अनुकरण करणारे झाले;</verse>
				<verse number="7">आणि म्हणूनच मासेदोनिया व अखया येथील सर्व विश्वासणार्‍यांना तुम्ही आदर्श झाले.</verse>
				<verse number="8">प्रभुचा संदेश तुम्हाद्वारे केवळ मासेदोनिया व अखया येथेच घोषित गेला असे नाही, तर परमेश्वरावरील तुमचा विश्वास सर्वत्र जाहीर झाला आहे. त्यामुळे तुमच्याबद्दल काही सांगण्याची आम्हाला गरजच राहिली नाही.</verse>
				<verse number="9">कारण ते स्वतः अहवाल देतील की आमचे स्वागत तुम्ही कशाप्रकारे केले, आणि जे जिवंत व खरे परमेश्वर आहेत, त्यांची सेवा करण्यासाठी तुम्ही मूर्तिपासून कसे दूर झाला आहात.</verse>
				<verse number="10">आणि परमेश्वराचा पुत्र येशू ज्यांना त्यांनी मृतांतून पुनरुत्थित केले, जे येणार्‍या क्रोधापासून, आपल्याला सोडवितात त्यांची स्वर्गातून येण्याची तुम्ही वाट पाहात आहात.</verse>
			</chapter>
			<chapter number="2">
				<verse number="1">प्रिय बंधू आणि भगिनींनो, आम्ही तुमची भेट घेण्यासाठी येणे ते काही निरर्थक ठरले नव्हते हे तुम्हाला माहितच आहे.</verse>
				<verse number="2">पूर्वी फिलिप्पैमध्ये आम्हाला दुःख व अपमानकारक वागणूक सहन करावी लागली हे तुम्हाला ठाऊक आहे, परंतु आमच्या परमेश्वराच्या साहाय्याने भयंकर विरोध असतानाही आम्ही परमेश्वराची शुभवार्ता सांगण्याचे धैर्य केले.</verse>
				<verse number="3">जो बोध आम्ही करतो तो अयोग्य किंवा अशुद्ध हेतूने नव्हे, किंवा आम्ही तुमची फसवणूक करावी या उद्देशानेही नव्हे.</verse>
				<verse number="4">उलट, आम्ही परमेश्वराला मान्य असलेले व जी शुभवार्ता आमच्यावर सोपवून दिली आहे ज्यापुढे बोलतो. आम्ही लोकांना खुश करण्याचा प्रयत्न करीत नाही, तर परमेश्वराला जे हृदये पारखणारे आहेत.</verse>
				<verse number="5">तुम्हाला माहीत आहे की आम्ही कोणाची खुशामत कधीही केली नाही, किंवा लोभ लपवण्यासाठी ढोंग केले नाही, परमेश्वर साक्षी आहे.</verse>
				<verse number="6">आम्ही लोकांकडून म्हणजे, तुमच्याकडून, किंवा दुसर्‍या कोणाकडूनही स्तुतीची कधीच अपेक्षा केली नाही. वास्तविक ख्रिस्ताचे प्रेषित म्हणून आमचा अधिकार निश्चितपणे मिळविता आला असता.</verse>
				<verse number="7">जशी आई आपल्या लेकरांचे पालनपोषण करते, त्याचप्रमाणे आम्ही तुम्हामध्ये सौम्य स्वभावाचे होतो.</verse>
				<verse number="8">तसेच आम्ही तुमची काळजी घेतली. आम्ही तुमच्यावर एवढी प्रीती केली की आम्ही आनंदाने केवळ परमेश्वराची शुभवार्ताच नव्हे तर आमचे स्वतःचे जीवनही देण्यास तयार होतो.</verse>
				<verse number="9">बंधू आणि भगिनींनो, आम्ही केलेले कष्ट आणि परिश्रम हे तुम्हाला आठवत असतील; परमेश्वराच्या शुभवार्तेचा प्रचार तुम्हाला करीत असताना आमचे ओझे कोणावर पडू नये म्हणून आम्ही रात्रंदिवस श्रम केले.</verse>
				<verse number="10">तुमच्यातील प्रत्येकाशी आमचे वागणे पवित्र, नीतीने व निर्दोष होते, याला तुम्ही विश्वासणारे स्वतः आणि परमेश्वर साक्षी आहेत.</verse>
				<verse number="11">पिता स्वतःच्या मुलांशी वागतो त्याचप्रमाणे आम्ही तुमच्या प्रत्येकाशी वागलो, हे तुम्हाला माहीत आहे,</verse>
				<verse number="12">तुम्हाला उत्तेजन, सांत्वन आणि विनंती करून सांगतो की ज्या परमेश्वराने तुम्हाला त्यांच्या गौरवी राज्यात बोलावले आहे त्यांना शोभेल असे जीवन जगा.</verse>
				<verse number="13">परमेश्वराचे आम्ही निरंतर आभार मानतो, कारण जेव्हा तुम्ही आमच्याकडून परमेश्वराचे वचन ऐकले, तेव्हा तुम्ही ते मानवाचे म्हणून नाही, परंतु परमेश्वराचे सत्य वचन म्हणून स्वीकारले, जे वास्तविकतेने आहे आणि तेच तुमच्यामध्ये कार्य करीत आहे.</verse>
				<verse number="14">कारण बंधू आणि भगिनींनो, यहूदीयामध्ये तुम्ही ख्रिस्त येशूंमध्ये असलेल्या परमेश्वराच्या मंडळ्यांचे अनुकरण करणारे झालात म्हणून स्वतःच्या बांधवांकडून तुम्हाला दुःख सहन करावे लागले, त्याच गोष्टी यहूदी लोकांकडूनही या मंडळ्यांना सहन करावी लागली.</verse>
				<verse number="15">त्यांनी प्रभू येशूंना आणि संदेष्ट्यांना ठार मारले; आणि आम्हालाही हाकलून लावले. त्यांनी परमेश्वराला नाखुश केले आणि सर्वांचे विरोधी झाले,</verse>
				<verse number="16">गैरयहूदीयांचे तारण होईल म्हणून आम्ही त्यांच्याशी संवाद करू नये यापासून ते आम्हाला रोखून ठेवण्याचा प्रयत्न करीत होते आणि अशा रीतीने त्यांच्या पापांचे माप भरत आले आहे. परंतु आता शेवटी परमेश्वराचा क्रोध त्यांच्यावर आला आहे.</verse>
				<verse number="17">बंधू आणि भगिनींनो, आम्ही थोड्या वेळासाठी तुम्हापासून शरीराने दूर असलो, पण विचाराने नव्हे, आमच्या प्रबळ इच्छेने तुम्हाला भेटण्याचे प्रत्येक प्रकारे प्रयत्न केला.</verse>
				<verse number="18">आम्ही तुमच्याकडे येण्याचा, मी म्हणजे स्वतः पौलाने, वारंवार प्रयत्न केला. परंतु सैतानाने आम्हाला अडविले.</verse>
				<verse number="19">आमची आशा काय, आमचा आनंद, आपल्या प्रभू येशूंच्या पुनरागमनसमयी त्यांच्या सान्निध्यात जो आमचा आशेचा मुगूट तो काय? ते तुम्हीच आहात ना?</verse>
				<verse number="20">कारण तुम्हीच आमचे गौरव आणि आनंद आहा.</verse>
			</chapter>
			<chapter number="3">
				<verse number="1">जेव्हा आमच्यात त्राण उरले नाही असे वाटले तेव्हा, ॲथेन्स इथे थांबून राहणे उत्तम वाटले.</verse>
				<verse number="2">आम्ही ख्रिस्ताच्या शुभवार्तेचा प्रसार कार्य करणारा आमचा बंधू आणि परमेश्वराच्या सेवेतील सहकर्मी असलेला तीमथ्य, त्याने तुम्हाला विश्वासात बळकट व प्रोत्साहित करावे म्हणून आम्ही त्याला पाठविले आहे.</verse>
				<verse number="3">यासाठी तुमच्यामधील कोणीही या परीक्षांमुळे अस्थिर होऊ नये, कारण यासाठीच आपण नेमलेले आहोत हे तुम्हाला चांगले माहीत आहे.</verse>
				<verse number="4">वास्तविक, आम्ही तुमच्याकडे असतानाच, आम्ही तुम्हाला नेहमीच सांगत आलो की आपला छळ होईल आणि त्याप्रमाणे घडून आले, हे तुम्हाला चांगले माहीत आहे.</verse>
				<verse number="5">कारण, जेव्हा हे माझ्या सहनशक्तीच्या पलीकडे झाले, तेव्हा तुमच्या विश्वासाविषयी विचारपूस करण्यास मी त्याला तुमच्याकडे पाठविले. कदाचित कोणत्याही मार्गाने का होईना परीक्षकाने तुम्हाला परीक्षेत पाडले असेल आणि आमचे सर्व श्रम व्यर्थ गेले असतील अशी भीती मला वाटली.</verse>
				<verse number="6">तीमथ्य तुमच्याकडून नुकताच आम्हाकडे परतला असून त्याने तुमचा विश्वास आणि प्रीती याबद्दल चांगली बातमी दिली आहे आणि आमच्याबद्दल तुम्हाला गोड आठवणी आहेत व तुम्हाला भेटण्यासाठी आम्ही जसे उत्कंठित आहो, तसेच आम्हाला भेटण्यासाठी तुम्हीही उत्कंठित आहा.</verse>
				<verse number="7">त्यामुळे, बंधू आणि भगिनींनो, आमच्या सर्व दुःखात व छळात तुमच्या विश्वासाद्वारे तुमच्याकडून आम्हाला उत्तेजन मिळाले आहे.</verse>
				<verse number="8">तुम्ही प्रभुमध्ये स्थिर उभे आहात म्हणून आम्ही खर्‍या अर्थाने जगतो.</verse>
				<verse number="9">परमेश्वराच्या समक्षतेत जो सर्व आनंद आम्हाला तुमच्यामुळे झाला आहे त्याबद्दल आम्ही तुमच्याबद्दल परमेश्वराचे पुरेसे आभार कसे मानावयाचे?</verse>
				<verse number="10">आम्ही तुमच्यासाठी रात्र आणि दिवस फार आग्रहाने प्रार्थना करतो की आम्ही तुम्हाला लवकरच भेटावे आणि तुमच्या विश्वासामध्ये जे काही उणे असेल ते पूर्ण करावे.</verse>
				<verse number="11">आता स्वतः आमचे परमेश्वर पिता आणि आपले प्रभू येशू ख्रिस्त यांनी आमचा तुम्हाकडे येण्याचा मार्ग सिद्ध करावा.</verse>
				<verse number="12">प्रभू असे करो की जशी आम्ही तुमच्यावर करतो तशी तुमची प्रीती वाढावी आणि एकमेकांसाठी ओसंडून वाहवी.</verse>
				<verse number="13">आपले प्रभू येशू आपल्या सर्व पवित्र जणांसह येतील त्यावेळी आपल्या परमेश्वर पित्याच्या समक्षतेत तुम्ही दोषरहित आणि पवित्र असावे, म्हणून ते तुमची मने बळकट करो.</verse>
			</chapter>
			<chapter number="4">
				<verse number="1">प्रिय बंधू आणि भगिनींनो, इतर गोष्टीसंबंधाने आम्ही तुम्हाला आज्ञा केली होती की परमेश्वराला प्रसन्न करण्यासाठी कसे जीवन जगावे आणि ते तुम्ही जगतच आहात आणि आता आम्ही तुम्हाला सांगतो व प्रभू येशूंमध्ये विनंती करतो की तुम्ही अधिकाधिक वाढ करावी.</verse>
				<verse number="2">आता प्रभू येशूंच्या अधिकाराने आम्ही तुम्हाला कोणते निर्देश दिले होते हे तुम्हास माहीत आहेत.</verse>
				<verse number="3">परमेश्वराची ही इच्छा आहे की तुम्ही पवित्र असावे आणि लैंगिक अनैतिकता यापासून स्वतःला दूर ठेवावे.</verse>
				<verse number="4">आपले शरीर पवित्र आणि सन्माननीय आहे हे लक्षात ठेऊन तुम्हातील प्रत्येकाने आपल्या स्वतःच्या शरीरावर ताबा ठेवण्यास शिकावे.</verse>
				<verse number="5">जे परमेश्वराला ओळखत नाही अशा गैरयहूदीयांप्रमाणे कामवासनेच्या लालसेने नव्हे;</verse>
				<verse number="6">आणि या गोष्टीसंबंधात कोणीही आपल्या बंधू किंवा भगिनींचे अयोग्य करून गैरफायदा घेऊ नये. याबद्दल आम्ही तुम्हाला अगोदरच सांगून ठेवले होते व इशारा दिला होता की असे पाप करणार्‍यांना प्रभू शिक्षा देतील.</verse>
				<verse number="7">कारण परमेश्वराने आपल्याला अपवित्रतेसाठी नव्हे, तर पवित्र जीवन जगण्यासाठी पाचारण केले आहे.</verse>
				<verse number="8">यास्तव, जो कोणी या निर्देशाचा तिरस्कार करतो तो मनुष्यांचा नव्हे परंतु ज्या परमेश्वराने आपल्याला पवित्र आत्मा दिला आहे त्या परमेश्वराचा तिरस्कार करतात.</verse>
				<verse number="9">एकमेकांवर प्रीती करण्याविषयी तुम्हाला काही लिहीण्याची गरज नाही, कारण एकमेकांवर प्रीती करावी हे स्वतःच तुम्ही परमेश्वरापासून शिकला आहात.</verse>
				<verse number="10">आणि वास्तविक, मासेदोनिया प्रांतातील परमेश्वराच्या सर्व कुटुंबावर तुम्ही प्रीती करीत आहा. तरी बंधू आणि भगिनींनो आम्ही विनंती करतो ती अधिकाधिक करावी.</verse>
				<verse number="11">शांतीने जीवन जगणे, आपल्या व्यवसायात मग्न असणे आणि स्वतःच्या हाताने काम करणे हे तुमचे ध्येय असू द्या,</verse>
				<verse number="12">म्हणजे तुमचे दैनंदिन जीवन बाहेरील लोकांच्या सन्मानास पात्र ठरेल आणि तुम्हाला कोणावरही अवलंबून राहण्याची गरज पडणार नाही.</verse>
				<verse number="13">बंधू आणि भगिनींनो, जे मरणामध्ये झोपी गेले आहेत, त्यांच्याविषयी तुम्ही अज्ञान नसावे अशी आमची इच्छा आहे, यासाठी की ज्यांना आशा नाही अशा इतर मनुष्यासारखा आपण खेद करू नये.</verse>
				<verse number="14">कारण येशू मरण पावले, आणि पुन्हा जिवंत झाले, असा आपला विश्वास आहे, त्याअर्थी येशूंमध्ये झोपी गेले आहेत त्यांना परमेश्वर माघारी आणेल यावर आपण विश्वास ठेवतो.</verse>
				<verse number="15">स्वतः प्रभू येशूंच्या वचनाप्रमाणे मी तुम्हाला सांगतो की आपण जे जिवंत आहोत, आणि प्रभुच्या आगमनासमयी जिवंत असू, ते प्रभुला भेटण्यासाठी, जे आपल्यापूर्वी मरण पावले आहेत, त्यांच्या अगोदर, वर घेतले जाणार नाही.</verse>
				<verse number="16">कारण प्रभू स्वतःच आज्ञा करणार्‍या मोठ्या ध्वनीने, प्रधान दूताच्या वाणीने आणि परमेश्वराच्या तुतारीच्या आवाजाने स्वर्गातून खाली उतरतील. मग ख्रिस्तामध्ये जे मरण पावले आहेत, ते प्रथम उठतील.</verse>
				<verse number="17">त्यानंतर, जे आपण अजून जिवंत आहोत, आणि मागे राहिलेले आहोत, असे सर्वजण प्रभुला भेटण्यासाठी मेघारूढ असे अंतराळात घेतले जाऊ आणि प्रभुजवळ सदासर्वकाळ राहू.</verse>
				<verse number="18">या वचनांमुळे परस्परांना प्रोत्साहन द्या.</verse>
			</chapter>
			<chapter number="5">
				<verse number="1">आता, बंधू आणि भगिनींनो, वेळ आणि घटका याविषयी तुम्हाला लिहीण्याची गरज नाही,</verse>
				<verse number="2">कारण तुम्हाला हे पक्के ठाऊक आहे की जसा चोर रात्री येतो तसा प्रभुचा दिवस येईल.</verse>
				<verse number="3">“शांतता आणि सुरक्षितता,” असे लोक म्हणत असतानाच, ज्याप्रमाणे गर्भवती स्त्रीला प्रसूती वेदना होतात, त्याचप्रमाणे त्यांच्यावर अचानक नाश ओढवेल आणि त्यातून ते सुटणार नाहीत.</verse>
				<verse number="4">परंतु बंधू आणि भगिनींनो, या गोष्टीसंबंधाने तुम्हाला चोरासारखा गाठावे असे तुम्ही अंधारात नाही; म्हणून तो दिवस चोरासारखा आला, तरी तुम्हाला आश्चर्य वाटणार नाही.</verse>
				<verse number="5">परंतु तुम्ही बंधू आणि भगिनींनो तुम्ही सर्व प्रकाशाची व दिवसाची मुले आहात. आम्ही रात्रीचे किंवा अंधकाराचे नाही.</verse>
				<verse number="6">आपण जे झोपी गेलेले आहेत, त्यांच्यासारखे असू नये, परंतु आपण जागृत आणि शुद्धीवर असलेले असावे.</verse>
				<verse number="7">झोप घेणारे, रात्री झोपतात, मद्य पिणारे, रात्री मद्य पितात.</verse>
				<verse number="8">परंतु जे आपण दिवसाचे आहोत, ते आपण संयमी असावे, विश्वास आणि प्रीतिचे चिलखत धारण करावे, आणि तारणाची आशा हे शिरस्त्राण धारण करावे.</verse>
				<verse number="9">क्रोध सहन करावा यासाठी नव्हे तर प्रभू येशू ख्रिस्ताच्याद्वारे आपले तारण व्हावे म्हणून परमेश्वराने आपली निवड केली आहे.</verse>
				<verse number="10">ते आपल्यासाठी मरण पावले, यासाठी की आपण जागे असलो किंवा झोपेत असलो तरी त्याच्याबरोबर जिवंत राहावे.</verse>
				<verse number="11">म्हणून तुम्ही आता जे करीत आहात त्याचप्रमाणे एकमेकांना प्रोत्साहन द्या आणि एकमेकांची उन्नती करण्यासाठी झटा.</verse>
				<verse number="12">बंधू आणि भगिनींनो, तुम्हाला सांगतो की जे तुम्हामध्ये परिश्रम करतात, जे प्रभुमध्ये तुमची काळजी घेतात आणि तुम्हाला बोध करतात त्यांच्या मान राखा.</verse>
				<verse number="13">त्यांच्या कामामुळे त्यांना प्रीतिने सर्वोच्च मान द्या एकमेकांबरोबर शांतीने राहा.</verse>
				<verse number="14">बंधू आणि भगिनींनो, आम्ही तुम्हाला विनंती करतो की जे आळशी आणि लुडबूड करणारे आहेत त्यांना ताकीद द्या, जे निराश आहेत त्यांना उत्तेजन द्या, अशक्तांना आधार द्या, प्रत्येकाशी सहनशीलतेने वागा.</verse>
				<verse number="15">कोणी वाईटाची फेड वाईटाने करीत नाही याची खात्री बाळगा, परंतु प्रत्येकाचे आणि सर्वांचे सर्वदा चांगले करण्यासाठी झटा.</verse>
				<verse number="16">सर्वदा आनंदित राहा,</verse>
				<verse number="17">निरंतर प्रार्थना करा,</verse>
				<verse number="18">सर्व परिस्थितीत उपकारस्मरण करा, कारण ख्रिस्त येशूंमध्ये तुमच्यासाठी परमेश्वराची इच्छा हीच आहे.</verse>
				<verse number="19">पवित्र आत्म्याला विझवू नका.</verse>
				<verse number="20">संदेशाला तुच्छ मानू नका.</verse>
				<verse number="21">परंतु त्या सर्वांची परीक्षा करा; जे चांगले आहे ते धरून ठेवा,</verse>
				<verse number="22">सर्वप्रकारच्या वाईटाचा निषेध करा.</verse>
				<verse number="23">परमेश्वर स्वतः जे शांतीचे परमेश्वर आहेत, ते तुम्हाला परिपूर्ण पवित्र करो. आपले प्रभू येशू ख्रिस्त येईपर्यंत तुमचा पूर्ण आत्मा, जीव आणि शरीर निर्दोष राखली जावोत.</verse>
				<verse number="24">ज्यांनी तुम्हाला पाचारण केले आहे ते विश्वासू आहेत, आणि ते करतीलच.</verse>
				<verse number="25">बंधू आणि भगिनींनो, आमच्यासाठी प्रार्थना करा.</verse>
				<verse number="26">परमेश्वराच्या सर्व लोकांना पवित्र चुंबनाने अभिवादन करा.</verse>
				<verse number="27">हे पत्र सर्व बंधू आणि भगिनींना वाचून दाखवावे, अशी मी तुम्हाला प्रभुसमोर आज्ञा करतो.</verse>
				<verse number="28">आपल्या प्रभू येशू ख्रिस्ताची कृपा तुम्हावर असो.</verse>
			</chapter>
		</book>
		<book number="53">
			<chapter number="1">
				<verse number="1">आपले परमेश्वर पिता व प्रभू येशू ख्रिस्तामध्ये असलेली थेस्सलनीका येथील मंडळीस, पौल, सीलास व तीमथ्य यांच्याकडून:</verse>
				<verse number="2">परमेश्वर पिता आणि प्रभू येशू ख्रिस्त यापासून तुम्हाला कृपा आणि शांती असो.</verse>
				<verse number="3">बंधू आणि भगिनींनो, आम्ही नेहमीच तुमच्यासाठी परमेश्वराचे आभार मानतो आणि तसे करणे योग्य आहे, कारण तुमचा विश्वास अधिकाधिक वाढत आहे आणि तुम्हा सर्वांचे जे एकमेकांवरील प्रेम आहे ते देखील वाढत आहे.</verse>
				<verse number="4">यास्तव, तुम्ही सर्व छळांमध्ये आणि परीक्षामध्ये जो धीर दाखविला आणि त्यामध्ये तुम्ही जी चिकाटी आणि विश्वास दाखविला त्याबद्दल आम्ही परमेश्वराच्या मंडळ्यांमध्ये अभिमानाने सांगतो.</verse>
				<verse number="5">परमेश्वराचा न्याय योग्य आहे याचे हे सर्व प्रमाण आहे आणि याचा परिणाम म्हणजे ज्या परमेश्वराच्या राज्यासाठी तुम्ही दुःख सोसत आहात त्यासाठी तुम्ही पात्र ठरावे.</verse>
				<verse number="6">परमेश्वर न्यायी आहे: जे तुम्हाला त्रास देतात त्यांची परतफेड ते त्रासांनी करतील.</verse>
				<verse number="7">प्रभू येशू अग्निज्वालेमधून, आपल्या महाप्रतापी दूतांसह स्वर्गातून प्रकट होतील आणि त्रास सहन करणार्‍या तुम्हाला व आम्हालाही विश्रांती देतील.</verse>
				<verse number="8">जे परमेश्वराला ओळखत नाहीत आणि आपल्या प्रभू येशूंचे शुभवार्ता पाळत नाही त्यांना ते शिक्षा देतील.</verse>
				<verse number="9">सर्वकाळचा नाश ही त्यांची शिक्षा असेल आणि ते प्रभुच्या समक्षतेतून व परमेश्वराच्या गौरव व सामर्थ्यातून कायमचे विभक्त होतील.</verse>
				<verse number="10">त्यांच्या आगमनाच्या दिवशी ते आपल्या पवित्र लोकांमध्ये गौरविले जातील आणि त्यांच्यावर विश्वास ठेवला त्या सर्वांना आश्चर्यचकित करण्यासाठी येतील. यामध्ये तुमचा सहभाग आहे कारण आमची जी साक्ष तुम्हाला दिली त्यावर तुम्ही विश्वास ठेवला.</verse>
				<verse number="11">हे लक्षात ठेऊन, आपल्या परमेश्वराने तुम्हाला त्यांच्या पाचरणासाठी योग्य करावे आणि सर्व चांगुलपणाची प्रत्येक इच्छा आणि विश्वासाचे प्रत्येक कृत्य त्यांच्या सामर्थ्याने पूर्ण करावे, अशी आम्ही तुमच्यासाठी सतत प्रार्थना करतो.</verse>
				<verse number="12">प्रभू येशूंच्या नावाचे गौरव तुमच्यामध्ये आणि तुमचे त्यांच्यामध्ये आपल्या परमेश्वराच्या आणि प्रभू येशू ख्रिस्ताच्या कृपेने व्हावे ही आमची प्रार्थना आहे.</verse>
			</chapter>
			<chapter number="2">
				<verse number="1">आपल्या प्रभू येशू ख्रिस्ताचे पुन्हा येणे व आपले त्यांच्याजवळ एकवटणे यासंबंधी बंधुनो आणि भगिनींनो मी तुम्हाला सांगतो,</verse>
				<verse number="2">आमच्याद्वारे दिलेल्या तथाकथित शिक्षणाद्वारे तुम्ही सहज अस्थिर किंवा गोंधळून जाऊ नका. प्रभुचा दिवस येऊन चुकला आहे असे ठामपणे जे आपल्या संदेशाद्वारे किंवा बोलण्याद्वारे किंवा पत्राद्वारे सांगणार्‍यांना घाबरुन जाऊ नका.</verse>
				<verse number="3">कोणी तुमची कोणत्याही प्रकारे फसवणूक करू नये, तो दिवस जोपर्यंत विश्वासाचे पतन होणार नाही आणि नियम नसलेला पुरुष म्हणजे नाशाचा पुरुष प्रकट होणार नाही तोपर्यंत येणार नाही.</verse>
				<verse number="4">तो तथाकथित देव किंवा भजनीय वस्तुंचा विरोध करेल व या सर्वांहून स्वतःला उंच करेल, तो परमेश्वराच्या मंदिरात बसेल, व मीच परमेश्वर आहे, असे जाहीर करील.</verse>
				<verse number="5">मी तुमच्याबरोबर तेथे असताना, हे सांगितल्याचे तुम्हाला आठवत नाही का?</verse>
				<verse number="6">आणि आता त्याने योग्य वेळेस प्रकट व्हावे म्हणून त्याला कोणत्या गोष्टीचे अडखळण आहे हे तुम्हाला माहीत आहे.</verse>
				<verse number="7">कारण अनीतिचे गुप्त सामर्थ्य अगोदरच कार्यान्वित आहे, ते आधीच सुरू झालेले आहे. परंतु जो प्रतिबंध करीत आहे तो मार्गातून दूर होईपर्यंत ते तसेच सुरू राहणार आहे.</verse>
				<verse number="8">मग हा नियम नसलेला पुरुष प्रकट होईल, पण प्रभू येशू त्याला मुख श्वासाने मारून टाकतील आणि आपल्या आगमनाच्या प्रतापाने त्याचा नाश करतील.</verse>
				<verse number="9">अनीतिमानाचे येणे सैतान कशाप्रकारे कार्य करतो त्यानुसार असेल. विलक्षण सामर्थ्याच्याद्वारे खोटी चिन्हे आणि अद्भुते करून दाखवील,</verse>
				<verse number="10">आणि ज्यांचा नाश होत आहे त्यांना त्यांच्या सर्व मार्गात दुष्टतेने फसवले जाईल. त्यांचा नाश होत आहे कारण त्यांनी आपल्या तारणासाठी सत्यावर प्रीती करण्यास नकार दिला.</verse>
				<verse number="11">या कारणामुळे परमेश्वर त्यांच्यावर तीव्र भ्रांति पाठवतील यासाठी की ते लबाडीवर विश्वास ठेवतील,</verse>
				<verse number="12">आणि ज्या सर्वांनी सत्यावर विश्वास ठेवला नाही आणि दुष्टपणात आनंद मानला, त्या सर्वांना दोषी ठरवण्यात येईल.</verse>
				<verse number="13">परंतु प्रभुला प्रिय असलेल्या बंधू आणि भगिनींनो, आम्ही तुमच्यासाठी परमेश्वराचे सतत उपकारस्तुती केली पाहिजे, कारण परमेश्वराने तुम्हाला आत्म्याद्वारे होणार्‍या पवित्रीकरणाच्या कार्यात व सत्यावरच्या विश्वासात प्रथमफळ म्हणून तारणासाठी निवडले आहे.</verse>
				<verse number="14">आमच्या शुभवार्तेद्वारे त्यांनी तुम्हाला यासाठी पाचारण केले की आपल्या प्रभू येशू ख्रिस्ताच्या गौरवात तुम्ही सहभागी व्हावे.</verse>
				<verse number="15">बंधू आणि भगिनींनो, स्थिर राहा आणि जे शिक्षण आम्ही तुम्हाला शब्दाद्वारे किंवा पत्राद्वारे सोपवून दिले त्याला घट्ट धरून ठेवा.</verse>
				<verse number="16">ज्यांनी कृपेद्वारे आपल्यावर प्रीती केली आणि युगानुयुगाचे प्रोत्साहन व चांगली आशा आपल्याला दिली, ते परमेश्वर आपला पिता व स्वतः आपले प्रभू येशू ख्रिस्त,</verse>
				<verse number="17">तुमच्या अंतःकरणास प्रोत्साहन आणि प्रत्येक चांगल्या कृतीत आणि बोलण्यात तुम्हाला समर्थ करो.</verse>
			</chapter>
			<chapter number="3">
				<verse number="1">आता इतर गोष्टीसंबंधाने, बंधू आणि भगिनींनो, आमच्यासाठी प्रार्थना करा यासाठी की जसा तुमच्यामध्ये झाला तसा प्रभुचा संदेश वेगाने पसरावा व त्यास सन्मान मिळावा.</verse>
				<verse number="2">दुष्ट व वाईट माणसांकडून आमची सुटका व्हावी म्हणूनही प्रार्थना करा, कारण प्रत्येकजण प्रभुवर विश्वास करणारा असतोच असे नाही.</verse>
				<verse number="3">परंतु प्रभू विश्वासू आहे, ते तुम्हाला सामर्थ्यवान करतील आणि त्या दुष्टापासून तुमचे रक्षण करतील,</verse>
				<verse number="4">आणि आम्हाला प्रभुमध्ये भरवसा आहे की आम्ही आज्ञापिलेल्या गोष्टी तुम्ही करता आणि करीतच राहाल.</verse>
				<verse number="5">प्रभू तुमची अंतःकरणे परमेश्वराच्या प्रीतिकडे आणि ख्रिस्ताच्या सहनशीलतेकडे लावो.</verse>
				<verse number="6">प्रिय बंधू आणि भगिनींनो, आम्ही प्रभू येशू ख्रिस्ताच्या नावाने आज्ञा करतो की, जो प्रत्येक विश्वासणारा बंधू आळशी आणि फूट पाडणारा आणि आमच्याद्वारे जे शिक्षण मिळाले त्याप्रमाणे जीवन न जगणारा त्यापासून दूर राहा.</verse>
				<verse number="7">कारण तुम्हा स्वतःला आमचे अनुकरण कसे करायचे हे चांगले माहीत आहे. आम्ही तुम्हामध्ये राहात असताना आळशी नव्हतो.</verse>
				<verse number="8">आम्ही कोणाचेही अन्न विकत घेतल्याशिवाय खाल्ले नाही; याउलट, तुमच्यातील कोणावरही आम्ही ओझे होऊ नये म्हणून आम्ही रात्रंदिवस परिश्रम आणि कष्ट केले.</verse>
				<verse number="9">याचा अर्थ तुमच्यापासून मदत मिळण्याचा अधिकार आम्हाला नाही असे नाही, परंतु आम्ही हे यासाठी केले की तुम्ही आमचे अनुकरण करावे म्हणून आम्ही तुम्हाला आदर्श झालो.</verse>
				<verse number="10">आम्ही तुम्हाजवळ होतो, तेव्हाही आम्ही तुम्हाला हाच नियम दिला होता: “जो कोणी काम करू इच्छित नाही, त्याने खाऊ नये.”</verse>
				<verse number="11">तुमच्यापैकी काहींची जीवनशैली आळशी आहे आणि काही लोक व्यत्यय आणणारे व इतरांच्या कामात लुडबुड करतात असे आम्ही ऐकतो.</verse>
				<verse number="12">अशा लोकांना आम्ही प्रभू येशू ख्रिस्ताच्या नावाने विनंती नव्हे, आज्ञा करतो की त्यांनी शांत व्हावे, आणि आपल्या अन्नासाठी श्रम करावेत.</verse>
				<verse number="13">बंधू आणि भगिनींनो, तुम्ही सत्कृत्य करीत असताना खचून जाऊ नका.</verse>
				<verse number="14">जो कोणी या पत्रात लिहिल्याप्रमाणे आमच्या बोधाचे पालन करणार नाही त्याची विशेष दखल घ्या व त्याला लाज वाटावी म्हणून त्याच्यापासून दूर राहा.</verse>
				<verse number="15">त्याला शत्रूप्रमाणे लेखू नका, तर तुम्ही विश्वासी बंधुला द्याल त्याप्रमाणे त्याला ताकीद द्या.</verse>
				<verse number="16">आता सर्व शांतीचा प्रभू स्वतः सर्ववेळी आणि सर्वप्रकारे आपली शांती तुम्हाला देवो. प्रभू तुम्हा सर्वांबरोबर असो.</verse>
				<verse number="17">आता मी पौल माझ्या स्वतःच्या हाताने या शुभेच्छा तुम्हाला लिहित आहे, माझ्या सर्व पत्रात हे चिन्ह आहे आणि मी अशाप्रकारे लिहित असतो.</verse>
				<verse number="18">आपल्या प्रभू येशू ख्रिस्ताची कृपा तुम्हा सर्वांवर असो.</verse>
			</chapter>
		</book>
		<book number="54">
			<chapter number="1">
				<verse number="1">परमेश्वर आपला तारणारा व ख्रिस्त येशू आपली एकच आशा, यांच्या आज्ञेने ख्रिस्त येशूंचे प्रेषित म्हणून नेमलेला पौल याजकडून,</verse>
				<verse number="2">विश्वासातील माझा खरोखरचा पुत्र तीमथ्य यास, परमेश्वर आपला पिता आणि ख्रिस्त येशू आपला प्रभू यांच्याकडून तुला कृपा, दया आणि शांती लाभो.</verse>
				<verse number="5">आज्ञेचा उद्देश हा आहे की, शुद्ध अंतःकरणातून, चांगल्या विवेकभावातून आणि निष्कपट विश्वासातून येणारी प्रीती तुम्हामध्ये असावी.</verse>
				<verse number="6">या गोष्टी सोडून अनेकजण निरर्थक बोलण्याकडे वळले आहेत.</verse>
				<verse number="7">ते नियमशास्त्राचे शिक्षक होण्यास अभिलाषी आहेत, परंतु ज्या गोष्टींबद्दल ते मोठ्या आत्मविश्वासाने बोलतात आणि सांगतात त्या गोष्टी त्यांनाच समजत नाहीत.</verse>
				<verse number="8">आपल्याला ठाऊक आहे की, जर कोणी नियमशास्त्राचे योग्य रीतीने उपयोग करतो तर ते चांगले आहे.</verse>
				<verse number="9">नीतिमानांसाठी नियमशास्त्र तयार करण्यात आलेले नाही; तर आज्ञा मोडणारे, विद्रोही, भक्तिहीन व पापी, अपवित्र आणि अधर्मी, आईवडिलांवर हल्ला करणारे, आणि खून करणारे</verse>
				<verse number="12">मी आपल्या प्रभू ख्रिस्त येशूंचा आभारी आहे, ज्यांनी मला सामर्थ्य दिले आणि त्यांनी मला विश्वासयोग्य मानून त्यांच्या सेवेसाठी निवडले.</verse>
				<verse number="13">मी पूर्वी परमेश्वराची निंदा करणारा, छळ करणारा आणि जुलमी होतो, तरीदेखील मजवर दया झाली, यासाठी की जे काही मी करीत होतो ते अज्ञानामुळे आणि अविश्वासामुळे केले.</verse>
				<verse number="14">ख्रिस्त येशू आपले प्रभू यांची कृपा माझ्यावर विश्वास आणि प्रीतीद्वारे विपुलतेने ओतण्यात आली आहे.</verse>
				<verse number="15">ही गोष्ट विश्वसनीय आणि पूर्णपणे स्वीकारावयास योग्य आहे, की ख्रिस्त येशू पाप्यांना तारावयास जगात आले आणि त्या पातक्यांमध्ये सर्वात मोठा मीच आहे.</verse>
				<verse number="16">परंतु माझ्यावर दया झाली की, ख्रिस्त येशूंनी माझा उदाहरणादाखल उपयोग करावा आणि माझ्यासारख्या मोठ्या पातक्यांमध्येही परमेश्वराने किती सहनशीलता दाखवली, म्हणजे इतरांनाही विश्वासाने सार्वकालिक जीवन मिळू शकते.</verse>
				<verse number="17">जे सर्वकाळचे राजा, अविनाशी व अदृश्य असे एकच परमेश्वर यांना सन्मान आणि गौरव सदासर्वकाळ असो. आमेन.</verse>
				<verse number="18">माझ्या मुला, तीमथ्या, माझी तुला ही आज्ञा आहे: संदेष्ट्यांच्याद्वारे तुझ्याविषयी पूर्वीच सांगितल्याप्रमाणे, तू त्यांच्याद्वारे उत्तम युद्ध करावे.</verse>
				<verse number="19">आणि विश्वास व चांगल्या विवेकास घट्ट बिलगून राहा आणि ज्यांनी त्याचा नकार केला त्यांचे विश्वासरूपी तारू फुटले.</verse>
				<verse number="20">हुमनाय व आलेक्सांद्र हे त्यांच्यामध्ये आहेत; त्यांनी ईश्वराची निंदा करू नये हे शिकावे, म्हणून मी त्यांना सैतानाच्या स्वाधीन केले आहे.</verse>
			</chapter>
			<chapter number="2">
				<verse number="1">तर सर्वात प्रथम मी विनंती करतो की, सर्व मनुष्यांसाठी विनंत्या, प्रार्थना, रदबदल्या आणि उपकारस्तुती करावी.</verse>
				<verse number="2">अशाच प्रकारे राजांसाठी, आणि अधिकार्‍यांसाठी करावी, यासाठी की आपण पूर्ण सुभक्तीने व गंभीरपणाने शांतीचे व स्वस्थपणाचे आयुष्यक्रमण करावे.</verse>
				<verse number="3">असे करणे चांगले आहे आणि यामुळे परमेश्वर आपल्या तारणार्‍याला संतोष होतो.</verse>
				<verse number="4">कारण सर्वांचे तारण व्हावे आणि त्यांना सत्याचे ज्ञान समजावे अशी त्यांची इच्छा आहे:</verse>
				<verse number="5">कारण एकच परमेश्वर आहे आणि परमेश्वर व मनुष्य यामध्ये मनुष्य ख्रिस्त येशू हेच एकमेव मध्यस्थ आहे.</verse>
				<verse number="6">त्यांनी सर्वांसाठी स्वतःला खंडणी म्हणून दिले ही साक्ष नेमलेल्या काळी देणे होय.</verse>
				<verse number="7">आणि या उद्देशाने त्यांनी मला या साक्षीसाठी घोषणा करणारा आणि प्रेषित मी खरे बोलतो, खोटे बोलत नाही आणि गैरयहूदीयांचा विश्वासू आणि खरा शिक्षक म्हणून नेमलेला आहे.</verse>
				<verse number="8">म्हणून सर्वठिकाणी पुरुषांनी राग आणि वादविवाद सोडून पवित्र हात वर करून प्रार्थना करावी, अशी माझी इच्छा आहे.</verse>
				<verse number="11">स्त्रियांनी शांतपणे व नम्रतेने शिकावे.</verse>
				<verse number="12">स्त्रियांनी पुरुषांना शिकवावे किंवा त्यांच्यावर अधिकार गाजवावा, याला मी परवानगी देत नाही; परंतु त्यांनी शांत राहावे.</verse>
				<verse number="13">कारण आदाम प्रथम घडविला गेला आणि नंतर हव्वा.</verse>
				<verse number="14">आणि सैतानाने आदामाला फसवले नाही; फसविली गेली ती स्त्री आणि ती पापी ठरली.</verse>
				<verse number="15">म्हणून मुलांना जन्म देताना तिचे तारण होईल, ती नेमस्तपणाने विश्वास, प्रीती आणि पवित्रपण यांमध्ये राहिल्याने हे होईल.</verse>
			</chapter>
			<chapter number="3">
				<verse number="1">हे वचन विश्वासयोग्य आहे की जर कोणी अध्यक्ष होण्याची इच्छा धरतो, तर तो उत्तम कामाची इच्छा बाळगतो.</verse>
				<verse number="2">तर अध्यक्ष निर्दोष, एका पत्नीचा पती असावा, सौम्य, सावधान, आदरणीय, अतिथीप्रिय आणि शिकविण्यास निपुण असावा.</verse>
				<verse number="3">तो मद्यपी अथवा भांडखोर नसावा, तर तो सौम्य व दयाळू असावा, तो पैशावर प्रीती करणारा नसावा.</verse>
				<verse number="4">तो आपल्या घरावर उत्तम अधिकार चालविणारा, पूर्ण गंभीरपणे लेकरांना स्वाधीन राखणारा असावा.</verse>
				<verse number="5">(ज्याला आपल्या कुटुंबाची व्यवस्था चांगली ठेवता येत नाही, तर तो परमेश्वराच्या मंडळीचा सांभाळ कसा करील?)</verse>
				<verse number="6">अध्यक्ष नव्याने ख्रिस्ती झालेला नसावा, नाही तर तो गर्वाने फुगून जाऊन सैतानाच्या दंडाचा भागीदार होईल.</verse>
				<verse number="7">तसेच मंडळीच्या बाहेरील लोकांचेही त्याच्याविषयी चांगले मत असावे, जेणेकरून त्याची निंदा होऊ नये आणि सैतानाच्या फासात तो पडू नये.</verse>
				<verse number="8">मंडळीतील सेवकही आदरयोग्य व निष्कपट असावेत. ते मद्यपान करणारे नसावे व अप्रामाणिकपणे पैसा मिळविणारे नसावे.</verse>
				<verse number="9">ते विश्वासाचे गुप्त सत्य शुद्ध विवेकबुद्धीने राखणारे असावेत.</verse>
				<verse number="10">आणि त्यांची प्रथम चाचणी करणे आवश्यक आहे; नंतर निर्दोष ठरल्यास त्यांनी सेवक म्हणून काम करावे.</verse>
				<verse number="11">त्याचप्रमाणे, त्यांच्या पत्नीदेखील आदरणीय असाव्यात. त्या निंदानालस्ती करणार्‍या असू नयेत, तर त्या नेमस्त व सर्व गोष्टींविषयी विश्वासू असाव्यात.</verse>
				<verse number="12">सेवक एका पत्नीचा पती असावा आणि तो आपल्या मुलांची व कुटुंबाची व्यवस्था उत्तम प्रकारे घेणारा असावा.</verse>
				<verse number="13">ज्यांनी सेवकपणाची सेवा चांगली केली, त्यांना मान मिळतो आणि ख्रिस्त येशूंवरील त्यांची विश्वासात दृढता वाढते.</verse>
				<verse number="14">तुझ्याकडे लवकरच येण्याची आशा असूनही, या सर्वगोष्टी मी आताच तुला लिहित आहे,</verse>
				<verse number="15">जर माझे येणे थोडेसे लांबले, परमेश्वराचे घर म्हणजे जिवंत परमेश्वराची मंडळी जी सत्याचा खांब व आधारस्तंभ आहे, त्या परमेश्वराच्या घरात कसे वागले पाहिजे, हे तुला समजावे.</verse>
				<verse number="16">सुभक्तीचे रहस्य निर्विवाद गंभीर आहे: परमेश्वर मानव शरीरात प्रकट झाले, आत्म्यात नीतिमान ठरले; देवदूतांच्या पाहण्यात आले, राष्ट्रांमध्ये गाजविले गेले, जगात त्यांच्यावर विश्वास ठेवण्यात आला आणि गौरवात पुन्हा वर घेतले गेले.</verse>
			</chapter>
			<chapter number="4">
				<verse number="1">पवित्र आत्मा स्पष्ट सांगतो की शेवटच्या काळात कित्येक लोक विश्वासापासून दूर जातील आणि धूर्त व दुष्टात्माच्या शिक्षणावर मन लावतील.</verse>
				<verse number="2">ज्या लबाड बोलणार्‍या माणसाची सदसद्विवेकबुद्धी तापलेल्या लोखंडाने डागलेली अशी आहे.</verse>
				<verse number="3">ही लोक लग्न करण्यास मनाई करतील, जे अन्न विश्वासणार्‍यांनी आणि सत्य जाणणार्‍यांनी उपकारस्तुती करून स्वीकार करावे म्हणून परमेश्वराने निर्माण केले आहे ते वर्ज्य करावे, असे ते म्हणतील.</verse>
				<verse number="4">परमेश्वराने उत्पन्न केलेली प्रत्येक वस्तू चांगली आहे आणि उपकारस्तुती करून घेतले तर काही वर्ज्य नाही.</verse>
				<verse number="5">कारण परमेश्वराचे वचन आणि प्रार्थना यांनी ती समर्पित अशी होते.</verse>
				<verse number="6">जर तू या गोष्टी बंधू भगिनींना समजावून सांगितल्या, तर विश्वासाच्या वचनांनी आणि ज्या चांगल्या शिक्षणाला तू अनुसरले आहेस तसा पोषण होत असलेला असा ख्रिस्त येशूंचा चांगला सेवक होशील.</verse>
				<verse number="7">मूर्ख कल्पना, खुळ्या लोककथा यापासून दूर राहा आणि आपल्या आत्मिक उन्नतीसाठी प्रशिक्षण घे.</verse>
				<verse number="8">शारीरिक व्यायाम योग्य आहे, परंतु आध्यात्मिक व्यायाम अधिक महत्वाचा आहे, कारण हे येथील जीवनाचे आणि येणार्‍या जीवनाचे अभिवचन देते.</verse>
				<verse number="9">ही गोष्ट विश्वसनीय व पूर्णपणे स्वीकारावयास योग्य आहे.</verse>
				<verse number="10">म्हणून याचकरिता आम्ही श्रम व खटपट करतो, म्हणून आमची आशा जो सर्व मानवांचा आणि विशेषतः त्यांच्यावर विश्वास ठेवणार्‍यांचा तारणारा आहे, त्या जिवंत परमेश्वरावर आहे.</verse>
				<verse number="11">या गोष्टी आज्ञारूपाने सांग व शिकव.</verse>
				<verse number="12">कोणालाही तुझे तरुणपण तुच्छ लेखू देऊ नकोस. तर तू विश्वासणार्‍यांसाठी बोलण्यात, वर्तणुकीत, प्रीतीत, विश्वासात, शुद्धपणात कित्ता हो.</verse>
				<verse number="13">मी तेथे येईपर्यंत सार्वजनिक शास्त्रवचन करण्यात, बोध करण्यात, शिक्षण देण्यात तत्पर राहा.</verse>
				<verse number="14">मंडळीच्या वडिलांनी तुझ्यावर हात ठेवले असता, संदेशाद्वारे जी आध्यात्मिक कृपादाने तुला दिली, त्याची उपेक्षा करू नको.</verse>
				<verse number="15">तुझी प्रगती सर्वांच्या लक्षात येईल म्हणून या गोष्टींचे चिंतन कर, यामध्ये तत्पर राहा.</verse>
				<verse number="16">तू आपले जीवन आणि शिक्षण यावर नीट लक्ष ठेव. या गोष्टींमध्ये टिकून राहा, कारण असे केल्याने तू स्वतःचे व तुझे ऐकणार्‍यांचेही तारण करशील.</verse>
			</chapter>
			<chapter number="5">
				<verse number="1">वडील मनुष्यास कठोरपणे बोलू नको, तर तो जणू काही आपला पिताच आहे, असे मानून आदराने त्यांना बोध कर. जसे भावांशी बोलावे तसे तरूणांशी बोल.</verse>
				<verse number="2">वयस्कर स्त्रियांना मातेसमान वागणूक दे आणि तरूणींविषयी केवळ शुद्ध भावना बाळगून त्यांना बहिणींसमान वागणूक दे.</verse>
				<verse number="3">ज्या गरजवंत विधवा आहेत, त्यांचा सन्मान कर.</verse>
				<verse number="4">परंतु विधवेला मुले अथवा नातवंडे असतील, तर त्यांनी प्रथम आपल्या कुटुंबियांशी सुभक्तीने वागून व आपल्या पितरांचे उपकार फेडायला शिकावे, यामुळे परमेश्वराला अतिशय संतोष होतो.</verse>
				<verse number="5">जी वास्तविक विधवा आहे व एकटी पडलेली आहे, तिने परमेश्वरावर आपली आशा ठेवली आहे आणि ती मदतीसाठी रात्रंदिवस विनंत्या व प्रार्थना करीत असते.</verse>
				<verse number="6">परंतु जी विधवा विलासी आहे, ती जिवंत असून मेलेली आहे.</verse>
				<verse number="7">त्यांनी निर्दोष असावे म्हणून या गोष्टी निक्षून सांग.</verse>
				<verse number="8">परंतु जर कोणी आपल्या स्वकीयांचे आणि विशेषकरून आपल्या घरच्यांची तरतूद करीत नाही, तर त्याने विश्वास नाकारला आहे आणि तो अविश्वासणार्‍यापेक्षा वाईट आहे.</verse>
				<verse number="9">जी विधवा साठ वर्षांपेक्षा अधिक आहे, तिच्या पतीबरोबर विश्वासू राहिलेली आहे,</verse>
				<verse number="10">जिच्या चांगल्या कामाबद्दल ती प्रसिद्ध आहे, म्हणजे जिने आपल्या मुलाबाळांचे चांगले संगोपन केले असेल, जिने पाहुणचार केलेला असेल, जिने प्रभुच्या लोकांचे पाय धुतले असतील, संकटात पडलेल्या लोकांना मदत केली असेल आणि सर्वप्रकारच्या चांगल्या कामासाठी समर्पित केले असेल, तिचे नाव विधवांच्या यादीत लिहावे.</verse>
				<verse number="11">परंतु तरुण विधवांचे नाव अशा यादीत नोंदवू नये, कारण जेव्हा त्यांची विषयवासना ख्रिस्तावरील त्यांच्या निष्ठेपेक्षा प्रबळ होते, तेव्हा त्या लग्न करावयास पाहतात,</verse>
				<verse number="12">आणि म्हणून आपली पहिली प्रतिज्ञा मोडल्याबद्दल त्या आपल्यावर दंड ओढवून घेतात.</verse>
				<verse number="13">शिवाय, त्या आळशी बनण्याची व घरोघर फिरून गप्पागोष्टी करण्यात आणि इतर लोकांच्या कामकाजात लुडबूड करण्यात आपला वेळ घालविण्याची शक्यता आहे.</verse>
				<verse number="14">म्हणून माझी इच्छा आहे की तरुण विधवांनी लग्न करावे, मुलांना जन्म द्यावा व कुटुंब चालवावे; विरोध करणार्‍याला निंदा करण्याचे कोणतेही निमित्त सापडू नये.</verse>
				<verse number="15">कारण असे करून काही विधवा यापूर्वीच मागे फिरून सैतानाच्या मागे गेल्या आहेत.</verse>
				<verse number="16">जर कोणी विश्वासी स्त्री विधवांची काळजी घेत आहे, तर तिने त्यांची मदत करीत राहावे आणि मंडळीवर त्यांचे ओझे टाकू नये म्हणजे ज्या विधवा खरोखर गरजवंत आहेत त्यांना मंडळी मदत करू शकेल.</verse>
				<verse number="17">जे वडील आपला अधिकार चांगल्या प्रकारे चालवितात, विशेषकरून जे उपदेश व शिक्षण याविषयी परिश्रम घेतात, त्यांना दुप्पट सन्मानास योग्य गणले जावे.</verse>
				<verse number="18">कारण पवित्रशास्त्र म्हणते, “बैल मळणी करीत असताना, त्याला मुसके बांधू नको” आणि “कामकरी आपल्या वेतनास पात्र आहे!”</verse>
				<verse number="19">दोन किंवा तीन साक्षीदारांनी आरोप ठेवल्याशिवाय वडिलांविरुद्धच्या तक्रारीकडे लक्ष देऊ नये.</verse>
				<verse number="20">जे वडील पाप करीत असतात त्यांचा सर्वांच्यासमक्ष निषेध कर म्हणजे इतरांना त्याचे भय राहील.</verse>
				<verse number="21">परमेश्वर, प्रभू येशू ख्रिस्त आणि निवडलेले देवदूत यांच्यासमोर मी तुला निक्षून सांगतो की, या सूचना कोणताही भेदभाव न करता पाळ. पक्षपाताने काहीही करण्यात येऊ नये.</verse>
				<verse number="22">अध्यक्ष निवडण्यात कधीही घाई करू नको. इतरांच्या पापात सहभागी होऊ नको आणि तू स्वतःस शुद्ध राख.</verse>
				<verse number="23">यापुढे पाणीच पीत राहू नकोस, तर कधीकधी तू थोडासा द्राक्षारस घेत जा, कारण पोटाच्या विकाराने तू वारंवार आजारी असतोस.</verse>
				<verse number="24">अनेक माणसांची पापे आधीच उघड होतात आणि न्यायनिवाड्यासाठी त्यांच्यापुढे जातात आणि कित्येकांची पापे त्यांच्यामागून जातात.</verse>
				<verse number="25">अशाच प्रकारे काही चांगली कार्ये अगोदरच उघड होतात आणि जी इतर प्रकारची आहेत, ती कायमची गुप्त राहू शकत नाहीत.</verse>
			</chapter>
			<chapter number="6">
				<verse number="1">जे दास म्हणून जुवाखाली आहेत त्यांनी आपआपल्या धन्यास सर्व सन्मानास योग्य मानावे, यासाठी की परमेश्वराच्या नावाची आणि शिकवणीची निंदा होऊ नये.</verse>
				<verse number="2">त्यांचा धनी विश्वासी असला, त्यांना हे बंधुसारखे आहे, त्यांनी त्यांचा अवमान करू नये, उलट जास्त आदराने सेवा करावी, कारण जे तुमच्या सेवेचा लाभ घेणारे आहेत ते विश्वासणारे व प्रिय आहेत, या गोष्टी त्यांना शिकवून पालन करण्यास सांग.</verse>
				<verse number="3">जर कोणी, इतर कोणतेही मत शिकवितो आणि आपल्या प्रभू येशू ख्रिस्ताचा योग्य बोध आणि सुभक्तीचे शिकवण मान्य करीत नाही,</verse>
				<verse number="4">तर तो अहंकारी आहे व त्याला काहीच समजत नाही. त्याला शब्दयुद्ध व वादविवाद यांची विकृत आवड आहे. यांच्यापासूनच हेवा, कलह, कोणाची बदनामी होईल असे बोलणे, दुष्ट संशय,</verse>
				<verse number="5">आणि ज्यांच्यापासून सत्य हिरावून घेतले आहे आणि ज्यांना भक्ती द्रव्यलोभाचे एक साधन वाटते, अशा भ्रष्ट मनाच्या माणसांमध्ये सतत भांडणे होतात.</verse>
				<verse number="6">परंतु संतोषासहित असणारी सुभक्ती ही मोठीच मिळकत आहे.</verse>
				<verse number="7">कारण आपण जगात काही आणले नाही आणि आपण जाताना बरोबर काहीही घेऊन जाणार नाही.</verse>
				<verse number="8">म्हणून आपल्याजवळ पुरेसे अन्नवस्त्रे असले की त्यामध्ये आपण तृप्त असावे.</verse>
				<verse number="9">जे श्रीमंत होण्याची इच्छा धरतात, ते परीक्षेत आणि फासात व अति मूर्खपणाच्या आणि अपायकारक अभिलाषांच्या आहारी जातात, जी त्यांना अधोगतिला नेऊन त्यांचा पुरा नाश करतात.</verse>
				<verse number="10">कारण पैशाचा लोभ सर्वप्रकारच्या दुष्टाईचे एक मूळ होय. पैशाच्या आसक्तीने कित्येक विश्वासापासून बहकले आहेत आणि त्यांनी स्वतःस अनेक दुःखांनी भेदून घेतले आहे.</verse>
				<verse number="11">परंतु हे परमेश्वराच्या माणसा, तू या सर्व गोष्टींपासून पळ आणि नीतिमत्व, सुभक्ती, विश्वास, प्रीती, सहनशीलता आणि लीनता यांच्या पाठीस लाग.</verse>
				<verse number="12">विश्वासाचे सुयुद्ध लढ. परमेश्वराने तुला केलेले पाचारण आणि सार्वकालिक जीवन धरून ठेव, ज्याचा अनेक साक्षीदारांसमक्ष तू अंगीकार केला आहे.</verse>
				<verse number="13">सर्वांना जीवन देणार्‍या परमेश्वरासमक्ष आणि पंतय पिलातासमोर निर्भयपणाने साक्ष देणार्‍या ख्रिस्त येशूंसमक्ष मी तुला आज्ञा करतो</verse>
				<verse number="14">आपले प्रभू येशू ख्रिस्त परत येईपर्यंत या आज्ञा दोषरहित आणि निर्दोष ठेव.</verse>
				<verse number="17">जगातील श्रीमंतांना निक्षून सांग की त्यांनी गर्विष्ठ आणि उद्धट होऊ नये; त्या धनावर विसंबून राहू नये. तर परमेश्वर जो आपल्या उपभोगासाठी सर्वकाही विपुल देतो, त्याचा अभिमान बाळगा व त्यावर भरवसा ठेवा.</verse>
				<verse number="18">त्यांना चांगले ते करण्यासाठी, सत्कर्माविषयी धनवान व गरजवंतांना आनंदाने देण्यासाठी आज्ञा द्या.</verse>
				<verse number="19">अशाप्रकारे, ही संपत्ती त्यांच्या भावी युगाच्या पायाभरणीसाठी खर्च केली जाईल, जेणेकरून ते जीवन जगू शकतील जे वास्तव आहे.</verse>
				<verse number="20">हे तीमथ्या, जी ठेव तुला सोपविली आहे तिचे रक्षण कर आणि अधर्माच्या रिकाम्या वटवटीपासून आणि ज्ञानाच्या फुशारक्या मारणार्‍याबरोबर मूर्खपणाचे वाद वर्ज्य कर.</verse>
				<verse number="21">कित्येक ती स्वीकारून विश्वासापासून ढळले आहेत. परमेश्वराची कृपा तुझ्याबरोबर असो.</verse>
			</chapter>
		</book>
		<book number="55">
			<chapter number="1">
				<verse number="1">ख्रिस्त येशूंमधील जीवनाच्या अभिवचनानुसार, परमेश्वराच्या इच्छेने ख्रिस्ताचा प्रेषित पौल याच्याकडून,</verse>
				<verse number="2">माझा प्रिय पुत्र तीमथ्य यास: परमेश्वर पिता आणि ख्रिस्त येशू आपला प्रभू, यांची कृपा, दया आणि शांती असो.</verse>
				<verse number="3">मी निरंतर प्रार्थनेत तुझी आठवण करताना, ज्या माझ्या पूर्वजांच्या परमेश्वराची मी शुद्ध मनाने सेवा करतो, त्यांचे आभार मानतो.</verse>
				<verse number="4">त्यावेळचे तुझे अश्रू मला आठवतात. तुला पुन्हा भेटण्यास मी किती उत्कंठित झालो आहे की माझा आनंद पूर्ण होईल.</verse>
				<verse number="5">तुझी आई युनीके आणि तुझी आजी लोईस यांचा प्रभुवर जितका दृढविश्वास आहे आणि माझी खात्री आहे की तोच विश्वास तुझ्यामध्येही आहे.</verse>
				<verse number="6">म्हणूनच तुझ्यावर मी हात ठेवल्याने, परमेश्वराची जी देणगी तुला मिळाली, त्या देणगीला तू नव्याने प्रज्वलित केले पाहिजे. याची मी तुला आठवण देत आहे.</verse>
				<verse number="7">कारण परमेश्वराने आम्हाला भित्रेपणाचा आत्मा नाही, तर सामर्थ्य, प्रीती आणि आत्मसंयमनाचा आत्मा दिला आहे.</verse>
				<verse number="8">म्हणून आपल्या प्रभुविषयी साक्ष देण्यास आणि जो मी त्यांचा बंदिवान, त्या माझ्याविषयी तू लाजू नकोस, तर शुभवार्तेसाठी परमेश्वराच्या सामर्थ्याने तू माझ्याबरोबर दुःखाचा वाटा घे.</verse>
				<verse number="9">त्यांनीच आपले तारण केले आणि पवित्र जीवनासाठी आपल्याला पाचारण केले हे त्यांनी आपण काही केले म्हणून नव्हे, तर आपल्या स्वतःच्या हेतुसाठी व कृपेमुळे केले. ही कृपा आपल्याला ख्रिस्त येशूंमध्ये युगाच्या पूर्वी दिलेली होती.</verse>
				<verse number="10">तर आता आपला तारणारा ख्रिस्त येशूंच्या देखाव्याने प्रकट झाली आहे, ज्यांनी एकीकडे मृत्यूचा नाश केला आणि दुसरीकडे ईश्वरीय शुभवार्तेद्वारे जीवन आणि अमरत्व प्रकाशित केले.</verse>
				<verse number="11">मला त्या शुभवार्तेचा घोषणा करणारा, प्रेषित आणि शिक्षक म्हणून निवडले आहे.</verse>
				<verse number="12">याच कारणामुळे मी येथे तुरुंगात दुःख सोशीत आहे. पण मला त्याची मुळीच लाज वाटत नाही, कारण ज्यांच्यावर माझा विश्वास आहे, त्यांना मी चांगला ओळखतो आणि माझी खात्री आहे की मी त्यांच्याकडे सोपविलेली माझी ठेव त्यांच्या त्या दिवसापर्यंत राखून ठेवण्यास ते समर्थ आहे.</verse>
				<verse number="13">जो चांगल्या शिक्षणाचा नमुना तू माझ्याकडून ऐकला, तो ख्रिस्त येशूंमधील विश्वास आणि प्रीती याबरोबर दृढ धरून राहा.</verse>
				<verse number="14">आमच्या ठायी वस्ती करीत असलेल्या पवित्र आत्म्याकडून मिळालेली चांगली ठेव सांभाळ.</verse>
				<verse number="15">आशियातील सर्व विश्वासी माझ्यापासून दूर गेले आहे, हे तुला माहितच आहे. त्यामध्ये फुगलस आणि हर्मगनेस हे देखील आहेत.</verse>
				<verse number="16">अनेसिफर आणि त्याचे सर्व कुटुंबीय यांच्यावर प्रभू दया करो, कारण त्याने अनेक वेळा मला उत्तेजन दिले आणि त्याला माझ्या तुरुंगवासाची कधीच लाज वाटली नाही.</verse>
				<verse number="17">जेव्हा तो रोममध्ये आला, तेव्हा त्याने सर्वत्र माझा कसून शोध केला आणि शेवटी मला शोधून काढले.</verse>
				<verse number="18">त्या दिवशी प्रभुपासून त्याला दया मिळेल असे प्रभू करो! इफिसमध्ये त्याने मला किती प्रकारे मदत केली, हे तुला चांगले माहीत आहे.</verse>
			</chapter>
			<chapter number="2">
				<verse number="1">माझ्या मुला, ख्रिस्त येशूंच्या ठायी जी कृपा आहे, तिच्यात सबळ हो.</verse>
				<verse number="2">ज्या गोष्टी तू पुष्कळ साक्षीदारांच्या समोर माझ्याकडून ऐकल्या, त्या विश्वासू माणसांच्या स्वाधीन कर. जे इतरांनाही शिकविण्यास समर्थ आहे.</verse>
				<verse number="3">येशू ख्रिस्ताचा एक चांगला सैनिक या नात्याने माझ्यासोबत तू आपल्या दुःखाचा वाटा उचल,</verse>
				<verse number="4">कोणताही सैनिक स्वतःला संसाराच्या व्यवहारात गुंतवून घेत नाही. यासाठी की ज्याने त्याला सैन्यात घेतले त्याला संतुष्ट करावे.</verse>
				<verse number="5">एखाद्याने मल्लयुद्धात भाग घेतला परंतु नियमानुसार कामगिरी न केल्यास त्याला विजय पदक मिळणार नाही.</verse>
				<verse number="6">परिश्रम करणार्‍या शेतकर्‍याने पिकाचा पहिला वाटा घेणे योग्य आहे.</verse>
				<verse number="7">जे मी तुला सांगत आहे त्यावर मनन कर आणि हे समजण्यास प्रभू तुला साहाय्य करो.</verse>
				<verse number="8">येशू ख्रिस्त, जे दावीदाचे वंशज, मृतांतून उठविले गेले याची आठवण ठेव, हीच माझी शुभवार्ता.</verse>
				<verse number="9">या ईश्वरीय शुभवार्तेकरिता मी एखाद्या गुन्हेगाराप्रमाणे साखळीने बांधलेला असून मला दुःख भोगावे लागत आहे, तरी परमेश्वराचे वचन साखळीने जखडलेले नाही.</verse>
				<verse number="10">परमेश्वराच्या निवडलेल्या लोकांना माझ्या दुःखसहनाकडून ख्रिस्त येशूंमध्ये तारण आणि सार्वकालिक गौरव मिळणार असेल, तर मी ती दुःखे आनंदाने सोशीन.</verse>
				<verse number="11">ही बाब विश्वासयोग्य आहे की त्यांच्याबरोबर आपण मेलो तर त्यांच्याबरोबर जिवंतही राहू.</verse>
				<verse number="12">जर आपण धीराने दुःख सहन करतो तर त्यांच्याबरोबर राज्यही करू, जर आपण त्यांना नाकारतो तर तेही आपल्याला नाकारतील.</verse>
				<verse number="13">जर आपण अविश्वासी झालो, तरी ते विश्वासू राहतात, कारण त्यांना स्वतःला नाकारता येत नाही.</verse>
				<verse number="14">परमेश्वराच्या लोकांना या गोष्टींची आठवण करून देत राहा. परमेश्वरासमोर त्यांना इशारा दे की त्यांनी शाब्दिक वाद करू नये. याचा कोणालाही फायदा होत नाही, परंतु यामुळे ऐकणार्‍यांचा नाश होतो.</verse>
				<verse number="15">तू खरेपणाचे वचन नीट वाटणारा, लाज वाटण्यास कोणतेही कारण नसलेला, परमेश्वराच्या पसंतीस उतरलेला कामकरी, असा तू परमेश्वराला सादर करण्याचा प्रयत्न कर.</verse>
				<verse number="16">भक्तिहीन वादविवाद टाळा, कारण जे त्यात गुंततात ते अधिकाधिक भक्तिहीन होतील.</verse>
				<verse number="17">आणि या प्रकारचे शिक्षण कुजलेल्या जखमेसारखे पसरेल. हुमनाय व फिलेत, ती दोघे अशा प्रकारची माणसे आहेत.</verse>
				<verse number="18">त्यांनी सत्याचा मार्ग सोडला आणि मेलेल्यांचे पुनरुत्थान आधीच झाले आहे. अशी घोषणा करीत अनेकांचा विश्वास नष्ट केला आहे.</verse>
				<verse number="19">परंतु परमेश्वराने घातलेला पाया स्थिर आहे, त्यास शिक्का हा आहे: “जे प्रभुचे आहेत, त्यांना ते ओळखतात,” आणि “प्रभुचे नाव घेणार्‍यांनी अन्यायापासून दूर राहवे.”</verse>
				<verse number="20">मोठ्या घरात सोन्याचांदीची, तशीच काही लाकडाची व मातीची बनविलेली पात्रे असतात. काही विशिष्ट हेतुसाठी तर काही सामान्य वापरासाठी आहेत.</verse>
				<verse number="21">म्हणूनच, जो स्वतःला त्यापासून दूर राहून शुद्ध करतो, तर तो सन्मानास नेमलेले, पवित्र, स्वामीसाठी उपयुक्त आणि प्रत्येक चांगल्या कार्यासाठी तयार केलेला पात्र मानले जाईल.</verse>
				<verse number="22">तरुणपणातील वासनांपासून दूर पळ आणि जे प्रभुला शुद्ध अंतःकरणाने हाक मारतात त्यांच्यासोबत नीतिमत्व, विश्वास, प्रीती, शांती यांच्यामागे लाग.</verse>
				<verse number="23">परंतु मूर्खपणाच्या आणि अज्ञानाच्या वादात गुंतला जाऊ नकोस, कारण त्याद्वारे भांडणे होतात हे तुला ठाऊक आहे.</verse>
				<verse number="24">परमेश्वराचे सेवक भांडखोर नसावेत, तर जे अयोग्य गोष्टी करतात, त्यांचे ते सौम्य, सहनशील असे शिक्षक असावेत.</verse>
				<verse number="25">विरोध करणार्‍यांना नम्रतेने शिकविण्याचा प्रयत्न कर, कदाचित परमेश्वर त्यांना सत्याच्या ज्ञानाच्या प्राप्तीसाठी पश्चात्ताप देईल.</verse>
				<verse number="26">सैतानाने त्यांना त्याच्या इच्छेप्रमाणे करण्यासाठी कैद करून ठेवले आहे. ते शुद्धीवर येतील आणि सैतानाच्या सापळ्यातून सुटतील.</verse>
			</chapter>
			<chapter number="3">
				<verse number="1">हे लक्षात ठेव, शेवटच्या दिवसांमध्ये कठीण संकटाचे काळ येतील.</verse>
				<verse number="2">लोक स्वार्थी, धनलोभी, गर्विष्ठ, बढाईखोर, परमेश्वराचा उपहास करणारे, मातापित्यांची अवज्ञा करणारे, दयाहीन, अपवित्र,</verse>
				<verse number="3">ममताहीन, क्षमा न करणारे, चहाड्या करणारे, आत्मसंयमन न करणारे, क्रूर, चांगल्याचा द्वेष करणारे,</verse>
				<verse number="4">विश्वासघातकी, बेपर्वा, अहंकारी परमेश्वरावर प्रीती करण्याऐवजी सुखोपभोगावर प्रीती करणारे, असे होतील.</verse>
				<verse number="5">ते भक्तिचा देखावा करतील. परंतु त्यांच्या सामर्थ्याला नाकारतील, अशा सर्व लोकांपासून दूर राहा.</verse>
				<verse number="8">यान्नेस आणि यांब्रेस यांनी जसा मोशेला विरोध केला, तसेच हे शिक्षक सत्याचा विरोध करतात. ते भ्रष्ट बुद्धिचे आणि विश्वासाविषयी नाकारलेले असे लोक आहेत.</verse>
				<verse number="9">परंतु हे फार काळ चालणार नाही. कारण जसा त्यांचा मूर्खपणा उघड झाला, तसेच यांचाही मूर्खपणा प्रत्येकाला कळून येईल.</verse>
				<verse number="10">परंतु माझी शिकवण, वागणूक, संकल्प, विश्वास, सहनशीलता, प्रीती, धीर</verse>
				<verse number="11">आणि अंत्युखिया, इकुन्या व लुस्त्र या शहरात आलेली संकटे आणि माझा झालेला छळ हे तुला पूर्ण माहीत आहे. परंतु या सर्वांतून प्रभुनेच मला सोडविले.</verse>
				<verse number="12">खरे पाहिले तर ख्रिस्त येशूंमध्ये जे सुभक्तीने जीवन जगण्याचा निश्चय करतात, त्या सर्वांचा छळ होईल.</verse>
				<verse number="13">परंतु दुष्ट आणि भोंदू लोक हे दुसर्‍यांना फसवून आणि स्वतः फसून अधिक वाईटाकडे जातील.</verse>
				<verse number="14">परंतु तुझ्यासाठी, तू ज्या गोष्टी शिकलास, ज्याविषयी तुझी खात्री झाली आहे, त्या धरून राहा; कारण त्या तू कोणापासून शिकलास तुला माहीत आहे.</verse>
				<verse number="15">लहानपणापासूनच पवित्रशास्त्र तुला माहीत आहे. हेच पवित्रशास्त्र ख्रिस्त येशूंमधील विश्वासाच्याद्वारे परमेश्वराचे तारण स्वीकारण्यासाठी तुला सुज्ञ करते.</verse>
				<verse number="16">संपूर्ण पवित्रशास्त्र परमेश्वराच्या प्रेरणेने रचलेले आहे आणि शिक्षण, निषेध, सुधारणा, नीतिमत्वाचे शिक्षण यांकरिता उपयोगी आहे.</verse>
				<verse number="17">यासाठी की, परमेश्वराचा सेवक पूर्णपणे प्रत्येक चांगल्या कामासाठी सज्ज व्हावा.</verse>
			</chapter>
			<chapter number="4">
				<verse number="1">परमेश्वरासमक्ष आणि जे आपले राज्य स्थापन करण्यासाठी येतील, तेव्हा जिवंतांचा व मेलेल्यांचा न्याय करतील, त्या ख्रिस्त येशूंसमक्ष मी तुला आदेश देतो की:</verse>
				<verse number="2">तू वचनाची घोषणा करीत राहा. वेळी अवेळी त्यामध्ये तत्पर राहा. सर्व सहनशीलतेने व शिक्षणाने दोष दाखीव, निषेध कर आणि बोध कर.</verse>
				<verse number="3">कारण अशी वेळ येईल जेव्हा लोक शुद्ध शिक्षण स्वीकारणार नाहीत. त्याऐवजी, स्वतःच्या इच्छा पूर्ण करण्यासाठी त्यांच्याभोवती असंख्य शिक्षक एकत्रित करतील जे त्यांच्या कानाची खाज जिरविणारे उपदेश देतील.</verse>
				<verse number="4">ते सत्यापासून आपले कान फिरवतील आणि काल्पनिक कथांकडे वळतील.</verse>
				<verse number="5">परंतु या सर्व विषयांमध्ये सावध राहा; दुःख सहन कर; ईश्वरीय शुभवार्तेच्या प्रचारकाचे काम कर आणि आपली सेवा पूर्ण कर.</verse>
				<verse number="6">कारण मी आता पेयार्पणासारखा ओतला जात असून, माझी जाण्याची वेळ आली आहे.</verse>
				<verse number="7">मी चांगले युद्ध लढलो आहे, धाव संपवली आहे, विश्वास राखीला आहे.</verse>
				<verse number="8">पुढे आता माझ्यासाठी जो नीतिमत्वाचा मुकुट ठेवला आहे. प्रभू, आपला नीतिमान न्यायाधीश, त्या दिवशी मला देतील, आणि केवळ मलाच नाही, तर जे त्यांच्या परत येण्याची आवडीने वाट पाहत आहेत, त्या सर्वांना मिळेल.</verse>
				<verse number="9">शक्य तितक्या लवकर माझ्याकडे येण्याचा प्रयत्न कर,</verse>
				<verse number="10">कारण देमासाने जगावर प्रीती केल्याने, मला सोडून तो थेस्सलनीकास गेला आहे. क्रिसेन्स गलातीयास व तीत दालमतियास गेले आहेत.</verse>
				<verse number="11">केवळ लूकच माझ्याबरोबर आहे. येताना मार्काला घेऊन ये, कारण माझ्या सेवेत तो उपयोगी आहे.</verse>
				<verse number="12">मीच तुखिकास इफिसास पाठविले</verse>
				<verse number="13">माझा अंगरखा जो त्रोवासात बंधू कार्पूसजवळ राहिला आहे, तो तू येतांना घेऊन ये, सोबत माझी पुस्तके व विशेषकरून चर्मपत्रेही आण.</verse>
				<verse number="14">आलेक्सांद्र तांबटाने माझे फार वाईट केले. प्रभू त्याला त्याच्या कामाचे योग्य फळ देतील,</verse>
				<verse number="15">परंतु तू पण त्याच्यापासून सावध राहा; कारण आम्ही जे बोललो, त्या सर्व बोलण्यास त्याने जोरदार विरोध केला.</verse>
				<verse number="16">माझ्या पहिल्या सुनावणीच्या वेळी कोणीही माझ्याबरोबर नव्हते, प्रत्येकाने माझा त्याग केला; याचा दोष त्यांच्यावर येऊ नये.</verse>
				<verse number="17">परंतु प्रभू माझ्याजवळ उभे राहिले आणि धैर्याने माझ्या संपूर्ण संदेशाची घोषणा व्हावी व ती सर्व गैरयहूदीयांनी ऐकावी म्हणून त्यांनी मला संधी दिली. सिंहापुढे टाकले जाण्यापासून मला सोडविले.</verse>
				<verse number="18">प्रभू सर्व वाईटापासून माझा बचाव करतील आणि मला सुरक्षित त्यांच्या स्वर्गीय राज्यात आणतील. परमेश्वराला सदासर्वकाळ गौरव असो. आमेन.</verse>
				<verse number="19">प्रिस्किल्ला, अक्विला आणि अनेसिफराच्या कुटुंबियांना माझा सलाम सांग.</verse>
				<verse number="20">एरास्त करिंथमध्येच राहिला आणि त्रोफिम आजारी झाला. त्याला मिलेता येथेच ठेऊन मी आलो.</verse>
				<verse number="21">हिवाळ्यापूर्वी इकडे येण्याचा प्रयत्न कर. युबूल, पुदेस, लीन, क्लौदिया आणि इतर सर्वजण तुला शुभेच्छा पाठवितात.</verse>
				<verse number="22">प्रभू येशू ख्रिस्त तुझ्या आत्म्याबरोबर असो. तुम्हा सर्वांबरोबर कृपा असो.</verse>
			</chapter>
		</book>
		<book number="56">
			<chapter number="1">
				<verse number="1">परमेश्वराने निवडलेल्या लोकांच्या विश्वासाच्या वृद्धीसाठी आणि त्यांना भक्तिच्या मार्गावर नेणार्‍या सत्याच्या ज्ञानासाठी नेमलेला परमेश्वराचा दास व येशू ख्रिस्ताचे प्रेषित पौल याच्याकडून,</verse>
				<verse number="2">परमेश्वर जे कधीही खोटे बोलत नाहीत, त्यांनी सार्वकालिक जीवनाच्या आशेचे अभिवचन सुरवातीच्या काळाच्या आधीपासून दिले</verse>
				<verse number="3">आणि आता ते त्यांच्या नियोजित वेळेनुसार प्रचाराद्वारे प्रकाशात आणले जे आपल्या तारणार्‍या परमेश्वराच्या आज्ञेने मला सोपविण्यात आले.</verse>
				<verse number="4">आमच्यासारखाच विश्वासात असलेला माझा खरा पुत्र तीत याला: परमेश्वर पिता आणि आपला तारणारा ख्रिस्त येशू यांच्याकडून कृपा व शांती असो.</verse>
				<verse number="5">मी तुला क्रेत बेटावर सोडले त्यामुळे तू तेथील उर्वरित कार्याची संपूर्ण व्यवस्था करावी आणि माझ्या आज्ञानुसार प्रत्येक नगरात मंडळीचे वडील नेमावे.</verse>
				<verse number="6">जो निर्दोष आणि एकाच स्त्रीचा पती असावा; त्याची मुले विश्वासणारी असून त्यावर दुराचाराचा व ती अनावर असल्याचा आरोप नसावा.</verse>
				<verse number="7">अध्यक्ष हे परमेश्वराच्या घराचे कारभारी आहेत म्हणून त्यांचे जीवन निर्दोष असावे. तर स्वच्छंदी अथवा लवकर रागास येणारे, मद्यपी अथवा भांडखोर, किंवा अनीतिने धन मिळविणारे नसावेत.</verse>
				<verse number="8">ते पाहुणचार करण्याची आवड असणारे, चांगल्या गोष्टींवर प्रेम करणारे, इंद्रियदमन करणारे, सरळ, पवित्र आणि शिस्तबद्ध असावे.</verse>
				<verse number="9">त्याने शिकविल्याप्रमाणे विश्वासू संदेश दृढपणे धरून ठेवले पाहिजे, जेणेकरून ते चांगल्या शिकवणीने इतरांना प्रोत्साहन देणारे आणि जे विरोध करतात त्यांना खंडणी देणारे असावे.</verse>
				<verse number="10">कारण अनावर, व्यर्थ बोलणारे आणि फसवणारे पुष्कळ असे आहेत, त्यांच्यात विशेषकरून सुंता झालेल्या गटाचे आहेत.</verse>
				<verse number="11">त्यांचे तोंड बंद केले पाहिजे; कारण अप्रामाणिक लाभासाठी जे शिकवू नये ते शिकवून ते संपूर्ण घराण्यांची उलथापालथ करीत आहेत.</verse>
				<verse number="12">त्यांच्याच कोणाएका संदेष्ट्याने सांगितले आहे, “हे क्रेतातील सर्व लोक लबाड, दुष्ट पशू, आळशी खादाड आहेत.”</verse>
				<verse number="15">शुद्ध लोकांसाठी सर्वगोष्टी शुद्ध आहेत, तर भ्रष्ट आणि विश्वास नसलेल्या लोकांसाठी काहीही शुद्ध नाही. कारण त्यांचे मन आणि विवेकभाव हे दोन्ही अशुद्ध आहेत.</verse>
				<verse number="16">ते परमेश्वराला ओळखतात असा दावा करतात, परंतु त्यांच्या कृत्याने ते चुकीचे सिद्ध होते. ते घृणास्पद, आज्ञा न पाळणारे आणि कोणत्याही चांगल्या कार्यासाठी अयोग्य आहेत.</verse>
			</chapter>
			<chapter number="2">
				<verse number="1">शुद्ध शिक्षणास जे धरून आहे तेच तू शिकव.</verse>
				<verse number="2">वृद्ध पुरुषांनी नेमस्त, आदरास पात्र, आत्मसंयमी व विश्वास, प्रीती आणि सहनशीलता यांमध्ये खंबीर असावे, असे शिक्षण तू त्यांना दे.</verse>
				<verse number="3">त्याचप्रमाणे वृद्ध स्त्रिया आदरयुक्त असाव्या; त्या इतरांच्या चहाड्या करीत फिरणार्‍या नसाव्या; त्या मद्यानासक्त नसाव्या; त्या सुशिक्षण देणार्‍या असाव्या;</verse>
				<verse number="4">म्हणजे त्यांना त्या तरुण स्त्रियांस त्यांच्या पतींवर आणि मुलांवर प्रीती करण्यास,</verse>
				<verse number="5">आत्मसंयमी, शुद्धाचरणी, घरकामात मग्न, मायाळू व आपल्या पतींच्या अधीन राहण्यास शिकविता येईल आणि परमेश्वराच्या वचनाची निंदा होणार नाही.</verse>
				<verse number="6">तसेच, तरुणांनी आत्मसंयमी व्हावे, म्हणून त्यांना प्रोत्साहित कर.</verse>
				<verse number="7">जे चांगले ते करून, तू त्यांना प्रत्येक गोष्टींत कित्ता घालून दे. तुझ्या शिकविण्यात प्रामाणिकपणा, गांभीर्य ही दाखव.</verse>
				<verse number="8">दोष लावता येणार नाही अशा सद्भाषणाने युक्त तुझी शिकवण असावी; यासाठी की जे तुला विरोध करतील, त्यांना आपल्याविषयी वाईट बोलण्यास जागाच नसल्यामुळे लाज वाटावी.</verse>
				<verse number="9">दासांना असा बोध कर की त्यांनी त्यांच्या धन्याच्या अधीन असावे, त्यांना संतुष्ट करण्याचा प्रयत्न करावा, त्यांना उलट उत्तर देऊ नये;</verse>
				<verse number="10">आणि त्यांनी चोरी करू नये, तर त्यांच्यावर भरवसा ठेवण्यास ते लायक आहेत असे दाखवावे. यासाठी की या सर्व गोष्टींत त्यांनी आपल्या तारणार्‍या परमेश्वराबद्दलच्या शिक्षणास शोभा आणावी.</verse>
				<verse number="11">कारण आता सर्वांना तारण देणारी परमेश्वराची कृपा प्रकट झाली आहे.</verse>
				<verse number="12">ती कृपा आपल्याला असे शिकविते की, आम्ही अभक्ती व ऐहिक वासनांना “नाही” म्हणून, आताच्या युगात आत्मसंयमाने, नीतीने व सुभक्तीने जगावे;</verse>
				<verse number="13">आणि धन्य आशेची, म्हणजे येशू ख्रिस्त आपले महान परमेश्वर आणि तारणारे यांची गौरव प्रकट होण्याची वाट पाहावी.</verse>
				<verse number="14">त्यांनीच स्वतःला आपल्याकरीता बलिदान देऊन प्रत्येक वाईटापासून मुक्त केले, त्यांनी स्वतःसाठी शुद्ध करून त्यांच्या चांगल्या कार्यासाठी आपल्याला उत्साही प्रजा बनविले.</verse>
				<verse number="15">अधिकाराने या सर्व विषयांचे शिक्षण देऊन लोकांना बोध आणि प्रोत्साहित कर. यात कोणीही तुला तुच्छ मानू नये.</verse>
			</chapter>
			<chapter number="3">
				<verse number="1">आपल्या लोकांना आठवण करून दे की, सत्ता व अधिकारी यांच्या अधीन राहून आज्ञापालन करावे आणि चांगल्या कार्याकरिता नेहमी सिद्ध असावे,</verse>
				<verse number="2">त्यांनी कोणाची निंदा करू नये व भांडण करू नये, तर सर्वांशी सौम्यतेने आणि आदराने वागावे.</verse>
				<verse number="3">पूर्वी आपण देखील मूर्ख व अवज्ञा करणारे; बहकलेले आणि वाईट सुखाभाग आणि दुष्ट वासना यांचे गुलाम असे होतो. क्रोध व हेवा यांनी आपली जीविते भरून गेली हाती आणि एक दुसर्‍यांचा द्वेष करणारे असे होतो.</verse>
				<verse number="4">जेव्हा आपला तारणारा परमेश्वर यांची दया आणि प्रीती प्रकट होण्याची वेळ आली,</verse>
				<verse number="5">तेव्हा त्यांनी आपले तारण केले, कारण आपण केलेल्या नीतिमानाच्या कृत्यामुळे झाले नाही, तर ते त्यांच्या दयेने झाले आणि आपल्याला नवीन जन्माचे स्नान व पवित्र आत्म्याने केलेले नवीनीकरण दिले आहे.</verse>
				<verse number="6">त्यांनी पवित्र आत्मा आपला तारणारा येशू ख्रिस्त यांच्याद्वारे आपल्यावर विपुलतेने ओतला आहे;</verse>
				<verse number="7">म्हणून त्यांच्या कृपेमुळे आपल्याला नीतिमान असे ठरविता आले; आणि त्यांनी दिलेल्या सार्वकालिक जीवनाच्या आशेनुसार आपण वारस व्हावे.</verse>
				<verse number="8">मी तुला सांगितलेल्या या सर्वगोष्टी सत्य आहेत आणि या गोष्टींवर विशेष भर देऊन तू त्या सांगाव्या अशी माझी इच्छा आहे, यासाठी की ज्यांनी परमेश्वरावर विश्वास ठेवला आहे, त्यांनी चांगले ते करण्याविषयी काळजी घ्यावी. या गोष्टी उत्कृष्ट असून प्रत्येकाला लाभदायक आहेत.</verse>
				<verse number="9">परंतु नियमशास्त्राबद्दल मूर्खवाद, वंशावळ व युक्तिवाद आणि भांडणे टाळा, कारण हे निरर्थक आणि निरुपयोगी आहेत.</verse>
				<verse number="10">तुमच्यामध्ये कोणी तट पाडीत असेल, तर त्याला पहिला व दुसरा इशारा दिला जावा, नंतर त्याच्याशी संबंध ठेवू नये.</verse>
				<verse number="11">असा मनुष्य बिघडलेला आहे आणि त्याने स्वतःला दोषी ठरविले असून तो पाप करतो, याची तू खात्री बाळग.</verse>
				<verse number="12">अर्तमाला किंवा तुखिकाला मी तुझ्याकडे पाठविल्यानंतर शक्य तितक्या लवकर तू मला व निकोपोलीसला येथे येऊन भेट, कारण मी हिवाळ्यात तेथेच राहण्याचा निश्चय केला आहे.</verse>
				<verse number="13">जेनस जो विधि-विशेषज्ञ व अपुल्लोस यांच्या प्रवासासाठी तुमच्याकडून शक्य होईल ती सर्व मदत करा आणि लक्ष ठेवा की, त्यांना लागणार्‍या गरजेच्या सर्वकाही गोष्टी त्यांच्याकडे आहेत.</verse>
				<verse number="14">कारण मदतीची गरज असणार्‍यांना मदत करायला आपल्या लोकांनी शिकले पाहिजे, म्हणजे ते आपल्या दररोजच्या गरजा भागवू शकतील व निष्फळ जीवन जगणार नाही.</verse>
				<verse number="15">माझ्याबरोबर असलेला प्रत्येकजण तुला अभिवादन पाठवितो. जे विश्वासात आमच्यावर प्रेम करतात त्यांना सलाम सांगा. कृपा तुम्हा सर्वांबरोबर असो.</verse>
			</chapter>
		</book>
		<book number="57">
			<chapter number="1">
				<verse number="1">ख्रिस्त येशूंचा बंदिवान पौल आणि आपला बंधू तीमथ्य, आमचा प्रिय मित्र आणि सहकारी फिलेमोन—</verse>
				<verse number="2">आमची बहीण अप्फिया आणि आमचा सहसैनिक अर्खिप—आणि जी मंडळी तुमच्या घरात जमते त्यांना:</verse>
				<verse number="3">परमेश्वर जे आपला पिता आणि प्रभू येशू ख्रिस्त यांच्यापासून तुम्हाला कृपा व शांती लाभो.</verse>
				<verse number="4">मी माझ्या प्रार्थनांमध्ये तुझी आठवण करून माझ्या परमेश्वराचे सतत आभार मानतो,</verse>
				<verse number="5">कारण त्यांच्या सर्व पवित्र लोकांवरील तुझी प्रीती आणि प्रभू येशूंवरील तुझा विश्वास याविषयी मी ऐकले आहे.</verse>
				<verse number="6">तुला ख्रिस्तात प्राप्त होणार्‍या सर्व चांगल्या गोष्टींचे सखोल ज्ञान होण्यासाठी तुझी आमच्याबरोबर विश्वासामध्ये असलेली भागीदारी कार्यरत व्हावी अशी मी प्रार्थना करतो.</verse>
				<verse number="7">तुझ्या प्रीतिने मला फार आनंद व प्रोत्साहन प्राप्त झाले आहे, कारण बंधू, तू, प्रभुच्या लोकांची अंतःकरणे ताजीतवानी केली आहेस.</verse>
				<verse number="8">यास्तव, जे योग्य आहे ते तू करावे म्हणून तुला आज्ञा देण्याचे जरी मला ख्रिस्ताद्वारे धैर्य आहे,</verse>
				<verse number="9">तरी मी पौल—वृद्ध मनुष्य, ख्रिस्त येशूंचा बंदिवान तुला प्रीतीस्तव विनंती करण्याचे पसंत करतो.</verse>
				<verse number="10">माझी विनंती माझा पुत्र अनेसिम जो मी बंधनात असताना माझा आत्मिक पुत्र झाला त्याच्या संदर्भात आहे.</verse>
				<verse number="11">तो यापूर्वी तुला उपयोगी नव्हता, परंतु आता तो आपल्या दोघांनाही तुला व मला उपयोगी आहे.</verse>
				<verse number="12">तो माझा प्राण आहे—त्याला मी तुझ्याकडे—परत पाठवीत आहे.</verse>
				<verse number="13">शुभवार्तेमुळे मी या बंधनात असताना माझी मदत करण्यासाठी त्याने तुझी जागा घेतली असती आणि त्याला येथेच ठेवणे मला आवडले असते.</verse>
				<verse number="14">परंतु तुझ्या संमतीशिवाय काहीही करणे मला योग्य वाटले नाही, यासाठी की जे काही औदार्य तू करशील ते बळजबरीने केल्यासारखे नसावे परंतु स्वेच्छेने केलेले असावे.</verse>
				<verse number="15">कदाचित या कारणासाठी तो थोडा काळ तुझ्यापासून वेगळा झाला असेल यासाठी की तू त्याला सर्वकाळसाठी प्राप्त करून घ्यावे.</verse>
				<verse number="16">परंतु येथून पुढे दास नव्हे, तर दासापेक्षा योग्य, प्रिय बंधू असे व्हावे. तो मला अतिशय प्रिय आहे, परंतु व्यक्तिगत रीतीने आणि प्रभुमध्ये बंधू या दोन्हीही नात्याने तो तुला अधिक प्रिय आहे.</verse>
				<verse number="17">यास्तव जर तू मला भागीदार समजत असशील, तर जसे तू माझे स्वागत केले असते, तसेच त्याचे कर.</verse>
				<verse number="18">जर त्याने काही अयोग्य कृत्य केले असेल अथवा तो तुझा कर्जदार असेल तर ते मूल्य माझ्या हिशोबी मांड.</verse>
				<verse number="19">हे, मी पौल, माझ्या हाताने लिहित आहे. मी त्याची परतफेड करीन—वास्तविक तू स्वतः माझे ॠण आहेस परंतु मी त्याचा उल्लेख करणार नाही.</verse>
				<verse number="20">बंधू, माझी इच्छा आहे की प्रभुमध्ये मला तुझ्याकडून काही लाभ व्हावा; माझ्या अंतःकरणाला ख्रिस्तामध्ये ताजेतवाने कर.</verse>
				<verse number="21">तू आज्ञापालन करशील याची खात्री बाळगून मी तुला हे लिहिले आहे आणि जे मी तुला सांगत आहे त्यापेक्षा तू कितीतरी अधिक करशील हे मला माहीत आहे.</verse>
				<verse number="22">आणि आणखी एक गोष्ट: माझ्यासाठी पाहुण्यांची खोली तयार ठेव, कारण तुझ्या प्रार्थनेचे उत्तर म्हणून माझ्या येण्याने तुझी भरपाई होईल अशी मी आशा करतो.</verse>
				<verse number="23">ख्रिस्त येशूंमध्ये माझा सहबंदीवान एपफ्रास तुला शुभेच्छा पाठवितो.</verse>
				<verse number="24">आणि मार्क, अरिस्तार्ख, देमास व लूक हे जे माझे सहकारी, हेही तुला शुभेच्छा पाठवितात.</verse>
				<verse number="25">आपल्या प्रभू येशू ख्रिस्ताची कृपा तुमच्या आत्म्याबरोबर असो.</verse>
			</chapter>
		</book>
		<book number="58">
			<chapter number="1">
				<verse number="1">भूतकाळात परमेश्वर वेळोवेळी आणि निरनिराळ्या प्रकारे संदेष्ट्यांद्वारे आपल्या पूर्वजांशी बोलले.</verse>
				<verse number="2">पण आता या शेवटच्या दिवसांमध्ये, ते त्यांच्या पुत्राच्या द्वारे आपल्याशी बोलले आहे, त्यांनी त्यांना सर्व गोष्टींचे वारस केले आहे, आणि त्यांच्या द्वारेच जग निर्माण केले आहे.</verse>
				<verse number="3">पुत्र परमेश्वराच्या गौरवाचा प्रतिबिंब आणि त्याचे हुबेहूब प्रतिरूप आहे, ते आपल्या वचनाच्या महान शक्तीने सर्व गोष्टींना सुस्थिर ठेवतात. पापांची शुद्धी केल्यानंतर, ते स्वर्गात थोर परमेश्वराच्या उजव्या हातास विराजमान झाले.</verse>
				<verse number="4">अशा रीतीने ते देवदूतांच्या मानाने अतिश्रेष्ठ झाले आणि जे नाव त्यांना बहाल केले ते देवदूतांच्या नावांहून अतिश्रेष्ठ आहे.</verse>
				<verse number="5">कारण परमेश्वराने असे कोणत्या देवदूताला कधी म्हटले, “तू माझा पुत्र आहेस; आज मी तुझा पिता झालो आहे”? आणि पुन्हा एकदा, “मी त्याचा पिता होईन, आणि तो माझा पुत्र होणार”?</verse>
				<verse number="6">आणि त्याच्या ज्येष्ठ पुत्राला पृथ्वीवर आणतो, आणि म्हणतो, “परमेश्वराचे सर्व दूत त्याची उपासना करोत.”</verse>
				<verse number="7">परमेश्वर ते आपल्या दूतांविषयी बोलताना म्हणतात, “तो त्यांच्या दूतांना वायुसमान, आणि त्यांच्या सेवकांना अग्निज्वाला असे करतात.”</verse>
				<verse number="8">पण आपल्या पुत्राविषयी ते म्हणतात, “हे परमेश्वरा, तुमचे सिंहासन सदासर्वकाळ टिकेल; न्याय्यतेचा राजदंड त्यांच्या राज्याचे राजदंड राहील.</verse>
				<verse number="9">नीतिमत्व तुम्हाला प्रिय व दुष्टाईचा तुम्हाला द्वेष आहे; म्हणून परमेश्वराने, तुमच्या परमेश्वराने, तुम्हाला इतर सोबत्यांपेक्षा उच्च करून आनंदरूपी तेलाने अभिषिक्त केले आहे.”</verse>
				<verse number="10">ते असेही म्हणाले, “हे प्रभू, प्रारंभी पृथ्वीचा पाया तुम्हीच घातला, आणि आपल्या हातांनी तुम्ही गगनमंडळे निर्माण केलीत.</verse>
				<verse number="11">ती नाहीतशी होऊन शून्यवत होतील, पण तुम्ही निरंतर राहणार; ती सर्व जुन्या वस्त्राप्रमाणे जीर्ण होतील.</verse>
				<verse number="12">तुम्ही ती वस्त्राप्रमाणे गुंडाळणार; आणि वस्त्राप्रमाणे ते बदलतील. पण तुम्ही बदलणार नाहीस, आणि तुमची वर्षे संपणार नाहीत.”</verse>
				<verse number="13">आणि परमेश्वराने कोणत्या आपल्या दूतांविषयी असे म्हटले, “जोपर्यंत तुझ्या शत्रूंना पायाखाली ठेवीपर्यंत तू येथे माझ्या उजव्या हाताला बसून राहा”?</verse>
				<verse number="14">कारण ज्यांना तारण मिळणार आहे, त्यांची सेवा करण्यासाठी सर्व देवदूत म्हणजे जासूद म्हणून पाठविलेले आत्मे नाहीत का?</verse>
			</chapter>
			<chapter number="2">
				<verse number="1">आपण ऐकलेल्या गोष्टींकडे फार काळजीपूर्वक लक्ष दिले पाहिजे, यासाठी की आपण त्यामुळे बहकून जाऊ नये.</verse>
				<verse number="2">कारण ज्याअर्थी देवदूतांद्वारे सांगितलेला संदेश स्थिर होता, आणि प्रत्येक आज्ञेचे उल्लंघन व आज्ञाभंग करणार्‍यांना योग्य शिक्षा मिळाली.</verse>
				<verse number="3">ज्या तारणाची प्रभुने प्रथम घोषणा केली, आणि ऐकणार्‍यांनी आम्हाला पुष्टी दिली, त्या महान तारणाची आपण उपेक्षा केली, तर आपण कसे निभावू?</verse>
				<verse number="4">परमेश्वराने चिन्हे, अद्भुते व नाना प्रकारचे चमत्कार करून साक्ष दिली, आणि पवित्र आत्म्याद्वारे त्याच्या इच्छेनुसार विशिष्ट दाने वाटून दिली आहेत.</verse>
				<verse number="5">ज्या येणार्‍या जगाबद्दल आपण बोलत आहोत, ते जग देवदूतांच्या हाती सोपवून दिलेले नाही.</verse>
				<verse number="6">परंतु एका ठिकाणी एकाने अशी साक्ष दिली आहे: “मर्त्य मनुष्य तो काय की तुम्ही त्याची आठवण ठेवावी, आणि मानवपुत्र कोण की त्याची काळजी करावी?</verse>
				<verse number="7">कारण काही काळ तुम्ही त्यांना देवदूतांहून कमी दर्जाचे केले होते; तुम्ही त्यांना गौरवाने व सन्मानाने मुकुटमंडित केले आहेस,</verse>
				<verse number="8">आणि सर्वकाही त्यांच्या पायाखाली ठेवले आहे.” सर्वगोष्टी त्यांच्या पायाखाली ठेवल्या असताना, परमेश्वराने कोणतीच गोष्ट अशी ठेवली नाही की जी त्यांच्या स्वाधीन केली नाही. तरी सध्या हे सर्व स्वाधीन केल्याचे आपण अद्यापि पाहिले नाही.</verse>
				<verse number="9">पण फक्त काही काळ देवदूतांहून किंचित कमी असे केले होते, या येशूंना आता गौरवाने व सन्मानाने मुकुटमंडित केले आहे असे आपण पाहतो, कारण त्यांनी मरण सोसले, यासाठी की परमेश्वराच्या कृपेद्वारे त्यांनी प्रत्येकासाठी मरणाचा अनुभव घ्यावा.</verse>
				<verse number="10">हे योग्य होते की परमेश्वर, ज्यांच्यासाठी आणि ज्यांच्याद्वारे सर्वकाही निर्माण झाले, त्यांनी पुष्कळ पुत्रांना व कन्यांना गौरवात आणावे, यासाठी की त्यांच्या दुःख सहनाद्वारे जो त्यांच्या तारणाचा उत्पादक त्यांना परिपूर्ण करावे.</verse>
				<verse number="11">जो लोकांना पवित्र करतो आणि जे पवित्र झाले आहेत ते दोन्ही एकाच कुटुंबातील आहेत. यामुळेच आपल्याला बंधू आणि भगिनी असे म्हणावयाला येशू लाजत नाही.</verse>
				<verse number="12">ते म्हणतात, “मी तुमचे नाव माझ्या बांधवांजवळ; मी मंडळीमध्ये तुमचे स्तवन करीन.”</verse>
				<verse number="13">आणि पुन्हा, “मी त्याच्यावर भरवसा ठेवीन.” आणि आणखी ते म्हणाले, “पाहा, मी येथे आहे, आणि परमेश्वराने मला दिलेली मुलेही आहेत.”</verse>
				<verse number="14">आणि ज्याअर्थी लेकरांना रक्त आणि मांस आहे, त्याअर्थी तेही रक्तमांसाचा भागीदार झाले; यासाठी की त्यांच्या मरणाद्वारे ज्या सैतानाजवळ मृत्यूचे सामर्थ्य होते, त्याचे सामर्थ्य मोडून काढावे.</verse>
				<verse number="15">मृत्यूच्या भयामुळे सर्व आयुष्यभर दासत्वाच्या गुलामगिरीत राहणार्‍यांची त्यांना सुटका करता येईल.</verse>
				<verse number="16">हे निश्चित आहे की ते देवदूतांच्या नव्हे तर अब्राहामाच्या संततीची मदत करतात.</verse>
				<verse number="17">या कारणासाठी त्यांना आपल्यासारखे म्हणजे बंधुसारखे होणे व पूर्ण मानव होणे अगत्याचे होते, कारण त्यामुळेच त्यांना परमेश्वरासमोर आपला कृपाळू व विश्वासू याजक होता आले आणि मनुष्याच्या पापांबद्दल प्रायश्चित करता आले.</verse>
				<verse number="18">कारण त्यांनी स्वतःची परीक्षा होत असताना दुःख भोगले, त्याअर्थी आपली परीक्षा होत असताना आपल्याला साहाय्य करावयास ते समर्थ आहेत.</verse>
			</chapter>
			<chapter number="3">
				<verse number="1">यास्तव, पवित्र बंधू आणि भगिनींनो, तुम्ही जे स्वर्गीय पाचारणाचे भागीदार आहात, ते तुम्ही आपले विचार येशूंवर केंद्रित करा, त्यांना आम्ही आमचा प्रेषित आणि मुख्य याजक म्हणून कबूल करतो.</verse>
				<verse number="2">कारण जसा मोशे परमेश्वराच्या सर्व घराण्यात विश्वासू होता, तसेच येशूही ज्यांनी त्यांना नेमले त्यांच्याशी विश्वासू होते.</verse>
				<verse number="3">कारण ज्याप्रमाणे एखाद्या घर बांधणार्‍याला, घराला लाभणार्‍या मानापेक्षा अधिक मान प्राप्त होतो, त्याचप्रमाणे येशू हे मोशेच्या सन्मानापेक्षा अधिक सन्मानास पात्र ठरले आहेत.</verse>
				<verse number="4">कारण प्रत्येक घर कोणीतरी बांधलेले असते, परंतु सर्वकाही बांधणारे परमेश्वर आहे.</verse>
				<verse number="5">जे काही पुढे भविष्यात परमेश्वराद्वारे बोलले जाणार होते त्याची साक्ष देण्याकरीता “मोशे हा परमेश्वराच्या सर्व घराण्यातील एक विश्वासू सेवक होता.”</verse>
				<verse number="6">परंतु विश्वासू पुत्र म्हणून परमेश्वराच्या घरावर ख्रिस्ताची नेमणूक झाली होती. जर आपण खरोखर आपला विश्वास आणि गौरवाची आशा शेवटपर्यंत टिकवून ठेवली तर आपण त्यांचे घर आहोत.</verse>
				<verse number="7">ज्याप्रकारे पवित्र आत्मा म्हणतो: “आज, जर तुम्ही त्यांची वाणी ऐकाल,</verse>
				<verse number="8">तर तुमची अंतःकरणे कठीण करू नका जशी रानात परीक्षा होत असताना तुम्ही बंडखोरी केली होती.</verse>
				<verse number="9">जरी त्यांनी माझी कृत्ये चाळीस वर्षे पाहिली होती तरी तुमच्या पूर्वजांनी माझी परीक्षा घेऊन मला कसोटीस लावले.</verse>
				<verse number="10">आणि म्हणून त्या पिढीवर मी फार संतापलो; मी म्हणालो, ‘त्यांची हृदये माझ्यापासून नेहमीच दूर जात आहेत, आणि माझे मार्ग त्यांना ठाऊक नाहीत.</verse>
				<verse number="11">मी रागाने स्वतःला शपथेने बद्ध करून घेतले की, ते माझ्या विसाव्यात कधीही प्रवेश करणार नाहीत.’ ”</verse>
				<verse number="12">बंधू आणि भगिनींनो, आपले हृदय पापमय आणि अविश्वासू होऊन आपल्यापैकी कोणीही जिवंत परमेश्वराला सोडून जाणार नाही म्हणून जपा.</verse>
				<verse number="13">अद्यापि “आज” म्हटलेला जो काळ आहे तोपर्यंत, दररोज एकमेकांना उत्तेजन द्या, म्हणजे पापाच्या कपटामुळे तुमचे मन कठीण होणार नाही.</verse>
				<verse number="14">जर आपण आपला आरंभीचा भरवसा शेवटपर्यंत दृढ धरला तर ख्रिस्तामध्ये आपल्याला सहभाग आहे.</verse>
				<verse number="15">ज्याप्रमाणे आताच म्हटले आहे: “आज, जर तुम्ही त्यांची वाणी ऐकाल, तर जशी तुम्ही बंडखोरीमध्ये केली, तशी आपली अंतःकरणे कठीण करू नका.”</verse>
				<verse number="16">ज्यांनी वाणी ऐकली आणि नंतर बंड केले ते लोक कोण होते? मोशेने ज्यांना इजिप्तमधून बाहेर काढले, तेच हे लोक होते नाही का?</verse>
				<verse number="17">आणि चाळीस वर्षे ते कोणावर रागावले होते? तेच लोक होते ना ज्यांनी पाप केले आणि परिणामी त्यांचे शरीरे रानात विनाश पावली?</verse>
				<verse number="18">ते त्यांच्या विसाव्यात केव्हाही येणार नाहीत असे परमेश्वराने शपथ वाहून म्हटले ते ज्यांनी त्याच्या आज्ञा पाळल्या नाहीत त्यांना नाही तर कोणाला बोलत होते?</verse>
				<verse number="19">आणि त्यांच्या अविश्वासूपणामुळे ते प्रवेश करू शकले नाहीत.</verse>
			</chapter>
			<chapter number="4">
				<verse number="1">यास्तव, ज्याअर्थी त्याच्या विसाव्यात प्रवेश करण्याचे अभिवचन अद्यापि कायम आहे, त्याअर्थी तुमच्यातील कोणीही उणा पडू नये म्हणून काळजी घ्या.</verse>
				<verse number="2">कारण ही शुभवार्ता जशी त्यांना तशी आपल्यालाही सांगितली होती; पण जो संदेश त्यांनी ऐकला त्यामुळे त्यांचे काहीही भले झाले नाही, कारण ज्यांनी आज्ञापालन केले त्यांच्या विश्वासात ते सहभागी झाले नाहीत.</verse>
				<verse number="3">ज्यांनी विश्वास ठेवला त्यांनाच विसाव्यात जाता येते, जसे परमेश्वराने म्हटले, “मी आपल्या रागाने शपथ वाहून म्हटले, ते माझ्या विसाव्यात कधीही प्रवेश करणार नाहीत.” जरी जगाच्या स्थापनेपासून परमेश्वर त्यांना स्वीकारावयास सिद्ध आहे व त्यांची वाट पाहत आहे.</verse>
				<verse number="4">कारण सातव्या दिवसाबद्दल असे कोठेतरी लिहिले आहे, “परमेश्वराने सातव्या दिवशी त्यांच्या सर्व कामापासून विश्रांती घेतली.”</verse>
				<verse number="5">अजून वरील भागात परमेश्वर म्हणतात, “ते माझ्या विसाव्यात कधीही प्रवेश करणार नाहीत.”</verse>
				<verse number="6">तरी, ते अभिवचन कायम असून काहीजण त्या विसाव्यात जातात, पण पहिल्याने ज्यांना शुभवार्ता ऐकण्याची संधी मिळाली तरी त्यांनी आज्ञा मोडल्यामुळे ते प्रवेश करू शकले नाहीत.</verse>
				<verse number="7">परंतु विसाव्यात प्रवेश करण्यासाठी परमेश्वराने दुसरी वेळ नेमली आहे आणि त्याला “आज” असे म्हटले. हे तो फार पूर्वी दावीदाच्या मुखाद्वारे बोलला होता, आधीच उद्धृत केलेल्या शब्दांत तो म्हणाला, “आज तुम्ही त्याची वाणी ऐकाल, तर आपली अंतःकरणे कठीण करू नका.”</verse>
				<verse number="8">जर यहोशवाने त्यांना विसावा दिला असता, तर परमेश्वराने यानंतर दुसर्‍या दिवसाविषयी बोलले नसते.</verse>
				<verse number="9">तेव्हा परमेश्वराच्या लोकांसाठी शब्बाथाचा विसावा राहिला आहे.</verse>
				<verse number="10">जो कोणी परमेश्वराच्या विसाव्यात प्रवेश करतो, त्याने जसा परमेश्वराने त्यांच्या कृत्यांपासून विसावा घेतला तसा आपल्या कृत्यांपासून सुद्धा विसावा घेतला आहे.</verse>
				<verse number="11">यास्तव, त्या विसाव्यात प्रवेश करण्यासाठी आपण हरप्रकारे प्रयत्न करू या. यासाठी की त्यांच्या अवज्ञेच्या उदाहरणामुळे कोणाचाही नाश होऊ नये.</verse>
				<verse number="12">कारण परमेश्वराचे वचन जिवंत व सक्रिय आहे. ते कोणत्याही दुधारी तलवारीहून अधिक तीक्ष्ण असून जीव आणि आत्मा, सांधे आणि मज्जा यांना खोलवर भेदून जाणारे व अंतःकरणातील विचार आणि वृत्ती यांचा न्याय करणारे आहे.</verse>
				<verse number="13">संपूर्ण सृष्टीतील काहीही परमेश्वराच्या दृष्टीपासून लपलेले नाही. ज्याला आपण हिशोब देणे आवश्यक आहे त्यांच्या डोळ्यांपुढे सर्वकाही उघडेवाघडे आहे.</verse>
				<verse number="14">यास्तव, स्वर्गातून पार गेलेले गेलेला परमेश्वराचे पुत्र येशू असे महान प्रमुख याजक आपणास आहे, म्हणून आम्ही विश्वासाचा पत्कर केलेला आहे तो दृढ धरून ठेऊ या.</verse>
				<verse number="15">ते असे प्रमुख याजक नाही जे आपल्या दुर्बलतेविषयी सहानुभूती दर्शविण्यास असमर्थ आहे, परंतु आपल्याला असे आहे जे सर्वप्रकारे आमच्यासारखेच पारखलेले होते तरी निष्पाप राहिले.</verse>
				<verse number="16">तेव्हा आपल्यावर दया व्हावी आणि गरजेच्यावेळी साहाय्य मिळण्यासाठी आपल्याला कृपा प्राप्त व्हावी, म्हणून आपण धैर्याने प्रत्यक्ष परमेश्वराच्या कृपेच्या सिंहासनाजवळ जाऊ या.</verse>
			</chapter>
			<chapter number="5">
				<verse number="1">प्रत्येक प्रमुख याजक परमेश्वर विषयक गोष्टींबाबत लोकांचे प्रतिनिधित्व करण्यासाठी व पापांसाठी देणग्या आणि यज्ञे अर्पण करण्यासाठी निवडला जातो.</verse>
				<verse number="2">तो स्वतः निर्बलतेच्या अधीन असल्यामुळे अज्ञानी व भटकलेल्या लोकांबरोबर सौम्यतेने वागू शकतो.</verse>
				<verse number="3">या कारणासाठीच त्याला स्वतःच्या पापांसाठी आणि लोकांच्या पापांसाठी यज्ञ करावा लागत असे.</verse>
				<verse number="4">आणि कोणीही हा सन्मान स्वतःहून घेऊ शकत नाही, ज्यांना परमेश्वराने अहरोनासारखे पाचारण केले आहे त्यांनाच तो प्राप्त होतो.</verse>
				<verse number="5">त्याचप्रकारे ख्रिस्तानेही स्वतःला प्रमुख याजक होण्यासाठी गौरविले नाही. परंतु परमेश्वर त्याला म्हणाले, “तू माझा पुत्र आहे; आज मी तुझा पिता झालो आहे.”</verse>
				<verse number="6">आणखी दुसर्‍या ठिकाणी ते असे म्हणाले, “मलकीसदेकाच्या संप्रदायाप्रमाणे तू सदासर्वकाळचा याजक आहे.”</verse>
				<verse number="7">येशू त्या दिवसात पृथ्वीवर देहामध्ये असताना, स्वतःला मृत्युपासून वाचवण्यास जे समर्थ आहे, त्याच्याजवळ त्यांनी अश्रू गाळीत आणि आत्म्यात मोठ्या आक्रोशाने विनवणी करीत प्रार्थना केली, आणि त्यांची प्रार्थना त्याच्या आदरयुक्त अधीनतेमुळे ऐकण्यात आली.</verse>
				<verse number="8">ते पुत्र होते, तरी त्यांनी सोसलेल्या दुःख सहनाद्वारे ते आज्ञापालन शिकले.</verse>
				<verse number="9">आणि परिपूर्ण केला गेल्यामुळे, त्यांच्या आज्ञा मानणार्‍या सर्वांचे अनंतकाळचे तारणदाता झाले,</verse>
				<verse number="10">आणि परमेश्वराद्वारे मलकीसदेकाच्या संप्रदायाप्रमाणे प्रमुख याजक म्हणून त्यांची नियुक्ती झाली.</verse>
				<verse number="11">याबाबतीत आम्हाला खूप सांगायचे वाटते, परंतु हे तुम्हाला स्पष्ट करून सांगणे कठीण आहे, कारण तुम्ही समजून घेण्याचा प्रयत्न करीत नाही.</verse>
				<verse number="14">परंतु जड अन्नाचे सेवन प्रौढांसाठी असते, जे सतत योग्य व अयोग्य यामधील फरक समजण्याचा सराव करून स्वतःला प्रशिक्षित करतात.</verse>
			</chapter>
			<chapter number="6">
				<verse number="3">आणि परमेश्वर होऊ देतील, तर आपण तसेच करू.</verse>
				<verse number="7">जी भूमी तिच्यावर वारंवार पडलेल्या पावसाचे सेवन करते आणि ज्यांनी लागवड केली आहे त्यांना ती उपयोगी पीक देते तिला परमेश्वराचा आशीर्वाद मिळतो.</verse>
				<verse number="8">परंतु जी भूमी काटे आणि कुसळे उपजविते ती कुचकामी व शापित होण्याच्या बेतात आलेली आहे; तिचा अंत जळण्यात होईल.</verse>
				<verse number="9">जरी आम्ही असे बोलत असलो तरी, प्रिय मित्रांनो, तुमच्याविषयी आम्हाला यापेक्षा चांगल्या व तारणाबरोबर येणार्‍या गोष्टींची खात्री आहे.</verse>
				<verse number="10">कारण परमेश्वर अन्यायी नाही. तुमची कृत्ये आणि त्यांच्या नावावर जी प्रीती तुम्ही त्यांच्या लोकांची मदत करून आणि अजूनही मदत करून दाखविता ती ते विसरणार नाहीत.</verse>
				<verse number="11">आमची इच्छा आहे की तुमच्यातील प्रत्येकाने शेवटपर्यंत असाच उत्साह दाखवावा, म्हणजे जी आशा तुम्ही बाळगता ती पूर्ण होईल.</verse>
				<verse number="12">तुम्ही आळशी व्हावे अशी आमची इच्छा नाही, परंतु अशांचे अनुकरण करा की जे विश्वासाद्वारे आणि धीराच्या योगे प्रतिज्ञेचे वारस आहेत.</verse>
				<verse number="13">जेव्हा परमेश्वराने अब्राहामाला त्यांचे वचन दिले, तेव्हा त्याला शपथ वाहण्यास स्वतःपेक्षा कोणी मोठा नसल्यामुळे ते स्वतःचीच शपथ वाहून,</verse>
				<verse number="14">म्हणाले की, “मी तुला खात्रीने आशीर्वाद देईन आणि तुला अनेक संतान देईन.”</verse>
				<verse number="15">मग अब्राहामाने धीराने वाट पाहिल्यानंतर त्याला अभिवचनाप्रमाणे प्राप्त झाले.</verse>
				<verse number="16">लोक आपल्यापेक्षा श्रेष्ठ असलेल्यांची शपथ वाहतात, आणि शपथ जे काही म्हटले आहे त्याचे समर्थन करते आणि सर्व वादांचा शेवट करते.</verse>
				<verse number="17">कारण परमेश्वराने आपला कधीही न बदलणारा संकल्प त्यांच्या वारसांना स्पष्टपणे कळावा म्हणून स्वतःच्या शपथेने तो कायम केला.</verse>
				<verse number="18">परमेश्वराने हे यासाठी केले की ज्या दोन न बदलणार्‍या गोष्टी ज्याविषयी खोटे बोलणे परमेश्वराला अशक्य आहे, व जे आम्ही स्वतःपुढे ठेवण्यात आलेली आशा प्राप्त करण्याकरिता धावलो त्या आम्हास मोठे उत्तेजन मिळावे.</verse>
				<verse number="19">आम्हाला ही आशा जीवासाठी नांगर अशी असून स्थिर व अढळ आहे. ती पडद्याच्या मागे आतील मंदिरात प्रवेश करणारी आहे.</verse>
				<verse number="20">जेथे येशूंनी आपला अग्रदूत मलकीसदेकाच्या संप्रदायाप्रमाणे, सदासर्वकाळचा प्रमुख याजक म्हणून आपल्यावतीने प्रवेश केला आहे.</verse>
			</chapter>
			<chapter number="7">
				<verse number="1">हा मलकीसदेक शालेम शहराचा राजा होता व तसाच तो परात्पर परमेश्वराचा याजकही होता. अनेक राजांना पराभूत करून अब्राहाम परत येत असताना, मलकीसदेक त्याला भेटला व त्याने त्याला आशीर्वाद दिला.</verse>
				<verse number="2">तेव्हा अब्राहामाने सर्व गोष्टींचा दहावा हिस्सा त्याला दिला. प्रथम मलकीसदेकाच्या नावाचा अर्थ, “नीतिमत्वाचा राजा” असा आहे; आणि, “शालेमचा राजा” म्हणजे “शांतीचा राजा” असा आहे.</verse>
				<verse number="3">त्याची आई किंवा वडील, वंशावळी, जीवनाचा उगम अथवा त्याच्या आयुष्याचा शेवट याविषयी काही माहीत नाही, तरी परमेश्वराच्या पुत्रासमान तो युगानुयुग याजक राहतो.</verse>
				<verse number="4">तर तो केवढा थोर आहे याचा विचार करा: कुलपिता अब्राहाम याने लुटीचा दहावा हिस्सा त्याला दिला.</verse>
				<verse number="5">लेवीच्या वंशजातील, ज्यांना याजकपण प्राप्त होत असते त्यांना लोकांपासून, म्हणजे जे अब्राहामाच्या वंशजाचे आहेत अशा इस्राएली बांधवांपासून, नियमशास्त्राप्रमाणे दहावा भाग गोळा करता येतो.</verse>
				<verse number="6">परंतु हा मनुष्य लेवी वंशातला नव्हता, त्याने अब्राहामापासून दशमांश गोळा केला आणि ज्याला वचने मिळाली होती त्याला त्याने आशीर्वाद दिला.</verse>
				<verse number="7">हे निर्विवाद सत्य आहे की मोठ्यांकडून कनिष्ठाला आशीर्वाद मिळतो.</verse>
				<verse number="8">या एका संदर्भात, जे मरणारे लोक आहेत त्यांच्याद्वारे दशमांश गोळा केल्या जातो, परंतु दुसर्‍या संदर्भात, तो जिवंत आहे असे त्याच्याविषयी जाहीर केले आहे.</verse>
				<verse number="9">दशमांश गोळा करणार्‍या लेवीनेही अब्राहामाद्वारे दशमांश दिला असेही एखाद्याला म्हणता येईल.</verse>
				<verse number="10">कारण जेव्हा मलकीसदेक अब्राहामाला भेटला, तेव्हा लेवी पूर्वजाच्या शरीरात होता.</verse>
				<verse number="11">जर लेवी याजकपणाच्या संबंधात लोकांना खरोखर नियमशास्त्र प्राप्त झाले होते व त्यामुळे पूर्णता प्राप्त झाली असती, याजकपण स्थिर करता आले असते तर दुसर्‍या याजकाची गरज का होती की जो मलकीसदेकाच्या संप्रदायाप्रमाणे आणि अहरोनाच्या संप्रदायाप्रमाणे नसावा?</verse>
				<verse number="15">आणि जे काही आम्ही म्हटले ते अधिक स्पष्ट आहे की मलकीसदेकासारखा दुसरा याजक प्रकट होईल.</verse>
				<verse number="16">ते पूर्वजांच्या नियमानुसार नव्हे तर ज्या जीवनाचा अंत होऊ शकत नाही अशा जीवनापासून वाहणार्‍या सामर्थ्याच्या आधारावर याजक झाले;</verse>
				<verse number="17">हे असे जाहीर करते की: “मलकीसदेकाच्या संप्रदायाप्रमाणे तू सदासर्वकाळचा याजक आहेस.”</verse>
				<verse number="18">पूर्वीचा नियम बाजूला ठेवण्यात आला, कारण तो कमकुवत व निरुपयोगी होता.</verse>
				<verse number="19">कारण नियमशास्त्राने काहीही परिपूर्ण केले नाही, आणि ज्याद्वारे आपण परमेश्वराजवळ जातो, अशाप्रकारे अधिक चांगल्या आशेची ओळख झाली आहे.</verse>
				<verse number="20">आणि हे शपथेवाचून झाले नाही! दुसरे शपथ न घेता याजक झाले.</verse>
				<verse number="21">परंतु तो शपथ घेऊन याजक झाला, जेव्हा परमेश्वर त्याला म्हणाले, “प्रभुने शपथ वाहिली आहे आणि तो आपले मन कधीच बदलणार नाही ‘तू सदासर्वकाळचा याजक आहेस.’ ”</verse>
				<verse number="22">कारण या शपथेमुळे, येशू अधिक चांगल्या कराराचे हमी घेणारे झाले आहेत.</verse>
				<verse number="23">आता असे पुष्कळ याजक होऊन गेले, जे मरणामुळे त्यांची सेवा सातत्याने करू शकले नाहीत.</verse>
				<verse number="24">पण येशू सदासर्वकाळ जिवंत आहे; त्यांचे याजकपण युगानुयुगचे आहे.</verse>
				<verse number="25">यास्तव त्यांच्याद्वारे परमेश्वराकडे येणार्‍या सर्वांचे पूर्णपणे तारण करण्यास ते समर्थ आहेत, कारण त्यांच्यासाठी मध्यस्थी करण्यास ते सदासर्वदा जिवंत आहेत.</verse>
				<verse number="26">असे प्रमुख याजक खरोखर आपल्या गरजा भागविण्यास समर्थ आहेत—ते पवित्र, निर्दोष, शुद्ध, आणि पापी माणसांपासून वेगळे केलेले, स्वर्गाहून उंच केलेले आहेत.</verse>
				<verse number="27">त्यांना त्या प्रमुख याजकांप्रमाणे प्रथम स्वतःच्या पापांसाठी, मग लोकांच्या पापांसाठी दिवसेंदिवस यज्ञ करण्याची गरज नाही; कारण त्यांनी त्यांच्या पापासाठी एकदाच यज्ञ करून स्वतःला अर्पण केले.</verse>
				<verse number="28">नियमशास्त्र दुर्बलतेने भरलेल्या माणसांना प्रमुख याजक नेमते; पण नियमशास्त्रानंतर आलेली शपथ ती जो युगानुयुग परिपूर्ण आहे त्या पुत्राला नेमते.</verse>
			</chapter>
			<chapter number="8">
				<verse number="1">आमच्या म्हणण्याचा मुख्य मुद्दा हाच आहे: आम्हाला असे एक प्रमुख याजक आहेत, जे स्वर्गामध्ये वैभवाच्या सिंहासनावर उजव्या हाताला बसलेले आहेत.</verse>
				<verse number="2">प्रभुने उभारलेला खरा मंडप जो केवळ मानवाद्वारे बांधलेला नाही, त्या मंदिरात ते सेवा करीत आहे.</verse>
				<verse number="3">आणि ज्याअर्थी प्रत्येक प्रमुख याजक दाने व यज्ञार्पण करण्यासाठी नेमलेला असतो, म्हणून यांच्या जवळही अर्पण करण्यास काहीतरी असणे आवश्यक आहे.</verse>
				<verse number="4">जर ते पृथ्वीवर असते, तर ते याजक झाले नसते, कारण येथे नियमशास्त्रानुसार दाने अर्पण करणारे नेमलेले याजक अगोदरच असतात.</verse>
				<verse number="5">जे स्वर्गात आहे त्याचे प्रतिरूप आणि छाया आहे त्या मंदिरात ते सेवा करतात. यामुळेच मोशे निवासमंडप उभारण्याची तयारी करीत असताना, “पर्वतावर दाखविण्यात आलेल्या निवासमंडपाच्या नमुन्याप्रमाणे सर्व हुबेहूब करण्याकडे लक्ष ठेवावे असे त्याला सांगितले होते.”</verse>
				<verse number="6">परंतु येशूंना मिळालेले सेवाकार्य त्यांच्यापेक्षा जेवढे श्रेष्ठ आहे तेवढेच ते जुन्या करारापेक्षा श्रेष्ठ आहे कारण नवीन करार ज्याचा ते मध्यस्थ आहे अधिक चांगल्या अभिवचनांवर आधारित आहे.</verse>
				<verse number="7">जर पहिला करार निर्दोष असता तर त्याच्या जागी दुसरा करार स्थापण्याची काहीच आवश्यकता भासली नसती.</verse>
				<verse number="8">परंतु परमेश्वराला माणसातील दोष दिसले, आणि ते म्हणालेः “प्रभू जाहीर करून म्हणत आहेत, असे दिवस येत आहेत की इस्राएली लोकांबरोबर आणि यहूदाच्या लोकांबरोबर मी एक नवा करार करीन.</verse>
				<verse number="9">त्यांच्या पूर्वजांशी केला त्या करारासारखा हा करार असणार नाही. जेव्हा मी हात धरून त्यांना इजिप्त देशातून बाहेर काढले, कारण ते मी केलेल्या कराराशी विश्वासू राहिले नाहीत म्हणून मी त्यांच्यापासून दूर गेलो, असे प्रभू म्हणतात.</verse>
				<verse number="10">परंतु त्या वेळेनंतर इस्राएलच्या लोकांबरोबर मी हा करार स्थापन करीन, असे प्रभू म्हणतात. मी माझे नियम त्यांच्या मनपटलावर घालेन, त्यांच्या अंतःकरणावर लिहीन. मग मी त्यांचा परमेश्वर होईन आणि ते माझे लोक होतील.</verse>
				<verse number="11">त्यावेळी ते आपल्या शेजार्‍याला शिकविणार नाहीत, अथवा प्रत्येक आपल्या बंधू आणि भगिनींना, ‘तुम्ही प्रभूला ओळखावे,’ असे सांगण्याची गरज राहणार नाही, कारण प्रत्येकजण मला ओळखेल, लहानापासून थोरापर्यंत.</verse>
				<verse number="12">मग मी त्यांच्या दुष्कृत्यांची क्षमा करेन व इतःपर त्यांची पापे स्मरणार नाही.”</verse>
				<verse number="13">त्यांनी या करारास “नवा” असे म्हणून जुना करार कालबाह्य ठरविला आहे; आणि जो कालबाह्य व जुना आहे तो लवकर नाहीसा होईल.</verse>
			</chapter>
			<chapter number="9">
				<verse number="1">पहिल्या करारात उपासनेविषयी आणि पृथ्वीवरील मंदिराविषयी नियम होते.</verse>
				<verse number="2">एक मंडप तयार केला होता. त्याच्या पहिल्या खोलीत सोन्याचा दीपवृक्ष, एक मेज व त्या मेजावर समर्पित भाकरी होत्या; या भागाला पवित्रस्थान म्हणत.</verse>
				<verse number="3">दुसर्‍या पडद्याच्या मागे एक खोली होती; तिला परमपवित्रस्थान म्हणत असत.</verse>
				<verse number="4">त्या खोलीत सोन्याचे धुपाटणे व शुद्ध सोन्याने सर्व बाजूंनी पूर्णपणे मढवलेला कराराचा कोश होता. थोडा मान्ना असलेले एक सुवर्ण पात्र आणि अहरोनाची कळ्या आलेली काठी, करारच्या दगडी पाट्या या वस्तू होत्या.</verse>
				<verse number="5">आणि दयासनावर छाया करणारे गौरवी करूबिम होते; पण एवढा तपशील पुरे.</verse>
				<verse number="6">या गोष्टींची अशी व्यवस्था लावल्यानंतर, आपले सेवाकार्य करण्यासाठी याजक नियमितपणे या बाहेरील खोलीत प्रवेश करीत,</verse>
				<verse number="7">पण आतल्या खोलीत फक्त प्रमुख याजकच प्रवेश करीत असे, आणि तेही वर्षातून एकदाच. तो स्वतःसाठी आणि लोकांनी अज्ञानाने केलेल्या पापांसाठी रक्त अर्पण करत असतो आणि रक्ताशिवाय तो इथे कधीही प्रवेश करीत नाही.</verse>
				<verse number="8">या सर्व गोष्टींवरून पवित्र आत्मा आपल्याला हे निदर्शनास आणून देतात की जोपर्यंत जुना मंडप आणि त्यातील कार्यक्रम चालू होते तोपर्यंत परमपवित्रस्थानात जाण्याचा मार्ग खुला नव्हता.</verse>
				<verse number="9">हे वर्तमान काळासाठी उदाहरण आहे, तेथे अर्पण केलेली दाने व अर्पणे उपासकाची विवेकबुद्धी शुद्ध करीत नाही.</verse>
				<verse number="10">हे विधी केवळ अन्न व पाणी तसेच निरनिराळ्या प्रकारच्या शुद्ध करण्याच्या विधी याबाबत आहेत—बाह्य नियम नवा काळ येईपर्यंत लावून दिले आहेत.</verse>
				<verse number="11">परंतु जेव्हा चांगल्या गोष्टी ज्या आता येथे आहेत त्यांचा प्रमुख याजक म्हणून ख्रिस्त आले होते, जो मानवी हाताने केलेला नाही व जो या सृष्टीचा भाग नाही, अशा अधिक महान व अधिक परिपूर्ण मंडपाद्वारे आत गेले.</verse>
				<verse number="12">त्यांनी परमपवित्रस्थानात बकर्‍यांच्या आणि वासरांच्या रक्ताद्वारे प्रवेश केला नाही; परंतु स्वतःच्या रक्ताद्वारे एकदाच प्रवेश केला आणि अनंतकाळची मुक्ती मिळविली.</verse>
				<verse number="13">बैलांच्या आणि बकर्‍यांच्या रक्ताने व कालवडींच्या राखेने मानवांची अपवित्र शरीरे बाहेरून शुद्ध होत.</verse>
				<verse number="14">तर, सनातन आत्म्याद्वारे ज्याने परमेश्वराला स्वतःस निष्कलंक असे अर्पण केले, त्या ख्रिस्ताचे रक्त मृत्यूस कारणीभूत असणारी कामे केल्याच्या टोचणीपासून आपल्या विवेक बुद्धिला शुद्ध करून परमेश्वराची सेवा करण्यास किती अधिक प्रवृत्त करेल!</verse>
				<verse number="15">या कारणास्तव ख्रिस्त हे नव्या कराराचे मध्यस्थ आहेत, ज्यांना पाचारण झाले आहे, त्यांनी जुन्या करारानुसार जी पापे केली, त्यांच्या शिक्षेपासून मुक्ती मिळावी म्हणून ख्रिस्ताने स्वतःच्या मृत्युद्वारे खंडणी भरून त्यांना सोडवावे व त्यांना सार्वकालिक जीवनाच्या वारसाचे अभिवचन मिळावे.</verse>
				<verse number="16">कारण मृत्युपत्र असले की ज्याने ते तयार केले आहे त्याचा मृत्यू झाला आहे हे सिद्ध होणे आवश्यक आहे.</verse>
				<verse number="17">मृत्युपत्र एखाद्याच्या मृत्युनंतरच अंमलात येते. ज्याने ते मृत्युपत्र केले आहे तो जिवंत आहे, तोपर्यंत ते अंमलात येत नाही.</verse>
				<verse number="18">या कारणासाठीच पहिला करार रक्ताशिवाय अंमलात आला नाही.</verse>
				<verse number="19">कारण मोशेने सर्व लोकांना नियम जाहीर केल्यानंतर, त्याने वासरांचे व बकर्‍यांचे रक्त पाण्याबरोबर घेतले आणि एजोब झुडपाच्या फांद्या व किरमिजी रंगाची लोकर त्यात बुडवून नियमशास्त्राच्या ग्रंथावर आणि लोकांवर त्याचे सिंचन केले.</verse>
				<verse number="20">मग तो म्हणाला, “हे कराराचे रक्त आहे, परमेश्वराने तो पाळावा म्हणून तुम्हाला आज्ञा दिली आहे.”</verse>
				<verse number="21">आणि त्याचप्रकारे त्याने दोन्ही मंडप व उपासनेसाठी जी उपकरणे वापरली जात, त्यावरही रक्तसिंचन केले.</verse>
				<verse number="22">खरे म्हणजे, नियमाप्रमाणे जवळजवळ प्रत्येक वस्तू रक्तसिंचन करूनच शुद्ध करण्यात येई; आणि रक्त सांडल्याशिवाय पापांची क्षमा होत नाही.</verse>
				<verse number="23">मग हे आवश्यक होते की, स्वर्गीय गोष्टींचे प्रतिरूप या बलिदानांने शुद्ध करण्याचे अगत्य होते, परंतु स्वर्गीय गोष्टी याहून चांगल्या बलिदानांने शुद्ध केल्या जाण्याचे अगत्य होते.</verse>
				<verse number="24">ख्रिस्ताने मानवी हाताने बांधलेल्या पवित्र मंदिरात प्रवेश केला नाही कारण ते खर्‍या मंदिराची केवळ नक्कल होती; आपल्यावतीने परमेश्वराच्या समक्षतेत उपस्थित राहण्यासाठी त्यांनी प्रत्यक्ष स्वर्गात प्रवेश केला आहे.</verse>
				<verse number="25">आणि जसा प्रमुख याजक प्रतिवर्षी जे त्याचे स्वतःचे नाही असे रक्त घेऊन परमपवित्रस्थानात जातो, तसे त्याला स्वर्गात जाऊन वारंवार स्वतःचे अर्पण करायचे नव्हते.</verse>
				<verse number="26">तसे करणे आवश्यक असते, तर त्यांना जगाच्या स्थापनेपासून अनेकदा दुःख सहन करावे लागले असते. पण आता ते एकदाच युगाच्या समाप्तीस स्वयज्ञ करून प्रकट झाले आणि त्यांनी पापाची सत्ता नष्ट केली.</verse>
				<verse number="27">जसे माणसांना एकदाच मरणे व त्यानंतर न्यायाला तोंड देणे हे नेमून ठेविले आहे,</verse>
				<verse number="28">तसेच अनेकांचे पाप वाहून नेण्यासाठी बली म्हणून ख्रिस्त एकदाच मरण पावले आणि ते दुसर्‍या वेळेस प्रकट होणार, ते पाप वाहण्यासाठी नाही, तर जे त्यांची धीराने वाट पाहतात, त्यांचे तारण आणण्यासाठी येतील.</verse>
			</chapter>
			<chapter number="10">
				<verse number="1">नियमशास्त्र ज्या येणार्‍या चांगल्या गोष्टी आहेत त्यांची छाया आहे—त्याचे खरे स्वरूप नाही. या कारणासाठी ते प्रतिवर्षी नित्य अर्पण केल्या जाणार्‍या त्याच यज्ञांनी उपासनेसाठी जवळ येणार्‍यांना परिपूर्ण करण्यास केव्हाही समर्थ ठरत नाही.</verse>
				<verse number="2">तसे झाले असते, तर एकच अर्पण पुरेसे नव्हते काय? उपासक कायमचे शुद्ध झाले असते तर त्यांची दोषाची भावना नाहीशी झाली असती.</verse>
				<verse number="3">पण त्यांनी त्यांच्या पापांची प्रतिवर्षी त्यांना आठवण करून दिली.</verse>
				<verse number="4">कारण बैलांचे व बकर्‍यांचे रक्त पापे दूर करण्यास असमर्थ आहे.</verse>
				<verse number="5">यास्तव, ख्रिस्त जगात आल्यावर म्हणाले, “तुम्हाला बली आणि दानाची इच्छा नाही, परंतु तुम्ही माझ्यासाठी शरीर तयार केले आहे;</verse>
				<verse number="6">होमार्पणांनी व पापार्पणांनी तुम्हाला संतोष झाला नाही.</verse>
				<verse number="7">मग मी म्हणालो, ‘मी येथे आहे—पाहा, शास्त्रलेखात मजविषयी म्हटल्याप्रमाणे, माझ्या परमेश्वरा तुमची इच्छा पूर्ण करण्यासाठी मी आलो आहे.’ ”</verse>
				<verse number="10">आणि त्या इच्छेद्वारे आपण येशू ख्रिस्ताच्या एकदाच झालेल्या देह बलिद्वारे पवित्र केलेले आहोत.</verse>
				<verse number="11">प्रत्येक याजक प्रतिदिवशी धार्मिक कामे करत आणि जे यज्ञ पापे दूर करायला कदापि समर्थ नाहीत तेच यज्ञ वारंवार करत उभा असतो.</verse>
				<verse number="12">परंतु या याजकाने पापांसाठी सार्वकालिक असे एकच बली अर्पण करून ते परमेश्वराच्या उजव्या हाताशी बसले आहेत.</verse>
				<verse number="13">आणि त्या वेळेपासून त्यांचे वैरी त्यांचे पायासन होईपर्यंत वाट पाहत आहेत.</verse>
				<verse number="14">कारण एकाच यज्ञामुळे ज्यांना ते पवित्र करीत आहे, त्या सर्वांना त्यांनी परिपूर्ण केले आहे.</verse>
				<verse number="15">याबाबत पवित्र आत्मा आपल्याला साक्ष देतो, प्रथम त्यांनी म्हटलेः</verse>
				<verse number="16">“मी हा करार त्यांच्याबरोबर करेन, त्या वेळेनंतर, प्रभू म्हणतात, माझे नियम मी त्यांच्या मनपटलावर घालेन आणि त्यांच्या अंतःकरणावर लिहीन.”</verse>
				<verse number="17">मग पुढे ते म्हणतात, “त्यांची पापे व त्यांची नियमबाह्य कृत्ये मी पुन्हा कधीच स्मरणार नाही.”</verse>
				<verse number="18">आणि जिथे क्षमा झालेली आहे, तिथे पापांसाठी आणखी यज्ञ करण्याची मुळीच गरज नाही.</verse>
				<verse number="19">म्हणून प्रिय बंधू आणि भगिनींनो, आता येशूंच्या रक्ताद्वारे आपल्याला परमपवित्रस्थानी आत्मविश्वासाने जाता येते.</verse>
				<verse number="20">आपल्यासाठी हा नवा व जीवनदायी मार्ग पडद्याद्वारे म्हणजे त्याच्या शरीराद्वारे उघडला आहे.</verse>
				<verse number="21">आणि आपल्यासाठी परमेश्वराच्या घरावर एक महान याजक आहेत,</verse>
				<verse number="22">म्हणून आपली हृदये शुद्ध करण्यासाठी शिंपडले, दोषी विवेकापासून मुक्त झालेले व शुद्ध पाण्याने शरीर धुतलेले असे आपण खर्‍या अंतःकरणाने व विश्वासाच्या पूर्ण खात्रीने परमेश्वराजवळ येऊ.</verse>
				<verse number="23">आपण न डगमगता आपल्या आशेचा भरवसा दृढ धरू; कारण ज्यांनी वचन दिले ते विश्वसनीय आहेत.</verse>
				<verse number="24">आणि प्रीती व चांगली कृत्ये करण्यास उत्तेजन येईल असे एकमेकांना प्रेरित करू या.</verse>
				<verse number="25">आपण कित्येकांच्या सवयीप्रमाणे आपले एकत्रित मिळणे न सोडता एकमेकांना उत्तेजन द्यावे, आणि तो दिवस जवळ येत असल्याचे तुम्हाला दिसते म्हणून तसे एकत्रित मिळून एकमेकांना अधिक उत्तेजन द्यावे.</verse>
				<verse number="26">सत्याचे ज्ञान झाल्यानंतर जर आपण जाणूनबुजून पाप करतो, तर त्या पापांसाठी दुसरे कोणतेही अर्पण राहिले नाही,</verse>
				<verse number="27">पण भयावह न्यायाची प्रतीक्षा आणि परमेश्वराच्या शत्रूंना भस्मसात करून टाकणारी मोठी आगच.</verse>
				<verse number="28">मोशेने दिलेले नियमशास्त्र एखाद्याने नाकारले तर त्याच्यावर दया न होता त्याला दोघांच्या किंवा तिघांच्या साक्षीवरून मरणदंड होतो.</verse>
				<verse number="29">तर ज्याने परमेश्वराच्या पुत्राला पायाखाली तुडवले, शुद्ध करणारे साक्षीचे रक्त अपवित्र असे मानले, जेणेकरून ते स्वतः पवित्र झाले होते आणि कृपाशील पवित्र आत्म्याचा अपमान केला तो किती अधिक कठीण शिक्षा होण्यास पात्र ठरेल म्हणून तुम्हाला वाटते?</verse>
				<verse number="30">कारण “न्याय करणे माझ्याकडे आहे; मी त्यांची परतफेड करीन,” आणि आणखी, “प्रभू त्यांच्या लोकांचा न्याय करतील,” असे जे म्हणाले, ते आपल्याला माहीत आहे.</verse>
				<verse number="31">जिवंत परमेश्वराच्या हातात सापडणे फार भयंकर आहे.</verse>
				<verse number="32">जेव्हा तुम्हाला प्रथम प्रकाश मिळाला तेव्हा तुम्हाला भयंकर दुःखसहनाने भरलेला संघर्ष करावा लागला याची आठवण करा.</verse>
				<verse number="33">कित्येकदा सार्वजनिक रीतीने तुमचा अपमान व छळ झाला; तर कधी अशाच गोष्टी सहन करणार्‍यांबरोबर तुम्ही जोडीने उभे राहिला.</verse>
				<verse number="34">बंदीवानांबरोबर तुम्ही दुःख सोसले आणि तुम्हाला स्वतःची अधिक चांगली व टिकाऊ मालमत्ता आपल्याजवळ आहे हे समजून तुम्ही आपल्या मालमत्तेची जप्ती आनंदाने स्वीकारली.</verse>
				<verse number="35">तुमचा विश्वास सोडू नका, त्याचे मोठे प्रतिफळ तुम्हाला मिळणार आहे.</verse>
				<verse number="36">तुम्ही परमेश्वराची इच्छा पूर्ण केल्यानंतर जे वचन त्यांनी तुम्हाला दिले आहे ते तुम्हास मिळेल यासाठी धीराचे अगत्य आहे.</verse>
				<verse number="37">कारण, “अगदी थोड्या वेळात, जो येणार आहे तो येईल आणि उशीर करणार नाही.”</verse>
				<verse number="38">आणि, “माझा नीतिमान विश्वासाने जगेल. आणि माघार घेणार्‍यामध्ये मला संतोष वाटणार नाही.”</verse>
				<verse number="39">माघार घेणार्‍यातील आणि नाश होणार्‍यातील आपण नाही, परंतु ज्यांच्याजवळ विश्वास असून ज्यांना तारणप्राप्ती झाली आहे त्यांच्यात आपण आहोत.</verse>
			</chapter>
			<chapter number="11">
				<verse number="1">विश्वास हा अपेक्षित गोष्टींविषयीचा भरवसा आणि न दिसणार्‍या गोष्टींबद्दलची खात्री असा आहे.</verse>
				<verse number="2">पुरातन काळातील परमेश्वराचे भक्त त्यांच्या विश्वासाबद्दल नावाजलेले होते.</verse>
				<verse number="3">विश्वासाद्वारे आपल्याला कळते की सर्व जग परमेश्वराच्या शब्दाने निर्माण झाली; म्हणजे जे दिसते ते दृश्य गोष्टींपासून निर्माण झालेले नाही.</verse>
				<verse number="4">विश्वासाद्वारे हाबेलाने काइनापेक्षा उत्तम अर्पण परमेश्वराकडे आणले. परमेश्वराने त्याची प्रशंसा करून त्याला नीतिमान गणले, आणि हाबेल जरी मरण पावला आहे, तरी विश्वासाद्वारे तो आजही बोलतो.</verse>
				<verse number="5">विश्वासाद्वारे हनोख जिवंत असताना परमेश्वराने त्याला स्वर्गात नेले, त्याला मृत्यूचा अनुभव आला नाही: “तो एकाएकी दिसेनासा झाला, कारण परमेश्वराने त्याला नेले.” हे घडण्यापूर्वी परमेश्वर म्हणाला होता की तो हनोखाच्या बाबतीत अतिशय संतुष्ट होता.</verse>
				<verse number="6">विश्वासाशिवाय परमेश्वराला संतुष्ट करणे अशक्य आहे, ज्या कोणाला परमेश्वराकडे यावयाचे असेल, त्याने परमेश्वर आहे असा विश्वास धरला पाहिजे व त्यांचा मनापासून शोध करणार्‍यांना ते प्रतिफळ देतात.</verse>
				<verse number="7">विश्वासाद्वारे नोहाने कोणी कधीही पाहिले नाही अशा गोष्टीबद्दल परमेश्वराने दिलेला इशारा ऐकला आणि आपल्या कुटुंबाच्या रक्षणासाठी आदरयुक्त भीतीने तारू बांधले. नोहाने विश्वासामुळेच जगाचा न्याय केला आणि त्याला नीतिमत्वाचे वतन प्राप्त झाले.</verse>
				<verse number="8">जेव्हा परमेश्वराने त्याला वारसाचे अभिवचन दिलेल्या देशात जाण्यास सांगितले, तेव्हा अब्राहामाने आपण कोठे जात आहोत हे माहीत नसतानाही विश्वासाने आज्ञापालन केले.</verse>
				<verse number="9">तो विश्वासाने त्या वचनदत्त देशात पोहोचला, तरीही तेथे एखाद्या परदेशी उपर्‍यासारखा तंबूतच राहिला. तसेच इसहाक व याकोब, ज्यांना परमेश्वराने हेच वारसाचे अभिवचन दिले होते, तेही पुढे तसेच तंबूत राहिले.</verse>
				<verse number="10">विश्वासाद्वारे अब्राहाम परमेश्वराने योजलेल्या व घडविलेल्या अशा पाया बांधलेल्या शहराची आशेने वाट पाहत होता.</verse>
				<verse number="11">विश्वासाद्वारे सारा देखील वृद्धापकाळात माता होऊ शकली. परमेश्वर आपल्या अभिवचनाप्रमाणे करीलच हे तिला माहिती होते.</verse>
				<verse number="12">आणि याप्रमाणे वृद्धापकाळामुळे मूल होण्याची शक्यता नसलेल्या अब्राहामापासून आकाशातील तारे व समुद्र किनार्‍यावरील वाळू इतकी अगणित संख्या असलेल्या वंशजांचा जन्म झाला.</verse>
				<verse number="13">ही सर्व विश्वासाने जगणारी माणसे, परमेश्वराने त्यांना देऊ केलेली सर्व वचनफळे मिळण्यापूर्वीच मरण पावले; परंतु त्यांनी ती वचनफळे दुरून पाहिली व त्याचे स्वागत केले. ही पृथ्वी आपले खरे घर नाही; येथे आपण केवळ परके व प्रवासी आहोत, असे त्यांनी मानले होते.</verse>
				<verse number="14">त्यांच्या या बोलण्यावरून ते आपल्या खर्‍या देशाची वाट पाहत होते असे ते दाखवतात.</verse>
				<verse number="15">त्यांची इच्छा असती तर त्यांनी मागे सोडलेल्या देशात ते परत जाऊ शकले असते,</verse>
				<verse number="16">पण ते त्यापेक्षाही उत्तम अशा स्वर्गीय देशाची आशा धरून होते आणि म्हणून मी त्यांचा परमेश्वर आहे, असे म्हणण्याची परमेश्वराला लाज वाटत नाही, कारण त्यांनी त्यांच्यासाठी एक शहर सिद्ध केलेले आहे.</verse>
				<verse number="17">परमेश्वर अब्राहामाची परीक्षा घेत असताना त्याने इसहाकाचे अर्पण केले आणि ज्यांना वारसाचे वचन प्राप्त झाली होती तो अब्राहाम यज्ञवेदीवर आपल्या एकुलत्या एक पुत्राचा वध करण्यासाठी सिद्ध झाला;</verse>
				<verse number="18">जरी परमेश्वराने अभिवचन दिले होते: “इसहाकाच्याद्वारे तुझ्या संततीची गणना होईल,” तरीदेखील.</verse>
				<verse number="19">अब्राहामाने तर्क केला की इसहाक मरण पावला तरी परमेश्वर त्याला पुन्हा जिवंत करतील; आणि तसे म्हणावे तर त्याला इसहाक मरणातून पुन्हा जिवंत मिळाला.</verse>
				<verse number="20">विश्वासाद्वारे इसहाकाने याकोब व एसाव या आपल्या दोन पुत्रांना त्यांच्या भावी काळासाठी आशीर्वाद दिला.</verse>
				<verse number="21">याकोबानेही, तो वृद्ध झालेला व मृत्युशय्येवर असताना, उठून व आपल्या काठीच्या टोकावर टेकून त्याने उपासना केली व योसेफाच्या दोन्ही मुलांना विश्वासाने प्रार्थना करून आशीर्वाद दिला.</verse>
				<verse number="22">जेव्हा योसेफाचा शेवट जवळ आला, तेव्हा तोही विश्वासाद्वारे बोलला की परमेश्वर इस्राएली लोकांची इजिप्तमधून सुटका करतील; त्याने त्याच्या अस्थी संस्काराबद्दल सूचना दिली!</verse>
				<verse number="23">विश्वासाद्वारे मोशेच्या जन्मानंतर त्याच्या आईवडिलांनीही त्याला तीन महिने लपवून ठेवले, कारण आपला पुत्र असामान्य आहे, हे पाहिल्यावर त्यांना राजाज्ञेचे भय वाटले नाही.</verse>
				<verse number="24">मोशे मोठा झाल्यावर त्यानेही विश्वासाद्वारे फारो राजाचा नातू म्हणवून घेण्‍यास नाकारले,</verse>
				<verse number="25">व पापाची क्षणभंगुर सुखे उपभोगण्याऐवजी परमेश्वराच्या लोकांबरोबर त्यांना मिळत असलेल्या वाईट वागणुकीच्या दुःखात सहभागी होण्याचे विश्वासाने निवडले.</verse>
				<verse number="26">इजिप्त देशामधील सार्‍या भांडाराचा मालक होण्यापेक्षा, ख्रिस्तासाठी दुःख सहन करणे अधिक चांगले, असे त्याने मानले, कारण परमेश्वराकडून मिळणार्‍या महान प्रतिफळाची तो वाट पाहत होता.</verse>
				<verse number="27">विश्वासाद्वारे त्याने इजिप्त देश सोडला व राजाच्या क्रोधाला तो घाबरला नाही. तो पुढे पुढे चालतच राहिला; प्रत्यक्ष परमेश्वर आपल्याबरोबर आहे, असे त्याला दिसत होते.</verse>
				<verse number="28">म्हणूनच त्यांना परमेश्वराने सांगितल्याप्रमाणे वल्हांडण सण विश्वासाद्वारे साजरा केला आणि कोकराचे रक्त लावले, यासाठी की मृत्युदूताने इस्राएली लोकांच्या जेष्ठ मुलांना स्पर्श न करता निघून जावे.</verse>
				<verse number="29">इस्राएली लोकांनी परमेश्वरावर विश्वास ठेवला आणि कोरड्या जमिनीवरून चालत जावे तसे ते तांबड्या समुद्रातून चालत गेले. त्यांचा पाठलाग करणार्‍या इजिप्तच्या लोकांनी तसेच करण्याचा प्रयत्न केला तेव्हा ते सर्व बुडून मेले.</verse>
				<verse number="30">परमेश्वराच्या आज्ञेप्रमाणे इस्राएली लोकांनी विश्वासाने यरीहो शहराच्या तटबंदीभोवती सात दिवस चालत फेर्‍या घातल्यावर, ती तटबंदी खाली कोसळली.</verse>
				<verse number="31">विश्वासाद्वारे राहाब वेश्येने इस्राएली हेरांचा स्नेहभावाने पाहुणचार केला व त्यामुळे परमेश्वराची आज्ञा न पाळणार्‍या लोकांबरोबर तिचा अंत झाला नाही.</verse>
				<verse number="32">तर मग, मी आणखी किती उदाहरणे सांगावीत? गिदोन, बाराक, शमशोन, इफ्ताह, दावीद, शमुवेल आणि सर्व संदेष्टा यांच्या विश्वासाबद्दलच्या कथा सांगण्यासाठी मला वेळ नाही.</verse>
				<verse number="33">विश्वासाद्वारे या सर्व लोकांनी राज्ये जिंकली, न्यायीपणाने सत्ता गाजवली, व वचनफळ प्राप्त केले; सिंहाची तोंडे बंद केली;</verse>
				<verse number="34">आणि अग्निज्वालांच्या प्रकोपाला थंड केले; काहींचा तलवारीच्या धारेपासून बचाव झाला; काहीजण जे अशक्त होते, ते सबळ झाले; इतरांना लढाईमध्ये मोठे बळ प्राप्त झाले; त्यांनी परकीय सैन्ये परतवून व पळवून लावली.</verse>
				<verse number="35">काही स्त्रियांना विश्वासाद्वारे त्यांचे मेलेले प्रियजन परत जिवंत असे मिळाले. पण दुसर्‍या काहींना विश्वासामुळे मरेपर्यंत छळ सोसावा लागला, तरीही सुटका करून घेण्यापेक्षा पुढे याहून चांगल्या जीवनात आपले पुनरुत्थान होईल, असा त्यांचा विश्वास होता.</verse>
				<verse number="36">काहींची हेटाळणी झाली आणि त्यांना चाबकांचे फटके मारले गेले, तर इतरांना बेड्या ठोकून ते तुरुंगात टाकण्यात आले.</verse>
				<verse number="37">काहींचा दगडमाराने मृत्यू झाला, तर काहींचे करवतीने दोन तुकडे करण्यात आले; काहींना तलवारीने ठार करण्यात आले, काहीजण बकर्‍यांची व मेंढयाची कातडी पांघरूण वाळवंटात व पर्वतांवर भटकत असत. ते निराधार, पीडित व वाईट वागणूक मिळालेले असे होते.</verse>
				<verse number="38">हे जग त्यांच्या योग्यतेचे नव्हते. ते वाळवंटात व पर्वतांवर भटकत असत व गुहांत आणि बिळांत राहत असत.</verse>
				<verse number="39">या माणसांनी विश्वासाद्वारे परमेश्वराची मान्यता मिळविली, तरीपण त्यांच्यापैकी कोणालाही परमेश्वराच्या वचनांची फळे मिळाली नाहीत;</verse>
				<verse number="40">कारण परमेश्वराने आपल्यासाठी ज्या अधिक चांगल्या गोष्टी सिद्ध केल्या आहेत त्यामध्ये त्यांनीही वाटेकरी व्हावे, अशी परमेश्वराची योजना होती.</verse>
			</chapter>
			<chapter number="12">
				<verse number="1">यास्तव, आपण इतक्या साक्षीदारांच्या मेघाने वेढलेले आहोत, तेव्हा अडखळण करणारी प्रत्येक गोष्ट व सहज गुंतविणारे पाप बाजूला टाकून, आपल्याला नेमून दिलेल्या धावेवर धीराने धावावे.</verse>
				<verse number="2">आपण आपल्या विश्वासाचा अग्रेसर व पूर्तता करणार्‍या येशूंवर आपले नेत्र स्थिर करावे; कारण त्यांना त्याजपुढे जो आनंद दिसत होता, त्याकरिता त्यांनी लज्जा तुच्छ मानून वधस्तंभ सहन केला, आणि ते परमेश्वराच्या राजासनाच्या उजवीकडे बसले आहे.</verse>
				<verse number="3">ज्यांनी आपणाविरुद्ध पाप करणार्‍यांनी केलेला इतका विरोध सहन केला, त्याच्याविषयी विचार करा म्हणजे तुम्ही थकून न जाता तुमचे मनांचे धीर सुटणार नाही.</verse>
				<verse number="4">पापाविरुद्ध तुमच्या संघर्षात, तुम्ही रक्त सांडेपर्यंत पापाशी झगडला नाही.</verse>
				<verse number="5">आणि तुम्हाला उद्देशून पिता आपल्या पुत्रास बोलतो ते परमेश्वराचे उत्तेजनाचे शब्द विसरलात काय? ते म्हणाला, “माझ्या पुत्रा, प्रभुच्या शिस्तीचा अनादर करू नकोस, त्याने तुझा निषेध केल्यास खचू नकोस,</verse>
				<verse number="6">कारण प्रभू ज्यांच्यावर प्रीती करतात त्यालाच ते शिस्त लावतात, आणि ज्या प्रत्येकाला मूल म्हणून ते स्वीकार करतात त्याला फटकेही मारतात.”</verse>
				<verse number="7">तुम्ही धीराने शिस्त सहन करत आहात; परमेश्वर तुम्हाला पुत्राप्रमाणे वागवितात, आणि लेकरांना शिस्त लावत नाही असा कोण पिता आहे?</verse>
				<verse number="8">जर तुम्हाला शिस्त लावली नाही तर—सर्वांनाच शिस्तीला सामोरे जावे लागते—तुम्ही अनौरस आहात, तुम्ही या कुटुंबातील खरे पुत्र किंवा कन्या नाहीत.</verse>
				<verse number="9">आपल्या सर्वांना शिस्त लावणारे मानवी पिता होते आणि त्यासाठी आपण त्यांचा मान राखतो, तर मग आपण आत्म्यांच्या पित्याच्या कितीतरी अधिक स्वाधीन होऊन जगावे!</verse>
				<verse number="10">त्यांना योग्य वाटली तशी थोडे दिवस त्यांनी शिस्त लावली; परंतु परमेश्वर आपल्या हितासाठी शिस्त लावतात म्हणजे आपण त्यांच्या पवित्रतेचे वाटेकरी व्हावे.</verse>
				<verse number="11">कोणतीही शिस्त तत्काली आनंदाची वाटत नाही, परंतु दुःखाची वाटते; तरी ज्यांना तिच्याकडून प्रशिक्षण मिळाले आहे त्यांना ती पुढे नीतिमत्वाचे शांतिकारक फळ देते.</verse>
				<verse number="12">यास्तव, आपले गळणारे हात व निर्बल गुडघे सशक्त करा.</verse>
				<verse number="13">“आणि तुमच्या पावलांसाठी मार्ग सरळ करा,” म्हणजे लंगडे पडून अपंग होणार नाही, उलट ते बरे होतील.</verse>
				<verse number="14">सर्वांबरोबर शांततेने राहण्याचा व पवित्र होण्याचा झटून प्रयत्न करा; पवित्रतेशिवाय कोणालाही प्रभुला पाहता येत नाही.</verse>
				<verse number="15">परमेश्वराच्या कृपेला कोणी उणे पडू नये, दक्ष असा की ज्यामुळे पुष्कळ जण अशुद्ध व त्रास देणारे होतील असे कोणतेही कडूपणाचे मूळ अंकुरित होऊ नये.</verse>
				<verse number="16">कोणी जारकर्मी होऊ नये, किंवा ज्याने एका जेवणासाठी आपल्या ज्येष्ठपणाच्या वतनाचा हक्क विकला, त्या एसावासारखे अनीतिमान होऊ नये, म्हणून लक्ष द्या.</verse>
				<verse number="17">तुम्हाला माहीत आहे की, त्यानंतर तो हे ज्येष्ठपणाचा आशीर्वाद मिळविण्याची इच्छा करत असतानाही त्याचा नाकार झाला; त्याने जरी अश्रू ढाळून आशीर्वाद मिळविण्याचा प्रयत्न केला, तरी जे काही त्याने केले होते ते त्याला बदलता आले नाही.</verse>
				<verse number="18">पेटलेला अग्नी, काळोख, व वादळांनी वेढलेल्यास स्पर्श करू शकाल अशा पर्वताजवळ तुम्ही आला नाही.</verse>
				<verse number="19">तेथे रणशिंगाचा इतका भयावह नाद झाला व भयप्रद संदेश देणारी एक वाणी ऐकू आली की लोकांनी परमेश्वराला त्यांचे बोलणे थांबविण्याची याचना केली.</verse>
				<verse number="20">“एखाद्या पशूने त्या पर्वताला स्पर्श केला, तर त्याला ठार मारावे,” ही परमेश्वराची आज्ञा ऐकल्याबरोबर त्यांचे धाबे दणाणले.</verse>
				<verse number="21">स्वतः मोशे देखील ते दृश्य पाहून इतका घाबरला की तो म्हणाला, “मी भीतीने थरथर कापू लागलो आहे.”</verse>
				<verse number="22">परंतु तुम्ही सीयोन पर्वतावर, जिवंत परमेश्वराच्या शहरात, स्वर्गीय यरुशलेमात, आणि असंख्य देवदूतांच्या आनंदी संमेलनात आला आहात.</verse>
				<verse number="23">मंडळीतील जेष्ठ ज्यांची नावे स्वर्गात नोंदलेली आहेत त्या मंडळीत तुम्ही आला आहात. सर्वांचा न्याय करणारे जे परमेश्वर, उध्दारलेल्या व परिपूर्ण केलेल्या नीतिमानांच्या आत्म्याजवळ तुम्ही आला आहात.</verse>
				<verse number="24">तुम्ही येशूंजवळ, जे नव्या कराराचा मध्यस्थ आहे आणि हाबेलाच्या रक्तापेक्षा उत्तम वचन बोलणार्‍या शिंपडलेल्या रक्ताजवळ आला आहात.</verse>
				<verse number="25">तुमच्‍याशी जे बोलत आहेत, त्यांच्या आज्ञा तुम्ही कटाक्षाने पाळा. कारण जगातील संदेश देणार्‍याची आज्ञा न पाळल्यामुळे इस्राएली लोकांची शिक्षेपासून सुटका झाली नाही, मग स्वर्गातून ताकीद देणार्‍याचे आपण ऐकले नाही, तर आपण किती मोठ्या संकटात सापडू?</verse>
				<verse number="26">ते बोलले तेव्हा त्यांच्या आवाजाने पृथ्वी हल्ली, पण आता ते वचन देतात, “पुनः एकदा मी केवळ धरणीच नव्हे तर आकाशही हालवेन.”</verse>
				<verse number="27">“पुनः एकदा” चा अर्थ असाच दिसतो की अस्थिर—निर्माण केलेल्या—वस्तू ते काढून टाकतील व नाश होणार नाही अशाच अढळ गोष्टी टिकतील.</verse>
				<verse number="28">आपल्याला असे अविचल राज्य प्राप्त होणार आहे, तेव्हा कृतज्ञ अंतःकरणांनी आणि आदरयुक्त भय बाळगून आपण परमेश्वराची उपासना करू या.</verse>
				<verse number="29">कारण आपले “परमेश्वर भस्म करणारा अग्नी आहेत.”</verse>
			</chapter>
			<chapter number="13">
				<verse number="1">बंधुप्रीतिमध्ये जडून राहा.</verse>
				<verse number="2">अपरिचितांचे आदरातिथ्य करण्यास विसरू नका, कारण असे करताना काहींनी नकळत देवदूतांचा पाहुणचार केला आहे.</verse>
				<verse number="3">तुरुंगात असलेल्यांची सतत आठवण ठेवा जणू काही आपण स्वतः तुरुंगात आहोत असे समजून त्यांच्याबरोबर दुःख सहन करा. छळ होणार्‍यांसह तुमचाही छळ होत आहे असे समजून त्यांच्या दुःखात वाटेकरी व्हा.</verse>
				<verse number="4">विवाह सर्वांना सन्मान्य असावा आणि वैवाहिक अंथरुण पवित्र राखावे, कारण व्यभिचार करणारे अथवा जारकर्म करणार्‍यांचा न्याय परमेश्वर स्वतः करील.</verse>
				<verse number="5">द्रव्यलोभापासून दूर राहा; जवळ असेल तेवढ्यात तुम्ही समाधानी असावे. कारण परमेश्वराने म्हटले आहे, “मी तुला कधीच सोडणार नाही व तुला कधीच टाकणार नाही.”</verse>
				<verse number="6">म्हणूनच आत्मविश्वासाने आपल्याला म्हणता येते: “प्रभू माझे साहाय्यक आहेत; मला कशाचेही भय वाटणार नाही. नश्वर मानव मला काय करणार?”</verse>
				<verse number="7">तुम्हाला परमेश्वराचे वचन शिकविणार्‍या तुमच्या वडीलजनांची आठवण ठेवा. त्यांच्या जीवनचरित्राचा परिणाम बघून त्यांच्या विश्वासाचे अनुकरण करा.</verse>
				<verse number="8">येशू ख्रिस्त काल, आज आणि युगानुयुग सारखेच आहेत.</verse>
				<verse number="9">म्हणून विचित्र, नव्या शिक्षणाच्या आहारी जाऊ नका. जे खाऊन खाणार्‍याचा काहीच फायदा होत नाही असे विधिविषयक विशिष्ट पदार्थ खाण्याने नव्हे, तर तुमचे अंतःकरण कृपेने बळकट करणे चांगले आहे.</verse>
				<verse number="10">आपली एक वेदी आहे, तेथील काही खाण्याचा मंडपात जे सेवा करतात त्यांना अधिकार नाही.</verse>
				<verse number="11">वधलेल्या पशूंचे रक्त पापार्पण म्हणून मुख्य याजक नियमानुसार परमपवित्रस्थानात नेत असत व नंतर त्या पशूंची शरीरे छावणीबाहेर जाळून टाकीत.</verse>
				<verse number="12">लोकांना त्याच्या रक्ताने पवित्र करण्यासाठीच येशूंनी शहराच्या वेशीबाहेर जाऊन दुःख सहन केले.</verse>
				<verse number="13">तेव्हा आपणही त्याच्याकडे, त्याने सहन केलेला अपमान घेऊन छावणीच्या बाहेर जाऊ या.</verse>
				<verse number="14">आपण तर स्वर्गातील भावी नगराची वाट पाहत आहोत, कारण आपल्याला या जगात स्थायिक नगर नाही.</verse>
				<verse number="15">तेव्हा आपण येशूंच्या साहाय्याने परमेश्वराला आपल्या स्तुतीचा यज्ञ—त्यांचे नावाचे गौरव करणारे आपले मुखफल सतत अर्पण करू या.</verse>
				<verse number="16">चांगले कार्य करण्यात आणि आपल्याजवळ जे आहे त्यात गरजवंतांना वाटेकरी करण्यास विसरू नका, कारण असे यज्ञ परमेश्वराला फार संतोष देतात.</verse>
				<verse number="17">आपल्या पुढार्‍यांवर भरवसा ठेवा व त्यांच्या अधीन राहा. तुमच्या आत्म्यांवर नजर ठेवणे हे त्यांचे काम आहे, कारण तुमच्याविषयी त्यांना प्रभुला हिशेब द्यावा लागतो. अशाने त्यांचे काम आनंदाचे होईल व त्यांना ते ओझे वाटणार नाही, ज्याचा तुम्हाला काहीही लाभ नाही.</verse>
				<verse number="18">आमच्यासाठी प्रार्थना करा. कारण आमची खात्री आहे की आमची विवेकबुद्धी स्वच्छ आहे व सर्व बाबतीत सन्मानाने जगण्याची आमची इच्छा आहे.</verse>
				<verse number="19">तुमच्याकडे मी लवकर परत यावे म्हणून मला तुमच्या प्रार्थनेची विशेष गरज आहे.</verse>
				<verse number="22">बंधू व भगिनींनो, माझे उपदेशाचे शब्द कृपा करून ऐकून घ्या, खरेतर हे पत्र मी थोडक्यातच लिहिले आहे.</verse>
				<verse number="23">बंधू तीमथ्य हा आता तुरुंगातून सुटला आहे, हे तुम्हाला माहिती असावे, अशी माझी इच्छा आहे; तो इकडे लवकर आला, तर त्याला बरोबर घेऊन मी तुमच्या भेटीस येईन.</verse>
				<verse number="24">मंडळीतील तुमच्या सर्व वडील जनांस व तेथील इतर पवित्र जणांना माझ्या शुभेच्छा सांगा. माझ्याबरोबर येथे असलेले इटलीमधील विश्वासी बांधव तुम्हाला शुभेच्छा सांगतात.</verse>
				<verse number="25">तुम्हा सर्वांवर परमेश्वराची कृपा असो.</verse>
			</chapter>
		</book>
		<book number="59">
			<chapter number="1">
				<verse number="1">परमेश्वराचा आणि प्रभू येशू ख्रिस्ताचा दास याकोब याजकडून, राष्ट्रांमध्ये पांगलेल्या बारा वंशाना, शुभेच्छा.</verse>
				<verse number="2">माझ्या बंधुंनो आणि भगिनींनो, जेव्हा तुम्ही अनेक प्रकारच्या परीक्षेंना तोंड देता तेव्हा त्यात अत्यानंद माना.</verse>
				<verse number="3">कारण तुम्हाला ठाऊक आहे की तुमच्या विश्वासाची जी परीक्षा होते त्यामुळे धीर उत्पन्न होतो.</verse>
				<verse number="4">धीराला कार्य पूर्ण करू द्या यासाठी की तुम्ही परिपक्व आणि पूर्ण व्हावे व तुम्हाला कशाचीही कमतरता भासू नये.</verse>
				<verse number="5">जर तुम्हापैकी कोणी ज्ञानाने उणा असेल, तर तुम्ही परमेश्वराला मागा आणि ते तुम्हास दिले जाईल, कारण ते कोणाचेही दोष न काढता सर्वांस उदारतेने देतात.</verse>
				<verse number="6">परंतु जेव्हा तुम्ही मागता, तेव्हा संशय न बाळगता विश्वासाने मागावे, कारण जो संशय धरतो तो वार्‍याने लोटलेल्या व हेलकावे खाणार्‍या समुद्राच्या लाटेसारखा आहे.</verse>
				<verse number="7">अशा व्यक्तीने आपल्याला प्रभुपासून काही मिळेल अशी आशा अजिबात धरू नये.</verse>
				<verse number="8">असा मनुष्य दुहेरी मनाचा असून ज्या सर्वगोष्टी तो करतो त्यात अस्थिर असतो.</verse>
				<verse number="9">गरीब परिस्थितीतील विश्वासू जणांनी आपल्या उच्च पदाबद्दल अभिमान बाळगावा.</verse>
				<verse number="10">परंतु जे श्रीमंत आहेत त्यांनी आपल्या दीन अवस्थेबद्दल अभिमान बाळगावा; कारण ते रान फुलांसारखे नाहीसे होतील.</verse>
				<verse number="11">कारण सूर्य प्रखर उष्णतेने उगवतो आणि रोप कोमेजून टाकतो; त्याचे फूल गळून पडते आणि त्याच्या सुदंरतेचा नाश होतो. त्याचप्रमाणे श्रीमंत ही आपला उद्योग करीत असतानाच कोमेजून जाईल.</verse>
				<verse number="12">जो कोणी व्यक्ती परीक्षेत धीर धरतो तो धन्य आहे, कारण परीक्षेत उतरल्यावर, जो जीवनी मुकुट प्रभुने आपल्यावर प्रीती करणार्‍यांना देण्याचे वचन दिले आहे, तो त्याला मिळेल.</verse>
				<verse number="13">मोह आल्यानंतर, “परमेश्वर मला मोहात टाकत आहे” असे कोणीही म्हणू नये. कारण परमेश्वराला वाईट गोष्टींचा मोह होत नाही आणि तो स्वतः कोणाला मोहात पाडत नाही;</verse>
				<verse number="14">परंतु प्रत्येक मनुष्य त्याच्या स्वतःच्या दुष्ट वासनेने ओढला व भुलविला जाऊन मोहात पडतो.</verse>
				<verse number="15">मग इच्छेने गर्भधारण केल्यानंतर, ती पापाला जन्म देते; आणि पापाची पूर्ण वाढ झाली, म्हणजे पाप मरणास जन्म देते.</verse>
				<verse number="16">म्हणून माझ्या प्रिय बंधू आणि भगिनींनो फसू नका.</verse>
				<verse number="17">प्रत्येक उत्तम व परिपूर्ण दान वरून आहे, ते स्वर्गातील प्रकाशाचा पिता जो छायेसारखा बदलत नाही त्याच्यापासून येते.</verse>
				<verse number="18">त्याने आपल्याला सत्य वचनाद्वारे जन्म देण्यासाठी निवडले आहे, यासाठी की त्याने जे सर्वकाही उत्पन्न केले त्यामधील आपण प्रथमफळ व्हावे.</verse>
				<verse number="19">माझ्या प्रिय बंधू आणि भगिनींनो, हे लक्षात घ्या, प्रत्येकजण ऐकावयास शीघ्र, बोलावयास सावकाश व रागास मंद असावा.</verse>
				<verse number="20">कारण मनुष्याच्या संतापाने परमेश्वर ज्या नीतिमत्वाची अपेक्षा करतो ते साध्य होत नाही.</verse>
				<verse number="21">यास्तव, सर्व अनैतिक घाण व दुष्टता यांचा त्याग करा, व जे वचन तुम्हामध्ये पेरलेले आहे त्याचा नम्रतेने स्वीकार करा, ते वचन तुम्हाला तारावयास समर्थ आहे.</verse>
				<verse number="22">वचन केवळ ऐकून स्वतःची फसवणूक करू नका. वचन सांगते त्याप्रमाणे आचरण करा.</verse>
				<verse number="23">कारण जो कोणी वचन ऐकतो, पण त्याप्रमाणे आचरण करत नाही, तो आरशात आपले मुख पाहणार्‍यासारखा आहे.</verse>
				<verse number="24">तो स्वतःकडे पाहिल्यावर निघून जातो आणि आपण कसे दिसत होतो हे ताबडतोब विसरतो.</verse>
				<verse number="25">परंतु जो कोणी स्वतंत्रतेच्या परिपूर्ण नियमांकडे लक्ष देतो आणि त्यामध्ये स्थिर राहतो, तो ऐकून विसरणारा न होता त्याप्रमाणे कृती करणारा होतो आणि तो जे काही करतो त्या गोष्टीत त्याला आशीर्वाद मिळतो.</verse>
				<verse number="26">जे स्वतःला भक्त समजतात परंतु आपल्या जिभेवर ताबा ठेवीत नाहीत, ते स्वतःलाच फसवतात व त्यांची भक्ती व्यर्थ आहे.</verse>
				<verse number="27">परमेश्वर पित्याच्या दृष्टीने शुद्ध व निर्दोष भक्ती हीच आहे की अनाथ व विधवांची त्यांच्या दुःखात काळजी घेणे आणि जगाच्या मलिनतेपासून स्वतःला अलिप्त राखणे.</verse>
			</chapter>
			<chapter number="2">
				<verse number="1">प्रिय बंधू आणि भगिनींनो, गौरवशाली प्रभू येशू ख्रिस्तावर विश्वास ठेवणारे आपण पक्षपात करू नये.</verse>
				<verse number="2">एखादा माणूस तुमच्या सभांमध्ये सोन्याची अंगठी घातलेला आणि उंची कपडे परिधान केलेला आला, व एक गरीब मनुष्य जुने आणि मळीन कपडे पांघरलेला आला.</verse>
				<verse number="3">तर तुम्ही ज्याने उंची कपडे परिधान केले आहेत त्याच्याकडे विशेष लक्ष देता आणि म्हणता, “ही जागा तुमच्यासाठी चांगली आहे,” परंतु त्या गरीब माणसाला म्हणता, “तेथे उभा राहा” किंवा “माझ्या पायाजवळ जमिनीवर बैस,”</verse>
				<verse number="4">तुम्ही आपसात भेदभाव केला की नाही आणि दुष्ट विचारांने न्याय करणारे झाले की नाही?</verse>
				<verse number="5">माझ्या प्रिय बंधू आणि भगिनींनो ऐका, परमेश्वराने जगाच्या दृष्टीने जे दरिद्री आहेत त्यांना विश्वासामध्ये धनवान होण्यास आणि जे त्याच्यावर प्रीती करतात त्यांना वचनानुसार राज्याचे वारस होण्यास निवडले नाही का?</verse>
				<verse number="6">परंतु तुम्ही गरिबांचा अपमान केला आहे. धनवान लोकच तुमचे शोषण करतात की नाही? तेच लोक तुम्हाला न्यायालयात खेचतात की नाही?</verse>
				<verse number="7">ज्या उत्कृष्ट नावावरून तुमची ओळख होते, त्या नावाची निंदा करणारे तेच नाहीत का?</verse>
				<verse number="8">“जशी तुम्ही स्वतःवर तशी तुमच्या शेजार्‍यावर प्रीती करा,” हा शास्त्र वचनात आढळणारा राजमान्यनियम तुम्ही पाळता तर चांगले करता.</verse>
				<verse number="9">पण तुम्ही पक्षपात करता, तर पाप करता आणि नियम मोडणारे म्हणून नियमानुसार दोषी ठरता.</verse>
				<verse number="10">जो कोणी सर्व नियम पाळतो, परंतु एका बाबीविषयी अडखळतो तो सर्व नियम मोडणार्‍या एवढाच दोषी आहे.</verse>
				<verse number="11">ज्याने म्हटले की, “तू व्यभिचार करू नको,” तोच हे सुद्धा म्हणतो, “तू खून करू नको.” जर तू व्यभिचार करीत नाही परंतु खून करतो, तर तू नियम मोडणारा होतो.</verse>
				<verse number="12">स्वतंत्रता देणार्‍या नियमाद्वारे तुमचा न्याय होणार आहे म्हणून बोला व कृती करा,</verse>
				<verse number="13">कारण जे कोणी दयावान नाहीत त्यांचा न्याय दयेवाचून होईल. दया न्यायावर विजय मिळविते.</verse>
				<verse number="14">माझ्या बंधू आणि भगिनींनो, जर कोणी असा दावा करतो की त्याच्याजवळ विश्वास आहे परंतु क्रिया नाही तर त्यापासून काय लाभ? अशा विश्वासाने त्यांचे तारण होऊ शकेल का?</verse>
				<verse number="15">समजा तुमच्या बंधू किंवा भगिनीला वस्त्र आणि रोजचे अन्न याची उणीव आहे.</verse>
				<verse number="16">जर तुमच्यापैकी एकजण त्यांना म्हणतो, “शांतीने जा; ऊब घ्या व खाऊन तृप्त व्हा,” परंतु त्यांच्या शारीरिक गरजासंबंधी काही करीत नाही, तर काय उपयोग?</verse>
				<verse number="17">त्याचप्रमाणे, नुसत्या विश्वासाला, जर कृतीची जोड नसली तर तो निर्जीव आहे.</verse>
				<verse number="18">पण कोणी म्हणेल, “तुझ्याजवळ विश्वास आहे; आणि माझ्याकडे क्रिया आहे.” तुझा विश्वास क्रियांवाचून मला दाखव, आणि मी माझा विश्वास माझ्या कृत्यांद्वारे सिद्ध करतो.</verse>
				<verse number="19">परमेश्वर एकच आहे असा तुमचा विश्वास आहे. तर उत्तम! दुरात्मे देखील विश्वास धरतात आणि भीतीने थरथर कापतात.</verse>
				<verse number="20">अरे मूर्ख माणसा, कृती शिवाय विश्वास निरर्थक आहे याचा तुला पुरावा पाहिजे का?</verse>
				<verse number="21">आपला पिता अब्राहाम याने त्याचा पुत्र इसहाक याला वेदीवर अर्पण केले आणि त्या कृत्यामुळे त्याला नीतिमान ठरवण्यात आले नाही का?</verse>
				<verse number="22">तुम्हीच पाहा, त्याचा विश्वास आणि कृती एकत्रित कार्य करत होत्या, आणि त्याने जे काही केले त्याद्वारे त्याचा विश्वास पूर्ण झाला.</verse>
				<verse number="23">आणि जे शास्त्रलेखात सांगितले ते पूर्ण झाले, “अब्राहामाने परमेश्वरावर विश्वास ठेवला, आणि ते त्याला नीतिमत्व असे गणण्यात आले,” आणि त्याला परमेश्वराचा मित्र म्हणण्यात आले.</verse>
				<verse number="24">तर मग तुम्ही पाहा मनुष्य केवळ विश्वासाने नव्हे तर कृतीने नीतिमान ठरतो.</verse>
				<verse number="25">त्याचप्रमाणे, राहाब वेश्या जिने हेरांना राहण्यासाठी जागा दिली आणि त्यांना दुसर्‍या मार्गाने पाठवून दिले यात ती तिच्या कृत्यामुळे नीतिमान ठरली नाही का?</verse>
				<verse number="26">जसे शरीर आत्म्यावाचून निर्जीव आहे, तसा विश्वासही क्रियांवाचून निर्जीव आहे.</verse>
			</chapter>
			<chapter number="3">
				<verse number="1">माझ्या विश्वासू बंधुनो, तुम्हातील पुष्कळांनी शिक्षक होऊ नये, कारण तुम्हाला माहीत आहे की जे आपण शिक्षक आहोत त्या आपला न्याय अधिक कठोरपणे होईल.</verse>
				<verse number="2">आपण सर्वजण अनेक प्रकारे अडखळतो. जर कोणी बोलण्यात कधीही चुकत नाही, तर तो परिपूर्ण आहे, व आपले सर्व शरीर ताब्यात ठेवण्यास समर्थ आहे.</verse>
				<verse number="3">घोड्यांनी आज्ञा मानावी म्हणून आम्ही त्याच्या तोंडात लगाम घालतो, व त्याद्वारे संपूर्ण प्राण्याचे शरीर वळवू शकतो.</verse>
				<verse number="4">किंवा तारवांचे उदाहरण घ्या, ही तारवे खूप मोठी असतात व प्रबळ वार्‍यांनी ती लोटली जातात, तरी चालकाची इच्छा असते तिकडे ती अगदी लहानसा सुकाणाने वळविता येतात.</verse>
				<verse number="5">त्याचप्रमाणे, जीभ ही शरीराचा लहान अवयव आहे, परंतु ती मोठ्या गोष्टींची फुशारकी मारते. विचार करा, मोठ्या जंगलाला पेटविण्यासाठी आगीची एक लहान ठिणगी पुरेशी आहे.</verse>
				<verse number="6">जीभ सुद्धा आग आहे, आपल्या शरीराच्या अवयवांमध्ये ती दुष्टतेचे जग आहे. ती संपूर्ण शरीराला भ्रष्ट करते, एखाद्याच्या जीवनाला आग लावते आणि स्वतः नरकाच्या अग्निने पेटलेली आहे.</verse>
				<verse number="7">सर्वप्रकारचे प्राणी, पक्षी आणि सरपटणारा प्राणी आणि समुद्रातील प्राणी वश झाले आहेत आणि त्यांना मनुष्यप्राण्याने वश केले आहे.</verse>
				<verse number="8">परंतु कोणताही मनुष्यप्राणी जिभेला वश करू शकत नाही. ती चंचल दुष्ट, प्राणघातक विषाने पूर्णपणे भरलेली आहे.</verse>
				<verse number="9">या जिभेने आपल्या प्रभू आणि पित्याची आपण स्तुती करतो, आणि याच जिभेने ज्याला परमेश्वराच्या प्रतिमेप्रमाणे बनविले आहे अशा मनुष्यप्राण्याला शाप देतो.</verse>
				<verse number="10">याप्रकारे स्तुती आणि शाप एकाच मुखातून निघतात. प्रिय बंधू आणि भगिनींनो, असे असू नये.</verse>
				<verse number="11">एकाच झर्‍यातून दोन्ही प्रकारचे ताजे पाणी आणि खारट पाणी वाहू शकते काय?</verse>
				<verse number="12">माझ्या बंधुंनो व भगिनींनो, अंजिराचे झाड जैतुनाची फळे, आणि द्राक्षवेल अंजीर उत्पन्न करू शकेल काय? नाही, तसेच खार्‍या पाण्याचा झरा ताजे पाणी देणार नाही.</verse>
				<verse number="13">तुम्हामध्ये ज्ञानी आणि समंजस कोण आहे? त्याने ज्ञानाच्या लीनतेने आपल्या चांगल्या वर्तणुकीद्वारे, आपले ज्ञान दाखवावे.</verse>
				<verse number="14">परंतु तुम्ही कटुता, मत्सर आणि स्वार्थी इच्छा आपल्या अंतःकरणात बाळगत असाल, तर पोकळ बढाई मारू नका किंवा सत्य नाकारू नका.</verse>
				<verse number="15">अशाप्रकारचे ज्ञान हे स्वर्गातून उतरत नाही परंतु ते पृथ्वीवरचे, अनीतिमान व सैतानाकडून आहे.</verse>
				<verse number="16">कारण जेथे मत्सर अथवा स्वार्थी हेतू असेल, तेथे अव्यवस्था व सर्व दुराचारी व्यवहार असतो.</verse>
				<verse number="17">परंतु स्वर्गातून येणारे ज्ञान हे सर्वप्रथम शुद्ध, नंतर शांतिप्रिय, विचारशील, विनयी, दयापूर्ण व चांगली फळे यांनी भरलेले, अपक्षपाती आणि प्रामाणिक असते.</verse>
				<verse number="18">शांती करणारे शांतीचे बीज पेरतात आणि ते नीतिमत्वाचे पीक काढतात.</verse>
			</chapter>
			<chapter number="4">
				<verse number="1">तुम्हामध्ये लढाया आणि भांडणे कशामुळे उत्पन्न होतात? ज्या इच्छा तुम्हामध्ये लढाई करतात त्यातून की नाही?</verse>
				<verse number="2">तुम्ही इच्छा करता परंतु तुम्हाला प्राप्त होत नाही, यामुळे तुम्ही वध करता. तुम्ही लोभ धरता, परंतु जे पाहिजे ते तुम्हाला प्राप्त होत नाही, यामुळे तुम्ही भांडता आणि लढता. तुमच्याकडे नाही कारण तुम्ही परमेश्वराकडे मागत नाही.</verse>
				<verse number="3">जेव्हा तुम्ही मागता, तरी तुम्हाला ते मिळत नाही, कारण तुम्ही अयोग्य हेतूने, विलासाच्या गोष्टींवर खर्च करावा म्हणून मागता.</verse>
				<verse number="4">व्यभिचारी लोकांनो, जगाशी मैत्री परमेश्वराबरोबर वैर आहे हे तुम्हाला समजत नाही काय? यास्तव, जो कोणी जगाचा मित्र होण्याचे पसंत करतो तो परमेश्वराचा शत्रू झाला आहे.</verse>
				<verse number="5">त्याने जो आत्मा आपल्या ठायी ठेवला आहे तो सौम्य ईर्षेने आपल्यावर नजर ठेवतो हे शास्त्राचे म्हणणे व्यर्थ आहे असे तुम्हास वाटते का?</verse>
				<verse number="6">परंतु ते आपल्याला अधिक कृपा देतात, यामुळे शास्त्रवचन सांगते, “परमेश्वर गर्विष्ठांचा विरोध करतात परंतु नम्रजनावर कृपा करतात.”</verse>
				<verse number="7">तुम्ही स्वतः परमेश्वराच्या अधीन व्हा. सैतानाचा विरोध करा, म्हणजे तो तुम्हापासून पळून जाईल;</verse>
				<verse number="8">तुम्ही परमेश्वराजवळ या म्हणजे ते तुम्हाजवळ येतील. अहो पाप्यांनो, आपले हात धुवा आणि दुहेरी मनाचे जे आहेत त्यांनी आपली अंतःकरणे शुद्ध करावीत.</verse>
				<verse number="9">तुम्ही रडा, शोक आणि आकांत करा. तुमचे हसणे शोकात आणि तुमचा आनंद खिन्नतेमध्ये बदलू द्या.</verse>
				<verse number="10">प्रभुसमोर तुम्ही स्वतःला नम्र करा आणि तो तुम्हाला उंच करील.</verse>
				<verse number="11">प्रिय बंधुंनो आणि भगिनींनो, एकमेकांची चहाडी करू नका. जो कोणी आपल्या बंधू किंवा भगिनी विरुद्ध बोलतो, अथवा त्यांचा न्याय करतो, तो नियमाविरुद्ध बोलतो व न्याय करतो, जेव्हा तुम्ही नियमांविरुद्ध न्याय करता, आणि पाळीत नाही तर न्याय करणारे व्हाल.</verse>
				<verse number="12">नियमशास्त्र देणारे आणि न्यायाधीश एकच आहे, तेच उद्धार आणि नाश करू शकतात. परंतु तू आपल्या शेजार्‍याचा न्याय करणारा तू कोण?</verse>
				<verse number="13">आता ऐका, जे तुम्ही म्हणता, “आज किंवा उद्या आम्ही या किंवा त्या शहरात जाऊ, तेथे वर्षभर राहू, उद्योग सुरू करू आणि पैसे कमवू.”</verse>
				<verse number="14">तुम्हाला उद्या काय आणि कसे होणार हे माहीत नाही. तुमचे जीवन ते काय आहे? तुम्ही त्या धुक्यासारखे आहात जे थोड्या वेळासाठी दिसते आणि नाहीसे होते.</verse>
				<verse number="15">याऐवजी, तुम्ही असे म्हणावयास हवे, “जर प्रभुची इच्छा असेल, तर आम्ही जगू व हे किंवा ते करू.”</verse>
				<verse number="16">जसे आता तुम्ही घमेंड करता आणि अभिमान बाळगता. अशा सर्व प्रकारची बढाई वाईट आहे.</verse>
				<verse number="17">जर कोणाला, योग्य करणे कळत असूनही, ते करत नाही, तर ते त्यांना पाप आहे.</verse>
			</chapter>
			<chapter number="5">
				<verse number="1">श्रीमंत लोकांनो, ऐका, जी आपत्ती तुमच्यावर येणार आहे त्यामुळे रडा आणि विलाप करा.</verse>
				<verse number="2">तुमची संपत्ती सडली आहे व तुमच्या वस्त्रांना गंज लागला आहे.</verse>
				<verse number="3">तुमचे सोने आणि चांदी याला गंज चढला आहे. त्यांचे गंजणे तुम्हाविरुद्ध साक्ष देईल आणि अग्निप्रमाणे तुमचे मांस खाऊन टाकील. शेवटच्या दिवसासाठी तुम्ही धनाचा साठा करून ठेवला आहे.</verse>
				<verse number="4">पाहा! ज्या कामकर्‍यांनी तुमची शेते कापली, त्यांचे वेतन तुम्ही दिले नाही ते तुमच्याविरुद्ध आक्रोश करीत आहेत. कापणी करणार्‍यांचा आक्रोश सेनाधीश प्रभुच्या कानावर गेला आहे.</verse>
				<verse number="5">पृथ्वीवर तुम्ही विलासात आणि भोगासक्तीत राहिला. तुम्ही स्वतःला वधासाठी धष्टपुष्ट केले आहे.</verse>
				<verse number="6">तुम्ही निष्पाप माणसाला जो तुमचा विरोध करत नव्हता त्याला दोषी ठरवून त्याचा वध केला.</verse>
				<verse number="7">प्रिय बंधुनो आणि भगिनींनो, प्रभुचे आगमन होईपर्यंत धीर धरा. पाहा शेतकरी कसा जमिनीतून निघणार्‍या मोलवान पिकांची वाट पाहतो. शरद आणि वसंतामध्ये येणार्‍या पावसाची धीराने वाट पाहतो.</verse>
				<verse number="8">तसेच तुम्ही पण, धीर धरा आणि खंबीर उभे राहा, कारण प्रभुचे येणे जवळ आले आहे.</verse>
				<verse number="9">बंधुंनो आणि भगिनींनो, तुमचा न्याय होऊ नये म्हणून एकमेकांविरुद्ध कुरकुर करू नका. न्यायाधीश दारात उभा आहे.</verse>
				<verse number="10">बंधुनो आणि भगिनींनो, संदेष्टे प्रभुच्या नावाने बोलत असताना त्यांनी सहन केलेले दुःख आणि धीर याचे उदाहरण लक्षात घ्या.</verse>
				<verse number="11">तुम्हाला माहीत आहे, ज्यांनी धीर धरला त्यांना आपण आशीर्वादीत म्हणतो. तुम्ही ईयोबाच्या धीराविषयी ऐकले आणि शेवटी प्रभुने त्याला कसे आशीर्वादीत केले हे तुम्ही पाहिले. प्रभू करुणा आणि दया यांनी भरलेला आहे.</verse>
				<verse number="12">या सर्वांपेक्षा, माझ्या बंधू आणि भगिनींनो, न स्वर्गाची किंवा पृथ्वीची किंवा दुसर्‍या कोणत्याच गोष्टींची शपथ वाहू नका. जे काही तुम्हाला म्हणावयाचे ते साधे “होय” किंवा “नाही” असावे. नाही तर तुम्ही दोषी ठरविले जाल.</verse>
				<verse number="13">तुम्हापैकी कोणी त्रासात आहे का? त्यांनी प्रार्थना करावी. कोणी आनंदी आहे का? त्यांनी स्तुतिस्तोत्रे गावीत.</verse>
				<verse number="14">तुम्हामध्ये कोणी आजारी आहे काय? त्याने मंडळीच्या वडिलांना बोलवावे आणि त्यांनी प्रभुच्या नावाने तेल लावावे आणि प्रार्थना करावी.</verse>
				<verse number="15">विश्वासाने केलेली प्रार्थना त्या रोग्याला बरे करील; प्रभू त्याला उठवेल. जर त्यांनी पाप केले असेल, तर त्यांची क्षमा होईल.</verse>
				<verse number="16">यास्तव एकमेकांजवळ आपली पापे कबूल करा व एकमेकांसाठी प्रार्थना करा, म्हणजे तुम्ही निरोगी व्हाल. नीतिमान माणसाची प्रार्थना प्रबळ व परिणामकारक असते.</verse>
				<verse number="17">एलीया अगदी आपल्यासारख्या स्वभावाचा मनुष्य होता. त्याने पाऊस पडू नये अशी कळकळीने प्रार्थना केली, आणि साडेतीन वर्षे भूमीवर पाऊस पडला नाही.</verse>
				<verse number="18">मग त्याने पुन्हा प्रार्थना केली, तेव्हा आकाशातून पाऊस पडला, आणि पृथ्वीने आपला उपज दिला.</verse>
				<verse number="19">प्रिय बंधुंनो आणि भगिनींनो, जर तुम्हातील कोणी एक सत्यापासून बहकला असेल आणि अशा व्यक्तीला कोणी परत आणेल तर,</verse>
				<verse number="20">हे लक्षात ठेवा जो कोणी अशा पापी व्यक्तीला त्यांच्या अयोग्य मार्गापासून फिरवतो तो त्यांना मरणापासून वाचवेल आणि त्यांच्या अनेक पापांवर पांघरूण घालेल.</verse>
			</chapter>
		</book>
		<book number="60">
			<chapter number="1">
				<verse number="1">पेत्र, येशू ख्रिस्ताचा प्रेषित, याच्याकडून, पंत, गलातीया, कप्पदुकिया, आशिया व बिथुनिया या प्रांतात पांगलेले, हद्दपार केलेले आणि परमेश्वराचे निवडलेले यांना,</verse>
				<verse number="2">जे परमेश्वर पित्याच्या पूर्वज्ञानानुसार निवडलेले, आत्म्याच्या पवित्रीकरणाच्या कार्याद्वारे, येशू ख्रिस्ताचे आज्ञापालन करणारे त्यांच्या रक्ताने सिंचन झालेले: तुम्हाला भरपूर कृपा व शांती लाभो.</verse>
				<verse number="3">आपल्या प्रभू येशू ख्रिस्ताचा परमेश्वर आणि पिता यांची स्तुती असो! त्यांनी आपल्या महान दयेने आणि येशू ख्रिस्ताच्या मृत्यूमधून झालेल्या पुनरुत्थानाद्वारे जिवंत आशेमध्ये आपल्याला एक नवीन जन्म दिला आहे.</verse>
				<verse number="4">हे वतन अविनाशी असून कधीही नाश होत नाही किंवा कुजत नाही; आणि हे वतन तुमच्यासाठी स्वर्गात राखून ठेवले आहे.</verse>
				<verse number="5">जे तारण शेवटच्या काळी प्रकट होण्यास सिद्ध आहे, ते तुम्हाला पूर्णपणे प्राप्त व्हावे याकरिता विश्वासाद्वारे परमेश्वराच्या शक्तीने तुम्ही सुरक्षित ठेवलेले आहात.</verse>
				<verse number="6">त्याविषयी तुम्ही खूप उल्लास करता, तरी आता थोडा वेळ वेगवेगळ्या प्रकारच्या परीक्षांमुळे दुःख सोसणे तुम्हाला भाग पडत आहे.</verse>
				<verse number="7">ही तुमच्या विश्वासाची सिद्ध निष्ठा सोन्यापेक्षा कितीतरी अधिक मौल्यवान आहे, जे अग्निने शुद्ध केलेले असूनही नाश पावते. जेव्हा येशू ख्रिस्त प्रकट होतील तेव्हा त्या विश्वासाची स्तुती, गौरव आणि सन्मान होऊ शकेल.</verse>
				<verse number="8">त्यांना पाहिले नसतानाही, तुम्ही त्यांच्यावर प्रीती करता; ते दिसत नसतानाही, तुम्ही त्यांच्यावर विश्वास ठेवता; आणि अवर्णनीय गौरवी आनंदाने उल्हासता,</verse>
				<verse number="9">कारण त्यांच्यावर विश्वास ठेवल्यामुळे पुढे मिळणारे तुमच्या आत्म्याचे तारण हे तुमचे प्रतिफळ आहे.</verse>
				<verse number="10">तुमच्याकडे येणार होती त्या कृपेबद्दल ज्या संदेष्ट्यांनी तुम्हाला सांगितले, त्यांनी या तारणासंबंधी लक्षपूर्वक शोध घेतला आणि मोठ्या काळजीने,</verse>
				<verse number="11">त्यांच्यामध्ये असणार्‍या ख्रिस्ताच्या आत्म्याद्वारे त्यांनी ख्रिस्ताची दुःखसहने आणि त्यानंतर येणार्‍या गौरवी गोष्टीबद्दल भविष्य केले, तेव्हा त्यांनी ती वेळ आणि परिस्थिती शोधण्याचा प्रयत्न केला.</verse>
				<verse number="12">ते त्यांना यासाठी प्रकट केले होते की, ते त्यांची स्वतःची सेवा करीत नव्हते तर तुमची. जेव्हा ते ज्या गोष्टींविषयी बोलले होते, त्या गोष्टी तुम्हाला स्वर्गातून पाठविलेल्या पवित्र आत्म्याच्याद्वारे ज्यांनी शुभवार्तेची घोषणा केली त्यांच्याद्वारे तुम्हाला आता सांगितल्या आहेत. स्वर्गदूतांना सुद्धा या गोष्टी जाणून घेण्याची इच्छा होती.</verse>
				<verse number="13">म्हणून येशू ख्रिस्त प्रकट होतील तेव्हा तुम्हाला दिल्या जाणार्‍या कृपेवर सावध अंतःकरणाने आणि संपूर्ण विचारशीलतेने तुमची आशा ठेवा.</verse>
				<verse number="14">आज्ञांकित मुलांसारखे व्हा आणि अज्ञानपणातील वाईट इच्छेला अनुसरून जसे तुम्ही पूर्वी जगत होता तसे आता जगू नका.</verse>
				<verse number="15">परंतु ज्यांनी तुम्हाला पाचारण केले ते जसे पवित्र आहेत, तसेच तुम्हीही जे काही करता त्यांच्यामध्ये पवित्र असा.</verse>
				<verse number="16">कारण शास्त्रलेखात असे लिहिले आहे, “तुम्ही पवित्र व्हा, कारण मी पवित्र आहे.”</verse>
				<verse number="17">तुम्ही ज्यांना पिता म्हणून हाक मारता ते प्रत्येक व्यक्तिच्या कामाचा निपक्षपातीपणाने न्याय करतात म्हणून तुमचे आयुष्य या जगात परदेशीयांसारखे आदरयुक्त भीतीने व्यतीत करा.</verse>
				<verse number="18">तुम्हाला माहीत आहे की, तुमच्या पूर्वजांपासून परंपरेने चालत आलेल्या निरर्थक वागणुकीपासून चांदी किंवा सोने अशा नाशवंत वस्तुंनी तुमची सुटका झाली नाही,</verse>
				<verse number="19">परंतु निष्कलंक आणि निर्दोष असा एक कोकरा जे ख्रिस्त त्यांच्या मौल्यवान रक्ताने झाली.</verse>
				<verse number="20">या जगाची निर्मिती होण्यापूर्वीच त्यांची निवड झाली होती, परंतु या शेवटच्या काळात ते तुमच्यासाठी प्रकट झाले.</verse>
				<verse number="21">त्यांच्याद्वारे तुम्ही परमेश्वरावर विश्वास ठेवता, ज्यांना परमेश्वराने मरणातून उठविले आणि त्यांचे गौरव केले आणि म्हणून तुमचा विश्वास आणि तुमची आशा परमेश्वरामध्ये आहे.</verse>
				<verse number="22">आता सत्याचे आज्ञापालन करून तुम्ही स्वतःला शुद्ध केले आहे यासाठी की, तुमची एकमेकांवर खरी प्रीती असावी, आणि एकमेकांवर खोल अंतःकरणापासून प्रीती करावी.</verse>
				<verse number="23">कारण नाशवंत बीजापासून नव्हे, तर अविनाशी बीजापासून, जिवंत आणि सर्वकाळ टिकणार्‍या परमेश्वराच्या वचनाद्वारे तुमचा नवीन जन्म झाला आहे.</verse>
				<verse number="24">कारण, “सर्व लोक गवतासारखे आहेत, आणि त्यांचे सौंदर्य वनातल्या फुलांसारखे आहे. गवत सुकते आणि फूल कोमेजते.</verse>
				<verse number="25">परंतु प्रभुचे वचन सर्वकाळ टिकते.” आणि हेच ते वचन आहे ज्याचा प्रचार तुम्हाला केला होता.</verse>
			</chapter>
			<chapter number="2">
				<verse number="1">यास्तव, सर्व वैरभाव आणि सर्व खोटेपणा, ढोंग, मत्सर, आणि प्रत्येक प्रकारचे दुर्भाषण हे सोडून द्या.</verse>
				<verse number="2">नवीन जन्मलेल्या बालकांसारखे शुद्ध, आध्यात्मिक दुधाची इच्छा धरा म्हणजे तुम्ही तुमच्या तारणाच्या अनुभवामध्ये वाढत जाल.</verse>
				<verse number="3">कारण प्रभू चांगले आहेत याचा तुम्ही आता अनुभव घेतला आहे.</verse>
				<verse number="4">जो जिवंत दगड, बांधणार्‍यांनी नाकारलेला परंतु परमेश्वराने निवडलेला आणि त्यांना मोलवान असलेले ख्रिस्ताकडे तुम्ही आले आहात.</verse>
				<verse number="5">तुम्ही सुद्धा, जिवंत दगडांसारखे आत्मिक मंदिर म्हणून बांधले जात आहात यासाठी की येशू ख्रिस्ताद्वारे परमेश्वराला स्वीकारावयास योग्य असे आत्मिक यज्ञ अर्पिण्यासाठी तुम्ही पवित्र याजकगण व्हावे.</verse>
				<verse number="6">कारण धर्मग्रंथात असे लिहिले आहे: “पाहा, सीयोनात मी एक दगड ठेवितो निवडलेला आणि मौल्यवान कोनशिला, त्यांच्यावर विश्वास ठेवणारा कधीही लज्जित होणार नाही.”</verse>
				<verse number="7">आता, जे तुम्ही विश्वास ठेवता, त्या तुम्हासाठी हा दगड अति मोलवान आहे. परंतु जे विश्वास ठेवीत नाहीत, “जो दगड बांधणार्‍यांनी नाकारला, तोच इमारतीचा कोनशिला झाला आहे.”</verse>
				<verse number="8">आणि, “लोकांना ठेच लागण्याचा दगड व अडखळण्याचे खडक ठेवितो.” ते अडखळतात, कारण ते परमेश्वराच्या वचनाप्रमाणे चालत नाहीत, ज्या शिक्षेसाठी ते पूर्वीच नेमलेले सुद्धा होते.</verse>
				<verse number="9">परंतु तुम्ही निवडलेले लोक, राजकीय याजकगण, पवित्र राष्ट्र, परमेश्वराचे विशेष धन आहात यासाठी की ज्यांनी तुम्हाला अंधारातून काढून त्यांच्या अद्भुत प्रकाशात आणले त्यांच्या स्तुतीची घोषणा करावी.</verse>
				<verse number="10">पूर्वी तुम्ही ते लोक नव्हता परंतु आता तुम्ही परमेश्वराचे लोक आहात; पूर्वी तुम्हाला दया प्राप्त झाली नव्हती परंतु आता तुम्हाला दया प्राप्त झाली आहे.</verse>
				<verse number="11">प्रिय मित्रांनो, जे तुम्ही या जगात परदेशीय व बंदीवासात आहात त्या तुम्हाला मी विनंती करतो की, ज्या पापी वासना तुमच्या आत्म्याविरुद्ध लढतात त्यांपासून दूर राहा.</verse>
				<verse number="12">अनीतिमान लोकांमध्ये अशाप्रकारचे चांगले जीवन जगा की अयोग्य कृत्ये करण्याचा ते तुमच्यावर आरोप करीत असतील, तरी ते तुमची चांगली कामे पाहतील आणि परमेश्वराच्या येण्याच्या दिवशी ते त्यांचे गौरव करतील.</verse>
				<verse number="13">मनुष्यांमध्ये स्थापित केलेल्या प्रत्येक अधिकार्‍याच्या तुम्ही प्रभुकरिता अधीन असा: मग तो सर्वोच्च अधिकारी म्हणून राजासुद्धा असेल</verse>
				<verse number="14">अथवा राज्यपाल असेल, कारण जे अयोग्य गोष्टी करतात त्यांना शिक्षा करण्यासाठी आणि जे योग्य गोष्टी करतात, त्यांची प्रशंसा करण्यासाठी ते परमेश्वराकडून पाठविलेले आहेत.</verse>
				<verse number="15">कारण परमेश्वराची अशी इच्छा आहे की चांगली कार्ये करून तुम्ही मूर्ख लोकांची अज्ञानी बोलणी बंद करावीत.</verse>
				<verse number="16">तुम्ही मुक्त आहात, परंतु तुमचे स्वातंत्र्य वाईट कृत्यांवर पांघरूण घालण्यासाठी मोकळे वापरू नका तर परमेश्वराच्या दासासारखे जगा.</verse>
				<verse number="17">प्रत्येकाला योग्य आदर दाखवा. विश्वासणार्‍यांच्या कुटुंबावर प्रीती करा. परमेश्वराचे भय बाळगा व राजाचा मान राखा.</verse>
				<verse number="18">दासांनो, आदराने परमेश्वराचे भय बाळगून तुम्ही स्वतःला तुमच्या धन्याच्या अधीन करा, फक्त जे चांगले आणि कृपाळू आहेत अशांच्याच नाही परंतु जे कठोर आहेत अशा धन्यांच्यासुद्धा अधीन राहा.</verse>
				<verse number="19">कारण जर कोणी मनुष्य त्याला परमेश्वराची जाणीव असल्यामुळे, अन्यायी दुःखाच्या वेदना सहन करतो, तर ते प्रशंसनीय असे आहे.</verse>
				<verse number="20">परंतु चूक केल्याबद्दल मिळालेली शिक्षा तुम्ही सहन केली तर त्यात काय मोठेपणा आहे? परंतु जर चांगले केल्याबद्दल तुम्ही दुःख भोगले आणि तुम्ही ते सहन केले तर हे परमेश्वराच्या दृष्टीने प्रशंसनीय आहे.</verse>
				<verse number="21">यासाठीच तुम्हाला पाचारण करण्यात आलेले आहे कारण ख्रिस्ताने तुमच्यासाठी दुःख सहन करून तुमच्यासमोर एक आदर्श ठेवला आहे यासाठी की तुम्ही त्यांचे अनुकरण करावे.</verse>
				<verse number="22">“त्यांनी कधीही पाप केले नाही; आणि त्यांच्या मुखात कोणतेही कपट आढळले नाही.”</verse>
				<verse number="23">जेव्हा त्यांनी त्यांचा अपमान केला, तरी त्यांनी कधी उलट उत्तर दिले नाही, जेव्हा दुःख भोगले त्यांनी धमकाविले नाही. त्यापेक्षा त्यांनी जो न्यायीपणाने न्याय करतो त्याच्याकडे स्वतःला सोपवून दिले.</verse>
				<verse number="24">त्यांच्या शरीरामध्ये त्या क्रूसावर, “त्यांनी स्वतः आमची पापे वाहिली” यासाठी की, आपण पापी स्वभाव सोडून नीतिमत्वासाठी जीवन जगावे; “त्यांना झालेल्या जखमांच्याद्वारे तुम्ही बरे झाले आहात.”</verse>
				<verse number="25">कारण “मेंढरांप्रमाणे तुम्ही परमेश्वरापासून बहकून दूर गेला होता,” परंतु आता तुम्ही तुमच्या मेंढपाळाकडे आणि तुमच्या आत्म्याच्या रक्षकाकडे परत आला आहात.</verse>
			</chapter>
			<chapter number="3">
				<verse number="1">पत्नींनो याचप्रकारे तुम्ही तुमच्या पतीच्या आज्ञेत राहा, म्हणजे त्यांच्यापैकी कोणी जर परमेश्वराच्या वचनावर विश्वास ठेवीत नाहीत, तर ते वचनाशिवाय त्यांच्या पत्नींच्या वर्तणुकीद्वारे जिंकले जाऊ शकतात;</verse>
				<verse number="2">जेव्हा ते तुमच्या जीवनातील शुद्धता आणि आदर पाहतात.</verse>
				<verse number="3">तुमचे सौंदर्य केवळ बाह्य गोष्टींवर अवलंबून नसावे, जसे की केशरचना आणि सोन्याचे दागदागिने घालणे, किंवा आकर्षक वस्त्रे घालणे.</verse>
				<verse number="4">तर याउलट ते तुमच्या अंतःकरणाच्या, न झिजणार्‍या पण सौंदर्यपूर्ण शांत आणि सौम्य आत्म्याचे असावे, जे परमेश्वराच्या दृष्टीने अति मोलवान आहे.</verse>
				<verse number="5">कारण पूर्वीच्या काळातील पवित्र स्त्रिया ज्यांची परमेश्वरावर आशा होती, त्या अशाच प्रकारे स्वतःला सजवित असत. त्यांनी स्वतःला त्यांच्या पतीच्या अधीन केले होते,</verse>
				<verse number="6">ज्याप्रमाणे सारा अब्राहामाच्या आज्ञेत राहिली आणि त्याला तिचा प्रभू असे म्हणाली. तुम्ही तिच्या मुली आहात जर तुम्ही जे चांगले ते करीत आहात आणि भीती बाळगत नाही.</verse>
				<verse number="7">पतींनो, त्याचप्रकारे तुम्ही आपल्या पत्नीबरोबर राहत असताना त्या नाजूक आहेत म्हणून सुज्ञतेने राहा, तुमच्याबरोबर त्या देखील कृपेच्या जीवनाच्या देणग्यांचे वतनदार आहेत म्हणून त्यांना मान द्या, म्हणजे तुमच्या प्रार्थनेत व्यत्यय येणार नाही.</verse>
				<verse number="8">सारांश, तुम्ही सर्व एकचित्ताने एकमेकांवर खर्‍या प्रीतिने व सहानुभूतीने बंधुप्रीती करणारे, दयाळू व नम्र असे व्हा.</verse>
				<verse number="9">वाईटाची फेड वाईटाने किंवा अपमानाची फेड अपमानाने करू नका. याउलट, वाईटाची फेड आशीर्वाद देऊन करा, कारण आशीर्वाद हे वतन मिळविण्यासाठी तुम्हाला पाचारण करण्यात आले आहे.</verse>
				<verse number="10">कारण, “ज्यांचे जीवनावर प्रेम असेल आणि चांगले दिवस पाहावे असे वाटत असेल तर त्यांनी त्यांची जीभ वाईट बोलण्यापासून सांभाळावी आणि कपटी गोष्टी बोलल्या जाऊ नयेत म्हणून त्यांच्या ओठांना सांभाळावे.</verse>
				<verse number="11">त्यांनी वाईटापासून वळावे व चांगले करावे; त्यांनी शांतिकरिता झटावे व तिचा पाठपुरावा करावा.</verse>
				<verse number="12">कारण प्रभुचे नेत्र नीतिमानांकडे असतात आणि त्याचे कान त्यांच्या प्रार्थनेकडे असतात, परंतु प्रभुचे मुख वाईट करणार्‍यांच्या विरुद्ध असते.”</verse>
				<verse number="13">चांगले करण्याची आस्था असेल, तर सहसा कोणी तुम्हाला अपाय करणार नाही.</verse>
				<verse number="14">जर तुम्ही चांगले केल्याबद्दल सहन करता, तर तुम्ही आशीर्वादीत आहा. “त्यांच्या अफवांना भिऊ नका आणि घाबरू नका.”</verse>
				<verse number="15">ख्रिस्ताला प्रभू म्हणून आपल्या अंतःकरणात आदरणीय माना. तुमच्यामध्ये जी आशा आहे व ती का आहे, तिच्याविषयी विचारपूस करणार्‍या प्रत्येकाला उत्तर देण्यास नेहमी सिद्ध असा आणि ते सौम्यतेने व आदरपूर्वक करा.</verse>
				<verse number="16">आदरयुक्त, शुद्ध विवेकबुद्धीला अनुसरून राहा, म्हणजे ख्रिस्तामधील तुमच्या चांगल्या वागणुकीविरुद्ध जे लोक द्वेषभावाने बोलतात, त्यांना निंदानालस्तीची लाज वाटेल.</verse>
				<verse number="17">लक्षात ठेवा, तुम्ही दुःख सोसावे अशी परमेश्वराची इच्छा असेल, तर वाईट करून दुःख भोगण्यापेक्षा, चांगले करून दुःख सोसणे, अधिक चांगले आहे!</verse>
				<verse number="18">नीतिमान असताना अनीतिमान लोकांसाठी, तुम्हाला परमेश्वराकडे न्यावे म्हणून ख्रिस्तानेसुद्धा पापांसाठी एकदाच दुःख सोसले, शारीरिक दृष्टीने त्यांचा मृत्यू झाला होता परंतु आत्म्यामध्ये त्यांना जिवंत केले होते.</verse>
				<verse number="19">जिवंत झाल्यानंतर येशू गेले आणि बंदीशाळेतील आत्म्यांना संदेश दिला</verse>
				<verse number="20">ज्यांनी परमेश्वराच्या आज्ञेचे पालन केले नव्हते; पूर्वी नोहाच्या काळामध्ये जहाज बांधले जात असताना परमेश्वराने धीराने त्यांची वाट पाहिली. त्यामध्ये असलेले फक्त थोडे लोक, सर्व मिळून आठजण पाण्यामधून वाचले होते.</verse>
				<verse number="21">ते पाणी आपल्यासाठी बाप्तिस्म्याचे चित्र असे आहे, ते आता तुम्हालासुद्धा वाचवते, परंतु शरीराची घाण काढून नाही तर परमेश्वराकडे सदसद्विवेकबुद्धीची प्रतिज्ञा केल्याने. ते तुम्हाला येशू ख्रिस्ताच्या पुनरुत्थानाद्वारे वाचवते.</verse>
				<verse number="22">ते येशू आता स्वर्गात गेले आहेत आणि परमेश्वराच्या उजवीकडे असून स्वर्गदूतांबरोबर, अधिकार आणि सत्ता त्यांच्या अधीन आहेत.</verse>
			</chapter>
			<chapter number="4">
				<verse number="1">म्हणून, ज्याअर्थी ख्रिस्ताने त्यांच्या शरीरामध्ये दुःख सहन केले, त्याअर्थी तुम्ही सुद्धा तीच मनोवृत्ती धारण केली पाहिजे, कारण जो कोणी शरीरामध्ये दुःख सहन करतो तो पापाचा त्याग करतो.</verse>
				<verse number="2">याचा परिणाम असा होतो की, ते त्यांचे उरलेले जगीक आयुष्य मानवाच्या वाईट इच्छेप्रमाणे नाही तर परमेश्वराच्या इच्छेप्रमाणे जगतात.</verse>
				<verse number="3">कारण गैरयहूदी लोकांप्रमाणे व्यभिचार, कामातुरपणा, मद्यासक्ती, रंगेलपणा, बदफैली आणि घृणित मूर्तिपूजा हे करण्यात तुम्ही बराच वेळ घालविला.</verse>
				<verse number="4">त्यांना आश्चर्य वाटते की तुम्ही आता त्यांच्या बेपर्वा, वाईट जीवनात सामील होत नाही आणि ते तुमची निंदा करतात.</verse>
				<verse number="5">पण एवढे लक्षात ठेवा की, त्यांना त्यांचा हिशोब त्या परमेश्वराला द्यावा लागेल जो जिवंतांचा आणि मेलेल्यांचा न्याय करण्यास सिद्ध आहे.</verse>
				<verse number="6">याच कारणासाठी शुभवार्तेचा प्रचार जे आता मृत झाले आहेत त्यांना करण्यात आला होता, यासाठी की देहामध्ये त्यांचा न्यायनिवाडा मनुष्याच्या प्रमाणानुसार व्हावा परंतु आत्म्यामध्ये त्यांनी परमेश्वराच्या इच्छेप्रमाणे जिवंत राहवे.</verse>
				<verse number="7">सर्व गोष्टींचा अंतकाळ जवळ आला आहे म्हणून सावध आणि विचारशील असा, म्हणजे तुम्हाला प्रार्थना करता येईल.</verse>
				<verse number="8">सर्वात महत्वाचे म्हणजे एकमेकांवर निष्ठेने प्रीती करा, कारण प्रीती पुष्कळ पापांची रास झाकून टाकते.</verse>
				<verse number="9">कुरकुर न करता एकमेकांचे आदरातिथ्य करा.</verse>
				<verse number="10">परमेश्वराच्या कृपेच्या वेगवेगळ्या रुपामध्ये परमेश्वराचे एकनिष्ठ कारभारी म्हणून तुमच्यातील प्रत्येकाने एकमेकांना मदत करण्यासाठी तुम्हाला जे काही विशेष कर्तृत्वदान मिळाले आहे त्याचा उपयोग करा.</verse>
				<verse number="11">जर कोणी संदेश देतो तर त्याने असा संदेश द्यावा की, तो परमेश्वराचेच शब्द बोलत आहे. जर कोणी सेवा करतात तर परमेश्वर जशी शक्ती पुरवितात त्याप्रमाणे करावी, म्हणजे सर्व गोष्टीमध्ये येशू ख्रिस्ताच्याद्वारे परमेश्वराचे गौरव होईल. त्यांना गौरव, आणि सामर्थ्य सदासर्वकाळ असो. आमेन!</verse>
				<verse number="12">प्रिय मित्रांनो, तुमची परीक्षा घेण्यासाठी तुमच्यावर आलेल्या अग्निसारख्या वाईट अनुभवाबद्दल आश्चर्यचकित होऊ नका, जसे की तुमच्यासाठी काहीतरी विचित्रच घडत आहे.</verse>
				<verse number="13">परंतु ख्रिस्ताच्या दुःखात जेवढे तुम्हाला सहभागी होता येईल तेवढे होऊन आनंद करा, म्हणजे ज्यावेळी त्यांचे गौरव प्रकट होईल त्यावेळी तुम्ही अतिआनंदीत व्हाल.</verse>
				<verse number="14">जर ख्रिस्ताच्या नावामुळे तुमचा अपमान झाला असेल तर तुम्ही धन्य, कारण गौरवाचा आत्मा म्हणजेच परमेश्वराचा आत्मा तुम्हावर येऊन स्थिरावला आहे.</verse>
				<verse number="15">जर तुम्ही दुःख भोगता तर खुनी किंवा चोर, किंवा कोणताही गुन्हेगार किंवा लुडबूड्या म्हणून सुद्धा दुःख भोगू नये.</verse>
				<verse number="16">तरीपण ख्रिस्ती या नात्याने तुम्ही दुःख सहन केले तर लाज मानू नका, तर परमेश्वराची स्तुती करा की तुम्ही ते नाव धारण केले आहे.</verse>
				<verse number="17">कारण ही वेळ न्यायनिवाडा करण्याची आहे आणि त्याची सुरुवात परमेश्वराच्या घराण्यातील लोकांपासून होत आहे; आणि जर त्याची सुरुवात आपल्यापासून झाली तर, जे परमेश्वराच्या शुभवार्तेप्रमाणे चालत नाहीत त्यांचे काय होईल?</verse>
				<verse number="18">आणि, “जर नीतिमान लोकांचे तारण कष्टाने होते, तर अनीतिमान व पापी लोकांचे काय होईल?”</verse>
				<verse number="19">म्हणून जे परमेश्वराच्या इच्छेप्रमाणे दुःख सहन करतात त्यांनी स्वतःला त्यांच्या विश्वासू निर्माणकर्त्याकडे सोपवून द्यावे आणि नेहमी चांगली कामे करीत राहवे.</verse>
			</chapter>
			<chapter number="5">
				<verse number="1">तुमच्यामध्ये जे वडील आहेत त्यांना मी एक सहवडील आणि ख्रिस्ताच्या दुःखांचा साक्षी तो मी सुद्धा पुढे प्रकट होणार्‍या गौरवाचा वाटेकरी असेन, हा बोध करतो:</verse>
				<verse number="2">तुमच्या देखरेखीखाली असलेल्या परमेश्वराच्या कळपाचे पालनपोषण करा, त्यांच्यावर लक्ष ठेवा, तुम्हाला हे काम करावेच लागते अशा दृष्टीने नाही तर तुम्ही स्वखुशीने हे काम करा, ही परमेश्वराची तुमच्याकडून अपेक्षा आहे; अप्रामाणिक लाभ मिळविण्यासाठी नाही परंतु सेवा करण्यास उत्सुक असा;</verse>
				<verse number="3">जो कळप तुमच्या हाती सोपविला आहे त्यांच्यावर प्रभुत्व दाखवू नका परंतु लोकांसमोर उदाहरणे म्हणून राहा.</verse>
				<verse number="4">जेव्हा मुख्य मेंढपाळ येतील, तेव्हा गौरवाचा मुकुट तुम्हाला मिळेल तो कधीच झिजणार नाही.</verse>
				<verse number="5">त्याचप्रकारे तुम्ही जे तरुण आहात तुमच्या वडीलधार्‍यांच्या अधीन राहा. तुम्ही सर्वजण एकमेकांबरोबर नम्रता परिधान करून राहा, कारण, “परमेश्वर गर्विष्ठांचा विरोध करतात परंतु नम्रजनावर कृपा करतात.”</verse>
				<verse number="6">परमेश्वराच्या पराक्रमी हाताखाली स्वतःला नम्र करा, म्हणजे ते तुम्हाला योग्य वेळी उंच करतील.</verse>
				<verse number="7">तुमच्या सर्व चिंता त्याच्यावर टाका, कारण ते तुमची काळजी घेतात.</verse>
				<verse number="8">सावध असा, दक्ष राहा! तुमचा शत्रू सैतान हा गर्जणार्‍या सिंहासारखा कोणाचा नाश करावा म्हणून शोधीत फिरतो.</verse>
				<verse number="9">विश्वासामध्ये दृढ उभे राहून त्याचा विरोध करा, कारण तुम्हाला माहीत आहे की, जगभरातील विश्वासी लोकांच्या कुटुंबांना अशाच प्रकारची दुःखे भोगावी लागत आहेत.</verse>
				<verse number="10">तुम्ही थोडा वेळ दुःख सहन केल्यावर, सर्व कृपेचा परमेश्वर ज्यांनी तुम्हाला त्यांच्या सार्वकालिक गौरवामध्ये येण्यासाठी ख्रिस्तामध्ये आमंत्रित केले आहे, ते स्वतः तुमची पुनर्स्थापना करतील आणि तुम्हाला सशक्त, दृढ आणि स्थिर करतील.</verse>
				<verse number="11">त्यांना सदासर्वकाळ अधिकार असो. आमेन.</verse>
				<verse number="12">सीलास ज्याला मी एकनिष्ठ भाऊ असे मानतो याच्या मदतीने मी तुम्हाला थोडक्यात लिहिले आहे, तुम्हाला उत्तेजित करतो आणि अशी साक्ष देतो की, हीच परमेश्वराची खरी कृपा आहे. यामध्येच स्थिर राहा.</verse>
				<verse number="13">जी बाबेलमध्ये आहे ती, तुमच्याबरोबर एकत्र निवडलेली, तुम्हाला तिच्या शुभेच्छा पाठविते, आणि माझा पुत्र मार्क तुम्हाला शुभेच्छा पाठवितो.</verse>
				<verse number="14">प्रीतीच्या चुंबनांनी एकमेकांना शुभेच्छा द्या. तुम्ही जे ख्रिस्तामध्ये आहात त्या तुम्हा सर्वांना शांती असो.</verse>
			</chapter>
		</book>
		<book number="61">
			<chapter number="1">
				<verse number="1">येशू ख्रिस्ताचा सेवक आणि प्रेषित शिमोन पेत्र, याजकडून, ज्यांना आपला परमेश्वर आणि तारणारा येशू ख्रिस्त यांच्या नीतिमत्वाद्वारे आमच्यासारखाच मोलवान विश्वास मिळाला आहे त्यास:</verse>
				<verse number="2">परमेश्वर आणि आपला येशू प्रभू यांच्या ज्ञानाद्वारे कृपा व शांती तुम्हाला अधिकाधिक प्राप्त होवो.</verse>
				<verse number="3">त्यांच्या दैवी सामर्थ्याने तुम्हाला त्यांच्या स्वतःच्या वैभवात व चांगुलपणात सहभागी होण्यास पाचारण केले, त्यांच्या ज्ञानाद्वारे जीवनास व सुभक्तीस आवश्यक असलेल्या सर्वगोष्टी आपल्याला दिल्या आहेत.</verse>
				<verse number="4">याद्वारे त्यांनी आपल्याला त्यांचे अतिमहान आणि मोलवान अभिवचने दिली आहेत, यासाठी की त्याद्वारे त्यांच्या दैवीस्वभावात आपण सहभागी व्हावे व जगाच्या भ्रष्टतेतून निर्माण होणार्‍या वाईट वासनेपासून आपली सुटका व्हावी.</verse>
				<verse number="5">कारण याच कारणासाठी, तुमच्या विश्वासामध्ये चांगुलपणाची भर घालण्याचा प्रयत्न करा; चांगुलपणात ज्ञानाची;</verse>
				<verse number="6">ज्ञानात आत्मसंयमाची; आत्मसंयमात धीराची; धीरात सुभक्तीची;</verse>
				<verse number="7">सुभक्तीत बंधुप्रेमाची; बंधुप्रेमात प्रीतीचा.</verse>
				<verse number="8">कारण जर हे गुण तुमच्यामध्ये वाढत असले तर ते आपल्या प्रभू येशू ख्रिस्ताच्या ज्ञानात तुम्हाला अपरिणामकारी व असफल होण्यापासून राखतील.</verse>
				<verse number="9">ज्याच्याजवळ हे गुण नाहीत तो दूरदृष्टी नसलेला आणि आंधळा आहे, त्याला आपल्या पूर्वीच्या पापापासून शुद्ध झाल्याचा विसर पडला आहे.</verse>
				<verse number="10">यास्तव, माझ्या बंधू आणि भगिनींनो तुमचे पाचारण आणि निवड दृढ करण्यासाठी होईल तितके प्रयत्न करा. असे केल्यास तुम्ही कधीही अडखळणार नाही किंवा तुमचे पतन होणार नाही,</verse>
				<verse number="11">तर आपले प्रभू आणि तारणारे येशू ख्रिस्त यांच्या शाश्वत राज्यात भव्य तुमचे स्वागत होईल.</verse>
				<verse number="12">जरी तुम्हाला या गोष्टी माहीत आहेत, आणि तुम्ही तुमच्याकडे असलेल्या सत्यात निश्चितपणे स्थिर झालेले आहात तरी या गोष्टींची मी तुम्हाला नेहमीच आठवण करून देईन.</verse>
				<verse number="13">मला असे वाटते की, जोपर्यंत मी या शारीरिक तंबूमध्ये राहत आहे तोपर्यंत तुमची स्मरणशक्ती ताजीतवानी करणे हे योग्य आहे;</verse>
				<verse number="14">कारण मला माहीत आहे की मी लवकरच हा शारीरिक मंडप सोडणार आहे जसे आपल्या प्रभू येशू ख्रिस्ताने मला स्पष्ट करून दिले आहे.</verse>
				<verse number="15">माझे निर्गमन झाल्यावर या गोष्टींची तुम्हाला सतत लक्षात राहतील यासाठी मी सर्वतोपरी प्रयत्न करेन.</verse>
				<verse number="16">चातुर्याने कल्पिलेल्या कथास अनुसरून आम्ही आपल्या प्रभू येशू ख्रिस्ताचे सामर्थ्य आणि आगमन यासंबंधाने कळविले होते असे नाही, परंतु आम्ही त्यांच्या वैभवाचे साक्षी आहोत.</verse>
				<verse number="17">त्यांना परमेश्वरपित्याकडून सन्मान आणि गौरव मिळाले, तेव्हा सर्वोच्च गौरवी परमेश्वराकडून अशी वाणी झाली की, “हा माझा परमप्रिय पुत्र आहे आणि याच्याविषयी मी संतुष्ट आहे.”</verse>
				<verse number="18">आम्ही त्यांच्याबरोबर पवित्र डोंगरावर असताना आकाशातून झालेली वाणी आम्ही स्वतः ऐकली आहे.</verse>
				<verse number="19">आमच्याकडे निश्चित असा संदेष्ट्यांचा संदेश आहे, तो अंधारात प्रकाशणार्‍या दिव्याप्रमाणे आहे. तुमच्या अंतःकरणात दिवस उजाडेपर्यंत व पहाटेचा तारा उगवेपर्यंत तुम्ही त्याच्याकडे लक्ष द्याल तर बरे होईल.</verse>
				<verse number="20">सर्वात महत्वाचे, प्रथम हे ध्यानात ठेवा की, धर्मशास्त्रातील कोणत्याही संदेशाचा उलगडा संदेष्ट्यांच्या स्वतःच्या कल्पनेने करता येत नाही.</verse>
				<verse number="21">कारण भविष्यकथन मनुष्यांच्या इच्छेने कधी झालेले नाही, तर संदेष्ट्यांनी, जरी ते मनुष्य होते तरी पवित्र आत्म्याने प्रेरित होऊन परमेश्वराकडून आलेला संदेश सांगितला आहे.</verse>
			</chapter>
			<chapter number="2">
				<verse number="1">परंतु लोकांमध्ये सुद्धा खोटे संदेष्टे होते, तसेच तुमच्यामध्ये खोटे शिक्षक असतील, ते गुप्त रीतीने विध्वंसक पाखंडी मते प्रचारात आणतील, ज्याने त्यांना विकत घेतले अशा सार्वभौम प्रभुला नाकारतात आणि त्यांच्या स्वतःवर आकस्मिक नाश ओढवून घेतील.</verse>
				<verse number="2">पुष्कळ जण त्यांच्या अनैतिक कृत्यांचे अनुकरण करतील व सत्याच्या मार्गाची त्यामुळे निंदा होईल.</verse>
				<verse number="3">हे शिक्षक त्यांच्या लोभापायी बनावट गोष्टी तुम्हाला सांगून तुमच्याकडून पैसे मिळवतील. त्यांच्यासाठी नेमलेला दंड दीर्घकाळापासून त्यांच्यावर लटकत आहे, आणि त्यांचा नाश डुलक्या घेत नाही.</verse>
				<verse number="4">कारण जर परमेश्वराने पाप करणार्‍या देवदूतांना राखले नाही, परंतु नरकात पाठविले, निबिड काळोखाच्या बंधनात न्यायासाठी अटकेत ठेवले.</verse>
				<verse number="5">त्यांनी प्राचीन जगाचीही गय केली नाही, तर अभक्तांच्या जगावर जलप्रलय आणला आणि नीतिमत्त्वाचा संदेश देणारा नोहा याचे सात जणांसह रक्षण केले.</verse>
				<verse number="6">पुढे येणार्‍या अनीतिमानास उदाहरण देण्यासाठी सदोम व गमोरा ही नगरे भस्म करून त्यांची राख केली व त्यांनी त्यांना विध्वंसाची शिक्षा केली.</verse>
				<verse number="7">त्यांनी अनीतिमान लोकांच्या कामातुर वर्तनास दुःखी झालेला नीतिमान लोट याची सुटका केली,</verse>
				<verse number="8">(कारण तो नीतिमान माणूस त्यांच्यामध्ये दिवसेंदिवस राहून त्यांची स्वैराचाराची कृत्ये पाहून व ऐकून त्याचा नीतिमान जीव तीव्र दुःखी झाला होता.)</verse>
				<verse number="9">नीतिमान लोकांना परीक्षेतून कसे सोडवावे व अनीतिमान लोकांना शिक्षा भोगीत न्यायाच्या दिवसासाठी कसे राखून ठेवावे हे प्रभुला कळते.</verse>
				<verse number="10">विशेषकरून अशा लोकांसाठी हे खरे आहे जे देहाच्या भ्रष्ट अभिलाषांच्या मागे लागतात आणि अधिकारास तुच्छ मानतात. धाडसी, आणि उद्धट, स्वर्गीय प्राण्यांची निंदा करण्यास ते घाबरत नाहीत;</verse>
				<verse number="11">स्वर्गातील देवदूत अधिक समर्थ आणि बलवान आहेत तरीसुद्धा प्रभुकडून अशा प्राण्यांचा न्याय होत असताना ते त्यांची निंदा करीत नाहीत.</verse>
				<verse number="12">परंतु हे लोक जे काही त्यांना समजत नाही त्या गोष्टींविषयी निंदा करीत असतात. ते उपजत निर्बुद्ध प्राणी, पकडले जाऊन त्यांचा नाश व्हावा एवढ्यासाठी जन्मलेल्या पशूंसारखे आपला सुद्धा नाश करून घेतील.</verse>
				<verse number="13">त्यांनी केलेल्या हानीचे प्रतिफळ त्यांच्या पदरी पडेल. दिवसाढवळ्या चैनबाजी करण्यात ते आनंद मानतात, ते डाग व कलंक आहेत. तुमच्याबरोबर मेजवान्या झोडताना ते फसवेगिरीने वागतात व त्यात त्यांना मौज वाटते.</verse>
				<verse number="14">त्यांच्या नजरेत व्यभिचार भरला असून पाप केल्यावाचून त्यांना राहवत नाही. ते अस्थिर मनाच्या लोकांना मोह घालतात. त्यांची हृदये लोभात निर्ढावलेली असतात; ते शापग्रस्त लोक आहेत!</verse>
				<verse number="15">ते सरळ मार्ग सोडून बहकले आहेत आणि दुष्टपणाचे वेतन प्रिय मानणारा बौराचा पुत्र बलाम याच्या मार्गाने गेले आहेत.</verse>
				<verse number="16">परंतु त्याच्या अयोग्य कृत्याबद्दल गाढवाद्वारे त्याचा निषेध करण्यात आला. मुक्या गाढवाने मनुष्यवाणीने बोलून संदेष्ट्याच्या वेडेपणाला आळा घातला.</verse>
				<verse number="17">हे लोक कोरड्या झर्‍यांसारखे, वादळाने उडविलेल्या ढगांसारखे आहेत. त्यांच्यासाठी काळाकुट्ट अंधार राखलेला आहे.</verse>
				<verse number="18">कारण जेव्हा, चुकीने वागणार्‍या लोकांमधून कोणी बाहेर निघाले असतील त्यांना हे लोक मूर्खपणाच्या, मोठ्या फुगीर गोष्टी बोलून आणि देहाच्या वासनांद्वारे कामातुरपणाने भुरळ घालतात.</verse>
				<verse number="19">हे त्यांना स्वतंत्रतेचे वचन देतात जेव्हा ते स्वतःच दुष्टतेचे दास आहेत, कारण “लोक ज्याच्या अधिकारात आहेत, ते त्याचा दास आहेत.”</verse>
				<verse number="20">प्रभू व तारणारा येशू ख्रिस्त यांच्या ज्ञानाद्वारे जगाच्या भ्रष्टतेतून बाहेर पडल्यावर जर पुन्हा तिच्यात गुंतून तिच्या कह्यात गेले तर त्यांची शेवटची अवस्था पहिल्यापेक्षा वाईट होते.</verse>
				<verse number="21">नीतिमत्त्वाचा मार्ग समजून आल्यानंतर आपणास दिलेल्या पवित्र आज्ञेकडे पाठ फिरवणे यापेक्षा तो मार्ग त्यांना माहीत झालाच नसता, तर ते त्यांच्यासाठी बरे झाले असते.</verse>
				<verse number="22">अशा लोकांसाठी या म्हणी खर्‍या आहेत: “कुत्रे त्याच्या ओकारीकडे परत येते,” आणि “धुतलेली डुकरीण तिच्या चिखलात लोळण्यास परत जाते,” अशा म्हणींप्रमाणे त्यांची गत झालेली असते.</verse>
			</chapter>
			<chapter number="3">
				<verse number="1">प्रिय मित्रांनो, आता माझे हे तुम्हाला दुसरे पत्र आहे. या दोन्ही पत्राद्वारे मी तुम्हाला आठवण देऊन तुमच्या विचारांना हितकारक होतील अशा गोष्टींना चालना देत आहे.</verse>
				<verse number="2">माझी इच्छा आहे की, पवित्र संदेष्ट्यांनी पूर्वी सांगितलेल्या वचनांची आणि आमचा प्रभू आणि तारणारा यांनी तुमच्या प्रेषितांद्वारे दिलेल्या आज्ञेची तुम्ही आठवण ठेवावी.</verse>
				<verse number="3">सर्वात प्रथम तुम्ही हे समजून घ्या की, शेवटल्या दिवसात थट्टा करणारे येतील, थट्टा करतील आणि त्यांच्या स्वतःच्या वाईट वासनांच्या मागे लागतील.</verse>
				<verse number="4">ते म्हणतील, “त्यांच्या येण्याचे दिलेले ‘येत आहे’ हे वचन आता कोठे आहे? आमचे पूर्वज मरण पावले, तरी सर्वकाही उत्पत्तीच्या प्रारंभापासून होते तसेच चालू आहे.”</verse>
				<verse number="5">परंतु ते बुद्धिपुरस्सर हे विसरतात की, फार पूर्वी परमेश्वराच्या शब्दाने आकाशमंडळ अस्तित्वात आले आणि पृथ्वी पाण्यातून व पाण्याद्वारे घडविली गेली.</verse>
				<verse number="6">याच पाण्यामुळे त्यावेळेच्या जगाचा महाप्रलयाने नाश झाला होता.</verse>
				<verse number="7">आता अस्तित्वात असलेले आकाश व पृथ्वी ही त्याच परमेश्वराच्या शब्दाने अग्नीत नष्ट करण्यासाठी राखलेली आहेत, अनीतिमान लोकांच्या न्यायाच्या दिवसासाठी आणि नाशासाठी ती राखून ठेवलेली आहेत.</verse>
				<verse number="8">प्रिय मित्रांनो, एक गोष्ट तुम्ही विसरू नका: प्रभुसाठी एक दिवस हजार वर्षांसारखा आहे आणि हजार वर्षे एका दिवसासारखी आहेत.</verse>
				<verse number="9">कित्येक लोक ज्याला संथपणा म्हणतात, तसे प्रभू आपल्या वचनाविषयी करीत नाहीत, तर ते तुमच्याबरोबर सहनशीलतेने वागतात. कोणाचाही नाश व्हावा, अशी त्यांची इच्छा नाही, तर प्रत्येकाने पश्चात्ताप करावा अशी त्यांची इच्छा आहे.</verse>
				<verse number="10">परंतु चोर येतो तसा प्रभुचा दिवस येईल, त्या दिवशी आकाश कर्कश नाद करीत नाहीसे होईल, मूलतत्त्वे तप्त होऊन लयास जातील आणि पृथ्वी व तिच्यावरील सर्वगोष्टी प्रकट होतील.</verse>
				<verse number="11">ज्याअर्थी सर्वकाही अशा रीतीने नष्ट होणार आहे, त्याअर्थी तुम्ही कशाप्रकारचे लोक असणे आवश्यक आहे? तुम्ही पवित्र आणि सुभक्तीत जीवन जगले पाहिजे.</verse>
				<verse number="12">तो परमेश्वराचा दिवस लवकर यावा म्हणून तुम्ही त्याकडे लक्ष देत आहात, त्या दिवशी आकाश अग्नीत जळून विलयास जाईल, आणि त्यातील मूलतत्वे उष्णतेने वितळतील.</verse>
				<verse number="13">परंतु ज्यामध्ये नीतिमत्त्व वास करते, असे नवे आकाश व नवी पृथ्वी यांची परमेश्वराच्या वचनाप्रमाणे आपण वाट पाहत आहोत.</verse>
				<verse number="14">तर मग, प्रिय मित्रांनो, या गोष्टीची वाट पाहत असता तुम्ही त्यांच्या दृष्टीने निष्कलंक व निर्दोष असे त्यांच्याबरोबर शांतित असलेले असे त्यांना आढळून यावे म्हणून प्रत्येक प्रकारे प्रयत्न करा.</verse>
				<verse number="15">आपल्या प्रभुची सहनशीलता ही तारणाचीच संधी आहे असे समजा. आपला प्रिय बंधू पौल याला देण्यात आलेल्या ज्ञानाप्रमाणे त्यानेही तुम्हाला असेच लिहिले आहे हे तारणच आहे असे समजा.</verse>
				<verse number="16">या विषयाचे वर्णन करून तो त्याच्या सर्व पत्रात त्याचप्रकारे लिहितो. त्याच्या पत्रातील काही गोष्टी समजावयास कठीण अशा आहेत. अज्ञानी व अस्थिर माणसे इतर धर्मशास्त्रलेखांचा जसा विपरीत अर्थ करतात तसा या पत्राचाही करतात. अशाने ते स्वतःच्या नाशाला कारणीभूत होतात.</verse>
				<verse number="17">प्रिय मित्रांनो, तुम्हाला अगोदरच इशारा देऊन ठेवला आहे, म्हणून तुम्ही अनीतिमान लोकांच्या चुकीच्या प्रवाहात सापडून आपल्या सुरक्षित स्थितीतून ढळू नये यासाठी जपून राहा.</verse>
				<verse number="18">परंतु आपले प्रभू आणि तारणारे येशू ख्रिस्त यांच्या कृपेत आणि ज्ञानात वाढत राहा. त्यांना गौरव आता आणि सदासर्वकाळ असो! आमेन.</verse>
			</chapter>
		</book>
		<book number="62">
			<chapter number="1">
				<verse number="1">जे प्रारंभीपासून होते, जे आम्ही ऐकले आहे, जे आमच्या डोळ्यांनी आम्ही पाहिले आहे, ज्याच्याकडे आम्ही लक्षपूर्वक पाहिले आहे आणि आमच्या हातांनी स्पर्श केला आहे; जीवनाच्या वचनासंबंधी आम्ही ही घोषणा करीत आहोत.</verse>
				<verse number="2">जे जीवन प्रकट झाले ते आम्ही पाहिले आहे आणि त्याचीच साक्ष देतो आणि आम्ही तुमच्यासाठी सार्वकालिक जीवनाची घोषणा करतो; जे पित्याजवळ होते आणि आमच्यासाठी ते प्रकट झाले आहे.</verse>
				<verse number="3">आम्ही जे पाहिले व ऐकले आहे तेच तुम्हाला सांगत आहोत यासाठी की तुम्ही सुद्धा आमच्याबरोबर सहभागी व्हावे. आमची सहभागिता पित्याबरोबर आणि त्यांचा पुत्र येशू ख्रिस्त यांच्याबरोबर आहे.</verse>
				<verse number="4">आम्ही हे लिहित आहोत यासाठी की, आमचा आनंद परिपूर्ण असावा.</verse>
				<verse number="5">हा संदेश आम्ही त्यांच्याकडून ऐकला आहे आणि तो तुम्हाला घोषित करतो, परमेश्वर प्रकाश आहे; त्यांच्यामध्ये अजिबात अंधार नाही.</verse>
				<verse number="6">जर आम्ही असे म्हणतो की, आमची त्यांच्याबरोबर सहभागिता आहे आणि तरीसुद्धा अंधारात राहतो तर आम्ही खोटे बोलतो आणि खरेपणाने जगत नाही.</verse>
				<verse number="7">परंतु जसे ते प्रकाशात आहेत, तसे आम्ही प्रकाशामध्ये चाललो, तर आमची एकमेकांबरोबर सहभागिता आहे आणि त्यांचा पुत्र येशू यांचे रक्त सर्व पापापासून आम्हाला शुद्ध करते.</verse>
				<verse number="8">जर आम्ही पापविरहित आहो, असे आपण म्हणतो, तर आम्ही स्वतःला फसवतो आणि आमच्यामध्ये सत्य नाही.</verse>
				<verse number="9">जर आपण आपली पापे त्याच्याजवळ कबूल करतो, तर ते विश्वसनीय व न्यायी आहे म्हणून आपल्या पापांची क्षमा करतील, आणि सर्व अनीतिमत्वापासून आपल्याला शुद्ध करतील.</verse>
				<verse number="10">जर आपण म्हणतो की, आपण पाप केले नाही, तर आपण परमेश्वराला लबाड ठरवितो आणि त्यांचे वचन आपल्यामध्ये नाही.</verse>
			</chapter>
			<chapter number="2">
				<verse number="1">माझ्या प्रिय मुलांनो, मी तुम्हासाठी हे लिहित आहे यासाठी की तुम्ही पाप करू नये, परंतु जर कोणी पाप करतो, तर आपल्यासाठी एक साहाय्यक येशू ख्रिस्त जे नीतिमान आहे आणि ते पित्याजवळ आहे.</verse>
				<verse number="2">तेच आपल्या पापांसाठी प्रायश्चिताचा यज्ञ आहे, आणि केवळ आपल्यासाठीच नाही तर सर्व जगाच्या पापांसाठीसुद्धा आहे.</verse>
				<verse number="3">आपल्याला हे माहीत आहे की, जर आपण परमेश्वराच्या आज्ञा पाळतो तर आपल्याला त्यांची ओळख झाली आहे.</verse>
				<verse number="4">जो कोणी असे म्हणतो की, “मी त्यांना ओळखतो,” परंतु त्यांच्या आज्ञांचे पालन करीत नाही तर तो लबाड आहे आणि सत्य त्या व्यक्तिमध्ये नाही.</verse>
				<verse number="5">परंतु जर कोणी त्यांचे वचन पाळतो, तर परमेश्वरासाठी त्यांची प्रीती खरोखर त्यांच्यामध्ये पूर्ण झाली आहे. यावरून आपणास समजते की आपण त्यांच्यामध्ये आहोत.</verse>
				<verse number="6">जो कोणी असा दावा करतो की तो त्यांच्यामध्ये राहतो त्याने जसे येशू राहिले तसे राहिले पाहिजे.</verse>
				<verse number="7">प्रिय बंधुंनो, मी काही तुम्हाला नवीन आज्ञा लिहून देत आहे असे नाही, तर ही जुनीच आहे, जी सुरुवातीपासून दिलेली आहे. ही जुनी आज्ञा जो एक संदेश आहे तो तुम्ही ऐकलेला आहे,</verse>
				<verse number="8">तरी मी तुम्हास एक नवी आज्ञा लिहित आहे; तिचे सत्य त्याच्यामध्ये आणि तुमच्यामध्ये दिसून येत आहे, कारण अंधकार नाहीसा होत आहे व खरा प्रकाश आत्ताच प्रकाशित झाला आहे.</verse>
				<verse number="9">जर कोणी प्रकाशामध्ये आहे असा दावा करतो, परंतु आपल्या बंधू किंवा भगिनीचा द्वेष करतो तर तो अजूनही अंधकारातच आहे.</verse>
				<verse number="10">जो कोणी आपल्या बंधू आणि भगिनीवर प्रीती करतो तो प्रकाशात राहतो, आणि त्याच्यामध्ये असे काहीच नाही की ज्यामुळे ते अडखळतील.</verse>
				<verse number="11">परंतु जर कोणी आपल्या बंधू व भगिनीचा द्वेष करतो तो अंधकारात राहतो आणि अंधारात चालतो. ते कोठे जातात हे त्यांना कळत नाही, कारण अंधाराने त्यांना आंधळे केले आहे.</verse>
				<verse number="12">माझ्या प्रिय मुलांनो, मी तुम्हाला लिहित आहे, कारण आपला तारणारा येशूच्या नावामुळे तुमच्या पातकांची क्षमा झाली आहे.</verse>
				<verse number="13">पित्यांनो मी तुम्हाला लिहित आहे, कारण जे आरंभापासून आहे त्यांना तुम्ही ओळखता. तरुणांनो, मी तुम्हाला लिहित आहे, कारण तुम्ही त्या दुष्टावर विजय मिळविला आहे.</verse>
				<verse number="14">प्रिय मुलांनो मी तुम्हाला लिहितो, कारण तुम्ही पित्याला ओळखता. वडिलांनो मी तुम्हाला लिहितो, कारण तुम्ही त्याला ओळखता जो सुरुवातीपासून आहे. तरुणांनो मी तुम्हाला लिहितो, कारण तुम्ही सशक्त आहात आणि परमेश्वराचे वचन तुम्हामध्ये राहते, आणि तुम्ही त्या दुष्टावर विजय मिळविला आहे.</verse>
				<verse number="15">जगावर किंवा जगातील गोष्टींवर प्रीती करू नका. जर कोणी जगावर प्रीती करतात तर त्यांच्यामध्ये पित्यासाठी प्रीती राहत नाही.</verse>
				<verse number="16">कारण जगात जे सर्व आहे ते म्हणजे, देहाची वासना, डोळ्याची वासना व जीवनाचा गर्व या सर्वगोष्टी पित्यापासून नाहीत तर जगापासून आहेत.</verse>
				<verse number="17">जग आणि त्याच्या सार्‍या वासना नाहीशा होतील, परंतु जी व्यक्ती परमेश्वराच्या इच्छेप्रमाणे करते, ती सदासर्वकाळ जगते.</verse>
				<verse number="18">प्रिय मुलांनो, ही शेवटची घटका आहे; आणि तुम्ही ऐकल्याप्रमाणे ख्रिस्तविरोधक येत आहे, आणि आतासुद्धा अनेक ख्रिस्तविरोधक आलेले आहेत. यावरूनच आपणास समजते की ही शेवटची घटका आहे.</verse>
				<verse number="19">ते आपल्यामधूनच बाहेर पडले आहेत, परंतु ते खरोखर आपले नव्हतेच. कारण ते जर आपल्यातील असते तर ते आपल्याबरोबर राहिले असते; परंतु ते गेल्याने हे सिद्ध झाले की त्यांच्यापैकी कोणीही आपल्यातील नव्हता.</verse>
				<verse number="20">परंतु जो पवित्र आहे त्याच्याकडून तुमचा अभिषेक झाला आहे आणि तुम्हा सर्वांना सत्य माहीत आहे.</verse>
				<verse number="21">तुम्हाला सत्य माहीत नाही म्हणून मी तुम्हास लिहितो असे नाही, परंतु ते तुम्हाला माहीत आहे आणि सत्याचा उगम असत्यापासून होत नाही.</verse>
				<verse number="22">लबाड कोण आहे? जो कोणी येशू हे ख्रिस्त आहे हे नाकारतो तो. असा मनुष्य ख्रिस्तविरोधक आहे, पिता आणि पुत्र यांना तो नाकारतो.</verse>
				<verse number="23">जो पुत्राला स्वीकारीत नाही त्याच्याजवळ पिता नाही; जो कोणी पुत्राला स्वीकारतो त्याच्याजवळ पितासुद्धा आहे.</verse>
				<verse number="24">तुम्ही तर हे लक्षात ठेवा की, तुम्ही जे काही सुरुवातीपासून ऐकले आहे ते तुम्हामध्ये राहते. ते जर तुम्हामध्ये राहते, तर तुम्ही सुद्धा पुत्र आणि पित्यामध्ये स्थिर राहाल.</verse>
				<verse number="25">त्याने आपल्याला सार्वकालिक जीवन देण्याचे अभिवचन दिले आहे.</verse>
				<verse number="26">तुम्हाला भ्रमात पाडून बहकविण्याचा जे प्रयत्न करीत आहेत त्यांच्याबद्दल मी तुम्हास लिहित आहे.</verse>
				<verse number="27">प्रभुपासून जो अभिषेक तुम्हाला मिळाला आहे तो तुम्हावर राहतो; आणि तुम्हाला कोणी शिकविण्याची गरज नाही. त्यांचा अभिषेक तुम्हाला सर्व गोष्टींविषयी शिकवेल. त्यांचा अभिषेक खोटा नाही तर सत्य आहे, जसे त्यांनी तुम्हाला शिकविले आहे तसे त्यांच्यामध्ये राहा.</verse>
				<verse number="28">आता प्रिय मुलांनो, सतत त्यांच्यामध्ये राहा, म्हणजे ते प्रकट होतील त्यावेळी आपण आत्मविश्वासपूर्वक असावे आणि त्यांच्या येण्याच्या दिवशी त्यांच्यासमोर आपणास लज्जित व्हावे लागणार नाही.</verse>
				<verse number="29">जर तुम्हाला माहीत आहे की ते नीतिमान आहेत, तर तुम्हाला हे माहीत आहे की, प्रत्येकजण जे काही चांगले करतात तो त्यांच्यापासून जन्मला आहे.</verse>
			</chapter>
			<chapter number="3">
				<verse number="1">पित्याने आपणावर किती अगाध प्रीतीचा वर्षाव केला आहे व आपण परमेश्वराची लेकरे म्हणून संबोधले जावे म्हणून पित्याने आपणावर अगाध प्रीतीचा मोठा वर्षाव केला आहे आणि आपण तसे आहोतच. जग आपल्याला ओळखीत नाही कारण जगाने त्यांना ओळखले नाही.</verse>
				<verse number="2">प्रिय मित्रांनो, आपण आता परमेश्वराची मुले आहोत आणि आपण पुढे काय होऊ हे अजून आपल्याला झालेले नाही. परंतु जेव्हा ख्रिस्त प्रकट होतील तेव्हा जसे ख्रिस्त आहे तसे आपण होणार, कारण जसे ते आहेत तसेच आपण त्यांना पाहू.</verse>
				<verse number="3">ज्यांना त्यांच्यामध्ये अशी आशा आहे ते स्वतःला शुद्ध करतात, जसे ते शुद्ध आहेत.</verse>
				<verse number="4">प्रत्येकजण जे पाप करतात ते नियम मोडतात; खरेतर नियमांचे पालन न करणे हे पाप आहे.</verse>
				<verse number="5">परंतु तुम्हाला हे माहीत आहे की, आपली पापे दूर करावी म्हणून ख्रिस्त प्रकट झाले. त्यांच्यामध्ये कसलेही पाप नाही.</verse>
				<verse number="6">जे कोणी त्यांच्यामध्ये राहतात ते पाप करीत राहत नाही. जे कोणी पाप करीत राहतात त्यांनी ख्रिस्ताला पाहिलेले नाही किंवा त्यांना ओळखले नाही.</verse>
				<verse number="7">अहो प्रिय मुलांनो, कोणी तुम्हाला बहकवू नये. जसे ख्रिस्त नीतिमान आहेत, तसेच जे कोणी योग्य ते करतात ते नीतिमान आहेत.</verse>
				<verse number="8">जे कोणी पापमय गोष्टी करतो ते सैतानापासून आहे, कारण सैतान प्रारंभापासूनच पाप करीत आला आहे. परंतु सैतानाची कृत्ये नष्ट करावी म्हणून परमेश्वराचे पुत्र प्रकट झाले.</verse>
				<verse number="9">ज्यांचा जन्म परमेश्वरापासून झाला आहे, ते पाप करीत राहत नाही, कारण त्यांच्याठायी परमेश्वराचे बीज राहते; म्हणून पाप करीत राहणे त्याला अशक्यच असते, कारण त्यांचा जन्म परमेश्वरापासून झाला आहे.</verse>
				<verse number="10">यावरून आपल्याला परमेश्वराची मुले कोणती आणि सैतानाची मुले कोणती, हे ओळखता येते. जे कोणी जे योग्य आहे ते करीत नाही ते परमेश्वराचे लेकरे नाहीत, किंवा जे कोणी आपल्या भावावर आणि बहिणीवर प्रीती करीत नाही ते सुद्धा परमेश्वरापासून नाहीत.</verse>
				<verse number="11">कारण आपण एकमेकांवर प्रीती करावी हाच संदेश तुम्ही सुरुवातीपासून ऐकला आहे.</verse>
				<verse number="12">आपण काइनासारखे होऊ नये, कारण तो सैतानाचा होता व त्याने आपल्या भावाचा वध केला. त्याने त्याचा वध का केला? कारण काईनाच्या कृती वाईट होत्या आणि त्याच्या भावाच्या कृत्ये नीतियुक्त होती.</verse>
				<verse number="13">म्हणून प्रिय बंधुंनो आणि भगिनींनो जगाने तुमचा द्वेष केला, तर आश्चर्य करू नका.</verse>
				<verse number="14">आपल्याला माहीत आहे की आपण मरणातून जीवनात पार गेलो आहोत कारण आपण एकमेकांवर प्रीती करतो. जे कोणी प्रीती करीत नाही ते मरणामध्येच राहतात.</verse>
				<verse number="15">जे कोणी भावाचा आणि बहिणीचा द्वेष करतात ते खुनी आहेत आणि तुम्हाला माहीत आहे की, कोणत्याही खुनी व्यक्तिमध्ये सार्वकालिक जीवन राहत नाही.</verse>
				<verse number="16">प्रीती काय आहे हे यावरून आपल्याला समजते की, येशू ख्रिस्ताने त्यांचे जीवन आपल्यासाठी दिले आणि म्हणून आपणही आपल्या भावांसाठी आणि बहिणींसाठी आपले जीवन दिले पाहिजे.</verse>
				<verse number="17">जर कोणाजवळ भौतिक संपत्ती असेल आणि तो पाहतो की त्याचा भाऊ किंवा बहीण गरजेत आहे परंतु त्याला त्यांची दया येत नाही, तर अशा व्यक्तिमध्ये परमेश्वराची प्रीती कशी असू शकेल?</verse>
				<verse number="18">प्रिय लेकरांनो, आपण शब्दांनी किंवा कोरड्या बोलण्याने प्रीती करू नये, परंतु कृतीने आणि सत्याने प्रीती करावी.</verse>
				<verse number="19">यावरून आपल्याला माहीत होते की, आपण सत्याच्या पक्षाचे आहोत आणि त्याच्या समक्षतेत आपली हृदये विसावतात.</verse>
				<verse number="20">जर आपली अंतःकरणे आपल्याला दोषी ठरवीत असतील तर हे लक्षात ठेवा की, परमेश्वर आपल्या अंतःकरणापेक्षा महान आहे आणि ते सर्वकाही जाणतात.</verse>
				<verse number="21">प्रिय मित्रांनो, जर आपली अंतःकरणे आपल्याला दोषी ठरवीत नसतील तर परमेश्वरासमोर येण्यास आपल्याला धैर्य आहे</verse>
				<verse number="22">आणि आपण जे काही मागतो ते त्यांच्याकडून मिळते, कारण आपण त्यांच्या आज्ञा पाळतो आणि त्याला आवडणार्‍या गोष्टी करतो.</verse>
				<verse number="23">ही त्यांची आज्ञा आहे त्यांचा पुत्र येशू ख्रिस्ताच्या नावावर विश्वास ठेवणे आणि त्यांनी आज्ञा दिल्याप्रमाणे एकमेकांवर प्रीती करावी.</verse>
				<verse number="24">जे कोणी परमेश्वराच्या आज्ञा पाळतात ते परमेश्वरामध्ये राहतात आणि परमेश्वर त्यांच्यामध्ये राहतात. आणि अशा रीतीने आपल्याला समजते की परमेश्वर आपल्यामध्ये राहतात: परमेश्वराने जो आत्मा आपणास दिला आहे त्याद्वारे हे आपणास समजून येते.</verse>
			</chapter>
			<chapter number="4">
				<verse number="1">प्रिय मित्रांनो, प्रत्येक आत्म्यावर विश्वास ठेवू नका परंतु ते आत्मे परमेश्वराकडून आलेले आहेत का याची परीक्षा करा कारण पुष्कळ खोटे संदेष्टे जगामध्ये निघालेले आहेत.</verse>
				<verse number="2">याप्रकारे तुम्ही परमेश्वराचा आत्मा ओळखू शकता: जो प्रत्येक आत्मा, येशू ख्रिस्त देह धारण करून आले होते हे स्वीकारतो, तो परमेश्वरापासून आहे.</verse>
				<verse number="3">परंतु प्रत्येक आत्मा जो येशूंचा अंगीकार करीत नाही तो परमेश्वरापासून नाही. हा तर ख्रिस्तविरोधकाचा आत्मा आहे, ज्याच्या येण्याबद्दल तुम्ही ऐकले आहे आणि तो आधीच जगामध्ये आलेला आहे.</verse>
				<verse number="4">प्रिय लेकरांनो, तुम्ही परमेश्वराचे आहात आणि जे ख्रिस्ताचे विरोधक आहेत, त्यांच्याशी झगडून तुम्ही जय मिळविला आहे, कारण जगात जो आहे, त्याच्यापेक्षा तुम्हामध्ये जे आहेत, ते श्रेष्ठ आहेत.</verse>
				<verse number="5">हे लोक या जगाचे आहेत आणि म्हणून साहजिकच या जगाच्या गोष्टींबद्दल त्यांना आस्था वाटते आणि जगही त्यांच्याकडे लक्ष देते.</verse>
				<verse number="6">आम्ही परमेश्वरापासून आहोत आणि जे परमेश्वराला ओळखतात ते आमचे ऐकतात; परंतु जे कोणी परमेश्वरापासून नाहीत ते आमचे ऐकत नाहीत. यामुळेच आम्ही समजतो की सत्याचा आत्मा कोणता आणि फसवणुकीचा आत्मा कोणता आहे.</verse>
				<verse number="7">प्रिय मित्रांनो, आपण एकमेकांवर प्रीती करू या, कारण प्रीती परमेश्वरापासून आहे. जे कोणी प्रीती करतात ते परमेश्वरापासून जन्मले आहे आणि ते परमेश्वराला ओळखतात.</verse>
				<verse number="8">परंतु जे प्रीती करीत नाही, ते परमेश्वराला ओळखीत नाही, कारण परमेश्वर प्रीती आहे.</verse>
				<verse number="9">परमेश्वराने त्यांच्या एकुलत्या एका पुत्राला या जगात पाठविले यासाठी की, आपल्याला त्यांच्याद्वारे जीवन लाभावे त्यांनी आपल्यावरील प्रीती अशी प्रकट केली.</verse>
				<verse number="10">प्रीती हीच आहे: आपण परमेश्वरावर प्रीती केली असे नाही तर त्यांनी आपणावर प्रीती केली आणि आपल्या पापांसाठी त्यांच्या पुत्राला प्रायश्चिताचा बळी म्हणून पाठविले.</verse>
				<verse number="11">प्रिय मित्रांनो, ज्याअर्थी परमेश्वराने आपल्यावर एवढी प्रीती केली, त्याअर्थी आपणही एकमेकांवर प्रीती केली पाहिजे.</verse>
				<verse number="12">परमेश्वराला कोणीही कधीही पाहिले नाही; परंतु जर आपण एकमेकांवर प्रीती केली तर, परमेश्वर आपल्यामध्ये राहतात आणि त्यांची प्रीती आपल्यामध्ये पूर्ण होत जाते.</verse>
				<verse number="13">ते आपल्यामध्ये राहतात व आपण त्यांच्यामध्ये राहतो, याचा पुरावा म्हणून त्यांनी आपला स्वतःचा पवित्र आत्मा आपल्याला दिला आहे.</verse>
				<verse number="14">आम्ही पाहिले आहे आणि अशी साक्ष देतो की, पित्याने त्यांच्या पुत्राला जगाचा तारणारा म्हणून पाठविले आहे.</verse>
				<verse number="15">येशू हे परमेश्वराचे पुत्र आहेत असे जर कोणी अंगीकारतात तर, त्यांच्यामध्ये परमेश्वर राहतात, आणि ते परमेश्वरामध्ये राहतात.</verse>
				<verse number="16">परमेश्वराची प्रीती आपल्यावर आहे, ती आपण ओळखतो आणि तिच्यावर अवलंबून राहतो. परमेश्वर प्रीती आहे. जे प्रीतीत राहतात ते परमेश्वरामध्ये राहतात आणि परमेश्वर त्यांच्यामध्ये राहतात.</verse>
				<verse number="17">अशा रीतीने प्रीती आपल्यामध्ये पूर्ण होते यासाठी की न्यायाच्या दिवशी आपल्याला धैर्य प्राप्त व्हावे. या जगात आपण येशू सारखे आहोत.</verse>
				<verse number="18">प्रीतीमध्ये भय नसते. पूर्ण प्रीती भीतीला घालवून देते, कारण भीतीमध्ये शासन असते. जो भीती बाळगतो तो प्रीतीमध्ये पूर्ण झालेला नसतो.</verse>
				<verse number="19">आम्ही त्यांच्यावर प्रीती करतो कारण प्रथम त्यांनी आम्हावर प्रीती केली.</verse>
				<verse number="20">जे कोणी परमेश्वरावर प्रीती करण्याचा दावा करतात तरी आपल्या भावाचा किंवा बहिणीचा द्वेष करतात तर ते लबाड आहेत. कारण जर कोणी आपल्या भावाला आणि बहिणीला पाहत असूनसुद्धा त्यांच्यावर प्रीती करीत नाही तर ते परमेश्वरावर प्रीती करू शकत नाही, ज्यांना त्यांनी पाहिलेले नाही.</verse>
				<verse number="21">परमेश्वराने स्वतः आज्ञा केली आहे की, जर कोणी परमेश्वरावर प्रीती करतात त्यांनी आपल्या भावावर आणि बहिणीवर सुद्धा प्रीती करावी.</verse>
			</chapter>
			<chapter number="5">
				<verse number="1">येशू हे ख्रिस्त आहेत, असा विश्वास ठेवणारा प्रत्येकजण परमेश्वरापासून जन्मला आहे आणि प्रत्येकजण जे पित्यावर प्रीती करतात ते त्यांच्या लेकरावरसुद्धा प्रीती करतात.</verse>
				<verse number="2">परमेश्वरावर प्रीती करणे व त्याच्या आज्ञा पाळणे यावरून आपणास समजते की, आपण परमेश्वराच्या मुलांवर प्रीती करतो.</verse>
				<verse number="3">परमेश्वराच्या आज्ञा पाळणे म्हणजे त्यांच्यावर प्रीती करणे होय आणि त्यांच्या आज्ञा जाचक नाहीत</verse>
				<verse number="4">कारण प्रत्येकजण जे परमेश्वरापासून जन्मले आहेत त्यांनी या जगावर मात केली आहे. आमच्या विश्वासाच्याद्वारे आम्ही या जगावर मात करून विजय मिळविला आहे.</verse>
				<verse number="5">जगावर मात करणारे असे ते कोण आहेत? फक्त तेच आहे जे येशू हेच परमेश्वराचे पुत्र आहेत असा विश्वास धरतात.</verse>
				<verse number="6">पाणी आणि रक्त यांच्याद्वारे जे आले तेच येशू ख्रिस्त आहेत. ते केवळ पाण्याच्याद्वारे आले नाहीत, परंतु पाण्याच्या आणि रक्ताच्याद्वारे आले. जो साक्ष देतो तो परमेश्वराचा आत्मा आहे, कारण आत्मा सत्य आहे.</verse>
				<verse number="7">याबद्दल तिघेजण साक्ष देतात:</verse>
				<verse number="8">आत्मा, पाणी आणि रक्त या तिघांमध्ये एकमत आहे.</verse>
				<verse number="9">आपण मनुष्यांची साक्ष स्वीकारतो, परंतु परमेश्वराची साक्ष सर्वात महान आहे कारण ती परमेश्वराने दिलेली साक्ष आहे जी त्यांनी त्यांच्या पुत्राबद्दल दिली आहे.</verse>
				<verse number="10">जे कोणी परमेश्वराच्या पुत्रावर विश्वास ठेवतात ते ही साक्ष स्वीकारतात. जे कोणी यावर विश्वास ठेवीत नाही परमेश्वराने त्यांना लबाड ठरविले आहे, कारण परमेश्वराने त्याच्या पुत्राविषयी दिलेल्या साक्षीवर त्यांनी विश्वास ठेवला नाही;</verse>
				<verse number="11">हीच ती साक्ष आहे: परमेश्वराने आपल्याला सार्वकालिक जीवन दिले आहे, आणि हे जीवन त्यांच्या पुत्रामध्ये आहे.</verse>
				<verse number="12">ज्या कोणाला परमेश्वराचा पुत्र लाभला आहे, त्याला जीवन आहे; ज्याला परमेश्वराचा पुत्र लाभला नाही, त्याला जीवन नाही.</verse>
				<verse number="13">मी तुम्हाला हे लिहित आहे यासाठी की, जे तुम्ही परमेश्वराच्या पुत्राच्या नावावर विश्वास ठेवता त्या तुम्हाला हे माहीत असावे की, सार्वकालिक जीवन तुम्हाला मिळाले आहे.</verse>
				<verse number="14">आपल्याला परमेश्वरासमोर येण्यास धैर्य आहे, कारण आपण त्यांच्या इच्छेनुसार काही मागितले तर ते आमचे ऐकतात.</verse>
				<verse number="15">जे आपण मागतो ते ऐकतात आणि आपल्याला माहीत आहे की जे आपण त्यांना मागितले आहे ते आपणास मिळाले आहे.</verse>
				<verse number="16">ज्याचा शेवट मरणात नाही, असे पाप कोणा भावाच्या किंवा बहिणीच्या हातून घडताना तुम्हाला आढळले, तर परमेश्वराने त्यांना क्षमा करावी म्हणून तुम्ही प्रार्थना करावी आणि परमेश्वर त्यांना जीवन देईल. मी त्यांच्या बाबतीत सांगतो, ज्यांचे पाप त्यांना मरणाकडे नेत नाही. असे एक पाप आहे जे मरणाकडे घेऊन जाते. त्याबद्दल तुम्ही प्रार्थना करावी असे मी म्हणत नाही.</verse>
				<verse number="17">प्रत्येक चुकीचे कृत्य पाप आहे आणि असेही पाप आहे की ज्याचा परिणाम मरण नाही.</verse>
				<verse number="18">आपल्याला माहीत आहे की, जे कोणी परमेश्वरापासून जन्मले आहेत ते पाप करीत राहत नाहीत; जे परमेश्वरापासून जन्मले आहे त्यांना परमेश्वर सुरक्षित ठेवतात, आणि तो दुष्ट त्यांना अपाय करू शकत नाही.</verse>
				<verse number="19">आपल्याला हे माहीत आहे की, आपण परमेश्वराची लेकरे आहोत आणि संपूर्ण जग त्या सैतानाच्या नियंत्रणाखाली आहे.</verse>
				<verse number="20">आपल्याला हे सुद्धा माहीत आहे की, परमेश्वराचा पुत्र ख्रिस्त, आले आहेत आणि आपल्याला बुद्धी दिली आहे यासाठी की, आपण खर्‍या परमेश्वराला ओळखावे. त्याचा पुत्र येशू ख्रिस्तामध्ये आपण असल्याने त्याच्यामध्ये आहोत जो खरा आहे. खरा एकमेव परमेश्वर तोच आहे आणि तोच सर्वकालचे जीवन आहे.</verse>
				<verse number="21">प्रिय लेकरांनो, तुम्ही स्वतःस मूर्तीपूजेपासून दूर ठेवा.</verse>
			</chapter>
		</book>
		<book number="63">
			<chapter number="1">
				<verse number="1">मंडळीचा वडील याच्याकडून, एक स्त्री जिची परमेश्वराकडून निवड झालेली आहे ती आणि तिची मुले यांच्यासाठी ज्यांच्यावर मी खरेपणाने प्रीती करतो आणि केवळ मीच नाही परंतु ते सर्वजण ज्यांना सत्याची ओळख झाली आहे,</verse>
				<verse number="2">कारण जे सत्य आमच्यामध्ये राहते आणि तेच आमच्याबरोबर कायम राहील.</verse>
				<verse number="3">परमेश्वर जो पिता आणि येशू ख्रिस्त जे पित्याचा पुत्र यांच्याकडून सत्य आणि प्रीती यामध्ये कृपा, दया आणि शांती तुम्हाबरोबर राहील.</verse>
				<verse number="4">पित्याने आपल्याला आज्ञा केल्याप्रमाणे तुझी काही मुले सत्यात चालतात हे ऐकून मला अतिशय आनंद झाला.</verse>
				<verse number="5">आता, हे प्रिय स्त्री, मी तुला नवी आज्ञा लिहित नाही परंतु जी प्रारंभापासून देण्यात आली आहे. मी तुम्हास सांगतो की, तुम्ही एकमेकांवर प्रीती करावी.</verse>
				<verse number="6">प्रीती हीच आहे की, आपण त्यांच्या आज्ञेचे पालन करीत जीवन जगतो. जसे तुम्ही सुरुवातीपासूनच ऐकले आहे, त्यांची आज्ञा आहे की तुम्ही प्रीतिपूर्ण जीवन जगावे.</verse>
				<verse number="7">मी तुम्हाला सांगतो की, फसवणूक करणारे असे पुष्कळ जण जगामध्ये निघालेले आहेत, येशू ख्रिस्त देह धारण करून या जगात आले, याचा ते अंगीकार करीत नाहीत. अशा प्रकारची कोणीही व्यक्ती फसवणूक करणारी आणि ख्रिस्तविरोधक आहे.</verse>
				<verse number="8">काळजी घ्या की ज्यासाठी आम्ही परिश्रम केले आहेत ते तुम्ही हरवू नये, परंतु तुम्हाला त्याचा संपूर्ण मोबदला मिळावा.</verse>
				<verse number="9">जे कोणी सर्वांच्या पुढे जात राहतात आणि ख्रिस्ताच्या शिक्षणात राहत नाहीत त्यांच्याकडे परमेश्वर नाही; जो कोणी शिक्षणात राहतो त्यांच्याकडे पिता आणि पुत्र दोघेही आहेत.</verse>
				<verse number="10">जर कोणी तुमच्याकडे येतो आणि तुम्हाला असे शिक्षण देत नाही, तर त्यांना तुमच्या घरात घेऊ नका किंवा त्यांचे स्वागतही करू नका.</verse>
				<verse number="11">तुम्ही जर त्यांचे स्वागत केले, तर तुम्ही त्यांच्या दुष्कर्मामध्ये भागीदार व्हाल.</verse>
				<verse number="12">माझ्याकडे तुमच्यासाठी पुष्कळ काही लिहिण्यासारखे आहे, परंतु कागद आणि शाई यांचा वापर करावा असे मला वाटत नाही. त्याऐवजी तुमची भेट घ्यावी आणि समोरासमोर तुमच्याबरोबर बोलावे अशी आशा करतो म्हणजे आपला आनंद परिपूर्ण होईल.</verse>
				<verse number="13">तुझी बहीण जिला परमेश्वराने निवडले आहे तिची मुले त्यांच्या शुभेच्छा पाठवितात.</verse>
			</chapter>
		</book>
		<book number="64">
			<chapter number="1">
				<verse number="1">मंडळीचा वडील, याच्याकडून, माझा मित्र गायस याला, ज्याच्यावर मी खरेपणाने प्रीती करतो.</verse>
				<verse number="2">प्रिय मित्रा, मी प्रार्थना करतो की, तुला चांगले आरोग्य लाभो आणि तुझ्याबरोबर सर्वकाही चांगले होत जावो, जशी तुझ्या आत्म्याचीसुद्धा उन्नती होत आहे.</verse>
				<verse number="3">जेव्हा काही विश्वासणार्‍यांनी येऊन सत्यासाठी असलेल्या तुमच्या विश्वासूपणाबद्दल साक्ष दिली आणि सांगितले की तुम्ही सातत्याने विश्वासात कशाप्रकारे जगत आहात, तेव्हा मला मोठा आनंद झाला.</verse>
				<verse number="4">माझी मुले सत्याने चालतात, हे ऐकल्याने मला जेवढा आनंद होतो, तेवढा आनंद दुसर्‍या कशानेही होत नाही.</verse>
				<verse number="5">प्रिय मित्रा, जे काही तू भावांसाठी आणि बहिणींसाठी करीत आहेस त्यामध्ये तू विश्वासू आहेस जरी ते तुला अनोळखी आहेत.</verse>
				<verse number="6">त्यांनी मंडळीला तू दाखविलेल्या प्रीतिविषयी साक्ष दिली आहे. कृपा करून त्यांना अशाप्रकारे निरोप देऊन पाठव की ज्यामुळे परमेश्वराचे गौरव होते.</verse>
				<verse number="7">कारण ते प्रभुसाठी प्रवास करीत आहेत आणि जरी ते गैरयहूदी लोकांना सुवार्ता सांगतात, तरी त्यांच्याकडून ते अन्न, वस्त्रे, निवारा किंवा पैसा घेत नाहीत.</verse>
				<verse number="8">आपण अशा लोकांचे आदरातिथ्य केले पाहिजे, म्हणजे सत्यासाठी आपण एकत्र कार्य करू शकू.</verse>
				<verse number="9">मी मंडळीला एक पत्र लिहिले, परंतु दियत्रेफस, ज्याला पुढे राहण्यास आवडते, तो आमचे स्वागत करणार नाही.</verse>
				<verse number="10">म्हणून जेव्हा मी येतो, तेव्हा तो आमच्याविषयी दुर्भावनायुक्त बातम्या पसरवित आहे याकडे मी लक्ष देईन. दुसर्‍या विश्वासणार्‍यांचे स्वागत तो स्वतः तर करीत नाहीच, पण दुसर्‍यांनीही ते करू नये म्हणून तो सांगत असतो आणि जे ते करतात, त्यांना तो मंडळीतून घालवून देण्याचा प्रयत्न करतो.</verse>
				<verse number="11">प्रिय मित्रा, जे वाईट आहे त्याचे अनुकरण करू नको तर चांगल्याचे कर. जो कोणी चांगले करतो तो परमेश्वरापासून आहे. जो कोणी जे काही वाईट आहे ते करतो त्याने परमेश्वराला पाहिलेले नाही.</verse>
				<verse number="12">देमेत्रियाबद्दल प्रत्येकजण चांगले बोलतात आणि स्वतः सत्यसुद्धा त्याच्याविषयी साक्ष देते. आम्हीसुद्धा त्याच्याविषयी चांगलेच बोलतो, आणि तुम्हाला माहितच आहे की, आमची साक्ष खरी आहे.</verse>
				<verse number="13">तुम्हाला लिहिण्यासाठी माझ्याकडे पुष्कळ काही आहे, परंतु ते लेखनी आणि शाईने लिहून कळवावे अशी माझी इच्छा नाही.</verse>
				<verse number="14">तुमची भेट लवकरच होईल, अशी मला आशा आहे, आणि तेव्हा आपण समोरासमोर बोलू.</verse>
				<verse number="15">तुम्हाला शांती लाभो. येथील मित्र तुम्हाला शुभेच्छा पाठवितात. कृपया तेथील मित्रांपैकी प्रत्येकाला त्यांच्या नावाने शुभेच्छा दे.</verse>
			</chapter>
		</book>
		<book number="65">
			<chapter number="1">
				<verse number="1">येशू ख्रिस्ताचा सेवक आणि याकोबाचा भाऊ यहूदा, याजकडून, जे पाचारलेले, परमेश्वर पित्याच्या प्रीतिस पात्र आणि येशू ख्रिस्तामध्ये राखलेले आहेत त्यास,</verse>
				<verse number="2">दया, शांती आणि प्रीती तुम्हाला अधिकाधिक प्राप्त होवो.</verse>
				<verse number="3">प्रिय बंधुंनो, आपणास समान असलेल्या तारणाबद्दल मी तुम्हाला लिहिण्यास उत्सुक होतो, परंतु मला तुम्हाला लिहिण्याचे आणि विनंती करण्याचे अगत्य वाटले की जो विश्वास परमेश्वराच्या पवित्र लोकांना एकदाचाच सोपवून दिला होता, तो राखण्याविषयी तुम्ही झटावे.</verse>
				<verse number="4">ज्यांचा दंड फार पूर्वीच लिहून ठेवलेला होता असे काही लोक तुमच्यामध्ये गुपचूप आत घुसले आहेत. हे अनीतिमान लोक, परमेश्वराची कृपा विकृत करून तिला अनैतिकतेचे स्वरूप देतात आणि येशू ख्रिस्त आपला एकच सार्वभौम प्रभुला नाकारतात.</verse>
				<verse number="5">जरी हे सर्व तुम्हाला अगोदरच माहीत आहे, तरी तुम्हाला आठवण करून देतो की प्रभुने एका वेळी त्यांच्या लोकांचा इजिप्तमधून बचाव केला, परंतु नंतर त्यांच्यावर विश्वास न ठेवणार्‍यांचा त्यांनी नाश केला.</verse>
				<verse number="6">आणि ज्या दूतांनी आपल्या अधिकारांचे पद न राखता आपले योग्य स्थान सोडले त्यांना त्याने अंधकारात, अनंतकालिक बंधनात मोठ्या न्यायाच्या दिवसासाठी राखून ठेवले आहे.</verse>
				<verse number="7">त्याचप्रकारे सदोम आणि गमोरा आणि शेजारची गावे यांनी स्वतःच्या देहाला लैंगिक व्यभिचार आणि भ्रष्टतेमध्ये वाहवून घेतले. त्यांना अनंतकाळाच्या अग्निची शिक्षा सहन करावी म्हणून उदाहरणादाखल पुढे ठेवले आहे.</verse>
				<verse number="8">अगदी त्याचप्रकारे, हे अनीतिमान लोक आपल्या स्वप्नाच्या जोरावर, स्वतःचे शरीर विटाळवितात, अधिकार नाकारतात आणि स्वर्गीय प्राण्यांची निंदा करतात.</verse>
				<verse number="9">परंतु प्रमुख देवदूत मीखाएल, जेव्हा मोशेच्या शरीरावरुन सैतानाशी वादविवाद करीत असताना स्वतः त्याची निंदा करण्याचे धैर्य त्याने केले नाही परंतु एवढेच म्हणाला, “प्रभू तुला धमकावो!”</verse>
				<verse number="10">तरी हे लोक जे काही त्यांना समजत नाही त्याची निंदा करतात, आणि ज्या गोष्टी त्यांना अविवेकी प्राण्यांप्रमाणे उपजत स्वभावाने समजतात त्यायोगे ते नाश करून घेतात.</verse>
				<verse number="11">त्यांना धिक्कार असो! त्यांनी काइनाचा मार्ग स्वीकारला आणि लाभासाठी बलामाच्या अयोग्य मार्गात त्वरेने पदार्पण केले; कोरहाच्या बंडात त्यांनी स्वतःचा नाश करून घेतला.</verse>
				<verse number="12">हे लोक प्रीती भोजनात डाग, लपलेले खडक असून तुमच्याबरोबर जेवतात—स्वतःचे पोट भरणारे मेंढपाळ. ते निर्जल मेघासारखे वार्‍याने उडून जाणारे; शरद ऋतुत फळ न देणारे, दोनदा मेलेले आणि उपटलेल्या झाडांसारखे आहेत.</verse>
				<verse number="13">ते समुद्राच्या लज्जास्पद फेस आणणार्‍या बेबंद लाटेसारखे; भटकलेल्या तार्‍यांसारखे, ज्यांच्यासाठी सर्वकाळचा काळाकुट्ट अंधार राखून ठेवलेला आहे.</verse>
				<verse number="14">आदामानंतर सातव्या पिढीचा मनुष्य हनोख, याने त्यांच्याबद्दल भविष्यवाणी केली: “पाहा, प्रभू आपल्या हजारो आणि हजारो पवित्र जणांसह येत आहेत</verse>
				<verse number="15">सर्वांचा न्याय करण्यासाठी, आणि जे सर्व अनीतिमान कृत्ये त्यांनी अनीतिमानामध्ये केली, आणि अनीतिमान पाप्यांनी त्याच्याविरुद्ध जे सर्व विद्रोही शब्द बोलले त्या सर्वांना तो दोषी ठरवेल.”</verse>
				<verse number="16">हे लोक कुरकुर करणारे आणि दोष शोधणारे, त्यांच्या स्वतःच्या वाईट वासनांच्या मागे लागणारे, स्वतःची घमेंड मारणारे आणि त्यांच्या स्वतःच्या लाभासाठी इतरांची चापलूसी करणारे आहेत.</verse>
				<verse number="17">परंतु, प्रिय मित्रांनो, आपल्या प्रभू येशू ख्रिस्तांच्या प्रेषितांनी तुम्हाला जे पूर्वी सांगितले, त्याची आठवण ठेवा.</verse>
				<verse number="18">त्यांनी तुम्हाला सांगितले, “शेवटच्या दिवसात निंदा करणारे स्वतःच्या अनीतिमान वासनांच्या मागे लागतील.”</verse>
				<verse number="19">हे लोक तुमच्यामध्ये फूट पाडणारे, उपजत स्वभावाने वागणारे आणि पवित्र आत्मा नसलेले असे आहेत.</verse>
				<verse number="20">परंतु तुम्ही, प्रिय मित्रांनो, आपल्या स्वतःला परमपवित्र विश्वासाच्या पायावर बांधा आणि पवित्र आत्म्याद्वारे प्रार्थना करा.</verse>
				<verse number="21">आपला प्रभू येशू ख्रिस्त तुम्हाला त्यांच्या कृपेने ज्या अनंतकाळच्या जीवनात नेणार आहे त्याची वाट पाहत असताना आपणास परमेश्वराच्या प्रीतीमध्ये राखा.</verse>
				<verse number="22">जे संशय धरतात त्यांच्यावर दया करा;</verse>
				<verse number="23">काहींना अग्नितून ओढून काढा आणि वाचवा; आणि इतरांना भीतिमिश्रीत दया दाखवून देहामुळे डागाळलेल्या वस्त्रांचाही द्वेष करा.</verse>
				<verse number="24">आता जो तुम्हाला अडखळण्यापासून राखण्यास आणि त्याच्या गौरवी समक्षतेत दोषरहित आणि अति आनंदात प्रस्तुत करण्यास समर्थ आहे—</verse>
				<verse number="25">जो आपला तारणारा एकच परमेश्वर आहे त्यांना येशू ख्रिस्त आपला प्रभू यांच्याद्वारे गौरव, वैभव, राज्य आणि अधिकार, युगारंभापूर्वी पासून आता आणि सदासर्वकाळ असो आमेन.</verse>
			</chapter>
		</book>
		<book number="66">
			<chapter number="1">
				<verse number="1">ज्या गोष्टी लवकरच जरूर घडून येणार आहेत, त्या आपल्या सेवकांना दाखविण्यासाठी परमेश्वराने हे प्रकटीकरण येशू ख्रिस्ताला दिले. त्यांनी आपल्या दूताला पाठवून आपला सेवक योहानाला ते कळविले.</verse>
				<verse number="2">योहानाने जे सर्व पाहिले, त्याविषयी साक्ष दिली—ती म्हणजे, परमेश्वराचे वचन आणि येशू ख्रिस्ताची साक्ष.</verse>
				<verse number="3">जो कोणी या भविष्यकथनाचे मोठ्याने वाचन करतो तो धन्य, जे लोक ते ऐकतात ते धन्य, आणि जे कोणी यात लिहिल्याप्रमाणे पालन करतात ते धन्य, कारण वेळ जवळ आली आहे.</verse>
				<verse number="4">योहानाकडून, आशिया प्रांतातील सात मंडळयास: जे आहे, आणि जे होते, आणि जे येणार, आणि त्यांच्या सिंहासनासमोर असणारे सात आत्मे यांच्यापासून तुम्हास कृपा आणि शांती असो</verse>
				<verse number="5">आणि जे विश्वसनीय साक्षीदार, मृतातील प्रथमफळ, आणि पृथ्वीवरील राजांचा शासक आहे त्या येशू ख्रिस्तापासून तुम्हास कृपा आणि शांती लाभो. त्यांना, जे आमच्यावर प्रीती करतात आणि ज्यांच्या रक्ताद्वारे पापांपासून आमची सुटका झाली आहे</verse>
				<verse number="6">आणि ज्या येशूंनी परमेश्वराची व त्यांच्या पित्याची सेवा करण्यासाठी आम्हास त्यांचे राज्य व याजक म्हणून निवड केली आहे, त्यांना चिरकाल गौरव व सामर्थ्य असो! आमेन.</verse>
				<verse number="7">“पाहा, ते मेघारूढ येत आहे,” आणि “प्रत्येक नेत्र त्यांना पाहिल, स्वतः त्यांना भोसकणारेही त्यांच्याकडे पाहतील” आणि तेव्हा पृथ्वीवरील सर्व लोक “त्यांच्यामुळे दुःखाने आक्रोश करतील.” असेच होणार! आमेन.</verse>
				<verse number="8">“मीच अल्फा व ओमेगा (प्रारंभ आणि शेवट) आहे, जो होता आणि जो येणार आहे,” ते सर्वसमर्थ परमेश्वर असे म्हणतात.</verse>
				<verse number="9">मी, योहान, तुमचा बंधू, येशूंच्या दुःखात, राज्यात व धीरात तुमचा सहभागी असलेला, परमेश्वराच्या वचनामुळे आणि येशूंच्या साक्षीमुळे पत्मोस नावाच्या बेटावर शिक्षा भोगीत होतो.</verse>
				<verse number="10">प्रभुच्या दिवशी मी आत्म्यात संचारलो, आणि, मी माझ्यामागे रणशिंगाच्या आवाजासारखा मोठा आवाज ऐकला.</verse>
				<verse number="11">तो म्हणाला: “तुला जे दिसते, ते एका ग्रंथपटावर लिहून काढ आणि ते इफिस, स्मुर्णा, पर्गमम, थुवतीरा, सार्दीस, फिलदेल्फिया व लावदिकीया या सात मंडळ्यांना पाठव.”</verse>
				<verse number="12">माझ्याशी कोण बोलत आहे हे पाहण्यासाठी मी मागे वळलो, आणि जेव्हा मी मागे वळलो तेव्हा तेथे सोन्याच्या सात समया असल्याचे मला दिसले.</verse>
				<verse number="13">त्या समयांच्या मध्यभागी मानवपुत्रासारखा दिसणारा कोणी एक उभा होता. त्यांनी पायघोळ वस्त्र घातले होते व छातीवर सोन्याचा पट्टा बांधला होता.</verse>
				<verse number="14">त्यांच्या डोक्यावरील केस पांढर्‍या लोकरीसमान, बर्फासारखे शुभ्र होते आणि त्यांचे डोळे अग्निच्या ज्वालेसारखे भेदक होते.</verse>
				<verse number="15">त्यांचे पाय जणू काही भट्टीतून शुद्ध केलेल्या चकचकीत सोनपितळ्यासारखे होते आणि त्यांची वाणी गर्जना करणार्‍या धबधब्यासारखी होती.</verse>
				<verse number="16">त्यांनी त्यांच्या उजव्या हातात सात तारे धरले होते, आणि त्यांच्या तोंडातून तीक्ष्ण दुधारी तलवार निघाली. त्यांचा चेहरा मध्यान्हीच्या सूर्यप्रकाशा इतका तेजस्वी होता.</verse>
				<verse number="19">“तर तू जे पाहिले, जे आता आहे आणि यानंतर घडणार आहे, ते सर्व लिहून ठेव.</verse>
				<verse number="20">तू माझ्या उजव्या हातात पाहिलेल्या सात तार्‍यांचे व सोन्याच्या सात समयांचे रहस्य हे आहे: हे सात तारे म्हणजे सात मंडळ्यांचे देवदूत आणि सोन्याच्या सात समया म्हणजे सात मंडळ्या आहेत.”</verse>
			</chapter>
			<chapter number="2">
				<verse number="1">“इफिस येथील मंडळीच्या देवदूताला लिही: जो आपल्या उजव्या हातात सात तारे धरतो, व जो सोन्याच्या सात समयांमध्ये चालतो, त्यांचे हे शब्द आहेत.</verse>
				<verse number="2">तुमची कृत्ये, तुमचे परिश्रम आणि तुमचा धीर मी पाहिला आहे. दुष्ट लोक तुम्हाला सहन होत नाहीत हे मला माहीत आहे. प्रेषित नसताना स्वतःला प्रेषित म्हणविणार्‍यांची परीक्षा करून ते कसे लबाड आहेत, हे तुम्ही शोधून काढले आहे.</verse>
				<verse number="3">माझ्या नावासाठी, तुम्ही खचून न जाता धीराने दुःख सोसले आहे.</verse>
				<verse number="4">परंतु तुझी जी पहिली प्रीती होती ती तू सोडली आहेस, याविषयी तुला दोष देणे मला भाग आहे.</verse>
				<verse number="5">तुम्ही कसे पतन पावलात याची आठवण करा! पश्चात्ताप करा आणि जी कृत्ये तुम्ही पूर्वी करीत होता ती करा. जर तुम्ही पश्चात्ताप करणार नाही, तर मी तुमच्याकडे येईन आणि तुमची समयी तिच्या स्थानापासून दूर करीन.</verse>
				<verse number="6">पण एक गोष्ट तुमच्यात अनुकूल आहे: माझ्याप्रमाणेच तू देखील निकलाइतांच्या कृत्त्यांचा द्वेष करतोस.</verse>
				<verse number="7">ज्याला ऐकावयास कान आहेत तो ऐको, आत्मा मंडळयास काय म्हणतो, जो विजय मिळवितो, त्याला मी परमेश्वराच्या स्वर्गलोकात असलेल्या जीवनाच्या वृक्षाचे फळ खाण्याचा अधिकार देईन.</verse>
				<verse number="8">“स्मुर्णा येथील मंडळीच्या देवदूताला लिही: जे पहिले व शेवटले, जो मरण पावला होते व जिवंत झाले, ते असे म्हणतात.</verse>
				<verse number="9">मी तुझे दुःख आणि दारिद्रय जाणतो, तरीपण तू धनवान आहेस! आणि जे म्हणतात आम्ही यहूदी आहोत, पण ते नाहीत तर सैतानाचे सभास्थान आहेत, अशा लोकांनी केलेली निंदा मी जाणतो.</verse>
				<verse number="10">तुला जे काही सोसावे लागणार आहे त्याची भीती बाळगू नकोस. तुमची परीक्षा व्हावी म्हणून सैतान तुमच्यापैकी कित्येकांना तुरुंगात टाकणार आहे आणि दहा दिवस तुम्हाला छळ सहन करावा लागेल. परंतु तू मरेपर्यंत विश्वासू राहा, आणि मी तुला विजयाचे मुकुट म्हणून जीवन देईन.</verse>
				<verse number="11">ज्याला ऐकावयास कान आहेत तो ऐको, आत्मा मंडळयास काय म्हणतो, जो कोणी विजय मिळवितो त्याला दुसर्‍या मरणाची बाधा होणारच नाही.</verse>
				<verse number="12">“पर्गमम येथील मंडळीच्या देवदूतास लिही: ज्यांच्याजवळ तीक्ष्ण आणि दुधारी तलवार आहे, ते असे म्हणतात:</verse>
				<verse number="13">तू कोठे राहतोस हे मला ठाऊक आहे, जेथे सैतानाचे आसन आहे तेथे. तू माझे नाव दृढ धरून राहिला आहेस. माझा विश्वासू साक्षीदार अंतिपा जो तुमच्या शहरामध्ये जेथे सैतान राहतो, तेथे ठार मारला गेला, त्या दिवसातही तू माझ्यावरील विश्वास नाकारला नाही.</verse>
				<verse number="14">तथापि तुला काही गोष्टींविषयी दोष देणे मला भाग आहे: त्या या की, बलामाच्या शिक्षणाप्रमाणे चालणारे काही लोक तुमच्यामध्ये आहेत. त्यांनी बालाकाला इस्राएली लोकांना मूर्तीला दाखविलेला नैवेद्य खाणे व लैंगिक पापे करण्यासाठी प्रवृत्त केले.</verse>
				<verse number="15">होय, या निकलाइतांच्या शिक्षणाप्रमाणे चालणारे लोक तुमच्यातही आहेत.</verse>
				<verse number="16">यास्तव पश्चात्ताप कर! नाही तर, मी तुझ्याकडे लवकरच येऊन माझ्या तोंडातून निघणार्‍या तलवारीने त्यांच्याविरुद्ध लढेन.</verse>
				<verse number="17">ज्याला ऐकावयास कान आहेत तो ऐको, आत्मा मंडळ्यांना काय म्हणतो, जो विजय मिळवितो, त्याला गुप्त राखलेल्या मान्न्यातून मी देईन आणि मी त्या व्यक्तीला ज्यावर नवे नाव लिहिलेले असेल तो पांढरा खडाही देईन, ते तो खडा घेणार्‍याशिवाय कोणालाही माहीत नसेल.</verse>
				<verse number="18">“थुवतीरा येथील मंडळीच्या देवदूताला लिही: ज्याचे नेत्र आगीच्या ज्वालेसारखे भेदक आहेत व ज्याचे पाय चकाकत्या कांस्यासारखे आहेत, तो परमेश्वराचा पुत्र म्हणतो:</verse>
				<verse number="19">तुमच्या सर्व सत्कार्याची मला माहिती आहे, आणि तुमची प्रेमळ वागणूक व विश्वास, तुमची सेवा व धीर ही सर्व मी जाणतो. आणि दिवसेंदिवस या सर्व गुणांमध्ये तुमची प्रगती होत आहे हेही मला दिसते.</verse>
				<verse number="20">परंतु याबाबतीत तुला दोष देणे मला भाग आहे, कारण ईजबेल नावाची जी स्त्री स्वतःला संदेष्टी म्हणविते आणि जारकर्म करण्यास व मूर्तीला दाखविलेला नैवेद्य खाण्यास माझ्या सेवकांना तिच्या शिकवणीने भुलवते, तिचे तू सहन करतोस.</verse>
				<verse number="21">मी तिला वेळ दिला, पण आपल्या जारकर्माबद्दल पश्चात्ताप करण्याचे तिने नाकारले.</verse>
				<verse number="22">पाहा, मी तिला क्लेशमय अंथरुणावर खिळवून टाकीन आणि तिच्याबरोबर व्यभिचार करणार्‍या लोकांनी तिचा मार्ग सोडून पश्चात्ताप न केल्यास तीव्र क्लेश देईन.</verse>
				<verse number="23">मी तिच्या लेकरांना ठार मारीन, म्हणजे सर्व मंडळ्यांना कळून येईल की, मी मने व अंतःकरणे यांची पारख करणारा आहे. तुमच्यापैकी प्रत्येकाला मी ज्याच्या त्याच्या कृत्यांप्रमाणे फळ देईन.</verse>
				<verse number="26">जो विजय मिळवितो व शेवटपर्यंत माझ्या इच्छेप्रमाणे करीत राहतो, त्याला मी राष्ट्रांवर अधिकार देईन.</verse>
				<verse number="27">आणि तो त्यांच्यावर लोह-राजदंडाने अधिकार गाजवून मातीच्या पात्राप्रमाणे त्यांच्या ठिकर्‍या करेल; —</verse>
				<verse number="28">ज्याप्रमाणे मला माझ्या पित्याकडून अधिकार मिळाला आहे, त्याप्रमाणे मी त्याला पहाटेचा तारा देखील देईन.</verse>
				<verse number="29">ज्याला ऐकावयास कान आहेत तो ऐको, आत्मा मंडळ्यांना काय म्हणतो.</verse>
			</chapter>
			<chapter number="3">
				<verse number="1">“सार्दीस येथील मंडळीच्या देवदूताला लिही: ज्यांच्याजवळ परमेश्वराचे सात आत्मे व सात तारे आहेत, त्यांची ही वचने आहेत: तुझी कृत्ये मला ठाऊक आहेत, तू जिवंत आहेस असे तुझ्याविषयी मत आहे, पण तू मेलेला आहेस.</verse>
				<verse number="2">जागृत हो! जे मरणाच्या पंथास लागले आहे ते सावरून धर, कारण तुझी कृत्ये माझ्या परमेश्वराच्या दृष्टीने मला परिपूर्ण अशी आढळली नाहीत.</verse>
				<verse number="3">जे तुम्ही प्रथम ऐकले व स्वीकारले, त्याची आठवण करा आणि त्यावर दृढविश्वास ठेऊन माझ्याकडे परत वळा. कारण तुम्ही जागृत झाला नाही, तर जसा चोर येतो तसा मी येईन, आणि मी कोणत्या घटकेस येईन हे तुम्हाला मुळीच समजणार नाही.</verse>
				<verse number="4">मात्र ज्यांनी आपली वस्त्रे विटाळली नाहीत, असे थोडे लोक सार्दीस येथे तुमच्यामध्ये आहेत. ते शुभ्र वस्त्रे परिधान करून माझ्याबरोबर फिरतील कारण ते त्यास पात्र आहेत.</verse>
				<verse number="5">जो विजय मिळवितो तो त्यांच्यासारखा शुभ्र वस्त्रे परिधान करेल. मी त्या व्यक्तिचे नाव जीवनाच्या पुस्तकातून कधीच खोडणार नाही. माझ्या पित्यासमोर व त्यांच्या देवदूतांसमोर मी त्याच्या नावाचा जाहीरपणे स्वीकार करीन.</verse>
				<verse number="6">ज्याला ऐकावयास कान आहेत तो ऐको, आत्मा मंडळयांस काय म्हणतो.</verse>
				<verse number="7">“फिलदेल्फिया येथील मंडळीच्या देवदूतास लिही: जे पवित्र व सत्य आहे, ज्यांच्याजवळ दावीदाची किल्ली आहे, ते जे उघडतात, ते कोणालाही बंद करता येत नाही, आणि ते जे बंद करतात, ते कोणाला उघडता येत नाही, हे त्यांचे शब्द आहेत.</verse>
				<verse number="8">तुझी कृत्ये मला ठाऊक आहेत. पाहा, मी तुझ्यापुढे दार उघडून ठेवले आहे, ते कोणी बंद करू शकत नाही. मला माहीत आहे की तुला कमी शक्ती आहे, तरी तू माझे वचन पाळले व माझे नाव नाकारले नाही.</verse>
				<verse number="9">जे सैतानाच्या सभास्थानातील असून स्वतःला यहूदी म्हणतात पण तसे नाहीत, ते खोटे बोलतात. त्यांना मी तुझ्या स्वाधीन करीन. पाहा, ते तुझ्या पाया पडतील व मी तुझ्यावर प्रीती केली आहे हे ते स्वीकारतील.</verse>
				<verse number="10">धीर धरण्याविषयीच्या माझ्या आज्ञा तू पाळल्या आहेत, म्हणून पृथ्वीवर राहणार्‍या लोकांची परीक्षा होण्याचा जो प्रसंग सर्व जगावर येणार आहे, त्यापासूनही मी तुला राखीन.</verse>
				<verse number="11">मी लवकर येत आहे. तुझा मुकुट कोणी घेऊ नये म्हणून जे तुझ्याजवळ आहे, ते दृढ धरून ठेव.</verse>
				<verse number="12">जो विजय मिळवितो त्याला मी माझ्या परमेश्वराच्या मंदिरातील स्तंभ करीन. ते तेथून कधीही बाहेर जाणार नाहीत. माझ्या परमेश्वराचे नाव, स्वर्गातून माझ्या परमेश्वरापासून उतरणारे नवे यरुशलेम, म्हणजे माझ्या परमेश्वराची नगरी, हिचे नाव आणि माझे नवे नाव मी त्याच्यावर लिहीन.</verse>
				<verse number="13">आत्मा मंडळयांस काय म्हणतो, हे ज्यांना कान आहेत त्यांनी ऐकावे.</verse>
				<verse number="14">“लावदिकीया येथील मंडळीच्या देवदूतास लिही: जे आमेन आहेत, विश्वासू व खरे साक्षी आणि परमेश्वराच्या सृष्टीचा शासक आहेत, ते असे म्हणतात.</verse>
				<verse number="15">तुझी कृत्ये मला ठाऊक आहेत. तू थंड नाहीस व उष्ण नाहीस. तू थंड किंवा उष्ण असतास तर बरे झाले असते!</verse>
				<verse number="16">पण तुम्ही कोमट आहात, म्हणजे उष्णही नाही आणि शीतही नाही; म्हणून मी तुम्हाला माझ्या मुखातून बाहेर ओकून टाकीन.</verse>
				<verse number="17">तुम्ही म्हणता, ‘मी श्रीमंत आहे; हवे ते धन मिळविले आहे; मला कसली उणीव नाही’ पण तुम्ही कष्टी, दीन, दरिद्री, आंधळे व उघडे आहात, हे तुम्हाला समजत नाही.</verse>
				<verse number="18">म्हणून तुम्हाला माझा असा सल्ला आहे की श्रीमंत होण्यासाठी तुम्ही माझ्याकडून अग्नीत शुद्ध केलेले सोने विकत घ्यावे. तुमची लज्जास्पद नग्नता झाकण्यात यावी म्हणून तुम्ही माझ्याकडून स्वच्छ, शुद्ध, शुभ्र वस्त्रे विकत घ्यावी. तुम्हाला दृष्टीलाभ व्हावा म्हणून तुम्ही माझ्याकडून अंजन विकत घ्यावे.</verse>
				<verse number="19">ज्यांच्यावर मी प्रीती करतो, त्यांना मी दटावतो व शिक्षा देऊन शिस्त लावतो. म्हणून आस्थावान होऊन पश्चात्ताप करावा.</verse>
				<verse number="20">पाहा! मी दाराशी उभा राहून, दार ठोठावीत आहे. कोणी माझी वाणी ऐकून दार उघडील, तर मी आत येईन; मी त्याच्याबरोबर जेवीन आणि तो माझ्याबरोबर जेवील.</verse>
				<verse number="21">मी विजयी होऊन माझ्या पित्याबरोबर त्यांच्या राजासनावर बसलो, तसेच विजय मिळविणार्‍या प्रत्येकाला मी माझ्या राजासनावर, माझ्याबरोबर बसण्यास अधिकार देईन.</verse>
				<verse number="22">ज्याला ऐकावयास कान आहेत तो ऐको, आत्मा मंडळ्यांना काय म्हणतो.”</verse>
			</chapter>
			<chapter number="4">
				<verse number="1">यानंतर मी पाहिले, आणि माझ्यापुढे स्वर्गात एक दार उघडलेले मला दिसले आणि जी वाणी मी प्रथम ऐकली होती व जी रणशिंग ध्वनीसारखी होती, ती म्हणाली, “इकडे वर ये, म्हणजे ज्या गोष्टी यानंतर घडणार आहेत त्या मी तुला दाखवीन”</verse>
				<verse number="2">मी लगेच आत्म्यात संचारलो, आणि माझ्यापुढे स्वर्गात एक राजासन ठेवलेले होते व त्यावर एकजण बसला होता.</verse>
				<verse number="3">आणि जो तेथे बसला होता तो हिर्‍यासारखा व माणकाच्या रत्नासारखा दिसत होता; त्या राजासनाच्या सभोवताली एक पाचूसारखे दिसणारे मेघधनुष्य होते;</verse>
				<verse number="4">राजासनाभोवती चोवीस सिंहासने होती आणि त्यावर शुभ्र वस्त्रे परिधान केलेले व डोक्यावर सोन्याचे मुकुट घातलेले चोवीस वडीलजन बसलेले होते.</verse>
				<verse number="5">राजासनापासून विजा चमकत होत्या. आणि मेघगर्जनांचा आवाज ऐकू येत होता. राजासनासमोर परमेश्वराच्या सात आत्म्यांचे प्रतीक असलेले सात दीप तेवत होते.</verse>
				<verse number="6">त्याचप्रमाणे राजासनापुढे स्फटिकासारखे स्वच्छ आणि काचेच्या समुद्रासारखे दिसणारे असे काहीतरी होते. राजासनाच्या मध्यभागी व राजासनाच्या भोवताली चार जिवंत प्राणी होते; त्यांना पुढे आणि मागे अंगभर डोळे होते.</verse>
				<verse number="7">या प्राण्यांपैकी पहिला प्राणी सिंहासारखा, दुसरा बैलासारखा, तिसरा जो होता त्याचा चेहरा माणसाच्या तोंडासारखा व चौथा प्राणी उडत्या गरुडासारखा होता.</verse>
				<verse number="8">त्या चारही सजिव प्राण्यांना प्रत्येकाला सहा पंख होते. त्यांच्या पंखांभोवती आतून बाहेरून सर्वत्र डोळे होते. ते अहोरात्र अखंडपणे घोष करीत होते: “पवित्र, पवित्र, पवित्र, ते सर्वसमर्थ प्रभू परमेश्वर आहे! जे होते, जे आहेत आणि जे येणार आहेत.”</verse>
				<verse number="9">जे राजासनावर बसलेले आहे आणि जे युगानुयुग जिवंत आहे, त्यांचा त्या सजिव प्राण्यांनी ज्या ज्यावेळी गौरव केला, त्यांना बहुमान दिला आणि त्यांची उपकारस्तुती केली,</verse>
				<verse number="10">त्या त्या वेळी त्या चोवीस वडीलजनांनी त्या सर्वकाळ जिवंत असलेल्या परमेश्वरापुढे दंडवत घातले, त्यांची उपासना केली आणि आपले मुकुट राजासनापुढे ठेऊन म्हटले:</verse>
				<verse number="11">“हे आमच्या प्रभू आणि परमेश्वरा, गौरव, आदर, सामर्थ्य स्वीकारण्यास तुम्ही पात्र आहात; कारण तुम्ही सर्व निर्माण केले. तुमच्याच इच्छेने सर्वकाही अस्तित्वात आले.”</verse>
			</chapter>
			<chapter number="5">
				<verse number="1">जे राजासनावर बसले होते, त्यांच्या उजव्या हातात पाठपोट लिहिलेली ग्रंथपटाची गुंडाळी मी पाहिली. ती गुंडाळी सात शिक्के मारून बंद केली होती.</verse>
				<verse number="2">एक बलवान देवदूत मोठ्याने घोषणा करीत होता: “हे शिक्के फोडून, या ग्रंथपटाची गुंडाळी उघडावयास पात्र असा कोणी आहे का?”</verse>
				<verse number="3">पण स्वर्गात, पृथ्वीवर किंवा पृथ्वीच्या खाली, कोणीही ती गुंडाळी उघडण्यास किंवा त्यात लिहिलेले पाहण्यास समर्थ नव्हता.</verse>
				<verse number="4">तेव्हा मी फार रडलो. कारण ती गुंडाळी उघडावयास किंवा त्यात पाहावयास योग्य असा कोणीही सापडला नाही.</verse>
				<verse number="5">पण त्या चोवीस वडिलांपैकी एकजण मला म्हणाला, “रडू नकोस! कारण पाहा, यहूदा वंशाचा सिंह, दावीदाचा मूळ विजयी झाला आहे. सातही शिक्के फोडून ती गुंडाळी उघडण्यास तो समर्थ आहे.”</verse>
				<verse number="6">मग मी पाहिले, ते राजासन, ते चोवीस वडीलजन व ते चार सजीव प्राणी यांच्या मध्यभागी वध झाल्यासारखा कोकरा उभा असलेला मला दिसला. कोकर्‍याला सात शिंगे, सात डोळे, असून, ते जगाच्या प्रत्येक भागात पाठवलेले परमेश्वराचे सात आत्मे आहेत.</verse>
				<verse number="7">कोकरा पुढे आला, आणि जे राजासनावर बसले होते, त्यांच्या उजव्या हातातून त्यांनी ती गुंडाळी घेतली.</verse>
				<verse number="8">कोकर्‍याने ती गुंडाळी घेतली, तेव्हा ते चार सजीव प्राणी व चोवीस वडीलजन यांनी कोकर्‍याच्या पुढे दंडवत केले. त्या प्रत्येकाजवळ एक एक वीणा आणि सोन्याची धूपपात्रे होती. यातील धूप म्हणजे पवित्रजनांच्या प्रार्थना आहेत.</verse>
				<verse number="9">ते नवे गीत गाऊ लागले. गीताचे शब्द हे असे: “ती गुंडाळी घ्यावयास व त्याचे शिक्के फोडून तो उघडण्यास तुम्ही पात्र आहात, कारण तुमचा वध करण्यात आला होता आणि तुम्ही आपल्या रक्ताने परमेश्वरासाठी प्रत्येक वंशातून, भाषेतून, आणि राष्ट्रातून लोक विकत घेतले,</verse>
				<verse number="10">तुम्ही त्या सर्वांना एक राज्य आणि आमच्या परमेश्वराची सेवा करण्यासाठी याजक केले आहेस; ते पृथ्वीवर राज्य करतील.”</verse>
				<verse number="11">तेव्हा मी पाहिले हजारो आणि लाखो नव्हे तर अगणित देवदूतांचे गीत ऐकू आले. ते राजासन, सजिव प्राणी व वडीलजन यांच्या सभोवती उभे होते.</verse>
				<verse number="12">ते मोठ्याने म्हणत होत: “ज्यांचा वध करण्यात आला होता, तो कोकरा सामर्थ्य, संपत्ती, सुज्ञता, बल, सन्मान, गौरव आणि उपकारस्तुती स्वीकारण्यास पात्र आहे!”</verse>
				<verse number="13">मग स्वर्गातील, पृथ्वीवरील, पृथ्वीच्या खालील व समुद्रातील प्राण्यांना गाताना मी ऐकले. ते गात होते: “जे राजासनावर बसले आहेत, त्यांना व कोकर्‍याला उपकारस्तुती, सन्मान, गौरव आणि सामर्थ्य युगानुयुग असो!”</verse>
				<verse number="14">तेव्हा ते चार सजीव प्राणी म्हणाले, “आमेन,” आणि त्या चोवीस वडीलजनांनी साष्टांग नमस्कार घालून आराधना केली.</verse>
			</chapter>
			<chapter number="6">
				<verse number="1">कोकर्‍याने त्या सात शिक्यातील पहिला शिक्का फोडून उघडताना मी पाहिले. तेव्हा त्या चार सजिव प्राण्यांतील एकाने, गर्जनेसारख्या आवाजात म्हटले, “ये!”</verse>
				<verse number="2">मी पहिले तो माझ्यासमोर एक पांढरा घोडा आहे असे मला दिसले! घोडेस्वाराजवळ एक धनुष्य होते. त्याच्या डोक्यावर एक मुकुट ठेवण्यात आला. मग विजेता म्हणून जिंकण्याच्या उद्देशाने तो स्वार निघून गेला.</verse>
				<verse number="3">नंतर कोकर्‍याने दुसरा शिक्का फोडला, तेव्हा दुसर्‍या सजीव प्राण्याने, “ये” अशी हाक मारली, ती मी ऐकली.</verse>
				<verse number="4">यावेळी एक अग्निवर्ण घोडा बाहेर पडला. पृथ्वीवरील शांतता नष्ट करण्याचा अधिकार त्याला देण्यात आला होता. लोक एकमेकांचे वध करू लागले. त्या स्वाराला एक मोठी तलवार देण्यात आली.</verse>
				<verse number="5">मग कोकर्‍याने तिसरा शिक्का फोडला, तेव्हा तिसरा सजिव प्राणी, “ये” असे म्हणताना मी ऐकले. मग मी एक काळा घोडा पाहिला! त्याच्या स्वाराच्या हातात एक तराजू होते.</verse>
				<verse number="6">मग त्या चार सजीव प्राण्यांमधून निघालेली एक वाणी मी ऐकली. ती म्हणाली, “एका दिवसाच्या मजुरीत एक किलोग्रॅम गहू आणि तीन किलोग्रॅम जव! आणि तेल आणि द्राक्षारस यांची नासाडी करू नका.”</verse>
				<verse number="7">जेव्हा कोकर्‍याने चौथा शिक्का फोडला, तेव्हा मी ऐकले, चौथा सजीव प्राणी म्हणाला, “ये!”</verse>
				<verse number="8">मग मी एक फिकट रंगाचा घोडा पाहिला! त्याच्या स्वाराचे नाव मृत्यू असे होते. आणि अधोलोक त्याच्यामागून आला. पृथ्वीवरील एक चतुर्थांश लोकांना युद्ध, दुष्काळ, पीडा आणि हिंस्र पशू याच्याद्वारे ठार मारण्याचा त्यांना अधिकार देण्यात आला होता.</verse>
				<verse number="9">त्यानंतर त्याने पाचवा शिक्का फोडला, तेव्हा मी एक वेदी पाहिली. त्या वेदीखाली परमेश्वराचे वचन सांगितल्यामुळे, आणि विश्वासूपणे साक्ष दिल्यामुळे जिवे मारले गेलेल्या सर्व लोकांचे आत्मे होते.</verse>
				<verse number="10">त्यांनी प्रभुला मोठ्याने हाक मारली, “हे सर्वसत्ताधारी पवित्र आणि सत्य प्रभू, पृथ्वीवरील लोकांचा न्याय करण्यास आणि आमच्या रक्ताबद्दल सूड घेण्‍यास तुम्ही किती काळ लावणार?”</verse>
				<verse number="11">तेव्हा त्यातील प्रत्येकाला एक एक पांढरा झगा देण्यात आला. त्यांना सांगण्यात आले की त्यांचे सहकर्मी बंधू, हुतात्म्यांची संख्या पूर्ण होईपर्यंत, आणखी थोडा काळ थांबा.</verse>
				<verse number="12">मी पाहत असताना त्याने सहावा शिक्का फोडला, तेव्हा एक प्रचंड भूमीकंप झाला. सूर्य बकर्‍याच्या केसांपासून तयार केलेल्या घोंगडयासारखा काळा झाला; चंद्र रक्तासारखा लाल झाला.</verse>
				<verse number="13">अंजिराच्या वृक्षांवरील कच्ची फळे एखाद्या प्रचंड वादळाने गळून पडतात, तसे आभाळातील तारे भूमीवर गळून पडतांना मला दिसले.</verse>
				<verse number="14">एखाद्या गुंडाळीप्रमाणे अंतराळ गुंडाळले गेले, आणि प्रत्येक पर्वत व बेट हादरून आपल्या जागेवरून ढळले.</verse>
				<verse number="15">तेव्हा पृथ्वीवरील राजे, राजपुत्र, सैन्याचे उच्चाधिकारी, श्रीमंत तसेच बलवान लोक, सर्व लहान थोर माणसे, गुलाम आणि स्वतंत्र लोक, सारे जण डोंगराच्या गुहांमध्ये व खडकांमध्ये दडून बसले.</verse>
				<verse number="16">ते डोंगरटेकड्यांना उद्देशून ओरडून विनवू लागले, “आम्हावर पडून जे राजासनावर बसले आहेत, त्यांच्या नजरेपासून आणि कोकर्‍याच्या क्रोधापासून आम्हाला लपवा!</verse>
				<verse number="17">कारण त्यांच्या क्रोधाचा महान दिवस आला आहे, त्यात कोणाचा निभाव लागेल?”</verse>
			</chapter>
			<chapter number="7">
				<verse number="1">त्यानंतर पृथ्वीच्या चारही कोपर्‍यांवर चार देवदूत उभे राहिलेले मी पाहिले. पृथ्वीवरील भूमी, समुद्र किंवा कोणताही वृक्ष, यावर वाहू नये म्हणून ते त्या चारही वार्‍यांना थोपवून धरीत होते.</verse>
				<verse number="2">मग दुसरा देवदूत पूर्वेच्या दिशेने हातात जिवंत परमेश्वराचा शिक्का घेऊन येताना मी पाहिला. पृथ्वीला व समुद्राला इजा करण्याचे काम ज्या चार देवदूतांवर सोपविले होते, त्या चार देवदूतांना तो ओरडून म्हणाला,</verse>
				<verse number="3">“आम्ही परमेश्वराच्या सेवकांच्या कपाळांवर परमेश्वराचा शिक्का मारीपर्यंत पृथ्वी, समुद्र किंवा वृक्ष यांना कसलीही इजा करू नका.”</verse>
				<verse number="4">ज्या लोकांवर हा शिक्का मारण्यात आला त्यांची संख्या मी ऐकलीः ते इस्राएलच्या सर्व बारा वंशांमधून 1,44,000 लोक होते.</verse>
				<verse number="5">यहूदा वंशातून 12,000, रऊबेन वंशातून 12,000, गाद वंशातून 12,000,</verse>
				<verse number="6">आशेर वंशातून 12,000, नफताली वंशातून 12,000, मनश्शे वंशातून 12,000,</verse>
				<verse number="7">शिमोन वंशातून 12,000, लेवी वंशातून 12,000, इस्साखार वंशातून 12,000,</verse>
				<verse number="8">जबुलून वंशातून 12,000, योसेफ वंशातून 12,000, बन्यामीन वंशातून 12,000.</verse>
				<verse number="9">यानंतर मी एक प्रचंड समुदाय पाहिला. त्या समुदायात सर्व राष्ट्रांतील, वंशातील, लोकांच्या समाजातील व विविध भाषा बोलणार्‍या लोकांतील इतके लोक होते की त्यांचे मोजमाप करणे अशक्य होते. ते सर्व शुभ्र वस्त्रे घालून, हातात खजुरीच्या झावळ्या घेऊन, राजासनासमोर आणि कोकर्‍यासमोर उभे होते.</verse>
				<verse number="10">ते प्रचंड आवाजात घोषणा करीत होते: “राजासनावर बसलेल्या आमच्या परमेश्वरापासून आणि कोकर्‍यापासून तारणप्राप्ती होत आहे.”</verse>
				<verse number="11">तेव्हा सर्व देवदूत राजासन, व वडीलजन आणि चार सजीव प्राणी यांच्याभोवती उभे होते. आणि ते राजासनासमोर दंडवत घालून उपासना करीत</verse>
				<verse number="12">म्हणाले: “आमेन! आमच्या परमेश्वराला धन्यवाद, गौरव, सुज्ञता, उपकारस्तुती, मान, सामर्थ्य आणि पराक्रम युगानुयुग असो. आमेन!”</verse>
				<verse number="13">मग या चोवीस वडीलजनांपैकी एकाने मला विचारले, “हे शुभ्र पोशाख घातलेले कोण आहेत व ते कोठून आले आहेत?”</verse>
				<verse number="14">मी म्हटले, “महाराज, ते तुम्हाला माहीत आहे.” तेव्हा ते म्हणाले, “जे महान संकटातून निभावून येतात, ते हे आहेत. त्यांनी आपले झगे कोकर्‍याच्या रक्ताने धुऊन शुभ्र केले आहेत.</verse>
				<verse number="15">म्हणूनच, “आज ते येथे परमेश्वराच्या राजासनासमोर, त्यांच्या मंदिरात, त्यांची अहोरात्र सेवा करीत आहेत. जे राजासनावर बसलेले आहेत, ते त्यांच्या सानिध्यात त्यांना आश्रय देईल.</verse>
				<verse number="16">त्यांना पुन्हा कधी भूक, किंवा तहान लागणार नाही; त्यांना सूर्याचा ताप, किंवा दाहक उष्णता बाधणार नाही.</verse>
				<verse number="17">कारण राजासनापुढे मध्यभागी असलेला कोकरा त्यांचा मेंढपाळ होईल, ‘ते त्यांना जीवनाच्या पाण्याच्या झर्‍याजवळ नेईल,’ ‘आणि परमेश्वर त्यांच्या डोळ्यांतील सर्व अश्रू पुसून टाकील.’ ”</verse>
			</chapter>
			<chapter number="8">
				<verse number="1">त्यांनी जेव्हा सातवा शिक्का उघडला, तेव्हा स्वर्गामध्ये जवळजवळ अर्धातास सर्वत्र संपूर्ण शांतता पसरली.</verse>
				<verse number="2">नंतर मी पाहिले जे सात देवदूत परमेश्वरासमोर उभे राहिले, त्यांना सात कर्णे देण्यात आले.</verse>
				<verse number="3">नंतर दुसरा एक देवदूत, सोन्याची एक धुपदाणी घेऊन आला व वेदीजवळ उभा राहिला. त्याला राजासनासमोरील सोन्याच्या वेदीवर अर्पण करण्यासाठी परमेश्वराच्या निवडलेल्या लोकांच्या प्रार्थना मिश्रित बराच धूप देण्यात आला होता.</verse>
				<verse number="4">त्या देवदूताच्या हातातून प्रार्थना मिश्रित धूपाचा सुगंध परमेश्वरासमोर वर चढला.</verse>
				<verse number="5">तेव्हा त्या देवदूताने वेदीवरील अग्नी धुपदाणीत भरून घेतली आणि त्याने खाली पृथ्वीवर टाकली. त्याबरोबर मोठा गडगडाट व गर्जना झाल्या, विजा चमकल्या आणि प्रचंड भूमीकंप झाला.</verse>
				<verse number="6">नंतर ज्या सात देवदूतांजवळ सात कर्णे होते, त्यांनी आपआपले कर्णे वाजविण्याची तयारी केली.</verse>
				<verse number="7">पहिल्या देवदूताने आपला कर्णा वाजविला, तेव्हा पृथ्वीवर रक्तमिश्रित गारा व अग्नी यांचा वर्षाव झाला. पृथ्वीच्या एकतृतीयांश भागाला आग लागली आणि त्यामुळे एकतृतीयांश वृक्ष व सारे हिरवे गवत जळून गेले.</verse>
				<verse number="10">मग तिसर्‍या देवदूताने आपला कर्णा वाजविला. तेव्हा आकाशातून एक मोठा जळता तारा पृथ्वीवरील एकतृतीयांश नद्या व झरे यावर पडला.</verse>
				<verse number="11">त्या तार्‍याचे नाव कडूदवणा असे आहे. त्यामुळे पृथ्वीवरील तिसरा हिस्सा पाणी कडू विषारी बनले व अनेक लोक मरण पावले.</verse>
				<verse number="12">चौथ्या देवदूताने आपला कर्णा वाजविला, तेव्हा सूर्याचा तिसरा हिस्सा, चंद्र व तारे यांचाही तिसरा हिस्सा काळा झाला. त्यामुळे दिवसाचा आणि रात्रीचा तिसरा हिस्सा अंधार झाला.</verse>
				<verse number="13">मी हे पाहत असतानाच, आकाशातून एक गरुड पक्षी उडताना मला दिसला. तो मोठ्याने म्हणत होता, “धिक्कार! धिक्कार! पृथ्वीवरील लोकांना धिक्कार! कारण लवकरच उरलेले तीन देवदूत आपआपले कर्णे वाजवितील.”</verse>
			</chapter>
			<chapter number="9">
				<verse number="1">मग पाचव्या देवदूताने आपला कर्णा वाजविला, तेव्हा जो तारा आकाशातून पृथ्वीवर पडला होता आणि ज्या तार्‍याला अथांग कूपाची किल्ली देण्यात आली होती, त्याला मी पाहिले.</verse>
				<verse number="2">तेव्हा त्याने अथांग कूप उघडले, आणि प्रचंड भट्टीच्या धुरासारखा धूर त्यातून वर आला. त्या अगाध कूपाच्या धुरामुळे सूर्य व आकाश अंधकारमय झाले.</verse>
				<verse number="3">मग त्या धुरातून टोळ निघून पृथ्वीवर उतरले. त्यांना पृथ्वीवर असणार्‍या विंचवाप्रमाणे सामर्थ्य देण्यात आले होते.</verse>
				<verse number="4">गवत, वनस्पती किंवा पृथ्वीवरील झाडेझुडपे, यांना उपद्रव न देता ज्या लोकांच्या कपाळावर परमेश्वराच्या शिक्याची खूण नाही, त्यांच्यावर हल्ला करण्याचे काम टोळांना देण्यात आले होते.</verse>
				<verse number="5">त्यांना ठार मारण्याचा अधिकार त्यांच्याकडे नव्हता, तर फक्त पाच महिने पीडा देण्याचे सोपविले होते. विंचू माणसाला नांगी मारतो, तेव्हा त्याला होणार्‍या पीडेसारखी ती होती.</verse>
				<verse number="6">त्या दिवसात लोक मरणाची वाट पाहतील पण त्यांना मृत्यू येणार नाही; मृत्यू यावा म्हणून ते उत्कंठित होतील, मृत्यू त्याच्यापासून दूर पळेल.</verse>
				<verse number="7">पृथ्वीवर आलेले टोळ युद्धासाठी सज्ज केलेल्या घोड्यांसारखे दिसत होते. त्यांचे चेहरे मनुष्यांसारखे असून त्यांच्या डोक्यांवर सोन्याचा मुकुटांसारखे दिसणारे काहीतरी होते.</verse>
				<verse number="8">त्यांचे केस स्त्रियांच्या केसांसारखे होते, आणि त्यांचे दात सिंहाच्या दातांसारखे होते.</verse>
				<verse number="9">त्यांनी लोखंडी उरस्त्राणासारखी उरस्त्राणे घातली होती. त्यांच्या पंखांचा ध्वनी युद्धात त्वेषाने हल्ला करणारे अनेक घोडे व धावत्या रथांच्या ध्वनीसारखा होता.</verse>
				<verse number="10">त्यांना विंचवाच्या नांग्यांसारख्या दंश करणार्‍या शेपट्या होत्या. पाच महिने लोकांचा छळ करण्याची शक्ती या शेपट्यांत होती.</verse>
				<verse number="11">अथांग कूपाचा सत्ताधारी देवदूत त्यांचा राजा होता. त्याचे नाव हिब्रू भाषेत अबद्दोन, हेल्लेणी भाषेत अपल्लूओन (जो सर्वनाशक) असे आहे.</verse>
				<verse number="12">एक अनर्थ आता संपला आहे; पण आणखी दोन अनर्थ येणार आहेत.</verse>
				<verse number="13">नंतर सहाव्या देवदूताने आपला कर्णा वाजविला, तेव्हा परमेश्वराच्या राजासनासमोरील सोन्याच्या वेदीच्या चारही शिंगातून निघालेली एक वाणी मी ऐकली.</verse>
				<verse number="14">ज्या सहाव्या देवदूताजवळ रणशिंग होते त्याला ती म्हणाली, “युफ्रेटीस नदीवर बांधून ठेवलेल्या चारही देवदूतांना मोकळे कर.”</verse>
				<verse number="15">आणि एकतृतीयांश मनुष्यजात ठार मारण्याकरिता नेमलेली घटका, दिवस, महिना व वर्ष यासाठी तयार केलेले हे चार देवदूत मोकळे करण्यात आले.</verse>
				<verse number="16">घोडदळाची संख्या वीस कोटी होती. मी त्यांची संख्या ऐकली.</verse>
				<verse number="17">त्या दृष्टांतात घोडे व स्वार मला दिसले ते असे: त्यांना अग्निसारखी लाल, गडद निळ्या रंगाची व गंधकासारखी पिवळ्या रंगांची उरस्त्राणे होती. त्या घोड्यांची डोकी सिंहांच्या डोक्यांसारखी होती आणि त्यांच्या तोंडामधून अग्नी, धूर व गंधक हे सारे निघत होते,</verse>
				<verse number="18">आणि त्या पीडामुळे एकतृतीयांश मानवजात मारली गेली.</verse>
				<verse number="19">त्या घोड्यांची शक्ती त्यांच्या तोंडात व शेपटांत आहे. त्यांच्या शेपट्या सापांसारख्या असून त्यांनाही डोकी आहेत आणि त्यांच्या साहाय्याने ते जखमा करतात.</verse>
				<verse number="20">त्या पीडांमुळे जे ठार मारले गेले नाहीत अशा बाकीच्या माणसांनी स्वतःच्या हातांनी घडवलेल्या गोष्टींबद्दल पश्चात्ताप केला नाही. म्हणजे, भुतांची व ज्यांना पाहता, ऐकता व चालता येत नाही अशा सोन्याच्या, रुप्याच्या, पितळेच्या, दगडाच्या व लाकडाच्या मूर्तींची पूजा करणे त्यांनी सोडले नाही.</verse>
				<verse number="21">तसेच, त्यांनी केलेले खून, चेटके, जारकर्म, त्यांच्या चोर्‍या या पापांबद्दल पश्चात्ताप केला नाही.</verse>
			</chapter>
			<chapter number="10">
				<verse number="1">मग मी आणखी एक प्रचंड देवदूत, स्वर्गातून उतरताना पाहिला. त्याने मेघांचे वेष्टण घातले होते. त्याच्या मस्तकाच्या वरती मेघधनुष्य होते; त्याचा चेहरा सूर्यासारखा तेजस्वी होता, आणि त्याचे पाय अग्नी स्तंभासारखे होते.</verse>
				<verse number="2">त्याच्या हातात एक उघडलेली छोटी गुंडाळी होती. त्याने आपला उजवा पाय समुद्रावर व डावा पाय जमिनीवर ठेवला.</verse>
				<verse number="3">मग त्याने सिंहगर्जनेसारखी एक मोठी गर्जना केली, तेव्हा सात मेघगर्जनांनी प्रत्युत्तर दिले.</verse>
				<verse number="4">त्या सात मेघगर्जनांनी उच्चारलेले शब्द मी लिहून ठेवणार होतो; तेवढ्यात स्वर्गातून एक वाणी मला म्हणाली, “थांब, लिहू नकोस. त्यांचे शब्द शिक्कामोर्तब कर, आताच ते प्रकट करावयाचे नाहीत.”</verse>
				<verse number="5">मग समुद्र व जमीन यावर उभे राहिलेल्या त्या बलवान देवदूताने आपला उजवा हात स्वर्गाकडे उंचावला.</verse>
				<verse number="6">आणि जे युगानुयुग जिवंत आहे, ज्यांनी आकाश व त्यातील सर्वकाही, पृथ्वी व तिच्यातील सर्वकाही, समुद्र व त्यातील सर्व जलचर निर्माण केले, त्यांची शपथ वाहून म्हटले की, “आता अधिक विलंब लागणार नाही!</verse>
				<verse number="7">पण सातवा देवदूत आपले रणशिंग वाजविण्याच्या बेतात असेल त्या दिवसात, आपले सेवक व संदेष्टे यांना कळविल्याप्रमाणे युगानुयुग गुप्त ठेवलेली परमेश्वराची रहस्यमय योजना साध्य होईल.”</verse>
				<verse number="8">मग स्वर्गातील ती वाणी माझ्याशी पुन्हा बोलली, “जा आणि समुद्र व जमीन यावर उभ्या असलेल्या त्या बलवान देवदूताकडून ती उघडलेली गुंडाळी घे.”</verse>
				<verse number="9">त्याप्रमाणे त्याच्याकडे जाऊन मी त्याला ती छोटी गुंडाळी मागितली. तो मला म्हणाला, “ही घे आणि खाऊन टाक. ‘ती तुझ्या तोंडात मधासारखी गोड लागेल,’ पण ती गिळल्यावर ती तुझे पोट आंबट करील.”</verse>
				<verse number="10">तेव्हा मी देवदूताच्या हातातून छोटी गुंडाळी घेतली आणि खाऊन टाकली. त्याने सांगितल्याप्रमाणे माझ्या तोंडाला ती मधाप्रमाणे गोड लागली, पण ती गिळल्यावर माझे पोट आंबट झाले.</verse>
				<verse number="11">तेव्हा मला सांगण्यात आले की, “अनेक लोक, राष्ट्रे, भाषा बोलणारे व राजे यांना तू पुन्हा भविष्यवाणी केली पाहिजे.”</verse>
			</chapter>
			<chapter number="11">
				<verse number="1">मग मला एक मापनपट्टी देण्यात आली आणि मला सांगण्यात आले, “जा परमेश्वराच्या मंदिराचे आणि वेदीचे मोजमाप उपासकांसहित घे.</verse>
				<verse number="2">पण पवित्र मंदिरा बाहेरच्या अंगणाचे माप घेऊ नको, कारण ते गैरयहूदीयांना देण्यात आले आहे. गैरयहूदी राष्ट्रे यरुशलेम शहरास बेचाळीस महिने पायाखाली तुडवतील.</verse>
				<verse number="3">आणि मी माझ्या दोन साक्षीदारांना घोंगडे पाट नेसून 1,260 दिवस भविष्य सांगण्यासाठी निवडणार आहे.”</verse>
				<verse number="4">ते दोन साक्षीदार पृथ्वीच्या प्रभुसमोर उभे असलेले “दोन जैतून वृक्ष” व दोन समया आहेत.</verse>
				<verse number="5">आणि त्यांना कोणी अपाय करण्याचा प्रयत्न केल्यास, त्यांच्या तोंडातून अग्नी निघतो आणि त्यांच्या वैर्‍यांना गिळून घेतो आणि जर कोणी मनुष्य त्यांना अपाय करू इच्छील तर तो अशाप्रकारे मारला जाणे आवश्यक आहे.</verse>
				<verse number="6">त्यांच्या भविष्यवाणी करण्याच्या काळात पाऊस पडू नये म्हणून आकाश बंद करण्याचा त्यांना अधिकार देण्यात आला आहे; तसेच पृथ्वीवरील नद्यांचे व समुद्रांचे पाणी रक्तमय करण्याचा व त्यांना वाटेल तेव्हा आणि वाटेल तितक्या वेळा, लोकांत पीडा उत्पन्न करण्याचाही अधिकार देण्यात आला आहे.</verse>
				<verse number="7">त्यांची साक्ष संपल्यानंतर, अथांग कूपातून येणारा पशू त्यांच्याविरुद्ध लढाई करील आणि त्यांचा पाडाव करून त्यांना ठार करील.</verse>
				<verse number="8">ज्या मोठ्या शहराला लाक्षणिक अर्थाने सदोम आणि इजिप्त असे म्हटले आहे, आणि ज्या शहरात त्यांच्या प्रभुला क्रूसावर खिळण्यात आले होते, त्या शहरातील रस्त्यांवर त्यांची प्रेते पडून राहतील.</verse>
				<verse number="9">सर्व लोक, वंश, भाषा बोलणारे आणि राष्ट्रे ती त्यांची प्रेते साडेतीन दिवस टक लावून पाहतील आणि त्यांना पुरण्यास नकार देतील.</verse>
				<verse number="10">उलट, आपला इतका छळ करणार्‍या या दोन संदेष्ट्यांच्या मृत्यूबद्दल सर्व जगभर लोक जागोजागी आनंदोत्सव करतील, एकमेकांना भेटी देतील.</verse>
				<verse number="11">पुढे साडेतीन दिवसानंतर परमेश्वरापासून येणारा जीवनदायी श्वास त्यांच्यामध्ये संचारला, तेव्हा ते आपल्या पायांवर उभे राहिले आणि ज्यांनी त्यांना पाहिले त्यांचा थरकाप उडाला.</verse>
				<verse number="12">मग स्वर्गातून एक मोठी वाणी त्यांच्याबरोबर बोलताना त्यांनी ऐकली. ती म्हणाली, “इकडे वर या!” तेव्हा ते आपल्या शत्रूंच्या देखत मेघारूढ होऊन स्वर्गात वर गेले.</verse>
				<verse number="13">त्याच घटकेस एक प्रचंड भूमीकंप झाला, आणि शहराचा एक दशांश भाग जमीनदोस्त होऊन, सात हजार लोक मरण पावले. तेव्हा भूमीकंपातून वाचलेल्या प्रत्येकाने भयभीत होऊन स्वर्गीय परमेश्वराचे गौरव केले.</verse>
				<verse number="14">दुसरा अनर्थ संपला; पण पाठोपाठ तिसरा अनर्थ लवकर येत आहे.</verse>
				<verse number="15">कारण त्याचवेळी सातव्या देवदूताने आपला रणशिंग वाजविला, त्याबरोबर स्वर्गातून अनेक प्रचंड ध्वनी झाले, त्या वाण्या म्हणत होत्या: “जगाचे राज्य आमच्या प्रभुचे आणि त्यांच्या ख्रिस्ताचे झाले आहे, ते युगानुयुग राज्य करील.”</verse>
				<verse number="16">तेव्हा परमेश्वरासमोर, आपल्या आसनांवर बसलेल्या चोवीस वडीलजनांनी परमेश्वरापुढे दंडवत करून त्यांची उपासना केली.</verse>
				<verse number="17">ते म्हणाले: “हे सर्वसमर्थ प्रभू परमेश्वरा, आम्ही तुम्हाला धन्यवाद देतो. जे आहे, आणि जे होते, आता तुम्ही आपले महान सामर्थ्य प्रकट करून तुमच्या शासनाची सुरुवात केली आहे.</verse>
				<verse number="18">राष्ट्रे तुमच्यावर क्रोधाविष्ट झाली होती; पण आता तुम्ही त्यांच्यावर क्रोधाविष्ट होण्याची वेळ आली आहे. आता मृतांचा न्याय करण्याची वेळ आली आहे, तुमचे सेवक संदेष्टे, तुमचे पवित्रजन आणि तुमच्या नावाचे भय धरणारे सर्व लहान थोर अशा सर्वांना पारितोषिके देण्याची, आणि पृथ्वीवर नाश करणार्‍यांचा नाश करण्याची वेळ आली आहे.”</verse>
				<verse number="19">तेव्हा स्वर्गात परमेश्वराचे मंदिर उघडण्यात आले, आणि मंदिरात असलेला परमेश्वराच्या करारांचा कोश दिसू लागला. विजा चमकू लागल्या, मेघगर्जना आणि गडगडाट होऊ लागला. भूमीकंप झाला आणि गारांचे मोठे वादळ झाले.</verse>
			</chapter>
			<chapter number="12">
				<verse number="1">मग स्वर्गामध्ये एक अलौकिक चिन्ह मला दिसले. सूर्य परिधान केलेली एक स्त्री मी पाहिली. तिच्या पायाखाली चंद्र होता. तिच्या डोक्यावर बारा तार्‍यांचा मुकुट होता.</verse>
				<verse number="2">ती गर्भवती होती आणि प्रसूतिची वाट पाहत प्रसूतिवेदनांनी ओरडत होती.</verse>
				<verse number="3">तोच स्वर्गामध्ये दुसरे चिन्ह दिसले: एकाएकी सात डोकी आणि दहा शिंगे असलेला एक प्रचंड अग्निवर्ण अजगर दृश्यमान झाला. त्याच्या डोक्यांवर सात मुकुट होते.</verse>
				<verse number="4">त्याने आपल्या शेपटाने एकतृतीयांश तारे ओढून घेतले आणि त्यांना पृथ्वीवर खाली लोटून दिले. मग तो अजगर, त्या स्त्रीचे मूल जन्मल्या बरोबर ते खाऊन टाकावे, या उद्देशाने तिच्यासमोर जाऊन उभा राहिला.</verse>
				<verse number="5">त्या स्त्रीने एका अशा मुलाला जन्म दिला, “की जो सर्व राष्ट्रांवर लोह-राजदंडाने राज्य करणार होता.” त्या मुलाला परमेश्वरापुढे व राजासनापुढे उचलून नेण्यात आले.</verse>
				<verse number="6">ती स्त्री अरण्यात पळून गेली. तेथे तिचे 1,260 दिवस पोषण करण्याकरिता परमेश्वराने तिच्यासाठी एक जागा तयार करून ठेवली होती.</verse>
				<verse number="7">मग स्वर्गात युद्ध सुरू झाले. मीखाएल व त्याचे दूत अजगराविरूद्ध लढले आणि त्यांच्याबरोबर अजगर व त्याच्या दूतांनी युद्ध केले.</verse>
				<verse number="8">पुरेसे सामर्थ्य नसल्यामुळे युद्धात त्यांचा पराजय झाला आणि ते स्वर्गातील त्यांचे स्थान हरवून बसले.</verse>
				<verse number="9">तो प्रचंड अजगर, म्हणजे दियाबल किंवा सैतान म्हटलेला, सर्व जगाला फसवणारा प्राचीन सर्प, याला त्याच्या सर्व दूतांसह पृथ्वीवर लोटून देण्यात आले.</verse>
				<verse number="10">तेव्हा स्वर्गातून आलेली एक उच्च स्वरातील वाणी मी ऐकली. ती म्हणाली, “परमेश्वराचे तारण, सामर्थ्य व त्यांचे राज्य आणि त्यांच्या ख्रिस्ताचा अधिकार यांचा उदय झाला आहे; कारण आमच्या बंधुजनावर आरोप ठेवणार्‍याला स्वर्गातून पृथ्वीवर ढकलून दिले आहे. तो रात्रंदिवस आमच्या परमेश्वरासमोर त्यांच्यावर दोषारोप करीत असे!</verse>
				<verse number="11">पण आमच्या बंधुजनांनी कोकराच्या रक्ताने आणि आपल्या साक्षीच्या वचनाने त्याचा पाडाव केला. स्वतःच्या जीवावर प्रेम न करता त्यांनी मरण सोसले.</verse>
				<verse number="12">म्हणून अहो स्वर्गांनो व स्वर्गातील नागरिकांनो, उल्लास करा! पण पृथ्वी व समुद्रा तुम्हाला हाय, हाय! कारण आता आपल्यासाठी अगदीच थोडका काळ बाकी आहे, हे ओळखून सैतान अतिशय क्रोधाविष्ट होऊन तुमच्याकडे आला आहे.”</verse>
				<verse number="13">आपल्याला पृथ्वीवर लोटून दिले आहे हे अजगराच्या लक्षात आले, तेव्हा जिने पुरुष संतानाला जन्म दिला होता, त्या स्त्रीचा त्याने पाठलाग केला.</verse>
				<verse number="14">पण तिच्यासाठी अरण्यात तयार केलेल्या जागी तिने उडून जावे म्हणून तिला मोठ्या गरुडाच्या पंखांसारखे दोन पंख देण्यात आले. तेथे तिचे साडेतीन वर्षे पोषण व त्या अजगरापासून रक्षण व्हावयाचे होते.</verse>
				<verse number="15">तेव्हा त्या स्त्रीचा नायनाट करण्यासाठी त्या सर्पाच्या तोंडातून नदीच्या पाण्यासारखा एक महापूर बाहेर आला व तिच्या रोखाने जोरात वाहत गेला.</verse>
				<verse number="16">पण तेवढ्यात पृथ्वीने आपले तोंड उघडले आणि तो महापूर गिळून घेऊन अजगरापासून त्या स्त्रीचा बचाव केला.</verse>
				<verse number="17">तेव्हा संतापलेला अजगर त्या स्त्रीच्या इतर मुलांना, म्हणजे जी सारी मुले परमेश्वराच्या आज्ञा पाळीत आणि आपण येशूंचे आहोत अशी साक्ष देत असत, त्यांच्यावर हल्ला करण्यास सिद्ध झाला.</verse>
			</chapter>
			<chapter number="13">
				<verse number="1">तो अजगर वाट पाहत समुद्रकिनार्‍यावर उभा राहिला. मग मी माझ्या दृष्टांतात एक विचित्र पशू समुद्रातून वर चढून येताना पाहिला. त्याला सात डोकी व दहा शिंगे होती. या शिंगावर दहा मुकुट होते. त्या पशूच्या प्रत्येक डोक्यावर परमेश्वर निंदक नावे लिहिलेली होती.</verse>
				<verse number="2">हा पशू दिसावयास चित्त्यासारखा होता, पण त्याचे पाय अस्वलासारखे व तोंड सिंहासारखे होते. अजगराने त्याला स्वतःचे सामर्थ्य, आसन व मोठा अधिकार दिला.</verse>
				<verse number="3">त्याच्या एका डोक्यावर प्राणघातक जखम झाल्यासारखे मला दिसले. पण ती प्राणघातक जखम बरी झाली. या चमत्काराने सारे जग आश्चर्यचकित झाले आणि त्या पशूला अनुसरले.</verse>
				<verse number="4">त्या अजगराने दुष्ट पशूला अधिकार दिले म्हणून लोक अजगराची आणि त्या दुष्ट पशूचीही उपासना करू लागले. त्यांनी उद्गार काढले, “याच्यासारखा महान कोणी आहे काय? याच्याशी युद्ध करण्यास कोणी समर्थ आहे काय?”</verse>
				<verse number="5">त्या पशूला गर्विष्ठ उद्गार काढणारे, दुर्भाषणे करणारे तोंड देण्यात आले होते. तसेच बेचाळीस महिने आपला अधिकार गाजविण्याचे त्याला स्वातंत्र्य देण्यात आले होते.</verse>
				<verse number="6">तो पशू परमेश्वराचे नाव, मंदिर व स्वर्गात निवास करणार्‍या सर्वांची निंदा करीत राहिला.</verse>
				<verse number="7">अजगराने त्याला परमेश्वराच्या पवित्र लोकांविरुद्ध लढून त्यांच्यावर विजय मिळविण्याचे सामर्थ्य दिले. तसेच जगातील प्रत्येक वंशावर, निरनिराळ्या भाषा बोलणार्‍या लोकांवर व राष्ट्रांवर सत्ता गाजविण्याचा त्याला अधिकार दिला.</verse>
				<verse number="8">ज्यांची नावे वधलेल्या कोकराच्या जीवनी पुस्तकात जगाच्या आरंभापूर्वी लिहिलेली नव्हती त्या सर्व मानवांनी या पशूची उपासना केली.</verse>
				<verse number="9">ज्याला ऐकावयास कान आहे, त्या प्रत्येकाने ऐकावे:</verse>
				<verse number="10">“जर कोणाला तुरुंगवास घडणार असेल, तर त्यांना होऊ द्या. जर एखाद्याला तलवारीने ठार मारण्यात येईल, तर त्यांचे तसेच होऊ द्या. पण धैर्य खचू देऊ नका,” कारण पवित्र लोकांना धीराने सहन करण्याची व आपला दृढविश्वास व्यक्त करण्याची आता आवश्यकता आहे.</verse>
				<verse number="11">मग मी दुसरा एक पशू पाहिला. तो पृथ्वीतून वर येत होता. त्याला कोकर्‍याच्या शिंगांसारखी दोन शिंगे होती, पण त्याचा आवाज अजगरासारखा होता.</verse>
				<verse number="12">प्राणघातक जखम बरी झालेल्या त्या पहिल्या पशूच्या प्रतिनिधी सारखा सर्व अधिकार त्याने चालविला व सर्व जगास त्या पहिल्या पशूला नमन करविले.</verse>
				<verse number="13">त्याने महान चमत्कार केले, सर्वांच्या डोळ्यांदेखत आकाशातून पृथ्वीवर अग्निज्वाला आणल्या.</verse>
				<verse number="14">कारण पहिल्या पशूच्या प्रतिनिधी प्रमाणे या पशूने अद्भुत कृत्ये करून पृथ्वीवरील रहिवाशांना फसवले. तलवारीने प्राणांतिक जखम होऊनही पुन्हा जिवंत झालेल्या त्या पहिल्या पशूची मोठी मूर्ती उभारावी, असा त्याने जगातील लोकांना हुकूम केला.</verse>
				<verse number="15">या पहिल्या पशूच्या मूर्तीमध्ये प्राण घालून तिला बोलण्याची शक्ती देण्याचीही दुसर्‍या पशूला परवानगी देण्यात आली होती. मग खुद्द त्या मूर्तीनेच हुकूम सोडला: “जो कोणी त्या पशूच्या मूर्तीला नमन करण्याचे नाकारील, त्याला ठार मारले जाईल.”</verse>
				<verse number="16">त्याने असेही फर्मान काढले की लहान थोर, श्रीमंत व गरीब, स्वतंत्र व दास या सर्वांनी आपल्या उजव्या हातावर किंवा कपाळावर एक खूण गोंदून घ्यावी.</verse>
				<verse number="17">त्या पहिल्या पशूची खूण किंवा त्याच्या नावाचा सांकेतिक आकडा कोणावर असल्याशिवाय कोणालाही विकत घेता येणार नाही किंवा विकता येणार नाही.</verse>
				<verse number="18">हे समजण्यासाठी सुज्ञतेची आवश्यकता आहे. कोणाजवळ अंतर्ज्ञान असेल, तर त्याने त्या पशूच्या संख्येचा हिशेब करावा, कारण ती एका मनुष्याच्या नावाची सांकेतिक संख्या आहे. ती संख्या 666 अशी आहे.</verse>
			</chapter>
			<chapter number="14">
				<verse number="1">नंतर सीयोन पर्वतावर एक कोकरा उभा असलेला मी पाहिला. त्यांच्याबरोबर ज्यांच्या कपाळांवर त्यांचे व त्यांच्या पित्याचे नाव लिहिले होते, असे 1,44,000 लोक होते.</verse>
				<verse number="2">मग मी स्वर्गातून तो मोठ्या धबधब्याच्या गर्जनेसारखा किंवा मेघांच्या मोठ्या गडगडाटासारखा एक ध्वनी ऐकला. तो अनेक वीणावादक आपआपल्या वीणा वाजवीत असल्यासारखा होता.</verse>
				<verse number="3">लोकांचा हा अतिभव्य गायकवृंद परमेश्वराचे राजासन, चार सजीव प्राणी व चोवीस वडीलजन यांच्यासमोर एक नवे गीत गात होता. पृथ्वीवरून खंडणी भरून सोडविलेल्या या 1,44,000 शिवाय दुसर्‍या कोणालाही हे गाणे शिकता येत नव्हते.</verse>
				<verse number="4">कारण त्यांनी स्वतःला शुद्ध राखलेले आहे आणि स्त्रीसंगाने ते मलीन झालेले नाहीत. जेथे कोठे कोकरा जातो, तेथे ते त्‍याच्यामागे जातात. त्यांना माणसातून विकत घेण्यात आले होते, आणि परमेश्वराला व कोकर्‍याला प्रथमफळ म्हणून अर्पण केले होते,</verse>
				<verse number="5">असत्य भाषण कधीही त्यांच्या मुखातून निघाले नाही; ते निष्कलंक आहेत.</verse>
				<verse number="6">नंतर मी अंतराळाच्या मध्यभागी उडत चाललेला दुसरा एक देवदूत पाहिला. पृथ्वीवर राहणार्‍या सर्वांना, म्हणजे प्रत्येक राष्ट्र, प्रत्येक वंश, प्रत्येक भाषा बोलणारे लोक, यांना सांगण्यासाठी तो सर्वकालची शुभवार्ता घेऊन चालला होता.</verse>
				<verse number="7">तो मोठ्या आवाजात म्हणाला, “परमेश्वराचे भय धरा व त्यांना गौरव द्या! कारण त्यांनी न्यायनिवाडा करावा अशी वेळ आता आली आहे. ज्यांनी आकाश, पृथ्वी, समुद्र आणि पाण्याचे झरे निर्माण केले, त्यांची उपासना करा.”</verse>
				<verse number="8">तेव्हा त्याच्या पाठोपाठ दुसरा एक देवदूत आला. तो म्हणत होता, “ ‘पडले! महान बाबेल शहर पडले!’ ज्या शहराने सर्व राष्ट्रांना आपल्या व्यभिचाराचे वेड लावणारे द्राक्षमद्य पाजले, ते पडले.”</verse>
				<verse number="9">मग त्यांच्यामागून एक तिसरा देवदूत मोठ्याने घोषणा करीत आला: “समुद्रातील पहिल्या पशूला व त्याच्या मूर्तीला जो कोणी नमन करील आणि त्याचे चिन्ह आपल्या कपाळावर किंवा हातावर गोंदून घेईल,</verse>
				<verse number="10">त्या प्रत्येकाला परमेश्वराच्या क्रोधाचे द्राक्षमद्य प्यावे लागले. ते मद्य परमेश्वराच्या क्रोधाच्या प्याल्यात, त्याचा तीव्रपणा कमी न करता, ओतले गेले आहे. पवित्र देवदूत व कोकरा यांच्यासमक्ष या सर्वांचा जळत्या गंधकाने छळ करण्यात येईल.</verse>
				<verse number="11">त्यांच्या छळाचा धूर युगानुयुग वर चढत राहील आणि त्यातून त्यांची रात्री किंवा दिवसा कधीच सुटका होत नाही. कारण त्यांनी त्या पहिल्या पशूला व त्याच्या मूर्तीला नमन केले, आणि त्याच्या नावाची सांकेतिक खूण गोंदून घेतली.</verse>
				<verse number="12">कारण येशूंवर विश्वास ठेवणारे व अखेरपर्यंत परमेश्वराच्या आज्ञा पाळणार्‍या पवित्र लोकांना यामुळे धीराने प्रत्येक छळ सहन करण्याची आता आवश्यकता आहे.”</verse>
				<verse number="13">मग मला आकाशातून एक वाणी ऐकू आली. ती मला म्हणाली “हे लिही: आतापासून प्रभुमध्ये मृत झालेले ते धन्य.” आत्मा म्हणतो, “होय, ते खरोखर धन्य आहेत. कारण आता सर्व श्रमापासून त्यांना विश्रांती मिळेल. त्यांची सत्कृत्ये त्यांच्या मागोमाग जातील.”</verse>
				<verse number="14">मग मी पाहिले तो मला एक पांढरा मेघ दिसला, त्या मेघावर मनुष्याच्या पुत्रासारखे कोणी एक बसला होता. त्यांच्या मस्तकावर सोन्याचा मुकुट व हातात धारदार विळा होता.</verse>
				<verse number="15">मग मंदिरातून एक देवदूत बाहेर आला व मेघावर बसलेल्यास उच्चस्वराने हाक मारून म्हणाला, “तुझा विळा घे आणि कापणीस प्रारंभ कर, कारण पृथ्वीचे पीक पिकले आहे व कापणी करण्याची वेळ आली आहे.”</verse>
				<verse number="16">तेव्हा मेघावर बसलेल्याने आपला विळा पृथ्वीवर चालविला आणि पृथ्वीची कापणी झाली.</verse>
				<verse number="17">यानंतर स्वर्गातील मंदिरातून आणखी एक देवदूत निघाला आणि त्याच्याजवळही एक धारदार विळा होता.</verse>
				<verse number="18">दुसरा एक देवदूत ज्याला अग्निवर अधिकार होता तो वेदीतून बाहेर आला, आणि विळा घेतलेल्या देवदूताला मोठ्याने म्हणाला, “पृथ्वीवरील द्राक्षवेलींना लागलेले द्राक्षांचे घोस, विळा चालवून कापून घे. कारण ते पिकले आहेत.”</verse>
				<verse number="19">तेव्हा त्या देवदूताने पृथ्वीवर आपला विळा चालविला, आणि द्राक्षे गोळा करून, रस काढण्यासाठी ती परमेश्वराच्या क्रोधाच्या मोठ्या द्राक्षकुंडात टाकली.</verse>
				<verse number="20">ते द्राक्षकुंड शहराबाहेर तुडविण्यात आले, तेव्हा त्यातून रक्ताचा पाट वाहिला. हा पाट घोड्यांच्या लगाम एवढा उंच आणि तीनशे किलोमीटर लांब होता.</verse>
			</chapter>
			<chapter number="15">
				<verse number="1">आणि मी स्वर्गात आणखी एक महान व आश्चर्यकारक चिन्ह पाहिलेः अखेरच्या सात पीडा घेतलेले सात देवदूत. त्या पीडानंतर परमेश्वराचा क्रोध समाप्त झाला.</verse>
				<verse number="2">मग माझ्यासमोर अग्निमिश्रित काचेच्या समुद्रासारखे काहीतरी मी पाहिले. पहिला पशू, त्याची मूर्ती, त्याची खूण व त्याच्या नावाची संख्या, या सर्वांवर विजय संपादन केलेले सर्वजण, काचेच्या समुद्राच्या किनारीवर उभे होते. सर्वांच्या हातात परमेश्वराने दिलेल्या वीणा होत्या.</verse>
				<verse number="3">ते परमेश्वराचा सेवक मोशे याचे आणि कोकर्‍याचे गीत गात होते: “हे सर्वसमर्थ प्रभू परमेश्वरा! तुमची कृत्ये थोर आणि अलौकिक आहेत! हे राष्ट्रांच्या राजा, तुमचे मार्ग नीतीचे आणि सत्याचे आहेत!</verse>
				<verse number="4">हे प्रभू, तुमचे भय धरणार नाही, आणि तुमच्या नावाचे गौरव करणार नाही, असा कोण आहे? कारण तुम्हीच पवित्र आहा! सर्व राष्ट्रे येऊन तुमची आराधना करतील, कारण तुमची न्याय्य कृत्ये प्रकट झाली आहेत.”</verse>
				<verse number="5">मग मी पाहिले, तो स्वर्गातील मंदिराचे साक्षीचे परमपवित्रस्थान उघडलेले मला दिसले.</verse>
				<verse number="6">ज्यांना पृथ्वीवर सात पीडा ओतण्याचे काम नेमून देण्यात आले होते, ते सात देवदूत त्या मंदिरातून बाहेर आले. त्यांनी डागविरहीत आणि तेजस्वी तागाची वस्त्रे परिधान केली होती; त्यांच्या छातीवर सोन्याचे पट्टे बांधले होते.</verse>
				<verse number="7">त्या चार सजीव प्राण्यांतील एकाने, त्या सात देवदूतांना युगानुयुग जिवंत असणार्‍या परमेश्वराच्या क्रोधाने भरलेली सात सोन्याची पात्रे दिली.</verse>
				<verse number="8">त्यांचे गौरव व सामर्थ्य यांतून निघालेल्या धुराने मंदिर भरून गेले. सात देवदूतांचे सात पीडा ओतण्याचे काम संपेपर्यंत कोणालाही मंदिरात जाता आले नाही.</verse>
			</chapter>
			<chapter number="16">
				<verse number="1">नंतर मी मंदिरातून निघालेली एक मोठी वाणी सात देवदूतांना म्हणतांना ऐकली, “जा, परमेश्वराच्या क्रोधाच्या सात वाट्या पृथ्वीवर ओता.”</verse>
				<verse number="2">त्याप्रमाणे, पहिला देवदूत मंदिरातून निघाला. त्याने आपली वाटी पृथ्वीवर ओतली, तेव्हा ज्या लोकांवर पशूची खूण होती, व ज्यांनी त्याच्या मूर्तीला नमन केले होते अशा प्रत्येकाला कुरूप आणि क्लेशदायक फोडे आले.</verse>
				<verse number="3">दुसर्‍या देवदूताने आपले वाटी समुद्रावर ओतली, तेव्हा समुद्राचे पाणी मेलेल्या माणसाच्या रक्तासारखे रक्तमय झाले, आणि त्यातील सर्व प्राणी मरण पावले.</verse>
				<verse number="4">तिसर्‍या देवदूताने त्याची वाटी नद्यांवर आणि झर्‍यावर ओतले आणि ते रक्तमय झाले.</verse>
				<verse number="5">मग मी जलांच्या देवदूताला जाहीर करताना ऐकले: “जे तुम्ही आहात, जे तुम्ही होता, ते तुम्ही, हे पवित्र प्रभू, हा न्यायनिवाडा करण्यास तुम्ही न्यायी आहात.</verse>
				<verse number="6">कारण त्यांनी तुमच्या पवित्र जणांचे आणि संदेष्ट्यांचे रक्त सांडले, आणि आता तुम्ही त्यांना रक्त प्यावयास लावले आहे, त्याला ते पात्र आहेत.”</verse>
				<verse number="7">नंतर वेदीला असे म्हणताना मी ऐकले: “खरोखर, हे सर्वसमर्थ प्रभू परमेश्वरा, तुमचे न्याय न्यायी व सत्य आहेत.”</verse>
				<verse number="8">मग चौथ्या देवदूताने आपली वाटी सूर्यावर ओतली आणि सर्व माणसांना सूर्याच्या अग्निने भाजून काढण्याची परवानगी देण्यात आली.</verse>
				<verse number="9">माणसे तीव्र उष्णतेने करपून गेली, तेव्हा या पीडांवर ज्याचे नियंत्रण आहे त्या परमेश्वराच्या नावाला शाप दिला, परंतु त्यांनी पश्चात्ताप केला नाही आणि परमेश्वराचे गौरव केले नाही.</verse>
				<verse number="10">मग पाचव्या देवदूताने आपली वाटी समुद्रातील पशूच्या आसनावर ओतली. तेव्हा त्याचे सारे राज्य अंधकारमय झाले, आणि त्याच्या प्रजाजनांनी असह्य वेदनांमुळे आपल्या जिभा चावल्या.</verse>
				<verse number="11">आपल्या वेदना आणि फोड याबद्दल त्यांनी स्वर्गातील परमेश्वराला शाप दिले. पण आपल्या दुष्कृत्यांबद्दल पश्चात्ताप करण्याचे त्यांनी नाकारले.</verse>
				<verse number="12">सहाव्या देवदूताने आपली वाटी युफ्रेटीस महानदीवर ओतली, तेव्हा पूर्वेकडून येणार्‍या राजांचे मार्ग सिद्ध व्हावा म्हणून तिचे पाणी आटून गेले.</verse>
				<verse number="13">नंतर बेडकासारखे दिसणारे तीन अशुद्ध आत्मे अजगराच्या तोंडातून, पशूच्या तोंडातून व खोट्या संदेष्ट्यांच्या तोंडामधून निघताना मी पाहिले.</verse>
				<verse number="14">चमत्कार करणार्‍या या दुरात्म्यांनी जगातील सर्व राजांना सर्वसमर्थ परमेश्वराच्या दिवशी, युद्धासाठी त्यांना एकत्र करण्यास ते बाहेर जात आहे.</verse>
				<verse number="15">“पाहा! जसा चोर येतो तसा मी येईन! जे आपली वस्त्रे घालून तयार होऊन माझी वाट पाहत आहेत, ते धन्य! त्यांना नग्नावस्थेत आणि लज्जास्पद स्थितीत चालावे लागणार नाही.”</verse>
				<verse number="16">मग त्या तिघांनी जगातील सारी सैन्ये, हिब्रू भाषेत हर्मगिदोन म्हटलेल्या ठिकाणी एकत्र केली.</verse>
				<verse number="17">मग सातव्या देवदूताने आपली वाटी अंतराळात ओतली; तेव्हा मंदिरात असलेल्या राजासनावरुन एक मोठी वाणी निघाली. ती म्हणाली, “पूर्ण झाले आहे!”</verse>
				<verse number="18">मग मेघगर्जना, व आकाश दणाणून सोडणारा गडगडाट झाला. विजा चमकल्या आणि मानवी इतिहासात कधी झाला नव्हता इतका मोठा व तीव्र स्वरूपाचा भूमीकंप झाला.</verse>
				<verse number="19">त्या मोठ्या शहराचे तीन भाग झाले. राष्ट्रांची नगरे उद्ध्वस्त झाली. महान बाबेल नगरीचे परमेश्वराला स्मरण झाले व त्यांनी तिला त्यांचा क्रोधरूपी द्राक्षारसाचा प्याला प्यावयास लावला.</verse>
				<verse number="20">प्रत्येक बेट नाहीशी झाली; पर्वत सपाट झाले.</verse>
				<verse number="21">प्रत्येकी सुमारे पन्नास किलो वजनाच्या प्रचंड गारा आकाशातून माणसांवर पडल्या. गारांच्या पीडांमुळे लोकांनी परमेश्वराला शाप दिले, कारण त्या गारांची पीडा फार भयानक होती.</verse>
			</chapter>
			<chapter number="17">
				<verse number="1">पीडांची वाटी ओतणार्‍या त्या सात देवदूतांपैकी एक देवदूत माझ्याकडे आला व मला म्हणाला, “माझ्याबरोबर ये, म्हणजे मी तुला अनेक जलप्रवाहांवर बसलेल्या, त्या मोठ्या वेश्येचा न्याय कसा होणार आहे ते दाखवीन.</verse>
				<verse number="2">पृथ्वीवरील राजांनी तिच्याशी जारकर्म केले आणि पृथ्वीवरील लोक त्यांच्या जारकर्माचे मद्य पिऊन झिंगले.”</verse>
				<verse number="3">नंतर मी आत्म्याने संचारत झालो असताना, त्या देवदूताने मला रानात नेले. तेथे मला एक स्त्री दिसली. ती शेंदरी रंगाच्या एका पशूवर बसली होती. त्या पशूला सात डोकी व दहा शिंगे होती. त्या पशूच्या सर्वांगावर परमेश्वर निंदात्मक मजकूर लिहिलेला होता.</verse>
				<verse number="4">ती स्त्री जांभळी व किरमिजी वस्त्रे घातली होती आणि सोने, मौल्यवान रत्ने व मोती यांनी शृंगारलेली होती. तिच्या हातात अमंगळ पदार्थांनी आणि तिच्या जारकर्मांच्या अशुद्धतेने भरलेला सोन्याचा प्याला होता.</verse>
				<verse number="5">तिच्या कपाळावर लिहिलेले नाव एक गूढ अर्थाचे होते: “महान बाबेल, पृथ्वीवरील वेश्यांची व अमंगळ गोष्टींची माता.”</verse>
				<verse number="6">मी बघितले की येशूंसाठी हुतात्मे झालेले पवित्र लोकांचे रक्त पिऊन ती झिंगली होती. अचंबित होऊन मी तिच्याकडे पाहत राहिलो.</verse>
				<verse number="7">तेव्हा देवदूत मला म्हणाले: “तू एवढा आश्चर्यचकित का झालास? ती स्त्री कोण आहे, आणि ज्या सात डोक्यांच्या आणि दहा शिंगांच्या पशूवर ती स्वार झाली आहे, तो पशू कोण आहे, याचे रहस्य मी तुला सांगतो.</verse>
				<verse number="8">तो पशू जिवंत होता, पण आता तो जिवंत नाही. तरी लवकरच तो अथांग कूपातून वर येईल आणि सार्वकालिक विनाशाकडे जाईल. पृथ्वीवरील लोकांपैकी ज्यांची नावे जगाच्या उत्पत्तीपासून जीवनी पुस्तकात लिहिलेली नाहीत, ते सर्व लोक पशूला पाहून थक्क होतील. जो पूर्वी होता, आता नाही, पण पुन्हा परत येणार.</verse>
				<verse number="9">“हे समजण्यासाठी ज्ञानाची आवश्यकता आहे. ती सात डोकी म्हणजे सात टेकड्या आहेत त्यावर ती स्त्री बसते.</verse>
				<verse number="10">त्याचप्रमाणे ती सात डोकी, सात राजांची प्रतीके आहेत. त्यापैकी पाच राजे अगोदरच पतन पावले आहेत. सध्या सहावा राजा राज्य करीत आहे, आणि सातवा अजून यावयाचा आहे; पण त्याची कारकीर्द अल्पकाळच टिकेल.</verse>
				<verse number="11">जो पशू आधी होता, पण आता नाही, तो आठवा राजा असून, सातापैकी एक आहे, नंतर त्याचाही नाश होईल.</verse>
				<verse number="12">“त्या पशूची दहा शिंगे म्हणजे दहा राजे असून, ते अजून सत्तेवर आलेले नाहीत. त्यांनीही या पशूबरोबर राज्य करावे, म्हणून त्यांना एका तासापुरती सत्ता देण्यात येईल.</verse>
				<verse number="13">त्या सर्वांचा एकच उद्देश आहे, ते पशूला आपले सामर्थ्य व अधिकार बहाल करतील.</verse>
				<verse number="14">ते सर्वजण मिळून कोकर्‍या विरुद्ध युद्ध पुकारतील. परंतु कोकरा त्यांच्यावर विजय मिळवेल, कारण तो राजांचा राजा आणि प्रभुंचा प्रभू आहे, आणि त्यांनी पाचारण केलेले, निवडलेले आणि विश्वासू अनुयायी त्यांच्याबरोबर असतील.”</verse>
				<verse number="15">तो मला आणखी म्हणाला, “ती वेश्या ज्यांवर बसली आहे, ते जलप्रवाह म्हणजे प्रत्येक राष्ट्र व वंश यांच्या मोठ्या लोक समुदायांची प्रतीके आहेत.</verse>
				<verse number="16">तो पशू व जी दहा शिंगे तू पाहिली, ते वेश्येचा द्वेष करतात; ते तिच्यावर हल्ला करतील, आणि तिला नग्न करून तिचे मांस खातील व तिला अग्निने जाळून टाकतील.</verse>
				<verse number="17">कारण परमेश्वर आपला उद्देश पूर्ण करण्यासाठी त्यांच्या मनात एक योजना घालील. आपले सर्व अधिकार परमेश्वराचे वचन पूर्ण होईपर्यंत त्या शेंदरी पशूला देण्याचे ते एकमताने आपसात ठरवतील.</verse>
				<verse number="18">तुझ्या दृष्टांतात तू पाहिलेली स्त्री, पृथ्वीच्या राजांवर सत्ता गाजवणार्‍या महानगरीचे दर्शक आहे.”</verse>
			</chapter>
			<chapter number="18">
				<verse number="1">त्यानंतर स्वर्गातून दुसरा एक देवदूत खाली येताना मी पाहिला. त्याला मोठा अधिकार देण्यात आला होता. त्याच्या प्रखर तेजाने पृथ्वी उजळून निघाली.</verse>
				<verse number="2">तो देवदूत मोठ्याने ओरडून म्हणाला, “ ‘पडले! महान बाबेल शहर पडले!’ ती भुतांची वस्ती व सर्वप्रकारच्या अशुद्ध आत्म्यांचा आश्रय व सर्वप्रकारच्या गलिच्छ, ओंगळ पक्ष्यांचा आश्रय अशी झाली आहे!</verse>
				<verse number="3">कारण जारकर्माचे प्राणघातक मद्य सर्व राष्ट्रांनी प्राशन केले आहे. पृथ्वीवरील राजांनी तिच्याशी जारकर्म केले आहे, आणि जगातील व्यापारी, आपल्या विलासी जीवनासाठी तिने खर्च केलेल्या द्रव्यामुळे श्रीमंत झाले आहेत.”</verse>
				<verse number="4">मग मी स्वर्गातून निघालेली दुसरी एक वाणी ऐकली, ती म्हणाली: “ ‘माझ्या लोकांनो, तिच्यापासून दूर व्हा,’ तिच्या पापात वाटेकरी होऊ नका, नाही तर, तिच्याबरोबर तुम्हालाही पीडा भोगावी लागेल.</verse>
				<verse number="5">कारण तिच्या पापांची रास स्वर्गापर्यंत उंच गेली आहे, आणि परमेश्वराने तिच्या गुन्ह्याची आठवण केली आहे.</verse>
				<verse number="6">तिने जसे तुम्हाला केले, तसेच किंबहुना अधिक, तिला करा. तिच्या सर्व दुष्कृत्यांबद्दल तिला दुप्पट शिक्षा करा. तिने प्याल्यात जितके ओतले, त्याच्या दुप्पट तुम्ही तिच्या स्वतःच्या प्याल्यातून ओता.”</verse>
				<verse number="7">तिने आपले सगळे आयुष्य विलासात, आणि ऐशआरामात घालविले आहे, आता त्याच मानाने तिला यातना आणि दुःख द्या. ती आपल्या अंतःकरणात बढाया मारून म्हणते, “मी महाराणी होऊन माझ्या सिंहासनावर बसलेली आहे. मी काही विधवा नाही. मला कधीच दुःखाचा अनुभव येणार नाही.”</verse>
				<verse number="8">म्हणूनच तिला मरण, शोक व दुष्काळ या सर्वांच्या पीडा एकाच दिवशी भोगाव्या लागतील. अग्निने तिला जाळून टाकण्यात येईल. सर्वसमर्थ प्रभू परमेश्वर तिचा न्यायनिवाडा करणार आहे.</verse>
				<verse number="9">“पृथ्वीवरील ज्या राजांनी, तिच्याबरोबर जारकर्म केले व तिच्या विलासामध्ये, सामील झाले होते. ते तिच्या पीडेच्या भयामुळे दूर उभे राहून तिच्या जळण्याचा धूर पाहतील,</verse>
				<verse number="10">तेव्हा ते तिच्याकरिता ऊर बडवून शोक करतील. ते म्हणतीलः “ ‘हाय हाय! महान बाबेल नगरी, ती सामर्थ्यशाली नगरी! एका क्षणात तिच्यावर न्यायाची कुर्‍हाड कोसळली आहे!’</verse>
				<verse number="11">“पृथ्वीवरील व्यापारी तिच्यासाठी रडून शोक करतील, कारण आता त्यांचा माल विकत घेण्‍यास कोणीच उरले नाही:</verse>
				<verse number="12">सोने, चांदी, हिरे, रत्ने, तलम कापड, जांभळे आणि किरमिजी रेशमी कापड, सर्वप्रकारचे चंदनी व सुगंधी लाकूड, हस्तदंती माल, मोलवान लाकडाचे कोरीव नक्षीकाम, पितळ, लोखंड, संगमरवरी दगड,</verse>
				<verse number="13">तसेच दालचिनी व मसाले, उटणी, धूप, अत्तर, ऊद, द्राक्षारस, जैतुनाचे तेल, उत्तम मैदा व गहू, गुरेढोरे, मेंढरे, घोडे, रथ, गुलाम म्हणून विकण्यात येणारी माणसे या सर्व वस्तुंचे ती सर्वात मोठी गिर्‍हाईक होती.</verse>
				<verse number="14">“ते म्हणतील, ‘ज्या फळांची तुझ्या जीवाला वासना होती ती तुझ्यापासून घेतली गेली आहेत, सर्व विलास आणि वैभवी गोष्टी तुझ्यापुढून गेली आहेत; त्याचा कधीच पुनर्लाभ होणार नाही.’</verse>
				<verse number="15">जे व्यापारी तिला हे पदार्थ विकून श्रीमंत झाले, ते आता तिची पीडा बघून भयभीत होतील. दूर उभे राहून रडत व शोक करतील.</verse>
				<verse number="16">ते आक्रोश करून म्हणतीलः “ ‘हाय! हाय! ही इतकी सुंदर महानगरी! जांभळ्या, किरमिजी तलम वस्त्रांनी सजलेल्या, सोन्यामोत्यांच्या अलंकारांनी नटलेल्या स्त्रीसारखी ही सुंदर महानगरी!</verse>
				<verse number="17">एका क्षणात सारी संपत्ती नष्ट झाली!’ “प्रत्येक जहाजाचे कप्तान, आणि खलाशी व समुद्रापासून उत्पन्न मिळविणारे सर्वजण दूर अंतरावर उभे राहतील,</verse>
				<verse number="18">धुराच्या उसळणार्‍या लोटांकडे पाहत शोकाकुल होऊन ते रडत म्हणतील, ‘या महान नगरीसारखी दुसरी नगरी सार्‍या जगात शोधून तरी सापडेल काय?’</verse>
				<verse number="19">मोठ्या दुःखाने आपल्या डोक्यात धूळ टाकून ते रडत व आक्रोश करीत म्हणतीलः “ ‘हाय, हाय! किती महान नगरी होती ही! ज्या सर्वांकडे जहाजे होती ते तिच्यामुळेच श्रीमंत झाले, आणि आता एका तासात ती उद्ध्वस्त झाली!’</verse>
				<verse number="20">“पण हे स्वर्गा! त्याचा शेवट झाला म्हणून तू आनंद कर! आणि तुम्ही, परमेश्वराच्या मुलांनो, संदेष्ट्यांनो, प्रेषितांनो, तुम्हीही आनंद करा! कारण तिने तुमच्यावर लादलेल्या न्यायाविरुद्ध परमेश्वराने तुमच्या बाजूने न्यायनिवाडा केला आहे.”</verse>
				<verse number="21">मग एका बलवान देवदूताने, जात्याच्या तळीच्या आकाराचा एक मोठा दगड उचलून समुद्रात टाकला व तो ओरडून म्हणालाः “ती महान नगरी बाबेल अशाच हिंसक रीतीने खाली फेकल्या जाईल व ती कायमची नाहीशी होईल.”</verse>
				<verse number="22">त्या नगरीत आता कर्णे, वीणा, बासरी, यांचा सूरही कधी ऐकू येणार नाही. तेथे कसल्याच प्रकारचे उद्योगधंदे पुन्हा आढळणार नाहीत. तेथे गिरणीचा आवाज पुन्हा ऐकू येणार नाही.</verse>
				<verse number="23">दिव्यांचा उजेड यापुढे तुझ्यावर प्रकाशणार नाही आणि वधूवरांची वाणी ऐकू येणार नाही. तुझे व्यापारी पृथ्वीवरील थोर लोक होते. सर्व राष्ट्रे तुझ्या चेटकाने ठकविली गेली होती.</verse>
				<verse number="24">पृथ्वीवर सांडलेले सर्व संदेष्टे आणि पवित्रजन, यांचे रक्त तिच्यामध्ये आढळले.</verse>
			</chapter>
			<chapter number="19">
				<verse number="1">यानंतर मी ऐकले, स्वर्गात जणू काही एक मोठा जनसमुदाय गर्जना करून म्हणत आहे: “हाल्लेलूयाह! तारण, गौरव व सामर्थ्य ही आमच्या परमेश्वराची आहेत!</verse>
				<verse number="2">कारण त्यांचे निर्णय सत्य व न्याय्य आहेत. ज्या मोठ्या वेश्येने आपल्या जारकर्माने पृथ्वी भ्रष्ट केली होती, तिला त्यांनी दंड केला आहे आणि आपल्या सेवकांच्या रक्ताबद्दल तिचा सूड उगवला आहे.”</verse>
				<verse number="3">आणि पुन्हा त्यांनी घोषणा केलीः “हाल्लेलूयाह” तिचा धूर सदासर्वकाळ वर जात आहे.</verse>
				<verse number="4">तेव्हा ते चोवीस वडीलजन व चार सजीव प्राणी यांनी राजासनावर बसलेल्या परमेश्वरासमोर दंडवत घालून त्यांना नमन करीत म्हटले, “आमेन! हाल्लेलूयाह!”</verse>
				<verse number="5">तेव्हा राजासनातून एक वाणी निघाली. ती म्हणाली, “परमेश्वराचे भय बाळगणारे त्यांचे सर्व लहान थोर सेवकहो, आपल्या परमेश्वराचे स्तवन करा.”</verse>
				<verse number="6">नंतर मी एका प्रचंड लोक समुदायाची, उसळत्या पाण्यासारखी गर्जना, किंवा विजांच्या मोठ्या गडगडाटासारखी, एक प्रचंड वाणी मी ऐकली. ती म्हणाली, “हाल्लेलूयाह, कारण आमचे प्रभू, सर्वसमर्थ परमेश्वर, राज्य करतात!</verse>
				<verse number="7">चला, आपण आनंदोत्सव करू, उल्लास करू व त्यांचे गौरव करू, कारण कोकर्‍याच्या लग्नाची वेळ झाली आहे. त्यांच्या वधुने स्वतःला सजविले आहे.</verse>
				<verse number="8">तिला तेजस्वी व शुद्ध असे तागाचे तलम वस्त्र नेसावयाला दिले आहे,” ते तागाचे तलम वस्त्र म्हणजे पवित्र लोकांची नीतिकृत्ये आहेत.</verse>
				<verse number="9">तेव्हा तो देवदूत मला म्हणाला, असे लिही “कोकराच्या लग्नाच्या मेजवानीस बोलावलेले ते धन्य!” तो मला असेही म्हणाला, “ही परमेश्वराची सत्यवचने आहेत.”</verse>
				<verse number="10">तेव्हा त्याला नमन करावे म्हणून मी त्याच्या पायांवर पडलो. पण त्याने मला म्हटले, “असे करू नको! कारण मी तुझ्यासारखा आणि येशूंवरील आपल्या विश्वासाची साक्ष देणार्‍या तुझ्या बांधवांसारखाच परमेश्वराचा एक सेवक आहे, नमन परमेश्वरालाच कर! कारण येशूंची साक्ष देणे हाच संदेशाचा आत्मा आहे.”</verse>
				<verse number="11">तेव्हा मी स्वर्ग उघडलेला आणि माझ्यासमोर एक पांढरा घोडा, आणि त्यावर जो बसला होता त्याचे नाव “विश्वासू आणि खरा” आहे. तो नीतीने न्याय आणि युद्ध करतो.</verse>
				<verse number="12">त्याचे डोळे अग्निच्या ज्वालेसारखे होते व त्याच्या डोक्यावर अनेक मुकुट होते. त्याच्यावर एक नाव लिहिलेले होते ते त्याच्यावाचून कोणाला कळत नाही.</verse>
				<verse number="13">त्याने रक्तात बुचकळलेली वस्त्रे पांघरलेली होती. “परमेश्वराचा शब्द” हे त्याचे नाव होते.</verse>
				<verse number="14">स्वर्गातील सैन्य हे उत्तम, तलम, पांढरी स्वच्छ वस्त्रे परिधान करून आणि पांढर्‍या घोड्यांवर स्वार होऊन त्यांच्यामागून चालत होते.</verse>
				<verse number="15">“त्यांनी राष्ट्रांवर वार करावा म्हणून त्याच्या तोंडातून तीक्ष्ण तलवार निघाली.” ते त्यावर लोह-राजदंडाने अधिकार गाजवील आणि सर्वसमर्थ परमेश्वराच्या तीव्र क्रोधरूपी द्राक्षारसाचे कुंड तो तुडवील.</verse>
				<verse number="16">त्यांच्या वस्त्रावर व मांडीवर: राजांचा राजा आणि प्रभुंचा प्रभू, हे नाव लिहिलेले होते.</verse>
				<verse number="17">नंतर मी एका देवदूताला सूर्यामध्ये उभा राहिलेला पाहिले, तो अंतराळातील मध्यभागी उडणार्‍या सर्व पक्ष्यांना उच्च वाणीने म्हणाला, “या, परमेश्वराच्या महान मेजवानीसाठी एकत्र व्हा!</verse>
				<verse number="18">या, आणि राजांचे, कप्तानांचे व मोठमोठ्या सेनाधिकार्‍यांचे मांस खा! घोड्यांचे, व त्यावरील स्वारांचे, सर्व लहान, थोर, स्वतंत्र, दास, यांचे मांस खावयास या.”</verse>
				<verse number="19">तेव्हा तो पशू, पृथ्वीवरील राजे व त्यांची सैन्ये, जो घोड्यावर बसला होता, त्याच्याविरुद्ध आणि त्याच्या सैन्याविरुद्ध युद्ध करण्यासाठी एकत्र होत असलेले मी पाहिले.</verse>
				<verse number="20">त्या पशूला आणि त्याच्याबरोबर त्या खोट्या भविष्यवाद्याला कैद करण्यात आले. हा खोटा भविष्यवादी, पशूच्या वतीने आपल्या चमत्कारांनी ज्यांनी त्या पशूची खूण धारण केली होती, आणि जे त्याच्या मूर्तीची उपासना करीत असत, त्यांना फसवले होते. त्या दोघांनाही गंधकाने सतत जळत राहणार्‍या अग्निच्या सरोवरात जिवंत टाकण्यात आले.</verse>
				<verse number="21">जो घोड्यावर बसलेला स्वार होता त्याच्या तोंडातून बाहेर येणार्‍या तलवारीने बाकी राहिलेले मारले गेले, आणि सगळ्या पक्षांनी आधाशीपणे त्यांचे मांस खाल्ले.</verse>
			</chapter>
			<chapter number="20">
				<verse number="1">मग मी एक देवदूत स्वर्गातून खाली उतरताना पाहिला. त्याच्याजवळ अथांग कूपाची किल्ली होती. त्याच्या हातात एक मोठा साखळदंड होता.</verse>
				<verse number="2">त्याने त्या अजगराला, त्या पुरातन सापाला, जो पिशाच्च किंवा सैतान आहे त्याला धरले, आणि एक हजार वर्षांसाठी साखळदंडाने जखडून टाकले,</verse>
				<verse number="3">आणि अथांग कूपात टाकले, हा हजार वर्षांचा काळ पूर्ण होईपर्यंत अजगराने इतःपर कोणत्याही राष्ट्राला फसवू नये म्हणून त्याने अथांग कूप बंद केले आणि त्याला कुलूप लावून शिक्कामोर्तब केले. त्यानंतर त्याला थोड्या काळासाठी मोकळे सोडण्यात येईल.</verse>
				<verse number="4">नंतर ज्यांना न्याय करण्याचे अधिकार देण्यात आले होते त्यांना मी राजासनावर बसलेले पाहिले. आणि येशूंच्या साक्षीमुळे व परमेश्वराच्या वचनामुळे ज्यांचा शिरच्छेद करण्यात आला त्यांचे आत्मे पहिले आणि त्यांनी त्या पशूला, किंवा त्याच्या मूर्तीला, नमन केले नव्हते, किंवा आपल्या कपाळावर व हातावर त्याची खूणही घेतली नव्हती. ते पुन्हा जिवंत झाले होते व त्यांनी ख्रिस्तासह एक हजार वर्षे राज्य केले.</verse>
				<verse number="5">हे पाहिले पुनरुत्थान होय. इतर मृत लोक ती हजार वर्षे संपेपर्यंत पुन्हा जिवंत झाले नाहीत</verse>
				<verse number="6">पहिल्या पुनरुत्थानात जे वाटेकरी होतात, ते धन्य आणि पवित्र आहेत, कारण दुसर्‍या मरणाची त्यांच्यावर सत्ता राहणार नाही. ते परमेश्वराचे व ख्रिस्ताचे याजक होऊन ख्रिस्ताबरोबर एक हजार वर्षे राज्य करतील.</verse>
				<verse number="7">हा हजार वर्षांचा काळ संपल्यावर सैतानाला तुरुंगातून सोडण्यात येईल,</verse>
				<verse number="8">आणि तो पृथ्वीच्या चार कोपर्‍यांतील गोग व मागोग राष्ट्रांस ठकविण्यास व त्यांना लढाईसाठी एकत्र करण्यास बाहेर जाईल. त्यांची संख्या समुद्र किनार्‍यावरील वाळूच्या कणांइतकी आहे.</verse>
				<verse number="9">त्यांनी पृथ्वीवर सर्वत्र फिरून पवित्र जणांची छावणी व परमेश्वराला प्रिय असलेले नगर वेढले, परंतु स्वर्गातून अग्नी उतरला आणि त्याने त्यांना भस्म केले.</verse>
				<verse number="10">मग त्यांचा विश्वासघात करणार्‍या सैतानाला ज्या सरोवरात तो पशू आणि खोटा भविष्यवादी यांना अगोदरच टाकले आहे, त्या अग्निच्या व जळत्या गंधकाच्या सरोवरात पुन्हा टाकण्यात येईल तेथे त्यांना रात्रंदिवस, युगानुयुग यातना भोगाव्या लागतील.</verse>
				<verse number="11">मग एक भव्य शुभ्र राजासन व त्यावर बसलेला एकजण माझ्या दृष्टीस पडला. तेव्हा पृथ्वी व आकाश यांनी त्याच्यासमोरुन पळ काढला आणि त्यांना कोठेच जागा मिळाली नाही.</verse>
				<verse number="12">मग मृत झालेले लहान थोर परमेश्वराच्या आसनासमोर उभे असलेले मी पाहिले आणि पुस्तके उघडण्यात आली. आणखी एक पुस्तक उघडण्यात आले जे जीवनाचे पुस्तक होते. पुस्तकात लिहिल्याप्रमाणे ज्याच्या त्याच्या कृत्यांप्रमाणे न्याय करण्यात आला.</verse>
				<verse number="13">जे लोक समुद्रात मरण पावले होते, त्यांना समुद्रांनी परत दिले. पृथ्वी व अधोलोक यांनीही आपल्यातील मृतांना बाहेर सोडले. प्रत्येकाचा न्याय ज्याच्या त्याच्या कृत्यांप्रमाणे करण्यात आला.</verse>
				<verse number="14">मरण व अधोलोक ही अग्निच्या सरोवरात टाकण्यात आली. अग्निचे सरोवर म्हणजेच दुसरे मरण होय.</verse>
				<verse number="15">जीवनाच्या पुस्तकात ज्या कोणाचे नाव लिहिलेले सापडले नाही, त्याला अग्निच्या सरोवरात टाकण्यात आले.</verse>
			</chapter>
			<chapter number="21">
				<verse number="1">नंतर मी, “एक नवी पृथ्वी व एक नवे आकाश” पाहिले, कारण पहिला आकाश व पहिल्या पृथ्वीचे अस्तित्व राहिले नसून त्यात समुद्र नव्हते.</verse>
				<verse number="2">तेव्हा मी नवे यरुशलेम म्हणजे पवित्र नगरी, स्वर्गातून परमेश्वरापासून उतरताना पाहिली, ती वरासाठी शृंगारलेल्या वधूप्रमाणे सजविलेली होती.</verse>
				<verse number="3">राजासनावरून मला एक मोठी वाणी ऐकू आली. ती म्हणाली, “पाहा! परमेश्वराचे वस्तीस्थान आता मनुष्यांबरोबर आहे; ते स्वतः त्यांच्याबरोबर राहतील; ते त्यांचे लोक होतील; आणि ते त्यांचे परमेश्वर होतील.</verse>
				<verse number="4">‘ते त्यांच्या डोळ्यांतील प्रत्येक अश्रू पुसून टाकतील आणि आता मृत्यू,’ दुःख, रडणे व वेदना अस्तित्वात राहणार नाहीत. या सर्व जुन्या गोष्टी कायमची नाहीशी झाली आहेत.”</verse>
				<verse number="5">जे राजासनावर बसले होते ते म्हणाले, “मी सर्वकाही नवीन करीत आहे!” मग ते म्हणाले, “हे लिहून घे; कारण ही वचने विश्वसनीय आणि सत्य आहेत.”</verse>
				<verse number="6">ते मला म्हणाले, “सर्वकाही पूर्ण झाले आहे! मी अल्फा व ओमेगा, म्हणजे मीच प्रारंभ आणि शेवट आहे. तान्हेल्या सर्व लोकांना मी जीवनाच्या झर्‍याचे पाणी मोफत देईन.</verse>
				<verse number="7">जो विजय मिळवितो त्यास या सर्व गोष्टींचा वारसा मिळेल. मी त्यांचा परमेश्वर होईन, आणि ते माझी संतती होतील.</verse>
				<verse number="8">परंतु भेकड, विश्वासहीन, अशुद्ध, खून करणारे, जारकर्मी, चेटकी, मूर्तिपूजक व सर्व लबाड माणसे यांच्या वाट्यास अग्निचे व गंधकाचे सरोवर येईल. हेच ते दुसरे मरण होय.”</verse>
				<verse number="9">मग शेवटच्या सात पीडांनी भरलेल्या वाट्या ओतणार्‍या सात देवदूतांपैकी एक देवदूत माझ्याकडे येऊन मला म्हणाला, “चल, माझ्याबरोबर ये, म्हणजे मी तुला वधू—कोकर्‍याची पत्नी दाखवतो.”</verse>
				<verse number="10">तेव्हा मी आत्म्याने संचारीत झालो, आणि मला एका उंच व मोठ्या अशा पर्वतशिखरावर नेण्यात आले. तेथून मी ती पवित्र नगरी म्हणजे यरुशलेम, स्वर्गातून परमेश्वरापासून उतरताना पाहिली.</verse>
				<verse number="11">ती परमेश्वराच्या गौरवाने भरली होती, एखाद्या रत्नाप्रमाणे चमकत होती; यास्फे खड्यासारखी स्फटीकशुभ्र होती.</verse>
				<verse number="12">तिचे तट रुंद व उंच होते. तिला बारा मोठमोठ्या वेशी असून त्यावर बारा देवदूत पहारा करीत होते. त्या वेशींवर इस्राएलच्या बारा वंशांची नावे लिहिलेली होती.</verse>
				<verse number="13">उत्तरेकडे तीन, दक्षिणेकडे तीन, पूर्वेकडे तीन व पश्चिमेकडे तीन वेशी होत्या.</verse>
				<verse number="14">नगरीच्या तटबंदीला बारा पाया होते. या पायावर कोकर्‍याच्या बारा प्रेषितांची नावे लिहिलेली होती.</verse>
				<verse number="15">नगरी, वेशी व तटबंदी यांचे मोजमाप घेण्यासाठी देवदूताच्या हातामध्ये सोन्याची एक मोजकाठी होती.</verse>
				<verse number="16">ती नगरी चौरस होती. म्हणजेच तिची लांबी जितकी होती तितकीच तिची रुंदी होती, देवदूताने नगरीचे माप काठीने घेतले. ते लांबीला 2,200 किलोमीटर भरले. तिची रुंदी व उंची समान होती.</verse>
				<verse number="17">मग त्याने भिंतीची जाडी मोजली. ती या टोकापासून त्या टोकापर्यंत 65 मीटर होती. देवदूताने मानवी परिमाणांत ही तटबंदी मोजली.</verse>
				<verse number="20">पाचवा गोमेद रत्नाचा, सहावा सार्दि, सातवा लसणा, आठवा वैडूर्य मण्याचा, नववा पुष्कराजाचा, दहावा सोन लसणीचा, अकरावा याकींथ रत्नाचा व बारावा पज्ञराग रत्नाचा होता.</verse>
				<verse number="21">बारा वेशी बारा मोत्यांच्या होत्या. प्रत्येक वेस एकाच मोत्याची होती. शहराचा महान रस्ता काचेसारखा पारदर्शक शुद्ध सोन्याचा होता.</verse>
				<verse number="22">नगरीत कोठे मंदिर दृष्टीस पडत नव्हते, कारण सर्वसमर्थ प्रभू परमेश्वर आणि कोकरा हेच तेथे मंदिर होते.</verse>
				<verse number="23">नगरीला प्रकाश देण्यासाठी सूर्यचंद्राची गरज नाही, कारण परमेश्वराचे गौरव तिला प्रकाश देते, आणि कोकरा तिचा दिवा आहे.</verse>
				<verse number="24">राष्ट्रे त्यांच्या प्रकाशाने चालतील आणि पृथ्वीवरील राजे त्यांचे वैभव तिथे आणतील.</verse>
				<verse number="25">तिच्या वेशी दिवसा बंद होत नाहीत; तेथे रात्र नाहीच.</verse>
				<verse number="26">सर्व राष्ट्रांचे वैभव आणि प्रतिष्ठा, नगरीमध्ये आणण्यात येईल.</verse>
				<verse number="27">मात्र त्या नगरीत कोणतीही अपवित्र गोष्ट, लज्जास्पद किंवा असत्य आचरण करणारा यांचा प्रवेश होणार नाही. परंतु ज्यांची नावे कोकर्‍याच्या जीवनाच्या पुस्तकात लिहिलेली आहेत, असे लोकच या नगरीत प्रवेश करतील.</verse>
			</chapter>
			<chapter number="22">
				<verse number="1">मग देवदूताने मला जीवनाच्या पाण्याची नदी दाखवली. तिचे पाणी स्फटिकासारखे नितळ होते. परमेश्वर आणि कोकरा यांच्या राजासनांतून ती निघाली होती.</verse>
				<verse number="2">मुख्य मार्गाच्या मध्यावरून ती वाहत होती. नदीच्या दोन्ही बाजूंना जीवनदायी वृक्ष उभे होते, त्यांना वर्षातून बारा वेळा बहर येई. प्रत्येक महिन्याला त्यांना नवी फळे येत. त्यांची पाने राष्ट्रांना निरोगी करण्यासाठी औषध म्हणून वापरली जात.</verse>
				<verse number="3">तिथे कोणतेही शाप असणार नाही, कारण परमेश्वराचे व कोकर्‍याचे सिंहासन त्या शहरात असेल आणि त्यांचे सेवक त्यांची सेवा करतील.</verse>
				<verse number="4">ते त्यांचे मुख पाहतील व त्यांचे नाव त्यांच्या कपाळावर लिहिलेले असेल.</verse>
				<verse number="5">तेथे रात्र असणार नाही, दिव्यांची किंवा सूर्याच्या प्रकाशाची तेथे गरज लागणार नाही, कारण प्रत्यक्ष प्रभू परमेश्वरच त्यांचा प्रकाश होतील, आणि ते युगानुयुग राज्य करतील.</verse>
				<verse number="6">नंतर तो देवदूत मला म्हणाला, “ही वचने सत्य व विश्वसनीय आहेत आणि संदेष्ट्यांना अंतःस्फूर्ती देणारे प्रभू परमेश्वर यांनी, ज्या गोष्टी लवकर घडून आल्या पाहिजेत, त्या त्यांच्या सेवकांना कळविण्यासाठी त्यांच्या दूताला पाठविले आहे.”</verse>
				<verse number="7">“पाहा, मी लवकर येतो! जो कोणी या पुस्तकात लिहिलेली भविष्यवचने पाळतो तो धन्य.”</verse>
				<verse number="8">मी, योहानाने या सर्वगोष्टी ऐकल्या व पाहिल्या आणि ज्या देवदूताने मला त्या दाखवल्या, त्याला नमन करण्यासाठी मी त्याच्या पायांवर उपडा पडलो.</verse>
				<verse number="9">परंतु तो मला म्हणाला, “असे करू नकोस. संदेष्टे व या पुस्तकातील वचने पाळणारे लोक यांच्या सोबतीचा मी सेवकबंधू आहे. तू परमेश्वराची आराधना कर.”</verse>
				<verse number="10">नंतर त्याने मला सांगितले, “या पुस्तकातील भविष्यकथनाचे शब्द शिक्का मारून बंद करू नकोस, कारण वेळ जवळ आली आहे.</verse>
				<verse number="11">अनाचारी अधिक अनाचार करोत, दुष्ट अधिक दुष्ट बनोत, न्यायी लोक अधिक नीतिमान होवोत व जे पवित्र आहेत, ते पवित्रतेत अधिकाधिक दृढ होवोत.”</verse>
				<verse number="12">“पाहा, मी लवकर येत आहे! माझे प्रतिफळ मी बरोबर घेऊन येत आहे. प्रत्येक व्यक्तीला त्यांच्या कर्मानुसार देईन.</verse>
				<verse number="13">अल्फा व ओमेगा, म्हणजे पहिला व शेवटला, आदि व अंत मीच आहे.</verse>
				<verse number="14">“आपल्याला जीवनाच्या झाडावर अधिकार मिळावा व वेशीतून नगरीत प्रवेश मिळावा म्हणून जे आपली वस्त्रे धुतात ते धन्य.</verse>
				<verse number="15">नगराच्या बाहेर कुत्रे व जादूटोणा करणारे, जारकर्मी, खुनी, मूर्तिपूजक, ज्यांना लबाडी प्रिय आहे असे लबाडी करणारे सर्वजण राहतील.</verse>
				<verse number="16">“तू हे सर्व मंडळ्यांना सांगावे म्हणून मी, येशूंनी, माझा दूत तुझ्याकडे साक्षीदार म्हणून पाठविला आहे. मी दावीदाचे मूळ व त्याचा वंश आहे. मी पहाटेचा तेजस्वी तारा आहे.”</verse>
				<verse number="17">आत्मा व वधू ही म्हणतात “ये!” हा शब्द ऐकणारा प्रत्येकजण म्हणो, “ये!” कोणाही तान्हेल्याने यावे आणि कसलेही मोल न देता जीवनाचे पाणी हवे तेवढे प्यावे.</verse>
				<verse number="18">या पुस्तकातील संदेश ऐकणार्‍या प्रत्येकाला मी सावध करतो: या ग्रंथपटात जे लिहिले आहे त्यात कोणी भर घातली, तर परमेश्वर त्याच्यावर या पुस्तकात लिहिलेल्या पीडा आणेल.</verse>
				<verse number="19">तसेच जो कोणी या भविष्यकथनच्या पुस्तकात वर्णन केलेल्या वचनांतून काही काढून टाकील, त्याचा वाटा या पुस्तकात वर्णिलेल्या जीवनाच्या झाडातून व पवित्र नगरीतून परमेश्वर काढून टाकील.</verse>
				<verse number="20">ज्याने या गोष्टी सांगितल्या आहेत, तो जाहीरपणे म्हणतो, “होय, मी लवकर येत आहे!” आमेन! हे प्रभू येशू, ये!</verse>
				<verse number="21">आपल्या प्रभू येशू ख्रिस्ताची कृपा तुम्हा सर्वांवर असो. आमेन.</verse>
			</chapter>
		</book>
	</testament>
</bible>
<?xml version="1.0" encoding="UTF-8"?>
<bible language="Hungarian Bible by Lajos Csia" staus="Public Domain" link="https://www.bible.com/bible/526/MRK.8.CSIA">
	<testament name="New">
		<book number="40">
			<chapter number="1">
				<verse number="1">A Krisztus Jézus származásáról írt könyv, ő Dávid fia, Ábrahám fia.</verse>
				<verse number="2">Ábrahám Izsákot nemzette, Izsák pedig Jákóbot,</verse>
				<verse number="3">Jákób Júdát és testvéreit, Júda Támártól Fáreszt és Zárát, Fáresz Ezrómot nemzette, Ezróm Arámot nemzette,</verse>
				<verse number="4">Arám Aminádábot nemzette, Aminádáb Naasszont nemzette, Naasszon Szalmónt nemzette,</verse>
				<verse number="5">Szalmón Boázt nemzette Ráhábtól, Boáz Jobédet nemzette Ruttól, Jobéd Izsait nemzette,</verse>
				<verse number="6">Izsai Dávidot nemzette, a királyt. Dávid Salamont nemzette az Uriás asszonyától,</verse>
				<verse number="7">Salamon Roboámot nemzette, Roboám Abiát nemzette, Abia Aszáfot nemzette,</verse>
				<verse number="8">Aszáf Józsafátot nemzette, Józsafát Jórámot nemzette,</verse>
				<verse number="9">Jórám Hóziát nemzette, Hózia Jóatámot nemzette, Jóatám Áházt nemzette, Áház Ezékiást nemzette,</verse>
				<verse number="10">Ezékiás Manasszét nemzette, Manasszé Ámószt nemzette, Ámósz Jósiást nemzette,</verse>
				<verse number="11">Jósiás Jekoniást és annak testvéreit nemzette a babilóni áttelepítéskor.</verse>
				<verse number="12">A babilóni áttelepítés után Jekoniás Szalatiélt nemzette, Szalatiél Zorobábelt nemzette,</verse>
				<verse number="13">Zorobábel Abiudot nemzette, Abiud Eliákimot nemzette, Eliákim Azórt nemzette,</verse>
				<verse number="14">Azór Szádókot nemzette, Szádók Ákimot nemzette, Ákim Eliudot nemzette,</verse>
				<verse number="15">Eliud Eleázárt nemzette, Eleázár Mattánt nemzette, Mattán Jákóbot nemzette,</verse>
				<verse number="16">Jákób Józsefet nemzette, annak a Máriának férjét, akitől Jézus született, akit Krisztusnak mondanak.</verse>
				<verse number="17">Ábrahámtól Dávidig az összes nemzedékek száma tizennégy nemzedék, Dávidtól a babilóni áttelepítésig tizennégy nemzedék és a babilóni áttelepítéstől a Krisztusig tizennégy nemzedék.</verse>
				<verse number="18">A Krisztus Jézus születése így történt: Anyja; Mária, Józseffel volt eljegyezve, de még mielőtt vőlegényével összekerültek volna, kitudódott, hogy a Szent Szellemtől terhes.</verse>
				<verse number="19">Vőlegényében Józsefben, mivel igazságos ember volt s nem akarta őt szégyenbe hozni, az a szándék fogamzott meg, hogy titokban elbocsátja őt.</verse>
				<verse number="20">Mikor ez az indulat megmozdult benne, álomban az Úrnak egy angyala jelent meg neki és így szólt: „Dávid fia József, ne riadj vissza attól, hogy menyasszonyodat, Máriát magadhoz vedd, mert ami benne fogant, a Szent Szellemtől való!</verse>
				<verse number="21">Fiat fog szülni s te majd nevezd annak nevét Jézusnak, ami ezt jelenti: Jahve megment, mert ő fogja népét vétkeitől megmenteni!”</verse>
				<verse number="22">Ez az egész dolog azért történt így, hogy beteljesedjék, amit az Úr a prófétán át szólt:</verse>
				<verse number="23">„Lám csak, egy szűz viselős lesz, fiat szül, s ezt Immánuel névvel nevezik, minek fordítása: Velünk az Isten!”</verse>
				<verse number="24">Mikor József az álomból felébredt, megtette, amit az Úr angyala neki elrendelt, magához vette asszonyát.</verse>
				<verse number="25">De nem ismerte őt addig, amíg fiat nem szült. Ennek aztán a Jézus nevet adta.</verse>
			</chapter>
			<chapter number="2">
				<verse number="1">Miután Jézus Heródes király napjaiban a júdeai Betlehemben megszületett, egyszer csak napkeletről mágusok érkeztek Jeruzsálembe,</verse>
				<verse number="2">kik ezt kérdezték: „Hol van a zsidók újszülött királya? Mert láttuk a csillagát napkeleten és eljöttünk, hogy leboruljunk előtte!”</verse>
				<verse number="3">Ahogy Heródes király ezt meghallotta, nyugtalanná lett és vele egész Jeruzsálem is.</verse>
				<verse number="4">Összehívatta hát a nép valamennyi főpapját és írástudóját és megtudakolta tőlük: hol kell születnie a Krisztusnak?</verse>
				<verse number="5">Azok azt felelték: „A júdeai Betlehemben, mert így szól a prófétán át adott írás:</verse>
				<verse number="6">Júda földje Betlehem, semmiképpen sem vagy te legkisebb Júda vezérei közül, mert belőled származik majd egy vezér, aki népemet, Izráelt, terelgetni fogja.”</verse>
				<verse number="7">Ekkor Heródes titkon elhívatta a mágusokat és pontos választ kért tőlük afelől az idő felől, mely óta az a csillag ragyog.</verse>
				<verse number="8">Aztán elküldte őket Betlehembe.” Menjetek – mondotta – és tartsatok pontos kutatást a gyermek felől. Ha megtalálnátok, adjatok nekem hírt róla. Hadd menjek el én is, hadd boruljak le előtte én is.”</verse>
				<verse number="9">Azok, miután a királyt meghallgatták, elutaztak. Egyszerre az a csillag, melyet napkeleten láttak, előttük haladt, amíg el nem jutott a fölé a hely fölé, ahol a gyermek volt és ott megállt.</verse>
				<verse number="10">Mikor a mágusok a csillagot meglátták, igen nagy örömre gyulladtak.</verse>
				<verse number="11">Miután bementek a házba, megpillantották a gyermeket anyjával, Máriával, leborultak a földre és imádták őt. Azután felnyitották kincstartóikat és ajándékokat vittek neki: aranyat, tömjént és mirhát.</verse>
				<verse number="12">De miután álomban kijelentést kaptak, hogy ne térjenek vissza Heródeshez, más úton mentek vissza országukba.</verse>
				<verse number="13">A mágusok visszatérése után egyszer csak megjelenik az Úrnak egy angyala álomban Józsefnek és megszólítja: „Kelj fel, vedd magadhoz a gyermeket s annak anyját és fuss Egyiptomba! Légy ott, amíg nem szólok neked! Mert Heródes kerestetni fogja a gyermeket, hogy elveszítse.”</verse>
				<verse number="14">József még azon az éjjelen felkelt, magához vette a gyermeket s annak anyját és elköltözött Egyiptomba.</verse>
				<verse number="15">Ott volt, míg Heródes be nem fejezte életét, hogy beteljesedjék, amit az Úr a prófétán át szólt: „Egyiptomból hívtam elő Fiamat!”</verse>
				<verse number="16">Heródest igen nagy indulat fogta el, mikor észrevette, hogy a mágusok kijátszották. Elküldött s megölette mindazokat a fiúkat, akik Betlehemben és annak határaiban két éven alul voltak, annak az időnek megfelelően, melyet a mágusoktól pontosan kikérdezett.</verse>
				<verse number="17">Ekkor teljesedett be a Jeremiás prófétán át szólt ige:</verse>
				<verse number="18">„Kiáltást hallottak Rámában, nagy sírást, jajveszékelést: Ráhel gyermekeit siratta s nem akart vigasztalódni, hogy nincsenek.”</verse>
				<verse number="19">Mihelyt Heródes befejezte életét, álomban az Úr angyala megjelent Józsefnek és azt mondotta:</verse>
				<verse number="20">„Kelj fel, vedd magadhoz a gyermeket s annak anyját és menj Izráel földjére. Mert halottak már azok, akik a gyermek lelkére törtek.”</verse>
				<verse number="21">Felkelt József; magához vette a gyermeket és annak anyját és bement Izráel földjére.</verse>
				<verse number="22">Mikor azonban meghallotta, hogy Júdeán atyja, Heródes helyén Arkhelausz uralkodik, félt odamenni. Miután álomban kijelentést kapott, félrevonult, Galilea vidékeire ment.</verse>
				<verse number="23">Mikor odaért, egy Názáret nevű városban telepedett meg, hogy beteljesedjék a prófétákon át szólt ige, hogy názáretinek fogják hívni.</verse>
			</chapter>
			<chapter number="3">
				<verse number="1">Azokban a napokban megjelent Júdea pusztájában Bemerítő János</verse>
				<verse number="2">és ezt hirdette: „Térjetek új felismerésre, mert itt van közel a mennyek királysága!”</verse>
				<verse number="3">Hiszen őróla mondja az Ézsaiás prófétán át szólt ige: „Egy hang kiált a pusztában: Készítsétek el az Úrnak útját! Egyenesekké tegyétek ösvényeit!”</verse>
				<verse number="4">János ruhája teveszőrből volt, bőr övezte derekát és eledele sáska és vadméz volt.</verse>
				<verse number="5">Akkoriban Jeruzsálem, továbbá az egész Júdea és a Jordán egész környéke kiment hozzá</verse>
				<verse number="6">s miközben vétkeiket megvallották, bemeríttették magukat vele a Jordán folyóba.</verse>
				<verse number="7">De mikor látta, hogy sok farizeus és szadduceus is jön hozzá, hogy bemerítkezzék, így szólt hozzájuk: „Viperák fajzatai, ki figyelmeztetett titeket, hogy a rátok következő harag elől menekülnötök kell?</verse>
				<verse number="8">Teremjetek hát oly gyümölcsöt, mely méltó ahhoz, hogy új felismerésre térjetek,</verse>
				<verse number="9">s ne véljétek, hogy így gondolkozhattok: Ábrahám az atyánk! Mert azt mondom, hogy Isten képes ezekből a kövekből gyermeket támasztani Ábrahámnak.</verse>
				<verse number="10">A fejsze pedig ott van már a fák gyökerén. Kivágnak minden fát, mely nem terem nemes gyümölcsöt és tűzre vetik!</verse>
				<verse number="11">Én vízbe merítlek titeket, hogy más felismerésre térjetek, ám, aki utánam jön, erősebb nálam, s én arra sem vagyok elég, hogy saruját vigyem utána, ő majd Szent Szellembe és tűzbe merít titeket.</verse>
				<verse number="12">Kezében lesz szórólapátja és áttisztítja szérűjét, búzáját csűrbe takarja, a polyvát pedig olthatatlan tűzzel megégeti!”</verse>
				<verse number="13">Ekkor érkezett Jézus Galileából a Jordán mellé Jánoshoz, hogy bemeríttesse magát vele.</verse>
				<verse number="14">De az erősen ellenállt és így szólt: „Nekem van arra szükségem, hogy te bemeríts engem, és mégis te jössz énhozzám?”</verse>
				<verse number="15">Jézus azonban ezt felelte neki: „ Hadd történjék ez most így: Úgy illik ugyanis hozzánk, hogy minden igazságosságot betöltsünk.” Ekkor János engedett neki.</verse>
				<verse number="16">Miután Jézus bemerítkezett, azonnal feljött a vízből. Egyszerre csak megnyíltak az egek és János látta, hogy Isten Szelleme, mint egy galamb jön alá és rászáll.</verse>
				<verse number="17">Azután szózat hangzott az égből és az ezt mondta: „Ez az én szeretett fiam, benne leltem tetszésemet.”</verse>
			</chapter>
			<chapter number="4">
				<verse number="1">Ekkor Jézust a Szellem felvitte a pusztába, hogy a vádló megkísértse.</verse>
				<verse number="2">Negyven napon és negyven éjen át böjtölt s utoljára megéhezett.</verse>
				<verse number="3">Ekkor hozzáment a kísértő és így szólította meg: „Ha Isten Fia vagy, mondd, hogy ezek a kövek kenyerekké váljanak.”</verse>
				<verse number="4">Ám ő ezt felelte: „Írva van: Ne egyedül kenyérrel éljen az ember, hanem mindazzal a beszéddel, mely Isten szájából kijön.”</verse>
				<verse number="5">Ezután magával vitte őt a vádló a szent városba és odaállította a szent hely ormára.</verse>
				<verse number="6">„Ha Isten Fia vagy – mondta neki –, vesd magad alá! Írva van ugyanis: Angyalainak parancsol felőled, kezükön hordjanak, hogy lábad soha kőbe ne üsd!”</verse>
				<verse number="7">„Az is írva van: – felelte neki Jézus – Ne tedd próbára Istenedet, az Urat!”</verse>
				<verse number="8">Megint magával vitte a vádló egy igen magas hegyre s megmutatta neki a világ összes királyságait és azok dicsőségét.</verse>
				<verse number="9">„Ezeket mind neked fogom adni, ha leborulsz és imádsz engem” – mondotta neki.</verse>
				<verse number="10">Akkor Jézus ezt felelte: „El innen, sátán! Hiszen írva van: Istenedet, az Urat imádd, és csak őt szolgáld!”</verse>
				<verse number="11">Ezzel elhagyta őt a vádló. Egyszerre angyalok jöttek hozzá és felszolgáltak neki.</verse>
				<verse number="12">Miután Jézus meghallotta, hogy Jánost börtönbe vetették, félrevonult Galileába.</verse>
				<verse number="13">Elhagyta Názáretet és átköltözött a tóparti Kapernaumba, Zebulon és Neftalim határába,</verse>
				<verse number="14">hogy az Ézsaiás prófétán át szólt ige beteljesedjék:</verse>
				<verse number="15">„Zebulon földje és Neftalim földje, tómellék, Jordánon túl, nemzetek Galileája,</verse>
				<verse number="16">a sötétségben ülő nép nagy világosságot látott: A halál földjén és árnyékában ülő népnek világosság támadt!”</verse>
				<verse number="17">Ez időtől kezdve Jézus hirdetni kezdte: „Térjetek új felismerésre, mert közel van a mennyek királysága!”</verse>
				<verse number="18">Miközben a galileai tenger partján járt, két testvért pillantott meg ott: Simont, kit Péternek mondanak és a testvérét, Andrást, amint éppen a körhálót vetették a tengerbe. Halászok voltak ugyanis.</verse>
				<verse number="19">„Jertek utánam! – szólította meg őket – majd emberek halászaivá teszlek titeket.”</verse>
				<verse number="20">Azok erre tüstént otthagyták a hálót s követték őt.</verse>
				<verse number="21">Mikor onnan továbbment, két másik testvért pillantott meg, Zebedeus fiát, Jakabot és annak testvérét Jánost, amint atyjukkal, Zebedeussal a hajóban hálóikat szedték rendbe. Őket is hívta</verse>
				<verse number="22">s ők tüstént otthagyták a hajót és atyjukat, követték őt.</verse>
				<verse number="23">Majd bejárta egész Galileát, közben zsinagógáikban tanított, a királyság örömhírét hirdette és a nép között orvosolt minden betegséget és mindenféle gyengeséget.</verse>
				<verse number="24">Híre az egész Szíriába eljutott, elhozták hozzá mindazokat, akiknek mindenféle betegség gonosz bántalmakat okozott, akiket kínok leptek meg s ördögök tartottak megszállva, akik holdkórosok, gutaütöttek voltak és meggyógyította őket.</verse>
				<verse number="25">Nagy tömegek követték őt Galileából, a Tízvárosból, Jeruzsálemből, Júdeából és a Jordánon túlról.</verse>
			</chapter>
			<chapter number="5">
				<verse number="1">Ahogy a tömegeket meglátta, felment a hegyre. Ott leült és hozzámentek tanítványai.</verse>
				<verse number="2">Ekkor megnyitotta száját és így tanította őket:</verse>
				<verse number="3">„Boldogok a Szellem által a szegények, mert övék a mennyek királyi uralma!</verse>
				<verse number="4">Boldogok, akik sírnak, mert meg fogják bátorítani őket!</verse>
				<verse number="5">Boldogok a szelídek, mert örökrészül fogják kapni a földet!</verse>
				<verse number="6">Boldogok azok, akik az igazságosságra éheznek és szomjaznak, mert majd kielégítik őket!</verse>
				<verse number="7">Boldogok a könyörülők, mert rajtuk is könyörülni fognak!</verse>
				<verse number="8">Boldogok a tisztaszívűek, mert látni fogják az Istent.</verse>
				<verse number="9">Boldogok a békességet készítők, mert majd Isten fiainak hívják őket!</verse>
				<verse number="10">Boldogok azok, akiket az igazságosságért üldöznek, mert övék a mennyek királyi uralma!</verse>
				<verse number="11">Boldogok lesztek, még ha gyaláznak is titeket, ha énérettem üldöznek, és hazugul mindenféle rosszat mondanak majd ellenetek!</verse>
				<verse number="12">Örüljetek, ujjongjatok ilyenkor, mert nagy a béretek a mennyekben! Hiszen már a prófétákat is így üldözték, akik előttetek éltek!</verse>
				<verse number="13">Ti vagytok a föld sava! Ha a só ízét vesztené, mivel sóznak azután? Semmi ereje nincs többé, másra nem való, minthogy kivessék, és az emberek rajta tapossanak.</verse>
				<verse number="14">Ti vagytok a világ világossága. Lehetetlen elrejteni a hegyen épített várost.</verse>
				<verse number="15">Mécsest sem azért gyújtanak, hogy véka alá tegyék, hanem a mécslábra, onnan világít mindenkinek, aki a házban van.</verse>
				<verse number="16">A ti világosságotok is úgy ragyogjon fel az emberek előtt, hogy mikor nemes tetteiteket látják, mennyekben lakó Atyátokat dicsőítsék!</verse>
				<verse number="17">Ne gondoljátok, hogy a törvényt, vagy a prófétákat eltörölni jöttem. Nem eltörölni, hanem betölteni jöttem őket.</verse>
				<verse number="18">Bizony azt mondom nektek, hogy amíg a menny és a föld elmúlnak, a törvényből egy i betű vagy egy vesszőcske sem múlik el, amíg csak minden meg nem történik.</verse>
				<verse number="19">Ha tehát valaki a legkisebb parancsolatok közül egyet megront, és úgy tanítja az embereket, azt a mennyek királyságában a legkisebbnek fogják nevezni. Azt ellenben, aki megteszi és tanítja is, nagynak fogják nevezni a mennyek királyságában.</verse>
				<verse number="20">Mert azt mondom nektek, hogyha igazságosságotok felül nem fogja múlni az írástudókét és farizeusokét, semmiképp be nem mehettek a mennyek királyságába.</verse>
				<verse number="21">Hallottátok, hogy az ősöknek azt mondották: Ne ölj! Aki öl, az ítéletre kerül!</verse>
				<verse number="22">Én azonban azt mondom nektek: Mindenki ítéletre kerül, aki testvérével haragot tart. Annak, aki testvérének azt mondja: Bolond, a nagy tanács elé kell kerülnie! Azt pedig, aki azt mondja: Ostoba, megfogta már a tüzes gyehenna.</verse>
				<verse number="23">Ha tehát adományodat oltárra viszed, és ott eszedbe jut, hogy testvérednek valami panasza van ellened,</verse>
				<verse number="24">hagyd az adományt az oltár előtt, eredj el, békülj ki előbb testvéreddel, és csak aztán jöjj el és vidd fel adományodat.</verse>
				<verse number="25">Siess megegyezni ellenfeleddel, míg az úton együtt vagy vele, hogy ellenfeled valahogy a bírónak ne adjon át, a bíró meg a törvényszolgának és a börtönbe ne vessenek!?</verse>
				<verse number="26">Bizony azt mondom neked, elő nem jössz onnan, amíg meg nem fizetsz az utolsó fillérig.</verse>
				<verse number="27">Hallottátok, hogy azt mondták: Ne törj házasságot!</verse>
				<verse number="28">De én azt mondom nektek, hogy szívében már házasságot tört az is mind, aki úgy nézett asszonyra, hogy megkívánta azt.</verse>
				<verse number="29">Ha jobb szemed tőrbe ejt, vájd ki, vesd el magadtól! Hasznosabb neked, hogy tagjaid közül egy vesszen el, mint hogy egész testedet a gyehennára vessék!</verse>
				<verse number="30">És ha jobb kezed ejt tőrbe, vágd le, dobd el magadtól! Hasznosabb neked, ha tagjaid közül egy vész el és nem egész tested jut a gyehennára!</verse>
				<verse number="31">Azt mondták, aki feleségét elbocsátja, adjon válólevelet neki!</verse>
				<verse number="32">Én azonban azt mondom néktek: Maga hajtja házasságtörésbe feleségét mindenki, aki azt paráznaság okán kívül elbocsátja és házasságtörő az, aki elbocsátottal összeházasodik.</verse>
				<verse number="33">Azt is hallottátok, hogy az ősöknek azt mondták: Hamisan ne esküdj! Add meg, amire megesküdtél az Úrnak!</verse>
				<verse number="34">De én azt mondom nektek, hogy egyáltalán ne esküdjetek! Se az égre, mert az az Isten trónusa!</verse>
				<verse number="35">Se a földre, mert az lábának zsámolya. Se Jeruzsálemre, mert az ama nagy Királynak városa!</verse>
				<verse number="36">Fejedre se esküdj, mert hajad egyetlen szálát sem tudod fehérré, vagy feketévé tenni!</verse>
				<verse number="37">Beszédetek igen-igen, nem-nem legyen! Ami ennél több, az a rossztól való.</verse>
				<verse number="38">Hallottátok, hogy azt mondták: Szemet szemért és fogat fogért!</verse>
				<verse number="39">De én azt mondom nektek: Ne álljatok ellene a rossznak, hanem ha valaki jobb felől arcul üt, fordítsd oda a másik arcodat is,</verse>
				<verse number="40">annak pedig, aki el akarja perelni a köntösödet, add oda neki a köpenyedet is.</verse>
				<verse number="41">Ha valaki egy mérföldnyi futárszolgálatra kényszerít, menj el neki kettőre!</verse>
				<verse number="42">Adj annak, aki kér tőled, s el ne fordulj attól, aki kölcsönt akar tőled!</verse>
				<verse number="43">Hallottátok, hogy azt mondták: Szeresd felebarátodat, gyűlöld ellenségedet!</verse>
				<verse number="44">De én azt mondom nektek: Szeressétek ellenségeiteket, imádkozzatok üldözőitekért,</verse>
				<verse number="45">hogy mennybéli Atyátok fiaivá lehessetek, mert ő napját rosszakra is, jókra is felhozza, esőt ad igazságosoknak is, hamisaknak is.</verse>
				<verse number="46">Ha csak azokat fogjátok szeretni, akik szeretnek titeket, micsoda béretek lesz? Hát a vámszedők nem ugyanazt cselekszik-e?</verse>
				<verse number="47">Ha csak testvéreiteket köszöntitek, mivel tesztek többet? Hát a pogányok nem ugyanazt teszik-e?</verse>
				<verse number="48">Legyetek tökéletesekké, ahogy mennyei Atyátok is tökéletes (célját betöltött).</verse>
			</chapter>
			<chapter number="6">
				<verse number="1">Ügyeljetek arra, hogy igazságos tetteiteket ne az emberek előtt műveljétek, hogy azok nézzenek titeket, ha mégis azt teszitek, nem kaptok jutalmat mennybéli Atyátoktól.</verse>
				<verse number="2">Ha könyöradományt osztanál, ne kürtöltess magad előtt a zsinagógákban és az utcákon, ahogy a képmutatók teszik, hogy az emberek dicsőítsék őket! Bizony azt mondom nektek, elesnek jutalmuktól.</verse>
				<verse number="3">Mikor könyöradományt adsz, balkezed ne tudja, mit tesz a jobb,</verse>
				<verse number="4">hogy könyörületességed rejtve maradjon s Atyád, aki rejtve néz, visszafizesse azt neked!</verse>
				<verse number="5">Mikor imádkoztok, akkor se legyetek olyanok, mint a képmutatók, mert ezeknek az kedves, ha a zsinagógákban és a piacok szegletein állva úgy imádkozhatnak, hogy az emberek látják őket. Én azonban azt mondom, elveszítik jutalmukat.</verse>
				<verse number="6">Te ellenben mikor imádkozol, eredj be kamrádba, zárd be az ajtót, s úgy imádkozz rejtve levő Atyádhoz és Atyád, aki rejtve néz, visszafizeti majd neked.</verse>
				<verse number="7">Mikor imádkoztok, ne fecsegjetek, mint a pogányok, azok ugyanis úgy vélekednek, hogy sok beszédükért hallgatják meg őket.</verse>
				<verse number="8">Ne legyetek hozzájuk hasonlók! Hiszen Atyátok, még mielőtt kérnétek Őt, tudja már, mire van szükségetek!</verse>
				<verse number="9">Ti hát így imádkozzatok: Mennybéli Atyánk! Megszentelt legyen neved,</verse>
				<verse number="10">jöjjön el királyi uralkodásod, történjék meg akaratod, a földön éppúgy, mint a mennyben!</verse>
				<verse number="11">Naponkénti kenyerünket add meg ma is!</verse>
				<verse number="12">Engedd el tartozásainkat, ahogy mi is elengedtük azokat a nekünk tartozóknak!</verse>
				<verse number="13">Ne vígy bennünket kísértésbe, hanem ragadj ki a rosszból!</verse>
				<verse number="14">Ha ugyanis elengeditek az embereknek eleséseiket, nektek is elengedi mennyei Atyátok azokat.</verse>
				<verse number="15">De ha ti nem engeditek el az embereknek, nektek sem fogja elengedni Atyátok a ti eleséseiteket.</verse>
				<verse number="16">Mikor böjtöltök, ne járjatok sötét arccal, mint a képmutatók! Eltorzítják ugyanis az arcukat, hogy az emberek lássák, hogy ők böjtölnek. Bizony azt mondom nektek, hogy elestek jutalmuktól.</verse>
				<verse number="17">Te ellenben, ha böjtölsz, kend meg fejedet, mosd meg arcodat,</verse>
				<verse number="18">hogy az emberek ne lássák, hogy böjtölsz, csak rejtve levő Atyád. És Atyád, aki rejtve néz, meg fog fizetni neked!</verse>
				<verse number="19">Ne gyűjtsetek magatoknak kincseket a földön, hol azokat moly és rozsda eszi meg, hol tolvajok átássák a falat, és azokat ellopják,</verse>
				<verse number="20">hanem a mennyben gyűjtsetek magatoknak kincseket, hol sem moly, sem rozsda azokat el nem emészti, hol tolvajok falat nem ásnak át, és azokat el nem lopják!</verse>
				<verse number="21">Mert ahol a kincsetek, ott lesz a szívetek is.</verse>
				<verse number="22">A test mécsese a szem. Ha tehát szemed egyszerű, az egész tested világos lesz,</verse>
				<verse number="23">de ha rossz a szemed, az egész tested sötét lesz. Ha aztán a benned levő világosság sötétség, mekkora lesz a sötétség!</verse>
				<verse number="24">Senki sem lehet két úr rabszolgája, mert vagy gyűlölni fogja az egyiket és szeretni a másikat, vagy az egyikhez ragaszkodik, és a másikat megveti majd. Nem szolgálhattok egyszerre Istennek és a mammonnak!</verse>
				<verse number="25">Azért azt mondom nektek: Ne aggodalmaskodjatok lelketekért, hogy mit egyetek, vagy mit igyatok, se testetekért, hogy mibe öltözzetek! Nem több-e a lélek, mint az eledel s a test, mint az öltözet?</verse>
				<verse number="26">Tekintsetek az égi madarakra, hogy nem vetnek, nem aratnak, csűrbe sem takarnak, mennyei Atyátok mégis táplálja őket! Nem vagytok-e különbek azoknál?</verse>
				<verse number="27">Ki az közületek, aki– azzal, hogy gondot hordoz, egy arasszal meg tudja nyújtani életét?</verse>
				<verse number="28">Az öltözet felől is miért viseltek gondot? Tanuljátok el a mező liliomaitól, hogyan növekednek! Nem fáradnak, nem szőnek,</verse>
				<verse number="29">mégis azt mondom nektek, hogy Salamon minden dicsőségében sem öltözködött úgy, mint közülük egy!</verse>
				<verse number="30">Ha pedig Isten így ruházza a mező füvét, mely ma van, holnap a kemencébe vetik, mennyivel inkább titeket, ti kishitűek!</verse>
				<verse number="31">Ne vegyetek hát gondot magatokra ilyen beszéddel: Mit együnk? Mit igyunk? Mivel ruházkodjunk?</verse>
				<verse number="32">Mert mindezekre a pogányok törekszenek. Hiszen mennyei Atyátok tudja, hogy mindezekre szükségetek van.</verse>
				<verse number="33">A királyságot és az Isten igazságosságát keressétek előbb, és azokhoz ezeket is hozzáadják majd nektek!</verse>
				<verse number="34">Ne viseljetek hát gondot a holnapért, a holnapnak ugyanis meg lesz a maga gondja, elég minden napra annyi a bajból, amennyi reá jut.</verse>
			</chapter>
			<chapter number="7">
				<verse number="1">Ne ítéljetek, hogy titeket se ítéljenek!</verse>
				<verse number="2">Azzal az ítélettel fognak titeket megítélni, amellyel ti ítéltek, azzal a mértékkel fognak mérni nektek, mellyel ti mértek.</verse>
				<verse number="3">Miért nézegeted a testvéred szemében levő szálkát, mikor a saját szemedben a gerendát sem veszed észre?</verse>
				<verse number="4">Vagy hogy mondhatod testvérednek: Hadd vegyem ki szemedből a szálkát! Mikor a te szemedben ott a gerenda?</verse>
				<verse number="5">Képmutató! Vesd ki előbb saját szemedből a gerendát, aztán láss hozzá, hogy testvéred szeméből a szálkát kivesd.</verse>
				<verse number="6">Ne adjátok oda azt, ami szent a kutyáknak, és ne dobjátok gyöngyeiteket a disznók elé, mert talán a lábukkal tapossák majd szét, s aztán visszafordulnak, és belétek hasítanak!</verse>
				<verse number="7">Kérjetek s adnak majd nektek, keressetek és találni fogtok, zörgessetek és megnyitnak majd nektek.</verse>
				<verse number="8">Mert minden kérő kap, minden kereső talál, és minden zörgetőnek megnyitnak majd.</verse>
				<verse number="9">Vagy talán van olyan ember közöttetek, aki ha fia kenyeret kér, követ ad neki?</verse>
				<verse number="10">Vagy ha halat kér, kígyót ad neki?</verse>
				<verse number="11">Ha tehát ti, noha rosszak vagytok, tudtok jó ajándékokat adni gyermekeiteknek, mennyivel inkább fog adni mennybéli Atyátok jókat azoknak, akik őt arra kérik!</verse>
				<verse number="12">Mindenben úgy tegyetek hát az emberekkel, ahogy akarjátok, hogy ők tegyenek veletek! Mert ez az, amit a törvény és a próféták kívánnak.</verse>
				<verse number="13">A szűk kapun át menjetek be! Mert tágas kapu és széles út, félre, a veszedelembe visznek, és sokan vannak, akik rajta mennek be.</verse>
				<verse number="14">Mert szűk kapu és szoros út visz el az életre, csak éppen kevesen találnak rája.</verse>
				<verse number="15">Óvakodjatok a hamis prófétáktól, akik juhok ruhájában mennek hozzátok, de belül ragadozó farkasok!</verse>
				<verse number="16">Gyümölcseikről ismeritek fel őket. Vajon szednek-e tövisbokorról szőlőt és a tüskéről fügét?</verse>
				<verse number="17">Így hát minden jó fa nemes gyümölcsöket terem s minden hitvány fa rossz gyümölcsöket terem.</verse>
				<verse number="18">Jó fa nem képes rossz gyümölcsöket teremni, sem hitvány fa nem teremhet nemes gyümölcsöket.</verse>
				<verse number="19">Kivágnak, és tűzre vetnek minden fát, mely nem terem nemes gyümölcsöt.</verse>
				<verse number="20">Tehát gyümölcseikről ismeritek fel azokat is.</verse>
				<verse number="21">Nem mindenki fog a mennyek királyságába bemenni, aki nekem azt mondja: Uram, Uram! Csak, aki mennybéli Atyám akaratát teszi.</verse>
				<verse number="22">Azon a napon sokan szólnak majd így hozzám: Uram, Uram! Hát nem a te neveddel prófétáltunk-e? Nem a te neveddel űztünk-e ki ördögöket? Nem a te neveddel tettünk-e sok hatalmas csodát?</verse>
				<verse number="23">Én akkor ilyen vallomást fogok nekik tenni: Sohasem ismertelek titeket! Távozzatok tőlem ti, akik a törvény megrontásán munkálkodtok.</verse>
				<verse number="24">Így hát mindenki, aki meghallgatja beszédeimet és megteszi azokat, hasonló lesz az olyan eszes emberhez, aki házát sziklára építette.</verse>
				<verse number="25">Felhőszakadás támadt, áradások jöttek, szelek fújtak, rázúdultak a házra, de az nem omlott le, mert alapja sziklára volt vetve.</verse>
				<verse number="26">Ám mindenki, aki meghallgatja beszédeimet, de nem teszi meg, hasonló lesz az olyan ostoba emberhez, aki házát fövenyre építette.</verse>
				<verse number="27">Felhőszakadás támadt, áradások jöttek, szelek fújtak, rázúdultak arra a házra, az leomlott nagy zúdulással.”</verse>
				<verse number="28">Úgy történt, hogy mikor Jézus befejezte ezeket a beszédeket, tanításán megdöbbentek a tömegek,</verse>
				<verse number="29">mert úgy tanította őket, mint akinek fennhatósága van az embereken és nem úgy, mint írástudóik.</verse>
			</chapter>
			<chapter number="8">
				<verse number="1">Ahogy lejött a hegyről, nagy tömeg követte.</verse>
				<verse number="2">Egyszer csak egy bőrpoklos futott hozzá, lábához borult és megszólította: „Uram, ha csak akarnád, volna hatalmad, hogy engem megtisztíts.”</verse>
				<verse number="3">Erre kinyújtotta kezét, megfogta és így szólt: „Akarom! Tisztulj meg!” Azonnal le is tisztult annak poklossága.</verse>
				<verse number="4">Majd így szólt hozzá Jézus: „Vigyázz, senkinek ne szólj, hanem eredj, mutasd meg magadat a papnak és vidd fel tanúbizonyság-tételül nekik azt az adományt, melyet Mózes rendelt.”</verse>
				<verse number="5">Bement Kapernaumba és egy százados lépett hozzá.</verse>
				<verse number="6">„Uram! – esengett –, odahaza a legényemet ágyba döntötte a gutaütés, és borzasztóan kínlódik.”</verse>
				<verse number="7">„Elmegyek, és gyógyítani fogom” – mondotta neki Jézus.</verse>
				<verse number="8">De a százados ezt felelte: „Uram, nem vagyok én arra elég méltó, hogy fedelem alá jöjj, hanem csak szóval mondd, s legényem meggyógyul.</verse>
				<verse number="9">Hiszen magam is fennhatóság alatt álló ember vagyok, alattam katonák vannak. Ha ezt mondom egyiknek: Indulj útnak, elindul, a másiknak: Jer csak! Eljön, s a rabszolgámnak: Tedd meg ezt! Megteszi.”</verse>
				<verse number="10">Mikor Jézus ezt hallotta, elcsodálkozott és ezt mondotta azoknak, akik őt követték: „Bizony azt mondom nektek, Izráelben senkinél ekkora hitet nem találtam.</verse>
				<verse number="11">Azt mondom nektek, hogy a mennyek királyságában napkeletről is, napnyugatról is sokan fognak érkezni s Ábrahámmal, Izsákkal és Jákóbbal asztalhoz dőlni.</verse>
				<verse number="12">E királyság fiait ellenben ki fogják dobni a külső sötétségbe, ott lesz aztán csak sírás és fogcsikorgatás.”</verse>
				<verse number="13">A századoshoz pedig így szólt Jézus: „Eredj! Ahogy hittél, úgy történjék veled!” S még abban az órában meggyógyult a legénye.</verse>
				<verse number="14">Jézus aztán Péter házába ment be. Ott meglátta, hogy a Péter napa fekszik és lázban ég.</verse>
				<verse number="15">Megfogta kezét, s arra elhagyta azt a láz. Aztán felkelt az asszony és felszolgált nekik.</verse>
				<verse number="16">Ahogy beesteledett, sok ördöngőst vittek hozzá és ő szavával sok szellemet kiűzött. Sokakat gyógyított, akik gonoszul szenvedtek,</verse>
				<verse number="17">hogy beteljesedjék az Ézsaiás prófétán át szólt ige: „Erőtlenségeinket elvette, és betegségeinket elhordozta!”</verse>
				<verse number="18">Mikor Jézus tömeget látott maga körül, megparancsolta, hogy menjenek el a túlsó partra.</verse>
				<verse number="19">Ott hozzálépett egy írástudó és megszólította: „Tanító, követni foglak téged bárhová mégy is.”</verse>
				<verse number="20">De Jézus ezt felelte neki: „A rókáknak van barlangjuk, az égi madaraknak fészkük, de az ember Fiának nincs hova lehajtania fejét.”</verse>
				<verse number="21">Egy másik tanítvány így szólt hozzá: „Uram, engedd meg nekem, hogy elmenjek előbb s eltemessem apámat,”</verse>
				<verse number="22">Jézus azonban ezt felelte: „Kövess engem s hagyd, hogy a holtak temessék el halottaikat!”</verse>
				<verse number="23">Majd beszállt egy hajóba s tanítványai követték.</verse>
				<verse number="24">Egyszerre nagy rengés támadt a tavon, úgyhogy a hajót már-már elborították a hullámok. Ő meg szunnyadott.</verse>
				<verse number="25">Hozzáléptek, s ilyen szóval keltették fel: „Uram, ments meg, mert elveszünk!”</verse>
				<verse number="26">De ő azt kérdezte tőlük: „Miért vagytok gyávák, ti kishitűek?” Azzal felkelt s megdorgálta a szeleket és a tavat. Nagy csend támadt,</verse>
				<verse number="27">az emberek pedig csodálkozva kérdezték: „Honnan való ő, hogy a szelek és a tó engednek neki?”</verse>
				<verse number="28">Mikor átment a túlsó partra, a gadarénusok tartományába, két ördöngős jött szembe vele, akik a sírokból jöttek elő. Nagyon veszélyesek voltak, úgyhogy olyan erős ember nem akadt, aki arra elmehetett volna.</verse>
				<verse number="29">Egyszer csak felkiáltottak: „Mi dolgunk van nekünk egymással te Istennek Fia? Eljöttél, hogy idő előtt megkínozz bennünket?”</verse>
				<verse number="30">Messze tőlük nagy disznócsürhe legelészett s</verse>
				<verse number="31">az ördögök esengve kérték: „Ha kiűzöl minket, küldj bennünket a disznócsürhébe!”</verse>
				<verse number="32">„Menjetek!” – mondta nekik. Azok meg, ahogy kijöttek, bementek a disznókba. Egyszer csak az egész csürhe a meredélyen át a tóba rohant alá s elpusztultak a hullámok között.</verse>
				<verse number="33">A pásztorok pedig elfutottak, bementek a városba s hírt adtak mindenről, az ördöngősök dolgáról is.</verse>
				<verse number="34">Egyszerre az egész város kiment Jézus elé, s ahogy meglátták, azért esengtek, hogy határaikból menjen máshová.</verse>
			</chapter>
			<chapter number="9">
				<verse number="1">Be is szállt a hajóba és átkelt a tavon. Mikor a saját városába ért,</verse>
				<verse number="2">hordágyra helyezve egy gutaütöttet vittek hozzá. Mikor látta hitüket, így szólt a gutaütötthöz: „Bízzál, fiam! Vétkeid bocsánatot nyernek.”</verse>
				<verse number="3">Egyszerre csak néhány írástudó ezt mondta egymás között: „Káromol ez az ember.”</verse>
				<verse number="4">Jézus, aki ismerte tűnődéseiket, megkérdezte: „Miért hatnak a rossz indulatok szívetekben?</verse>
				<verse number="5">Ugyan mi jár kevesebb fáradtsággal: azt mondani-e: Bocsánatot nyernek vétkeid, vagy azt mondani: Kelj fel és járj?</verse>
				<verse number="6">Hogy azonban lássátok, hogy az ember Fiának felhatalmazása van a földön arra, hogy vétkeket megbocsásson,” – ezzel odaszólt a gutaütötthöz: „Kelj fel, fogd az ágyadat s eredj haza!”</verse>
				<verse number="7">Az fel is kelt és hazament.</verse>
				<verse number="8">Mikor a sokaság meglátta ezt, elcsodálkozott s dicsőíteni kezdte az Istent, hogy ilyen nagy dolgokra felhatalmazást adott az embereknek.</verse>
				<verse number="9">Jézus, mialatt onnan távozott, egy embert látott ülni a vámnál, akit Máténak hívtak.” Kövess engem” – mondta neki, mire az felkelt és követte.</verse>
				<verse number="10">Történt aztán, hogy mikor benn a házban asztalhoz dőlt, egyszer csak sok vámszedő és vétkező ment oda s Jézussal és tanítványaival együtt szintén asztalhoz dőltek.</verse>
				<verse number="11">Mikor a farizeusok azt meglátták, beszédbe ereszkedtek tanítványaival: „Miért eszik Tanítótok a vámszedőkkel és vétkezőkkel együtt?”</verse>
				<verse number="12">Ahogy Jézus ezt meghallotta, így szólt: „Nem azoknak van szükségük orvosra, akik jó erőben vannak, hanem azoknak, akik gonoszul szenvednek.</verse>
				<verse number="13">Ha elmentek, tanuljátok meg ezt: Könyörületet akarok, nem áldozatot, mert én nem azért jöttem, hogy igazságosokat hívjak, hanem hogy vétkezőket.”</verse>
				<verse number="14">Akkoriban János tanítványai jöttek hozzá ezzel a kérdéssel: „Miért van, hogy amíg mi és a farizeusok böjtölünk, a te tanítványaid nem böjtölnek?”</verse>
				<verse number="15">„Hát lehetséges – felelte nekik – hogy a lakodalmas ház fiai gyászban üljenek, amíg a vőlegény náluk tartózkodik? Jöhetnek napok, mikor a vőlegényt elveszik tőlük, akkor majd böjtölni fognak.</verse>
				<verse number="16">Régi köpenyre senki sem tesz toldatlan (új) anyagból foltot, mert az, amivel a lyukat betölti, magához szakítja a köpenyt s, így még rosszabb szakadása támad.</verse>
				<verse number="17">Új bort sem töltenek ócska tömlőkbe, ha mégis megteszik, szétszakadnak a tömlők, a bor elfolyik, s a tömlők elpusztulnak, hanem új bort új tömlőkbe töltenek, és úgy mind a kettő megmarad együtt.”</verse>
				<verse number="18">Míg ezeket beszélte nekik, egyszerre egy elöljáró lépett hozzá, földre borult előtte s úgy kérte: „Leányom a végét járja, de jöjj, vesd rá kezedet és megéled!”</verse>
				<verse number="19">Jézus felkelt s tanítványaival együtt követte a főembert.</verse>
				<verse number="20">Egyszer csak egy asszony, aki tizenkét éve vérfolyásban szenvedett, hátulról odalépett és megfogta köpenyének bojtját.</verse>
				<verse number="21">Ha csak megfogom köpenyét – szólt magában – megmenekülnék!</verse>
				<verse number="22">Jézus azonban megfordult, s ahogy meglátta őt, így szólt: „Bízzál leányom! Hited máris megmentett.” Meg is menekült az asszony attól az órától fogva.</verse>
				<verse number="23">Mikor aztán Jézus az elöljáró házába érkezett és megpillantotta a fuvolásokat és a kavargó tömeget,</verse>
				<verse number="24">így szólt: „Menjetek el innen! Hisz ez a leányka nem halt meg, hanem szunnyad.” Azok kinevették.</verse>
				<verse number="25">Miután aztán kiűzték a tömeget, bement, megragadta a leányka kezét és az felkelt.</verse>
				<verse number="26">Azon az egész földön szétment a hír felőle.</verse>
				<verse number="27">És mikor Jézus onnan elmenőben volt, két vak követte, kik ezt kiáltozták: „Könyörülj rajtunk, Dávid fia!”</verse>
				<verse number="28">Hogy aztán betért egy házba, a két vak bement hozzá, Jézus megszólította őket: „Hiszitek, hogy képes vagyok megtenni ezt a dolgot?”</verse>
				<verse number="29">„Hisszük, Uram!” – mondották. Ekkor megérintette szemüket és így szólt: „Történjék úgy veletek, ahogy elhittétek!”</verse>
				<verse number="30">És megnyílt a szemük. Jézus azonban indulattal rájuk szólt: „Ügyeljetek rá, hogy senki meg ne tudja!”</verse>
				<verse number="31">De ahogy azok elmentek, arra az egész földre szétvitték a hírét.</verse>
				<verse number="32">Mialatt elmentek, egyszer csak néma ördöngőst hoztak hozzá.</verse>
				<verse number="33">Ő kiűzte az ördögi szellemet s megszólalt a néma. A tömeg csodálkozása ily szavakban lelt kifejezést: „Még sohasem láttak ilyesmit Izráelben!”</verse>
				<verse number="34">De a farizeusok ezt mondták: „Az ördögi szellemek fejedelme által űzi ki az ördögi szellemeket. ”</verse>
				<verse number="35">Jézus azután bejárta az összes városokat, a falvakat is. Közben zsinagógáikban tanított, a királyság örömüzenetét hirdette s minden betegséget és minden gyengeséget gyógyított.</verse>
				<verse number="36">S mikor a sokaságot meglátta, szánalom fogta el miattuk, mert el voltak kínozva s hányt-vetettek voltak, mint a juhok, melyeknek nincs pásztoruk.</verse>
				<verse number="37">Azután tanítványaihoz szólt: „Sok az aratnivaló, de kevés az arató.</verse>
				<verse number="38">Könyörögjetek hát az aratás Urához, hogy küldjön munkásokat aratásába!”</verse>
			</chapter>
			<chapter number="10">
				<verse number="1">Majd magához hívta tizenkét tanítványát és fennhatóságot adott nekik a tisztátalan szellemeken, úgyhogy kiűzhették őket s orvosolhattak minden betegséget s minden gyengeséget.</verse>
				<verse number="2">A tizenkét apostol neve a következő volt: Első Simon, kit Péternek mondanak, majd testvére András, továbbá Zebedeus fia Jakab és annak testvére János,</verse>
				<verse number="3">Filep és Bertalan, Tamás és a vámszedő Máté, Alfeus Jakabja és Taddeus,</verse>
				<verse number="4">a vakbuzgó Simon és a karióti Júdás, ki el is árulta őt.</verse>
				<verse number="5">Jézus aztán ezt a tizenkettőt küldte el a következő paranccsal: „A nemzetekhez vivő úton el ne induljatok, és szamaritánus városba be ne térjetek.</verse>
				<verse number="6">Menjetek el inkább Izráel házának elveszett juhaihoz!</verse>
				<verse number="7">Mikor hozzájuk mentek, ezt hirdessétek nekik: Közel jött a mennyek királysága!</verse>
				<verse number="8">Erőtleneket gyógyítsatok, halottakat életre keltsetek, poklosokat megtisztítsatok, ördögi szellemeket kiűzzetek! Ingyen kaptátok, ingyen adjátok.</verse>
				<verse number="9">Övetekben aranyat, ezüstöt, rézpénzt ne szerezzetek,</verse>
				<verse number="10">se táskát az útra, se két köntöst, se sarut, se botot, hiszen méltó a munkás a táplálékára.</verse>
				<verse number="11">Abban a városban, vagy faluban, melybe bementek, kutassátok ki, hogy ki méltó ott és annál maradjatok, amíg onnan el nem távoztok.</verse>
				<verse number="12">Mikor egy házba beléptek, köszöntsétek azt.</verse>
				<verse number="13">Ha méltó az a ház, békességetek szálljon rá, ha nem méltó, rátok térjen vissza.</verse>
				<verse number="14">Ha valaki nem fogad be titeket s igéiteket nem hallgatja meg, távozzatok abból a házból, vagy városból és még a port is rázzátok le lábatokról.</verse>
				<verse number="15">Bizony azt mondom nektek, Szodomának és Gomorrának az ítélet napján elviselhetőbb lesz a sorsa, mint annak a városnak.</verse>
				<verse number="16">Lámcsak, úgy küldelek el titeket, mint bárányokat farkasok közé. Legyetek hát eszesek, mint a kígyók és tiszták, mint a galambok!</verse>
				<verse number="17">Óvakodjatok az emberektől, mert ítélő tanácsoknak fognak átadni titeket, zsinagógáikban meg fognak ostorozni benneteket,</verse>
				<verse number="18">helytartók és királyok elé hurcolnak titeket énérettem, tanúságtételül nekik és a nemzeteknek.</verse>
				<verse number="19">Ha átadnának titeket, ne legyen gondotok arra, hogy miképpen, vagy mit szóljatok, mert abban az órában megkapjátok, amit mondanotok kell majd.</verse>
				<verse number="20">Hiszen nem ti lesztek a szólók: Atyátok Szelleme lesz az, aki bennetek beszél.</verse>
				<verse number="21">Testvér a testvérét, atya gyermekét fogja halálra adni, gyermekek szüleikre támadnak majd és megölik őket.</verse>
				<verse number="22">Mindenki gyűlölni fog majd titeket az én nevem miatt. De aki végig állhatatos marad, megmenekül.</verse>
				<verse number="23">Ha az egyik városban üldöznének majd titeket, fussatok a másikba. Bizony azt mondom nektek, Izráel városait nem járjátok végig addig, míg el nem jön az embernek Fia.</verse>
				<verse number="24">Nincs tanítvány tanítója fölött, sem rabszolga ura fölött.</verse>
				<verse number="25">Elég a tanítványnak, ha úgy lesz a sora, mint tanítójának s a rabszolgának, ha úgy lesz, mint urának. Ha a házigazda a Belzebub nevet kapta, mennyivel inkább a cselédjei.</verse>
				<verse number="26">Ne féljetek hát tőlük! Mert nincs oly leplezett dolog, mely egyszer le ne lepleződnék és nincs olyan rejtett dolog, melyet meg ne ismernének.</verse>
				<verse number="27">Amit a sötétségben szólok nektek, mondjátok ki a világosságban, és amit fülbe súgva hallotok, hirdessétek ki a házak tetejéről.</verse>
				<verse number="28">Ne féljetek azoktól sem, akik a testet megölik, de a lelket megölni nincs hatalmukban! Féljétek inkább azt, akinek a lelket is, testet is hatalma van a gyehennán elveszteni!</verse>
				<verse number="29">Ugye két verebet árulnak egy filléren? Atyátok nélkül mégsem eshetik egy sem a földre közülük.</verse>
				<verse number="30">Nektek pedig még a hajatok szála is mind számolva van.</verse>
				<verse number="31">Ne féljetek hát! Sok verébnél különbek vagytok.</verse>
				<verse number="32">Vallást fogok tenni mennybéli Atyám előtt mindazok mellett, akik mellettem vallást tesznek az emberek előtt.</verse>
				<verse number="33">De megtagadom én is azt mennybéli Atyám előtt, aki megtagad engem az emberek előtt.</verse>
				<verse number="34">Ne gondoljátok, hogy azért jöttem, hogy békességet vessek a földre. Nem békességet, hanem kardot vetni jöttem.</verse>
				<verse number="35">Azért jöttem, hogy szétválasszam, és egymás ellen fordítsam az embert és atyját, a leányt és anyját, a menyet és napát</verse>
				<verse number="36">s hogy az embernek a saját háznépe legyen az ellenségévé.</verse>
				<verse number="37">Aki atyját vagy anyját énnálam jobban kedveli, nem méltó hozzám. Aki fiát vagy leányát énnálam jobban kedveli, nem méltó hozzám.</verse>
				<verse number="38">Aki nem fogadja el keresztjét, és nem jön azzal utánam, nem méltó hozzám.</verse>
				<verse number="39">Aki megtalálta lelkét, el fogja veszíteni, s aki értem elvesztette lelkét, meg fogja találni azt.</verse>
				<verse number="40">Aki befogad titeket, engem fogad be, s aki engem befogad, azt fogadja be, aki engem elküldött.</verse>
				<verse number="41">Aki prófétát befogad, azért mert próféta, próféta jutalmát fogja kapni, aki igazságosat befogad, mert a neve igazságos, az igazságosnak jutalmát fogja kapni.</verse>
				<verse number="42">És aki e kicsinyek közül egyet megitat egy pohár hideg vízzel csak azért, mert tanítvány a neve, bizony azt mondom nektek, nem fogja jutalmát elveszíteni.”</verse>
			</chapter>
			<chapter number="11">
				<verse number="1">Az történt, hogy miután Jézus a tizenkét tanítványának adott rendelkezéseit bevégezte, továbbment onnan, hogy városaikban taníthasson, és az igét hirdethesse.</verse>
				<verse number="2">János azonban hallott a tömlöcben a Krisztus tetteiről és tanítványaival megkérdeztette őt:</verse>
				<verse number="3">„Te vagy-e az eljövendő, avagy mást várjunk?”</verse>
				<verse number="4">Jézus ezt felelte nekik: „Menjetek és vigyetek hírt Jánosnak azokról, amiket hallotok és láttok:</verse>
				<verse number="5">vakok látnak, sánták járnak, poklosok megtisztulnak, süketek hallanak, halottak feltámadnak, és szegények örömhírt hallanak,</verse>
				<verse number="6">és hogy boldog az, aki miattam tőrbe nem esik.”</verse>
				<verse number="7">Miután azok elmentek, Jézus Jánosról kezdett a sokaságnak beszélni: „Miért is mentetek ki a pusztába? Hogy széltől ingatott nádszálat lássatok?</verse>
				<verse number="8">De hát mit is mentetek ki látni? Puha ruhába öltözött embert? Lám azokat, akik puha ruhákat hordanak, a királyi palotákban lehet megtalálni.</verse>
				<verse number="9">Hát akkor miért mentetek ki? Prófétát látni? Azt! Sőt, azt mondom nektek: Prófétánál is többet.</verse>
				<verse number="10">Ő az, akiről az Írás szól: Lám angyalomat küldöm el orcád előtt, hogy az előtted járva elkészítse majd utadat.</verse>
				<verse number="11">Bizony azt mondom nektek: Az asszonyok magzatai között nagyobb nem támadt Bemerítő Jánosnál. Ám, aki a mennyek királyságában legkisebb, nagyobb nála.</verse>
				<verse number="12">Bemerítő János napjaitól mostanáig erőszakoskodnak a mennyek királyságán, és erőszakosak ragadják azt magukhoz.</verse>
				<verse number="13">A próféták mind s a törvény is Jánosig prófétáltak.</verse>
				<verse number="14">Ha ugyan el akarjátok fogadni: Illés ő, akinek jönnie kell.</verse>
				<verse number="15">Akinek füle van, hallja meg!</verse>
				<verse number="16">Kihez is hasonlítsam ezt a nemzedéket? Hasonló az a piacokon ülő kisgyermekekhez, akik így szólítgatják társaikat:</verse>
				<verse number="17">Fuvoláztunk nektek, mégsem táncoltatok, gyászdalokat fújtunk, mégsem gyászoltatok.</verse>
				<verse number="18">Eljött ugyanis János, aki sem nem evett, sem nem ivott és azt mondják róla: Ördöge van.</verse>
				<verse number="19">Eljött az embernek Fia, aki eszik is, iszik is, róla meg azt beszélik: Ni a falánk, a részeges ember, vámszedők és vétkezők barátja! És így a tudományt igazolták a tettei!”</verse>
				<verse number="20">Ezután azokat a városokat kezdte szidni, hogy nem tértek más felismerésre, melyekben hatalmát a legtöbbször mutatta meg:</verse>
				<verse number="21">„Jaj neked, Koradzin! Jaj neked, Betszaida! Mert ha Tíruszban vagy Szidonban történtek volna azok a hatalmas csodák, melyek bennetek történtek, zsákban és hamuban ülve régen más felismerésre tértek volna.</verse>
				<verse number="22">Sőt ezt mondom nektek: Tírusznak és Szidonnak elviselhetőbb sorsa lesz az ítélet napján, mint nektek.</verse>
				<verse number="23">Téged Kapernaum, nem az égig emeltek-e fel? A láthatatlan országig (Hádész) fogsz alászállni! Mert ha Szodomában azok a hatalmas csodák történtek volna, melyek benned történtek, a mai napig megmaradt volna.</verse>
				<verse number="24">Sőt azt is mondom nektek: A szodomaiaknak elviselhetőbb lesz a sorsa az ítélet napján, mint neked.”</verse>
				<verse number="25">Abban az időben Jézus e szavakra fakadt: „Vallást teszek rólad Atyám, mennyeknek és földnek Ura, hogy a bölcsek és belátók elől elrejtetted e dolgokat, de kiskorúak előtt leleplezted azokat!</verse>
				<verse number="26">Valóban így van Atyám, mert ezt te is így láttad helyesnek.</verse>
				<verse number="27">Nekem adott át mindent az én Atyám. Senki sem ismeri meg a Fiút, csak az Atya és senki sem ismeri meg az Atyát, csak a Fiú és az, akinek szeme elől a Fiú a leplet el akarja vonni.</verse>
				<verse number="28">Jöjjetek hozzám mind, akik elfáradtatok és teher alatt éltek. Én nyugalmat adok nektek.</verse>
				<verse number="29">Az én igámat vegyétek magatokra és tanuljátok el tőlem, hogy szívből szelíd és alázatos vagyok, és nyugalmat találtok lelketeknek!</verse>
				<verse number="30">Mert az én igám boldogító és a terhem könnyű.”</verse>
			</chapter>
			<chapter number="12">
				<verse number="1">Abban az időtájban szombati napon Jézus vetések között ment át. Tanítványai megéheztek, és kalászokat kezdtek tépni és ettek.</verse>
				<verse number="2">Meglátták ezt a farizeusok és megszólították őt: „Nézd csak, tanítványaid azt teszik, amit szombatnapon nem szabad tenni.”</verse>
				<verse number="3">De ő ezt felelte nekik: „Hát nem olvastátok, hogy mit tett Dávid, mikor megéhezett ő is, a vele levők is?</verse>
				<verse number="4">Hogy hogyan ment be az Isten házába, hogy ették meg az Istennek szánt kenyereket, melyeket sem neki, sem a vele levőknek nem lett volna szabad megenniök, egyedül csak a papoknak?</verse>
				<verse number="5">Nem olvastátok a törvényben, hogy szombaton a papok a szent helyen a szombatot közönséges nappá teszik, és mégsem esnek vád alá?</verse>
				<verse number="6">Azt mondom nektek, hogy a szenthelynél nagyobb van itt.</verse>
				<verse number="7">Ha megismertétek volna, mit jelent ez: Könyörületet akarok, nem áldozatot, nem ítéltétek volna el azokat, akik nem eshetnek vád alá.</verse>
				<verse number="8">Hiszen az embernek Fia ura a szombatnak.”</verse>
				<verse number="9">Máshová ment onnan és betért zsinagógájukba.</verse>
				<verse number="10">Volt ott egy ember, akinek száradt volt a keze. Megkérdezték tőle, hogy aztán vádolhassák: „Megengedett dolog-e szombaton gyógyítani?”</verse>
				<verse number="11">Ő meg azt kérdezte tőlük: „Van valaki közöttetek, aki ha egyetlen báránya van, s az szombaton verembe esik, meg nem ragadja, és lábra nem állítja?</verse>
				<verse number="12">Mennyivel különb az ember a juhnál! Így hát megengedhető, hogy szombaton nemes dolgot tegyünk.”</verse>
				<verse number="13">Ezzel odaszólt ahhoz az emberhez: „Nyújtsd ki a kezedet!” Az kinyújtotta s a karja helyreállott és olyan egészséges lett, mint a másik.</verse>
				<verse number="14">A farizeusok erre elmentek és tanácsot tartottak ellene, hogy hogyan veszíthetnék el.</verse>
				<verse number="15">Jézus pedig, mikor felismerte tervüket, eltávozék onnan. Sokan követték, s ő mindnyájukat gyógyította,</verse>
				<verse number="16">de keményen rájuk szólt, hogy őt nyilvánosságra ne hozzák,</verse>
				<verse number="17">hogy beteljesedjék az Ézsaiás prófétán át mondott ige, ki így szólt:</verse>
				<verse number="18">„Íme, Ő az én szolgám, akit választottam, Szerelmesem, kiben gyönyörködöm, ráteszem Szellememet, ítéletet fog hirdetni a nemzeteknek.</verse>
				<verse number="19">Nem vitatkozik, indulatosan nem kiált, a piacokon senki nem hallja szavát,</verse>
				<verse number="20">repedt nádszálat nem tör el, pislogó belet nem olt el, míg győzelemre nem viszi az ítéletet.</verse>
				<verse number="21">Neve által nemzetek reménységre jutnak.”</verse>
				<verse number="22">Ekkor egy vak és néma ördöngőst hoztak hozzá, s azt ő meggyógyította, úgyhogy a néma beszélt és látott.</verse>
				<verse number="23">Az egész sokaság magánkívül volt és így szólt: „Hát nem ő a Dávid fia?”</verse>
				<verse number="24">Mikor a farizeusok ezt meghallották, ezt mondták: „Más módon nem űzheti ki az ördögi szellemeket, csak az ördögi szellemek fejedelme, Belzebub által.”</verse>
				<verse number="25">Ő pedig, minthogy ismerte töprengéseiket, így szólt hozzájuk: „Minden királyság, mely önmagával meghasonlik, elpusztul, nem állhat meg egy város, vagy ház sem, ha önmagával meghasonlik.</verse>
				<verse number="26">Ha pedig sátánt sátán űz ki, magával hasonlik meg, hogy állhat meg akkor királyága?</verse>
				<verse number="27">Ha én Belzebubbal űzök ki ördögi szellemeket, fiaitok kivel űzik ki őket? Ezért ők lesznek bíráitok.</verse>
				<verse number="28">Ha pedig Isten Szellemével űzök ki ördögi szellemeket, akkor hát eljött már hozzátok az Isten királysága.</verse>
				<verse number="29">Hogy is volna képes valaki egy erős harcos házába bemenni, s annak felszerelését elrabolni, ha előbb meg nem kötözi a harcost? Csak azután rabolhatja ki házát!</verse>
				<verse number="30">Aki nincs velem, ellenem van, és aki velem nem gyűjt, széjjelszór.</verse>
				<verse number="31">Ezért azt mondom nektek, minden vétket és káromlást meg fognak bocsátani az embereknek, de a Szellem káromlását nem fogják megbocsátani.</verse>
				<verse number="32">Ha valaki az embernek Fia ellen mond valamit, meg fogják neki bocsátani, de ha a Szent Szellem ellen szól, nem fogják megbocsátani sem ebben a korban, sem a következőben.</verse>
				<verse number="33">Ha egy fát nemesnek ítéltetek, akkor annak gyümölcse is nemes, ha romlottnak ítéltétek a fát, akkor a gyümölcsét is romlottnak kell mondanotok, mert gyümölcséről lehet a fát felismerni.</verse>
				<verse number="34">Viperák fajzatai! Miután rosszak vagytok, hogy is volnátok képesek jót beszélni? A száj azt szólja, amitől túlárad a szív.</verse>
				<verse number="35">Jó ember jó tárházából hordja elő a jót, s a rossz ember rossz tárházából szórja ki a rosszat.</verse>
				<verse number="36">Azt mondom nektek, hogy minden henye beszédért, melyet az emberek szólnak, számot fognak adni az ítélet napján,</verse>
				<verse number="37">mert beszédeid alapján fognak igazolni téged, és beszédeid alapján fognak elmarasztalni.”</verse>
				<verse number="38">Ekkor az írástudók és farizeusok közül némelyek megszólították őt: „Tanító, szeretnénk látni valami jelt, amit te teszel.”</verse>
				<verse number="39">De ő ezt felelte: „Rossz, házasságtörő nemzedék jelek után tör, de más jelt nem fognak neki adni, csak Jónás próféta jelét.</verse>
				<verse number="40">Mert ahogy Jónás három nap és három éjjel volt a tengeri szörny gyomrában, úgy az embernek Fia is három nap és három éjjel lesz a föld szívében.</verse>
				<verse number="41">Ninivebeli férfiak fognak az ítéletkor ezzel a nemzedékkel együtt feltámadni s kárhoztatják azt, mert ők Jónás igehirdetésére más felismerésre tértek, itt azonban nagyobb van Jónásnál.</verse>
				<verse number="42">Délnek királynője az ítéletkor ezzel a nemzedékkel együtt fog felkelni s kárhoztatni fogja azt, mert ő a föld szélső tájáról eljött, hogy Salamon bölcsességét meghallgassa, itt azonban több van Salamonnál.</verse>
				<verse number="43">Ha a tisztátalan szellem kimegy az emberből, víztelen helyeket jár be s csillapodást keres, de nem talál.</verse>
				<verse number="44">Erre így szól: Megtérek házamba, melyből kijöttem. El is megy és azt üres tétlenségben, kisöpörve és felékesítve találja.</verse>
				<verse number="45">Ekkor elmegy, magához vesz hét másik, magánál rosszabb szellemet, bemegy, és ott lakik. Annak az embernek utolsó állapota pedig gonoszabb lesz az elsőnél. Így jár ez a rossz nemzedék is.”</verse>
				<verse number="46">Még szólt a sokasághoz, mikor egyszer csak anyja és testvérei kinn álltak, arra igyekezve, hogy vele beszéljenek.</verse>
				<verse number="47">Valaki megszólította: „Nini, anyád és testvéreid kinn állnak és veled akarnak beszélni.”</verse>
				<verse number="48">Ő azonban ezt felelte neki: „Ki az anyám? Kik a testvéreim?”</verse>
				<verse number="49">Erre tanítványai felé nyújtotta kezét és szólt: „Ím, ezek az én anyám és testvéreim!</verse>
				<verse number="50">Mert mindenki, aki mennybéli Atyám akaratát cselekszi, nekem testvérem és anyám.”</verse>
			</chapter>
			<chapter number="13">
				<verse number="1">Azon a napon Jézus elment hazulról és a tó partján leült.</verse>
				<verse number="2">Nagy tömeg gyűlt hozzá, úgyhogy hajóba kellett szállnia s abban ülnie. Ezalatt az egész tömeg kinn állt a parton.</verse>
				<verse number="3">Sokat beszélt nekik példázatokban.” Egyszer – szólott – elment a magvető vetni.</verse>
				<verse number="4">Mialatt vetett, volt olyan mag, mely az útfélre esett, jöttek is a madarak és felcsipegették.</verse>
				<verse number="5">Más mag sziklás talajra esett, ahol nem volt sok föld, az hamar ki is hajtott, mert nem volt mély földje,</verse>
				<verse number="6">de amikor a nap felkelt, elperzselődött s mivel nem volt gyökere, elszáradt.</verse>
				<verse number="7">Megint más mag tövis közé esett, s amikor a tövis felnőtt, elfojtotta.</verse>
				<verse number="8">Más mag végre termő földbe esett és megtermette gyümölcsét, egyik százannyit, a más a hatvanszorosát, megint más harmincannyit.</verse>
				<verse number="9">Kinek van füle, hallja meg!”</verse>
				<verse number="10">Ekkor tanítványai hozzámentek s megkérdezték: „Miért beszélsz nekik példázatokban?”</verse>
				<verse number="11">Ezt felelte: „Mert néktek adták meg, hogy a mennyek királyságának titkait megismerjétek, azoknak nincs megadva.</verse>
				<verse number="12">Mert akinek van, annak adni fognak, úgyhogy feleslege lesz, de attól, akinek nincs, még amije volna, azt is elveszik.</verse>
				<verse number="13">Azért beszéltem nekik példázatokban, hogy nézzék, és mégse lássák, hallgassák, de mégse hallják, hogy belátásra ne jussanak,</verse>
				<verse number="14">hanem beteljesedjék rajtuk Ézsaiás prófétálása, mely így hangzik: Jól odahallgattok majd, mégsem látjátok be, jól megnézitek majd, s nem veszitek észre,</verse>
				<verse number="15">mert háj nőtte be e nép szívét, fülük nehezen hallóvá lett, és szemüket behunyták, hogy valahogyan ne lássanak szemükkel, ne halljanak fülükkel, szívükkel belátásra ne jussanak, hogy meg ne térhessenek, és én meg ne gyógyítsam őket.</verse>
				<verse number="16">Ám boldog a ti szemetek, hogy láthat és fületek, hogy hallhat.</verse>
				<verse number="17">Bizony azt mondom nektek: Sok próféta és igazságos kívánkozott arra, hogy meglássa, amit ti nézhettek és meghallja, amit ti hallhattok, de nem hallották meg.</verse>
				<verse number="18">Ti hát halljátok meg a magvető példázatát.</verse>
				<verse number="19">Ha bárki hallja a királyság igéjét, de nem jut belátáshoz, eljön a rossz és elragadja a szívébe vetett magot. Ez az a mag, melyet az útfélre vetettek.</verse>
				<verse number="20">Az, akinél a mag sziklás talajra esett, olyan ember, aki az igét hallja, tüstént örömmel fogadja,</verse>
				<verse number="21">de nincs saját magában gyökere, hanem csak ideig-óráig tart ki s mikor az ige miatt szorongatás vagy üldözés támad, tüstént megbotlik.</verse>
				<verse number="22">Akinél tövis közé esik a mag, olyan ember, aki hallja az igét, de a kor gondja s a gazdagság csalárd volta megfojtják az igét, úgyhogy nem terem gyümölcsöt.</verse>
				<verse number="23">Az ellenben, akinél hasznos földre esett a mag, olyan ember, aki az igét hallja, belátásra jut, aki bizonyára gyümölcsöt is terem s meghozza a százszorosat, a hatvanszorosat, a harmincszorosat.”</verse>
				<verse number="24">Más példázatot tárt eléjük. „A mennyek királyságát – szólt – olyan emberhez hasonlítom, aki nemes magot vetett ugyan szántóföldjébe,</verse>
				<verse number="25">de mialatt az emberek szunnyadtak, eljött ellensége, gyomot vetett a búza közé, majd odébbállt.</verse>
				<verse number="26">Mikor aztán szárba szökött és gyümölcsöt termett, akkor láthatóvá lett a gyom is.</verse>
				<verse number="27">Ekkor odamentek a gazdához a rabszolgái s így szóltak hozzá: Uram, hiszen te nemes magot vetettél szántóföldedbe, honnan van hát benne a gyom?</verse>
				<verse number="28">Valamilyen ellenséges indulatú ember tette ezt – mondta a gazda –, mire a rabszolgák megkérdezték: Akarod-e, hogy elmenjünk és összeszedjük?</verse>
				<verse number="29">De ő így szólt: Nem. Esetleg mikor a gyomot szeditek, vele együtt a búzát is gyökerestül kihúznátok.</verse>
				<verse number="30">Hagyjátok, hadd nőjön aratásig a kettő együtt! Aratás idején majd megmondom az aratóknak: Először a gyomot szedjétek össze és kössétek kévébe, hogy megégjen, a búzát pedig csűrömbe gyűjtsétek!”</verse>
				<verse number="31">Más példázatot is adott eléjük: „A mennyeknek királysága mustármaghoz hasonló, melyet fog és szántóföldjébe vet az ember.</verse>
				<verse number="32">A mustármag valamennyi magnál kisebb, de ha megnő, nagyobb a veteményeknél, sőt fává lesz, úgyhogy az ég madarai rászállnak, és ágai között fészkelnek.”</verse>
				<verse number="33">Más példázatot mondott nekik: „A mennyek királysága kovászhoz hasonló, melyet elővesz, és három mérce liszt közé rejt az asszony, s várja, hogy az egész megkeljen.”</verse>
				<verse number="34">Mindezeket Jézus példázatokban mondta a sokaságnak, példázat nélkül semmit sem szólt nekik,</verse>
				<verse number="35">hogy beteljesedjék a prófétán át kimondott ige. A próféta így szólt: „Példázatokra nyitom ajkamat, kimondom a föld megalapítása óta elrejtett titkokat.”</verse>
				<verse number="36">Ezután Jézus ott elbocsátotta a sokaságot és hazament. Tanítványai hozzájárultak és így szóltak: „Világosítsd meg nekünk a szántóföldbe vetett gyom példázatát!”</verse>
				<verse number="37">„Az, aki a nemes magot veti – felelte ő – az embernek Fia.</verse>
				<verse number="38">A szántóföld a világ. A nemes mag jelenti a királyság fiait, a gyom a rossznak fiait.</verse>
				<verse number="39">Az ellenség, aki a gyomot vetette, a vádló. Az aratás a kornak befejezéséhez jutása, az aratók az angyalok.</verse>
				<verse number="40">Mármost, ahogy a gyomot összeszedik, és tűzben elégetik, úgy lesz a kornak befejezésekor is.</verse>
				<verse number="41">Az embernek Fia elküldi majd angyalait, s azok az ő királyságából összeszednek minden kelepcét, azokkal együtt, akik a törvényt megrontják</verse>
				<verse number="42">és a tüzes kemencébe vetik őket. Ott lesz csak sírás és fogcsikorgatás.</verse>
				<verse number="43">Akkor az igazságosak, mint a nap fognak felragyogni Atyjuknak királyságában. Akinek füle van, hallja meg!</verse>
				<verse number="44">A mennyek királysága hasonló a szántóföldben elrejtett kincshez, melyet megtalált egy ember, aztán elrejtette, majd örömében elment, eladta mindenét, amije volt és megvásárolta azt a szántóföldet.</verse>
				<verse number="45">Ismét csak hasonló a mennyek királysága egy kereskedőhöz, aki szép gyöngyöket keresett</verse>
				<verse number="46">és mikor talált egy nagy értékű gyöngyöt, elment, eladta mindenét, amije volt és megvette azt.</verse>
				<verse number="47">Újra csak hasonló a mennyek királysága a kerítőhálóhoz, mely mikor a tóba vetik, mindenfajta halat összefog,</verse>
				<verse number="48">mikor aztán megtelik, kivonják a partra, leülnek, s a használhatókat edényekbe szedik, a hitványakat kivetik.</verse>
				<verse number="49">Ekképpen lesz a kornak befejezésekor: az angyalok kimennek, a rosszakat az igazságosaktól különválasztják,</verse>
				<verse number="50">majd a tüzes kemencébe vetik őket, ott lesz csak sírás és fogcsikorgatás.”</verse>
				<verse number="51">„Nyertetek-e belátást mind e dolgokba?” „Nyertünk” – felelték neki –,</verse>
				<verse number="52">mire ezt mondta nekik: „Ezért minden írástudó, akit a mennyek királyságára megtanítottak, hasonló a gazdaemberhez, aki kincsei közül hol új, hol régi dolgokat hoz elő.”</verse>
				<verse number="53">Az történt, hogy amikor Jézus e példázatoknak végére jutott, eltávozott onnan.</verse>
				<verse number="54">Szülővárosába ment és ott zsinagógájukban úgy tanította őket, hogy megdöbbenve szóltak: „Honnan kapta ez ezt a tudományt? Honnan vannak hatalmas tettei?</verse>
				<verse number="55">Hát nem az építőmester fia ez? Nem Máriának hívják az anyját? Ugye hogy Jakab, József, Simon, Júdás a testvérei?</verse>
				<verse number="56">S a húgai is mind nálunk vannak? Honnan kapta mind e hatalmat?”</verse>
				<verse number="57">És belebotolva tőrbe estek. Jézus pedig ezt mondta nekik: „Sehol sincs a próféta megbecsülés híján, csak a saját szülővárosában, a saját házában.”</verse>
				<verse number="58">Hitetlenségük miatt nem is mutatta ott meg hatalmának egy jelét sem.</verse>
			</chapter>
			<chapter number="14">
				<verse number="1">Abban az időben hallott Heródes negyedes fejedelem Jézusról.</verse>
				<verse number="2">Azt mondta róla szolgáinak: Bemerítő János ez az ember. Ő kelt fel a halottak közül. Azért működnek benne e hatalmas erők.”</verse>
				<verse number="3">Mert Heródes fogatta el Jánost, ő bilincseltette meg s vetette tömlöcre, saját testvérbátyjának, Fülöpnek feleségéért, Heródiásért.</verse>
				<verse number="4">János ugyanis azt mondta neki: „Nem szabad őt megtartanod.”</verse>
				<verse number="5">Mikor meg akarta őt ölni, megijedt a tömegtől, mert prófétának tartották.</verse>
				<verse number="6">Mikor azonban Heródesnek születésnapja lett, Heródiás lánya táncolni kezdett a terem közepén s úgy megtetszett Heródesnek,</verse>
				<verse number="7">hogy esküvel fogadta, hogy odaad neki mindent, amit csak kér tőle.</verse>
				<verse number="8">A leány, akit anyja előzőleg rávett a dologra, így szólt: „Add ide nekem egy tálban Bemerítő János fejét!”</verse>
				<verse number="9">A király elszomorodott, de esküje miatt s a vendégekért megparancsolta, hogy adják meg neki.</verse>
				<verse number="10">Így küldött el a király s fejeztette le Jánost a tömlöcben.</verse>
				<verse number="11">Mikor aztán a fejét elhozták egy tálban, odaadta a leánynak, az meg elvitte anyjának.</verse>
				<verse number="12">János tanítványai erre odamentek, elvitték a holttestet és eltemették. Azután útra keltek és Jézusnak is hírül adták a dolgot.</verse>
				<verse number="13">Mikor Jézus meghallotta a hírt, hajón félrevonult onnan egyedül egy puszta helyre. Ahogy azonban a sokaság ezt meghallotta, a városból gyalog utánamentek.</verse>
				<verse number="14">Úgyhogy, mikor Jézus a bárkából kilépett, nagy tömeget látott. Szánalomra gerjedt irántuk, s akik közülük gyengék voltak, azokat gyógyítani kezdte.</verse>
				<verse number="15">Mikor már későre járt az idő, hozzáléptek a tanítványok és így szóltak: „Puszta ez a hely, az idő is elmúlt már, bocsásd el hát a tömeget, hadd menjenek el a falvakba, hadd vásároljanak maguknak ennivalót.”</verse>
				<verse number="16">Jézus azonban ezt felelte nekik: „Nincs szükségük arra, hogy elmenjenek, adjatok nekik ti enni.”</verse>
				<verse number="17">„Nincs egyéb nálunk, mint öt kenyér és két hal” – felelték azok neki.</verse>
				<verse number="18">„Hozzátok ide!” – felelte Jézus.</verse>
				<verse number="19">Aztán parancsot adott, hogy ültessék le a sokaságot a fűbe. Azután fogta az öt kenyeret és a két halat, az égre tekintett s megáldotta azokat. Majd megtörve a kenyereket, odaadta a tanítványoknak, azok meg a sokaságnak.</verse>
				<verse number="20">Mindannyian ettek és jóllaktak, végül tizenkét tele kosárral szedték össze a fennmaradt darabokat.</verse>
				<verse number="21">Az étkező férfiak mintegy ötezren voltak, asszonyokon és gyermekeken kívül.</verse>
				<verse number="22">Ezután mindjárt arra kényszerítette tanítványait, hogy szálljanak be a hajóba, és amíg majd ő a sokaságot elbocsátja, előtte menjenek át a túlsó partra.</verse>
				<verse number="23">Azonban miután elbocsátotta a tömeget, egyedül felment a hegyre imádkozni. Már késő volt és egyedül tartózkodott ott.</verse>
				<verse number="24">A hajó pedig már sok stádiumnyira volt a száraztól, s a hullámoktól hányt-vetetten, mivel ellenükbe fújt a szél.</verse>
				<verse number="25">Az éjszaka negyedik őrsége idején aztán Jézus a tavon járva hozzájuk ment.</verse>
				<verse number="26">A tanítványok azonban, ahogy a tavon járva meglátták őt, megriadtak. Azt mondták, hogy kísértet és a félelemtől felkiáltottak.</verse>
				<verse number="27">Jézus azonban azonnal szólni kezdett hozzájuk.” Bízzatok! Én vagyok! Ne féljetek!” – mondta.</verse>
				<verse number="28">Erre megszólalt Péter és így beszélt hozzá: „Uram, ha te vagy, parancsold meg, hogy hozzád mehessek a habokon!”</verse>
				<verse number="29">„Jöjj!” – mondotta ő. Péter ekkor leszállt a hajóról s a habokon járva Jézushoz ment.</verse>
				<verse number="30">De mikor a szelet nézte, megijedt, süllyedni kezdett és felkiáltott: „Uram, ments meg!”</verse>
				<verse number="31">Jézus rögtön kinyújtotta a kezét, megkapta őt, és ezt mondta neki: „Kishitű, miért kételkedtél?”</verse>
				<verse number="32">Mikor a hajóba felhágtak, alábbhagyott a szél.</verse>
				<verse number="33">Akik pedig a hajóban voltak, eléje borultak és így szóltak: „Te valóban Isten Fia vagy!”</verse>
				<verse number="34">Átkelés után kiléptek Genezáretben a szárazra.</verse>
				<verse number="35">Mikor annak a helynek lakói felismerték őt, szétküldtek az egész környékre, odavittek mindenkit, aki gonoszul szenvedett</verse>
				<verse number="36">s rimánkodva kérték, engedje meg, hogy csak köpenyének bojtját érinthessék, s akik csak megérintették, megmenekedtek a bajból.</verse>
			</chapter>
			<chapter number="15">
				<verse number="1">Akkoriban Jeruzsálemből farizeusok és írástudók mentek Jézushoz és megkérdezték:</verse>
				<verse number="2">„Tanítványaid miért hágják át a vének hagyományát azzal, hogy evéskor a kezüket nem mossák meg?”</verse>
				<verse number="3">Jézus ezt felelte nekik: „Miért hágjátok át ti is Istennek parancsolatát hagyományaitokért?</verse>
				<verse number="4">Az Isten ugyanis ezt mondta: Tiszteld atyádat és anyádat! Továbbá: Azt, aki gonoszat mond atyjára vagy anyjára, ki kell végezni!</verse>
				<verse number="5">Ezzel szemben ti ezt mondjátok: Aki így szól atyjához vagy anyjához: Áldozati adománnyal tudok csak használni neked,</verse>
				<verse number="6">annak már nem kell tisztelnie sem atyját, sem anyját. Isten szavát erőtlenné tettétek hagyományotokért.</verse>
				<verse number="7">Képmutatók! Helyesen prófétálta felőletek Ézsaiás:</verse>
				<verse number="8">Ez a nép ajkával tisztel engem, de a szívük messze távol van tőlem.</verse>
				<verse number="9">Hiábavaló a nekem adott tiszteletük, ha emberi parancsolatokat foglalnak tanításaikba.”</verse>
				<verse number="10">Majd magához szólította a sokaságot és így szólt hozzájuk: „Halljátok és lássátok be,</verse>
				<verse number="11">Nem az fertőzi meg az embert, ami a száján bemegy, hanem az, ami kijön a száján, az fertőzi meg az embert.”</verse>
				<verse number="12">Akkor hozzámentek a tanítványok és így szóltak: „Tudod-e, hogy a farizeusok belebotlottak a beszédedbe és tőrbe estek, amikor azt meghallották?”</verse>
				<verse number="13">Ő ezt felelte rá: „Gyökerestől kivész majd minden ültetés, melyet nem mennyei Atyám ültetett.</verse>
				<verse number="14">Hagyjátok őket! Vakoknak vak vezetői ők. Ha pedig vak vezet világtalant, mindkettő verembe esik.”</verse>
				<verse number="15">Majd Péter szólította meg őt: „Magyarázd meg nekünk a példázatot!”</verse>
				<verse number="16">– „Még belőletek is ennyire hiányzik a belátás – mondotta –,</verse>
				<verse number="17">nem értitek, hogy ami a szájon bemegy, a hasba jut, azután meg az árnyékszékre vetik ki?</verse>
				<verse number="18">Ellenben ami a szájon kijön, a szívből kerül elő s ez az, ami fertőzi az embert.</verse>
				<verse number="19">Mert gonosz fontolgatások, gyilkos, házasságtörő, parázna, tolvaj szándékok, hamis tanúskodások, káromlások a szívből kerülnek elő.</verse>
				<verse number="20">Ezek fertőzik az embert, ellenben a mosdatlan kézzel evés nem fertőzi az embert.”</verse>
				<verse number="21">Jézus aztán elment onnan s Tírusz és Szidon vidékére vonult vissza.</verse>
				<verse number="22">Egyszer csak azokról a vidékekről egy kananita asszony jött elő s kiáltva szólott: „Könyörülj rajtam Uram, Dávidnak Fia! Lányom ördöngős és gonoszul szenved. ”</verse>
				<verse number="23">De ő nem felelt neki egy szóval sem. Tanítványai hozzáléptek és kérték: „Bocsásd el, mert kiáltozik utánunk!”</verse>
				<verse number="24">Ám ő így szólt: „Nem küldtek engem másokhoz, csak Izráel házának elveszett juhaihoz.”</verse>
				<verse number="25">Az asszony mégis odament, földreborult előtte s úgy kérte: „Uram segíts rajtam!”</verse>
				<verse number="26">Ám ő ezt felelte: „Nem szép dolog a kenyeret a gyermekektől elvenni, s az ölebeknek vetni oda.”</verse>
				<verse number="27">„Uram! – válaszolta az asszony –, az ölebek is esznek az uruk asztaláról aláhulló morzsákból.”</verse>
				<verse number="28">Ekkor megszólalt Jézus: „Asszony – mondta neki – nagy a hited. Legyen neked, ahogy akarod!” És leánya abban az órában meggyógyult.</verse>
				<verse number="29">Ezután Jézus onnan eltávozóban a galileai tó partjára érkezett. Ott felment egy hegyre és leült.</verse>
				<verse number="30">Nagy tömeg ment hozzá, sánták, bénák, vakok, némák és sok másféle beteg volt velük, s odatették őket az Úr lábához. Ő pedig gyógyította őket,</verse>
				<verse number="31">úgyhogy a sokaság csodálkozva látta, hogy a némák beszélnek, a bénák épekké lesznek, a sánták járnak, a vakok látnak, s dicsőítették Izráel Istenét.</verse>
				<verse number="32">Jézus aztán magához hívta tanítványait és megszólalt: „Megszántam a tömeget, mert három nap óta vannak már velem és nincs mit enniük, nem akarom őket étlen elbocsátani, hátha kidőlnek az úton.”</verse>
				<verse number="33">A tanítványok azt mondották: „Honnan volna nekünk a pusztaságban annyi kenyerünk, hogy ekkora tömeget jóllakassunk?”</verse>
				<verse number="34">„Hány kenyeretek van?” – kérdezte tőlük Jézus.” Hét és egy kevés halacskánk” – felelték azok.</verse>
				<verse number="35">Erre megparancsolta, hogy a sokaság telepedjék a földre,</verse>
				<verse number="36">aztán fogta a hét kenyeret és a halakat, hálát adott, megtörte s odaadta a tanítványoknak, a tanítványok pedig a sokaságnak.</verse>
				<verse number="37">Mind ettek, jól is laktak, majd hét tele kosárral szedték fel a megmaradó darabokat.</verse>
				<verse number="38">Négyezren voltak a férfiak, akik ettek, asszonyokon és gyermekeken kívül.</verse>
				<verse number="39">Aztán elbocsátotta a sokaságot és beszállt a hajóba.</verse>
			</chapter>
			<chapter number="16">
				<verse number="1">Magdala vidékeire érkezett és ott farizeusok és szadduceusok mentek hozzá, hogy kísértsék őt. Azt kívánták tőle, hogy a mennyből jelt mutasson nekik.</verse>
				<verse number="2">De ő ezt a nyilatkozatot tette előttük: „Mikor jön az este, azt mondjátok: Tiszta idő lesz, mert tűzpiros az ég!</verse>
				<verse number="3">Kora reggel meg: Ma vihar lesz, mert piros és amellett borult az ég! Annyi tudásotok van, hogy az ég arcát megítéljétek, de az idők jeleit nem vagytok képesek megítélni.</verse>
				<verse number="4">Rossz, házasságtörő nemzedék jelt keres, mégsem adnak neki más jelt, mint Jónás jelét.” Azzal otthagyta őket és odábbment.</verse>
				<verse number="5">A tanítványok átkeltek a túlsó partra, de elfelejtettek kenyeret vinni magukkal.</verse>
				<verse number="6">Jézus rájuk szólt: „Vigyázzatok! Őrizkedjetek a farizeusok és szadduceusok kovászától!”</verse>
				<verse number="7">Azok meg, ahogy fontolgatták magukban a dolgot, így szóltak: „Mert nem hoztunk kenyeret magunkkal?”</verse>
				<verse number="8">Jézus észrevette s megkérdezte: „Mit fontolgattok magatokban, ti kishitűek? Hogy nincs kenyeretek?</verse>
				<verse number="9">Még most sem értitek? Nem emlékeztek az ötezernek öt kenyerére, s hogy hány kosárral kaptatok?</verse>
				<verse number="10">Sem a négyezer hét kenyerére s hogy hány kosárral kaptatok?</verse>
				<verse number="11">Hogy lehet, hogy mégsem értitek, hogy nem kenyerekről szóltam nektek? Hát csak őrizkedjetek a farizeusok és szadduceusok kovászától!”</verse>
				<verse number="12">Akkor látták be, hogy nem kenyérkovászról szólt, hanem arról, hogy a farizeusok és szadduceusok tanításától őrizkedjenek.</verse>
				<verse number="13">Mikor pedig Jézus Fülöp Cézáreájának környékére érkezett, megkérdezte tanítványait: „Mit mondanak az emberek, ki az embernek Fia?”</verse>
				<verse number="14">Azok ezt válaszolták: „Némelyek Bemerítő Jánosnak mondják, mások Illésnek, egyesek Jeremiásnak, vagy a próféták közül egynek.”</verse>
				<verse number="15">„Hát ti kinek mondtok engem?” – kérdezte tovább tőlük.</verse>
				<verse number="16">Mire Simon Péter ezt felelte: „Te vagy a Krisztus, az élő Istennek Fia!”</verse>
				<verse number="17">Mire Jézus a következőt felelte neki: „Boldog vagy Simon, Jónás fia, mert hús és vér nem leplezhette le előtted ezt, csak az én mennybéli Atyám.</verse>
				<verse number="18">Én meg azt mondom neked: Te Péter (kőszikla) vagy! Én ezen a kősziklán építem fel majd az én eklézsiámat s azon még a láthatatlan ország (Hádész) kapui sem vehetnek majd erőt.</verse>
				<verse number="19">Odaadom majd neked a mennyek királyságának kulcsait, úgyhogy ha valamit a földön megkötnél, az a mennyekben is kötve lesz, s ha valamit a földön feloldanál, a mennyekben is oldva lesz.”</verse>
				<verse number="20">Azután keményen rászólt a tanítványokra, hogy senkinek meg ne mondják, hogy ő a Krisztus.</verse>
				<verse number="21">Akkortól fogva kezdett Jézus tanítványai előtt arra célozgatni, hogy neki Jeruzsálembe kell mennie, s ott a vének, főpapok és írástudók részéről sok szenvedést eltűrnie, megölettetnie, de harmadnapon feltámadnia.</verse>
				<verse number="22">Erre Péter magához vonta Jézust és korholni kezdte őt: „Irgalmat neked, Uram! Nem fog ez megtörténni veled.”</verse>
				<verse number="23">Erre ő visszafordult s azt mondta Péternek: „Eredj a hátam mögé sátán. Kelepce vagy nekem, mert nem az Isten dolgain jár az eszed, hanem az emberek dolgain.”</verse>
				<verse number="24">Akkortájt így szólt Jézus tanítványaihoz: „Ha valaki utánam akar jönni, tagadja meg magát, vegye fel keresztjét és kövessen.</verse>
				<verse number="25">Mert aki lelkét meg akarná menteni, el fogja veszíteni, ha pedig valaki érettem elveszítené lelkét, meg fogja találni azt.</verse>
				<verse number="26">Ugyan mi haszna lenne az embernek abból, ha az egész világot megnyerné, lelke pedig kárba veszne? Vagy mit adhat majd az ember cserébe a lelkéért?</verse>
				<verse number="27">Mert kell, hogy az ember Fia eljöjjön angyalaival Atyjának dicsőségében, s akkor kinek-kinek megfizet majd cselekvéséhez mérten.</verse>
				<verse number="28">Bizony azt mondom nektek, hogy vannak némelyek az itt állók közül olyanok, akik halált nem kóstolnak addig, amíg meg nem látják az embernek Fiát királyként eljönni.”</verse>
			</chapter>
			<chapter number="17">
				<verse number="1">Hat nap múltán Jézus magához vette Pétert, Jakabot, meg testvérét, Jánost és felvitte őket egyedül egy igen magas hegyre.</verse>
				<verse number="2">Aztán a szemük láttára átalakult, az arca világítani kezdett, mint a nap, ruhái olyan fehérek lettek, mintha napfényből volnának.</verse>
				<verse number="3">Egyszerre láthatóvá lett nekik Mózes és Illés is, amint vele beszélgettek.</verse>
				<verse number="4">„Uram – szólt Péter Jézushoz – kellemes itt lennünk! Ha akarod, három sátrat készítek, egyet neked, egyet Mózesnek és egyet Illésnek.”</verse>
				<verse number="5">Még beszélt, mikor hirtelen fénylő köd árnyéka esett rájuk s a ködből hang hallatszott: „Ez az én szeretett Fiam, ő nyerte el tetszésemet! Hallgassatok reá!”</verse>
				<verse number="6">Mikor a tanítványok ezt meghallották, arcukra borultak és nagyon megijedtek.</verse>
				<verse number="7">De hozzájuk lépett Jézus, megérintette őket és így szólt: „Keljetek fel, ne féljetek!”</verse>
				<verse number="8">Mikor azonban szemüket felemelték, senki mást nem láttak, csak Jézust egyedül.</verse>
				<verse number="9">Mialatt lementek a hegyről, Jézus megparancsolta nekik: „Senkinek se mondjátok el a látomást, míg az embernek Fia a halottak közül fel nem támad.”</verse>
				<verse number="10">A tanítványok aztán megkérdezték őt: „Miért mondják az írástudók, hogy előbb Illésnek kell eljönnie?”</verse>
				<verse number="11">„Illés ugyan eljön – felelte – s helyre fog mindent állítani,</verse>
				<verse number="12">azt mondom azonban nektek, hogy Illés már eljött, de nem ismertek rá, hanem kényük-kedvük szerint bántak vele. Így kell az ember Fiának is szenvednie tőlük.”</verse>
				<verse number="13">Akkor látták be a tanítványok, hogy Bemerítő Jánosról beszélt nekik.</verse>
				<verse number="14">Mikor a sokasághoz érkeztek, egy ember hozzálépett, térdreborult előtte</verse>
				<verse number="15">és így szólt: „Uram, könyörülj a fiamon, mert holdkóros és gonoszul szenved. Sokszor esik ugyanis tűzbe, sokszor vízbe.</verse>
				<verse number="16">Elvittem őt tanítványaidhoz is, de képtelenek voltak meggyógyítani őt.”</verse>
				<verse number="17">Megszólalt ekkor Jézus: „Óh, hitetlen, elfajult nemzedék! Meddig leszek még veletek? Meddig hordozlak még titeket? Hozzátok őt ide hozzám!”</verse>
				<verse number="18">Jézus aztán keményen rászólt s arra kiment belőle az ördögi szellem, a fiú pedig attól az órától fogva meggyógyult.</verse>
				<verse number="19">A tanítványok aztán külön odamentek Jézushoz és megkérdezték: „Miért nem voltunk képesek mi kiűzni azt?”</verse>
				<verse number="20">„Kishitűségetek miatt” felelte nekik.” Bizony azt mondom nektek, ha csak mustármagnyi hitetek volna, s azt mondanátok ennek a hegynek: Eredj át innen amoda! Átmenne. Semmi sem lesz nektek lehetetlen.</verse>
				<verse number="21">Ez a fajta pedig nem távozik el, csak imádságra és böjtölésre. ”</verse>
				<verse number="22">Mikor Galileában összejöttek, Jézus ezt mondta nekik: „Kell, hogy az embernek Fiát átadják az emberek kezébe,</verse>
				<verse number="23">azok meg fogják ölni, de a harmadik napon fel fog támadni.” Erre igen elszomorodtak.</verse>
				<verse number="24">Mikor Kapernaumba érkeztek, odamentek a kétdrachmaszedők Péterhez és megkérdezték: „Hát a tanítótok nem fizeti a két drachmát?”</verse>
				<verse number="25">„Megfizeti” – felelte Péter. De mikor hazaért, Jézus megelőzte őt ezzel a kérdéssel: „Hogy vélekedsz Simon? Kiktől szednek vámot és adót a föld királyai? Fiaiktól, vagy az idegenektől?”</verse>
				<verse number="26">Péter azt felelte: „Az idegenektől!” „Akkor tehát a fiak mentesek – válaszolta Jézus. –</verse>
				<verse number="27">De hogy belénk ne ütközzenek, és tőrbe ne essenek, eredj a tóra, vesd ki horgodat, vond ki az első feljövő halat, ha annak a száját kinyitod, egy sztátért találsz majd benne. Fogd azt s add oda nekik értem és magadért.”</verse>
			</chapter>
			<chapter number="18">
				<verse number="1">Abban az órában a tanítványok odamentek Jézushoz és azt kérdezték: „Ugyan ki a legnagyobb a mennyek királyságában?”</verse>
				<verse number="2">Ő erre magához hívott egy gyermeket, közéjük állította</verse>
				<verse number="3">és így szólt: „Bizony azt mondom nektek, ha meg nem fordultok, és olyanok nem lesztek, mint a gyermekek, még csak be sem mentek a mennyek királyságába.</verse>
				<verse number="4">Aki tehát annyira lealázza magát, mint ez a gyermek, az lesz a legnagyobb a mennyek királyságában.</verse>
				<verse number="5">S aki az én nevemben magához fogad egy ilyen gyermeket, engem fogad magához.</verse>
				<verse number="6">Aki tőrbe ejt egyet e kicsinyek közül, akik bennem hisznek, annak hasznára volna, ha malomkövet akasztanának a nyakába, s a tengerbe süllyedne.</verse>
				<verse number="7">Jaj a világnak a kelepcék miatt! Mert kikerülhetetlenek, hogy kelepcék támadjanak, azonban jaj annak az embernek, aki által keletkeznek a kelepcék.</verse>
				<verse number="8">Ha kezed vagy lábad ejt tőrbe, vágd le és vesd el magadtól, jobb neked, hogy bénán vagy sántán menj be az életre, minthogy két kézzel vagy két lábbal vessenek az örök tűzre.</verse>
				<verse number="9">S ha szemed visz kelepcébe, vájd ki, vesd el magadtól, jobb, ha egy szemmel mégy be az életre, minthogy két szemmel vessenek a tüzes gyehennára.</verse>
				<verse number="10">Jól vigyázzatok, hogy e kicsinyek közül egyről megvetőleg ne gondolkozzatok. Mert azt mondom nektek, angyalaik a mennyekben mindenkor látják mennybéli Atyám orcáját.</verse>
				<verse number="11">Azért jött az ember Fia, hogy megmentse, ami elveszett.</verse>
				<verse number="12">Mi a véleményetek? Ha egy embernek száz juha volna, s azok közül egy eltévelyednék, nem hagyná-e a kilencvenkilencet a hegyeken s nem menne-e el, hogy megkeresse az eltévedtet?</verse>
				<verse number="13">Ha pedig úgy történnék, hogy megtalálja, bizony azt mondom, jobban örülne neki, mint a kilencvenkilencnek, mely nem tévelyedett el.</verse>
				<verse number="14">Így van ez! S a ti mennybéli Atyátok nem akarja, hogy e kicsinyek közül egy is elvesszen.</verse>
				<verse number="15">Ha testvéred vétkeznék, eredj, győzd meg őt négyszemközt egyedül. Ha hallgat rád, megnyerted testvéredet.</verse>
				<verse number="16">Ha pedig nem hallgat rád, vigyél magaddal egyet, vagy kettőt, hogy két vagy három tanú szája erősítsen meg minden szót.</verse>
				<verse number="17">Ha rájuk sem hallgatna, mondd meg a gyülekezetnek. Ha a gyülekezetre sem hallgatna, olyan legyen neked, mintha pogány vagy vámszedő volna.</verse>
				<verse number="18">Bizony azt mondom nektek, hogy amit a földön megköttök, a mennyben is kötve lesz, és amit csak megoldotok a földön, a mennyben is oldva lesz.</verse>
				<verse number="19">Ismét mondom nektek, hogyha közületek ketten a földön bármi dolog felől is megegyeznek, és azt kérik, mennybéli Atyám meg fogja nekik adni.</verse>
				<verse number="20">Mert ahol az én nevemben ketten vagy hárman összegyűlnek, közöttük vagyok.”</verse>
				<verse number="21">Ekkor Péter lépett hozzá s megkérdezte: „Hányszor vétkezhet ellenem testvérem úgy, hogy meg kell bocsátanom neki? Hétszer is?”</verse>
				<verse number="22">Jézus ezt felelte neki: „Nem azt mondom neked, hogy hétszer, hanem akár hetvenhétszer.</verse>
				<verse number="23">Ezért a mennyek királysága olyan királyhoz hasonló, aki le akarta számoltatni rabszolgáit.</verse>
				<verse number="24">Mikor a számonkérést elkezdte, hozzávittek valakit, aki tízezer talentummal volt adósa.</verse>
				<verse number="25">Mivel nem volt miből megadni, megparancsolta a király, hogy adják el őt, a feleségét, a gyermekeit és mindenét, amije van, s abból fizessék meg tartozását.</verse>
				<verse number="26">Leborult hát a rabszolga, a földet csókolta előtte s úgy kérte: Légy hosszútűrő velem s mindent meg fogok adni neked.</verse>
				<verse number="27">Az úr szánalomra gerjedt a rabszolga iránt és elbocsátotta őt, tartozását is elengedte.</verse>
				<verse number="28">Ahogy az a rabszolga elment, rátalált egyik rabszolgatársára, aki neki száz dénárral tartozott. Megragadta azt, fojtogatta, s azt mondta neki: Add meg, amivel tartozol.</verse>
				<verse number="29">Leborult hát a rabszolgatársa s úgy esengett neki: Légy hosszútűrő velem s mindent megadok neked.</verse>
				<verse number="30">De az nem volt rá hajlandó, hanem elment s tömlöcbe vettette, amíg tartozását lerója.</verse>
				<verse number="31">Mikor rabszolgatársai a történteket látták, rendkívül elszomorodtak, elmentek és felvilágosították a királyt mind a felől, ami történt.</verse>
				<verse number="32">Ekkor ura magához hívatta, és ezt mondta neki: Gonosz rabszolga! Én a te tartozásodat ezután, hogy rimánkodtál nekem, mind elengedtem.</verse>
				<verse number="33">Hát nem kellett volna-e neked is könyörülnöd rabszolgatársadon, mint ahogy én könyörültem rajtad?</verse>
				<verse number="34">Ekkor megharagudott az ura s a kínzóknak adta őt át arra az időre, míg tartozását mind meg nem fizeti neki.</verse>
				<verse number="35">Mennyei Atyám is így fog tenni veletek, ha mindenikőtök szívből meg nem bocsát testvérérének.”</verse>
			</chapter>
			<chapter number="19">
				<verse number="1">Az történt, hogy amikor Jézus ezeket a beszédeket befejezte, továbbment Galileából és a Jordánon túl Júdea határába érkezett.</verse>
				<verse number="2">Nagy tömeg követte oda, s ott gyógyította őket.</verse>
				<verse number="3">Farizeusok is mentek hozzá s kísértették őt. Azt kérdezték tőle: „Szabad-e bármilyen okból feleséget elbocsátani?”</verse>
				<verse number="4">Ezt felelte nekik: „Nem olvastátok-e, hogy a Teremtő kezdettől fogva férfivá és nővé alkotta őket</verse>
				<verse number="5">és ezt mondta nekik: Ebből az okból a férfi elhagyja atyját és anyját, és feleségéhez ragaszkodik, úgyhogy a kettő egy hússá lesz?</verse>
				<verse number="6">Így hát többé nem két, hanem egy hús ők. Amit hát az Isten egy igába fogott, ember azt szét ne válassza.”</verse>
				<verse number="7">„Hát akkor – kérdezték tőle – Mózes miért rendelkezett úgy, hogy válólevelet kell adni, s úgy bocsátani el az asszonyt?”</verse>
				<verse number="8">„Mert Mózes – felelte nekik keményszívűségetekre tekintett, amikor megengedte nektek, hogy elbocsássátok feleségeiteket. Kezdettől fogva azonban nem volt ez így.</verse>
				<verse number="9">Azt mondom hát nektek, hogyha valaki feleségét – más okból, mint paráznaságért – elbocsátja, és mással kél össze, házasságot tör.”</verse>
				<verse number="10">„Ha ilyen az ember ügye az asszonnyal mondották tanítványai –, akkor nem hasznos dolog a házasodás.”</verse>
				<verse number="11">Jézus ezt felelte: „Nem mindenkiben van helye ennek az igének, hanem csak azokban, akiknek képesség adatott annak befogadására.</verse>
				<verse number="12">Vannak ugyanis heréltek, akik anyjuk méhétől fogva úgy születtek, vannak heréltek, akiket az emberek heréltek ki és vannak heréltek, akik a mennyek királyságáért magukat herélték ki. Aki képes arra, hogy ennek az igének helyet adjon, az adjon neki helyet.”</verse>
				<verse number="13">Ekkoriban gyermekeket vittek hozzá, hogy – kezét rájuk vesse és imádkozzék értük, tanítványai azonban korholták őket.</verse>
				<verse number="14">Ám Jézus így szólt: „Engedjétek ide a gyermekeket! Ne akadályozzátok őket abban, hogy hozzám jöjjenek, mert ilyeneké a mennyek királysága.”</verse>
				<verse number="15">S az után, hogy kezét rájuk vetette, elment onnan.</verse>
				<verse number="16">Egyszer csak valaki hozzáment és megszólította: „Tanító, mi az a jó, amit tennem kell, hogy az örök élet enyém lehessen?”</verse>
				<verse number="17">„Miért kérdezel engem a jó felől?” – felelte neki.” Csak egy a jó! Ha pedig az életre be akarsz menni, őrizd meg a parancsolatokat!”</verse>
				<verse number="18">„Melyeket?” – kérdezte tőle, mire Jézus ezt felelte: „Ezeket: Ne ölj! Ne törj házasságot! Ne lopj! Hamis tanúságot ne tégy!</verse>
				<verse number="19">Tiszteld atyádat és anyádat! Továbbá: Szeresd felebarátodat, mint magadat!”</verse>
				<verse number="20">Az ifjú ezt válaszolta neki: „Ezeket megőriztem. Mi hiányom van még?”</verse>
				<verse number="21">Jézus ezt felelte neki: „Akarod a végső célt elérni? Eredj el, add el vagyonodat, oszd el a szegényeknek s kincsed lesz a mennyben. Aztán jer, kövess engem!”</verse>
				<verse number="22">Mikor az ifjú ezt a szót meghallotta, megszomorodott és elment, mert sok szerzeménye volt.</verse>
				<verse number="23">Jézus pedig így szólt tanítványaihoz: „Bizony azt mondom nektek, hogy a gazdag nehezen megy be a mennyek királyságába.</verse>
				<verse number="24">Újra csak azt mondom nektek: Kevesebb fáradtsággal megy be valahova egy teve egy tű fokán keresztül, mint ahogy a gazdag megy be a mennyek királyságába.”</verse>
				<verse number="25">Ahogy tanítványai ezt meghallották, nagyon megdöbbentek és így szóltak: „Ki menekülhet meg tehát akkor?”</verse>
				<verse number="26">Jézus azonban rájuk nézett és ezt mondta nekik: „Embereknél ez lehetetlen, de minden lehetséges az Istennél.”</verse>
				<verse number="27">Erre Péter megszólalt: „Lám, mi mindent elhagytunk, és téged követtünk. Mi lesz hát akkor velünk?”</verse>
				<verse number="28">Jézus ezt válaszolta nekik: „Bizony azt mondom nektek, hogy ti, akik követtek engem, majd az újonnan születéskor, mikor az embernek Fia dicsőséges trónjára fog ülni, ti magatok is tizenkét trónon fogtok ülni, s így fogjátok ítélni Izráel tizenkét nemzetségét.</verse>
				<verse number="29">Mindenki, aki az én nevemért házakat, testvéreket, apát, anyát, gyermekeket vagy szántóföldeket elhagyott, ezeknek sokszorosát fogja kapni, és örökrészül kap örök életet.</verse>
				<verse number="30">Sok első lesz majd akkor utolsó és sok utolsó első.</verse>
			</chapter>
			<chapter number="20">
				<verse number="1">A mennyeknek királysága ahhoz a gazdához hasonlít, aki mindjárt reggel kiment, hogy napszámosokat fogadjon fel szőlőjébe.</verse>
				<verse number="2">Miután a munkásokkal napi egy dénárban megegyezett, elküldte őket szőlőjébe.</verse>
				<verse number="3">Három óra tájban kiment és másokat látott henyén állni a piacon,</verse>
				<verse number="4">azoknak is azt mondta: Menjetek el ti is a szőlőbe, és ami igazságos, megadom majd néktek.</verse>
				<verse number="5">Azok pedig kimentek. Hat és kilenc óra tájban is kiment és hasonlóképpen tett.</verse>
				<verse number="6">Mikor tizenegy óra tájban kiment s újra ott talált némelyeket állva, így szólt hozzájuk: Mit álltok itt egész nap henyén?</verse>
				<verse number="7">Mert senki sem fogadott fel minket – felelték neki. Menjetek el ti is a szőlőbe, szólt hozzájuk.</verse>
				<verse number="8">Mikor aztán este lett, a szőlősgazda így szólt tiszttartójához: Hívd a munkásokat és add meg a bérüket! Kezdd az utolsókon, míg majd az elsőkhöz jutsz.</verse>
				<verse number="9">Eljöttek azok, akiket tizenegy óra körül fogadtak fel, s egy dénárt kaptak.</verse>
				<verse number="10">Mikor az elsők mentek oda, azt gondolták, hogy többet fognak kapni, de ők is csak egy-egy dénárt kaptak.</verse>
				<verse number="11">S amikor megkapták, zúgolódtak a gazda ellen.</verse>
				<verse number="12">Azt mondták: Ezek az utolsók csak egy óráig végezték a munkát, te mégis egyenlőkké tetted őket velünk, akik a napnak terhét és izzó hevét viseltük.</verse>
				<verse number="13">De az mindegyiknek ezt felelte: Pajtás, én nem vagyok hozzád hamis. Hát nem egy dénárban egyeztél meg velem?</verse>
				<verse number="14">Vedd, ami tied és eredj. Én ennek az utolsónak ugyanannyit akarok adni, mint neked.</verse>
				<verse number="15">Vajon nem szabad nekem az enyémmel azt tennem, amit akarok? Vagy a te szemed azért rossz, mert én jó vagyok?</verse>
				<verse number="16">Ekképpen lesznek az utolsók elsőkké és az elsők utolsókká.”</verse>
				<verse number="17">Mikor Jézus arra készült, hogy Jeruzsálembe felmenjen, külön maga mellé vette a tizenkettőt s az úton így beszélt velük:</verse>
				<verse number="18">„Most felmegyünk Jeruzsálembe, s az embernek Fiát át fogják adni a főpapoknak és írástudóknak. Azok halálra fogják őt ítélni</verse>
				<verse number="19">s majd átadják a nemzeteknek, hogy kicsúfolják, megostorozzák és megfeszítsék, de harmadik napon fel fog támadni.”</verse>
				<verse number="20">Ekkor hozzálépett Zebedeus fiainak anyja a fiaival együtt s lábához borult, hogy valamit kérjen tőle.</verse>
				<verse number="21">„Mit akarsz?” – kérdezte őt az Úr, s az így felelt neki: „Mondd ki, hogy két fiam jobb– és balkezed felől üljön királyságodban.”</verse>
				<verse number="22">Jézus azonban ezt válaszolta neki: „Nem tudjátok, mit kértek! Vajon képesek vagytok kiinni azt a poharat, melyet nekem kell kiinnom?” – „Képesek vagyunk” – felelték.</verse>
				<verse number="23">Mire ő ezt mondta nekik: „Poharamból ugyan inni fogtok, de a jobb-, vagy baloldalamon való ülést nem az én dolgom megadni, hanem azoké lesz, akiknek Atyám elkészítette.”</verse>
				<verse number="24">Mikor a tíz ezt meghallotta, bosszankodott a két testvéren.</verse>
				<verse number="25">Jézus azonban magához hívta őket, és ezt mondta: „Tudjátok, hogy a nemzeteket fejedelmeik uralmuk alá hajtják, s nagyjaik hatalmukba kerítik őket.</verse>
				<verse number="26">Köztetek nem így van, hanem aki közületek nagy akar lenni, kiszolgálja majd a többit,</verse>
				<verse number="27">s aki köztetek első akar lenni, rabszolgátok lesz.</verse>
				<verse number="28">Mint ahogy az embernek Fia sem azért jött, hogy kiszolgálják, hanem hogy ő szolgáljon másokat, s hogy lelkét sokakért odaadja váltságul.”</verse>
				<verse number="29">Mikor Jerikóból eltávoztak, nagy tömeg követte őt.</verse>
				<verse number="30">Két vak ült az út mentén, s ahogy meghallották, hogy Jézus arra megy el, kiáltozni kezdtek: „Uram, könyörülj rajtunk, Dávidnak Fia!”</verse>
				<verse number="31">A sokaság azonban dorgálta őket, hogy hallgassanak, csakhogy azok annál jobban kiáltozták: „Uram, könyörülj rajtunk, Dávidnak Fia!”</verse>
				<verse number="32">Jézus erre megállt és fennhangon szólította őket: „Mit akartok, mit tegyek veletek?”</verse>
				<verse number="33">„Uram – felelték azok neki –, hogy a szemünk megnyíljék!”</verse>
				<verse number="34">Jézus ekkor szánalomra gerjedt irántuk és megérintette szemüket, azoknak meg azonnal megnyílt a szemük és követték őt.</verse>
			</chapter>
			<chapter number="21">
				<verse number="1">Mikor Jeruzsálemhez közel jutottak s az Olajfák hegyére, Betfagéba elérkeztek, akkor Jézus elküldött két tanítványt.</verse>
				<verse number="2">„Menjetek a szemközt levő faluba – mondta nekik – s ott azonnal leltek egy megkötött szamarat és vele csikaját. Oldjátok el azokat és vezessétek hozzám.</verse>
				<verse number="3">Ha pedig valaki valamit szólna nektek, csak mondjátok: Az Úrnak van szüksége rájuk! Azonnal el fogja bocsátani őket.”</verse>
				<verse number="4">Azért történt ez így, hogy beteljesedjék a prófétán át szólt ige:</verse>
				<verse number="5">„Mondjátok meg Sion leányának: Nézd, királyod érkezik hozzád szelíden, szamárháton, járomba tört állat csikóján ülve.”</verse>
				<verse number="6">A tanítványok elmentek és úgy cselekedtek, ahogy Jézus elrendelte nekik,</verse>
				<verse number="7">elhozták a szamarat és a csikót, ráhelyezték köpenyeiket, ő meg felült azokra.</verse>
				<verse number="8">A tömeg legnagyobb része pedig köpenyét terítette az útra, mások ágakat tördeltek a fákról és beszórták velük az utat.</verse>
				<verse number="9">A sokaság pedig, mely részben előtte ment, részben követte, ezt kiáltozta: „Hozsánna Dávid Fiának! Áldott, ki az Úr nevében jő! Hozsánna a magasságokban!”</verse>
				<verse number="10">Mikor aztán Jézus bement Jeruzsálembe, az egész város megmozdult és azt kérdezték: „Ki ez?”</verse>
				<verse number="11">A sokaság ezt felelte rá: „Ő a próféta, a galileai Názáretből való Jézus.”</verse>
				<verse number="12">Jézus aztán bement a templomba s kiűzte onnan mindazokat, akik a templomban adtak és vettek, a pénzváltók asztalait felforgatta, úgyszintén a galambárusok székeit</verse>
				<verse number="13">és ezt mondta: „Meg van írva: Házamat imádság házának fogják hívni. Ám ti azt latrok barlangjává teszitek.”</verse>
				<verse number="14">Majd vakok és sánták mentek hozzá a szent helyen s ő gyógyította őket.</verse>
				<verse number="15">Mikor a főpapok és írástudók meglátták azokat a csodálatos dolgokat, melyeket tett, és látták a fiúkat, akik a szent helyen így kiáltoztak: „Hozsánna a Dávid Fiának!” – bosszankodtak</verse>
				<verse number="16">és így szóltak hozzá: „Hallod mit mondanak ezek?” De Jézus ezt felelte nekik: „Csakugyan! Sohasem olvastátok még: Kiskorúak és szopós gyermekek szájával fogom helyreállítani Isten dicséretét?”</verse>
				<verse number="17">Azzal otthagyta őket, kiment a városból Betániába és ott szabad ég alatt töltötte az éjszakát.</verse>
				<verse number="18">Reggel, mikor a városba felment, megéhezett.</verse>
				<verse number="19">Ahogy az út mentén meglátott egy fügefát, hozzáment, de semmit sem talált rajta, csak leveleket. Ezt mondta neki: „Amíg csak a kor tart, gyümölcs rajtad ne teremjen!” A fügefa azonnal kiszáradt!</verse>
				<verse number="20">Mikor a tanítványok ezt látták, csodálkozva szóltak: „Mily hirtelen kiszáradt a fügefa.”</verse>
				<verse number="21">Jézus pedig így szólt hozzájuk: „Bizony azt mondom nektek: Ha hitetek volna, s nem kételkednétek, nemcsak azt tehetnétek meg, ami a fügefával történt, hanem ha ennek a hegynek azt mondanátok: Emeljenek fel s vessenek a tengerbe, megtörténnék.</verse>
				<verse number="22">Meg is fogtok kapni mindent, amit csak hittel imádságban kértek.”</verse>
				<verse number="23">Miután a templomba bement, mialatt tanított, hozzámentek a főpapok a nép véneivel s megkérdezték: „Micsoda felhatalmazással cselekszed ezeket? S ki adta neked ezt a felhatalmazást?”</verse>
				<verse number="24">Jézus ezt felelte nekik: „Én is kérdezek tőletek egy dolgot. Ha azt megmondjátok nekem, én is megmondom nektek, hogy micsoda jogon cselekszem ezeket.</verse>
				<verse number="25">János bemerítése honnan eredt? Mennyből-e, vagy emberektől?” Azok fontolgatni kezdték magukban: „Ha így szólunk: Mennyből, azt mondja majd nekünk: Miért nem hittetek hát neki?</verse>
				<verse number="26">Ha azt mondjuk: Emberektől, félnünk kell a tömegtől. Hisz mindenki úgy tartja Jánost, mint egy prófétát.”</verse>
				<verse number="27">Ezt felelték hát Jézusnak: „Nem tudjuk.” „Én sem mondom meg nektek, micsoda felhatalmazással cselekszem ezeket” – mondta nekik Jézus.</verse>
				<verse number="28">„Mi a véleményetek? Egy embernek volt két fia. Odament az elsőhöz és ezt mondta: Gyermekem, menj el ma, dolgozz a szőlőben.</verse>
				<verse number="29">Az azt felelte: Elmegyek uram. De nem ment el.</verse>
				<verse number="30">Aztán odament a másodikhoz és hasonlóképpen szólt. Az azt felelte: Nem akarok. Utólag azonban megbánta s elment.</verse>
				<verse number="31">E kettő közül melyik tette meg az atya akaratát?” „Az utóbbi” – felelték.” Bizony azt mondom nektek – mondta nekik Jézus –, hogy a vámszedők és parázna asszonyok megelőznek titeket a mennyek királyságában.</verse>
				<verse number="32">Mert eljött az igazságosság útján hozzátok János és nem hittetek neki, a vámszedők és parázna asszonyok ellenben hittek neki. Ti azonban azután, hogy láttátok már amazok hitét, utólag sem bántátok meg, hogy hittetek volna neki.”</verse>
				<verse number="33">„Halljatok más példázatot. Volt egy gazda, aki szőlőt ültetett, fallal vette körül, sajtót vésett le benne s tornyot épített belé, aztán kiadta azt szőlőműveseknek és külföldre utazott.</verse>
				<verse number="34">Mikor a gyümölcsérés ideje elközeledett, rabszolgáit elküldte a földművesekhez, hogy a kert gyümölcsét átvegyék.</verse>
				<verse number="35">Ám a földművesek megfogták rabszolgáit s megverték őket, kit megvertek, kit megöltek, kit megköveztek.</verse>
				<verse number="36">Újra más rabszolgákat küldött, többeket az előzőeknél, de ugyanúgy bántak el velük.</verse>
				<verse number="37">Utoljára a fiát küldte el hozzájuk. Azt mondta: A fiammal szemben csak elszégyellik magukat.</verse>
				<verse number="38">A munkások azonban, mikor a fiút meglátták, így beszéltek egymás között: Ez az örökös! Jertek öljük meg s tartsuk meg az örökrészét!</verse>
				<verse number="39">Megfogták azért, kivetették a szőlőből és megölték.</verse>
				<verse number="40">Ha most már a szőlő ura megjön, mit fog tenni azokkal a munkásokkal?”</verse>
				<verse number="41">„Mivel gonoszok, gonoszul elveszti majd őket – mondták neki –, a szőlőt pedig más munkásoknak adja ki, kik a gyümölcsét idejében beadják.”</verse>
				<verse number="42">„Nos hát – kérdezte erre Jézus –, sohasem olvastátok az Írásokban: Az a kő lett a szeglet fejévé, melyet az építők a próbán elvetettek. Az Úrtól származott ez, bár a mi szemünkben csodálatos.</verse>
				<verse number="43">– Ezért azt mondom nektek, hogy az Isten királyságát el fogják venni tőletek, s oly nemzetnek adják, mely megtermi gyümölcsét.</verse>
				<verse number="44">Aki erre a kőre ráesik, szétzúzódik, akire meg az a kő esik rá, azt a kő széjjel fogja morzsolni.”</verse>
				<verse number="45">Mikor a főpapok és a farizeusok az Úr példázatait meghallották, rájöttek, hogy róluk beszélt,</verse>
				<verse number="46">Igyekeztek elfogni őt, féltek azonban a sokaságtól, mivel prófétának tartották őt.</verse>
			</chapter>
			<chapter number="22">
				<verse number="1">Jézus újra beszélni kezdett s példázatokban mondta nekik a következőket:</verse>
				<verse number="2">„A mennyek királysága olyan emberhez, éspedig olyan királyhoz hasonlít, aki fiának lakodalmat készített.</verse>
				<verse number="3">Elküldte rabszolgáit, hogy hívják el a lakodalomba a hivatalosokat, de azok nem akartak eljönni.</verse>
				<verse number="4">Újra elküldött ezúttal más rabszolgákat s azt üzente: Mondjátok meg a hivatalosoknak: Ebédemet elkészítettem: tulkaim, hizlalt állataim le vannak vágva, minden készen, jertek el a lakodalomba!</verse>
				<verse number="5">Azok azonban nem törődtek a hívással, egyik szántóföldjére ment ki, a másik kereskedése után,</verse>
				<verse number="6">a többiek pedig megragadták a király rabszolgáit, bántalmazták és megölték őket.</verse>
				<verse number="7">A király erre haragra gyulladt, majd elküldte hadait, ama gyilkosokat elveszítette, s városukat felégette.</verse>
				<verse number="8">Azután így szólt rabszolgáihoz: A lakoma kész, de a hivatalosak nem voltak rá méltók,</verse>
				<verse number="9">menjetek el hát az utak keresztezéseire, s akiket éppen előtaláltok, azokat hívjátok el a lakodalomra.</verse>
				<verse number="10">Azok a rabszolgák szét is mentek az utakra, összegyűjtöttek mindenkit, akit csak találtak, rosszakat is, jókat is, úgyhogy vendégekkel telt meg a lakodalmas ház.</verse>
				<verse number="11">Mikor azonban a király bement megnézni a vendégeket, észrevett ott egy embert, aki nem volt lakodalmas ruhába öltözve.</verse>
				<verse number="12">Pajtás – mondotta neki –, ide jöttél, holott nincs lakodalmas ruhád? Az néma maradt.</verse>
				<verse number="13">Ekkor a király ezt mondta a felszolgálóknak: Kötözzétek meg kezét, lábát és vessétek ki a külső sötétségre, hol sírás és fogcsikorgatás lesz.</verse>
				<verse number="14">Mert sokan vannak a meghívottak, de kevesen a kiválogatottak.”</verse>
				<verse number="15">Akkor a farizeusok elmentek és tanácsot tartottak, hogy beszédben hogyan csalhatnák őt kelepcébe.</verse>
				<verse number="16">Elküldték hát hozzá tanítványaikat a Heródes-pártiakkal együtt. Így szóltak hozzá: „Tanító! Tudjuk, hogy igaz vagy s hogy az Isten útját a valóságnak megfelelően tanítod. Nem törődsz senkivel, nem nézed az emberek személyét.</verse>
				<verse number="17">Mondd meg hát nekünk, mi a véleményed: szabad-e a császárnak adót fizetni, vagy sem?”</verse>
				<verse number="18">Jézus felismervén azok gonoszságát, így szólt: „Miért kísértettek képmutatók?</verse>
				<verse number="19">Mutassatok egy törvényes adópénzt.” Azok odavittek neki egy dénárt.</verse>
				<verse number="20">„Kinek a képe ez és kinek a felirata?” – kérdezte tőlük.</verse>
				<verse number="21">„A császáré” – felelték.” Nahát – mondotta erre nekik – adjátok oda a császárét a császárnak és az Istenét az Istennek.”</verse>
				<verse number="22">Ahogy ezt hallották, elcsodálkoztak, azután otthagyták őt és eltávoztak.</verse>
				<verse number="23">Aznap szadduceusok mentek hozzá, kik azt állítják, hogy nincs feltámadás.</verse>
				<verse number="24">„Tanító – kérdezték tőle – Mózes azt mondta: Ha valaki gyermekek nélkül hal meg, a testvére lépjen sógorházasságra a testvér feleségével és támasszon a testvérének magot.</verse>
				<verse number="25">Volt nálunk hét testvér. Az első miután megházasodott, gyermektelenül fejezte be életét, s feleségét a testvérére hagyta.</verse>
				<verse number="26">Hasonlóan cselekedett a második, a harmadik, sőt mind a hét.</verse>
				<verse number="27">Mindnyájuk után pedig meghalt az asszony.</verse>
				<verse number="28">A feltámadáskor mármost a hét közül kié lesz az asszony? Hiszen mindegyiké volt.”</verse>
				<verse number="29">Jézus válasza így hangzott: „Tévelyegtek, mert sem az írásokat nem ismeritek, sem az Isten hatalmát.</verse>
				<verse number="30">Feltámadt testben ugyanis nem házasodnak, sem férjhez nem mennek, úgy lesznek az égben, mint az Isten angyalai.</verse>
				<verse number="31">A halottak feltámadása felől pedig nem olvastátok azt, amit Isten mondott nektek:</verse>
				<verse number="32">Én vagyok Ábrahám Istene, Izsáknak Istene és Jákób Istene? Nem holtak Istene az Isten, hanem élőké.”</verse>
				<verse number="33">Mikor a sokaság ezt hallotta, tanítása megdöbbentette őket.</verse>
				<verse number="34">Mikor a farizeusok meghallották, hogy a szadduceusokat elnémította, összegyűltek ugyanott</verse>
				<verse number="35">s közülük az egyik törvénytudó a következő kérdéssel kísértette meg Jézust:</verse>
				<verse number="36">„Tanító, melyik a törvényben a legnagyobb parancsolat?”</verse>
				<verse number="37">Ő így felelt: „Egész szíveddel, egész lelkeddel és egész gondolkodásoddal szeresd Istenedet, az Urat!</verse>
				<verse number="38">Ez a legnagyobb és az első parancsolat.</verse>
				<verse number="39">A második hozzá hasonló: Úgy szeresd felebarátodat, mint magadat!</verse>
				<verse number="40">E két parancsolaton fordul meg az egész törvény és a próféták is.”</verse>
				<verse number="41">Mikor a farizeusok összegyűltek, Jézus megkérdezte őket.</verse>
				<verse number="42">„Hogy vélekedtek a Krisztus felől? Kinek a fia?” Azok így feleltek: „Dávidé.”</verse>
				<verse number="43">„Hát akkor – kérdezte tőlük –, hogy hívhatja őt Dávid a Szellem által urának, amikor ezt mondja:</verse>
				<verse number="44">Szólt az Úr az én uramnak: Ülj le jobbomra, míg ellenségeidet lábad alá nem vetem?</verse>
				<verse number="45">Ha tehát Dávid urának hívja, hogy lehet fia neki?”</verse>
				<verse number="46">Ám senki egyetlen szóval sem volt képes neki felelni, s attól a naptól fogva többé kérdéssel sem mert senki fordulni hozzá.</verse>
			</chapter>
			<chapter number="23">
				<verse number="1">Ekkoriban Jézus a sokasághoz és tanítványaihoz</verse>
				<verse number="2">a következő beszéddel fordult: „Az írástudók és farizeusok Mózes székébe ültek.</verse>
				<verse number="3">Tegyetek meg, őrizzetek meg mindent, amit csak mondanak nektek, de ne cselekedjetek úgy, ahogy ők cselekszenek! Mondják ugyanis, de nem teszik meg.</verse>
				<verse number="4">Súlyos terheket kötöznek össze, s az emberek vállára rakják, ám ők maguk egy ujjal sem akarnak mozdítani rajtuk.</verse>
				<verse number="5">Minden cselekedetüket azért teszik, hogy az emberek bámulják őket: széles imaszíjakat, hosszú bojtokat raknak magukra,</verse>
				<verse number="6">a lakomákon az első helyeket s a zsinagógákban az első üléseket,</verse>
				<verse number="7">a piacokon a köszöntéseket kedvelik és szeretik, ha az emberek rabbinak szólítják őket.</verse>
				<verse number="8">Ti azonban ne hivassátok magatokat rabbinak, mert egy tanítótok van, ti meg mind testvérek vagytok.</verse>
				<verse number="9">Atyának se szólítsanak közületek senkit a földön, mert egy a ti Atyátok a mennybéli.</verse>
				<verse number="10">Oktatónak se hivassátok magatokat, mert csak egy oktatótok van, a Krisztus.</verse>
				<verse number="11">Az, aki nagyobb közöttetek, szolgáljon ki titeket.</verse>
				<verse number="12">Azt, aki magát magasra emeli, meg fogják alázni, de azt, aki magát megalázza, magasra emelik.</verse>
				<verse number="13">Jaj néktek, képmutató írástudók és farizeusok, hogy a mennyek királyságát elzárjátok az emberek elől. Magatok ugyanis nem mentek be, de a bemenni akarókat sem hagyjátok bemenni.</verse>
				<verse number="14">Jaj nektek, képmutató írástudók és farizeusok, mert felemésztitek az özvegyek házát, és színlelésből hosszasan imádkoztok: ezzel súlyosabb ítéletet vontok magatokra.</verse>
				<verse number="15">Jaj nektek képmutató írástudók és farizeusok, hogy bebarangoljátok a tengert és a szárazföldet, hogy egyetlen csatlakozót szerezzetek, ám ha megszerzitek, magatoknál kétszerte inkább a gyehenna fiává teszitek.</verse>
				<verse number="16">Jaj nektek vak vezetők, akik így beszéltek: Semmi az, ha valaki a templomra esküszik, de ha valaki a templom aranyára esküszik, az kötelezve van.</verse>
				<verse number="17">Ostobák, vakok, hát mi nagyobb, az arany, vagy a templom, mely szentté teszi az aranyat?</verse>
				<verse number="18">Továbbá semmi az, ha valaki az oltárra esküszik, de ha valaki az áldozati adományra esküszik, mely rajta van, kötelezve van.</verse>
				<verse number="19">Vakok, hát ugyan mi nagyobb, az adomány, vagy az oltár, mely az adományt szentté teszi?</verse>
				<verse number="20">Hiszen, aki az oltárra tesz esküt, nemcsak az oltárra esküszik, hanem mindenre, ami rajta van.</verse>
				<verse number="21">S aki a templomra tesz esküt, a templomra is esküszik, meg arra is, aki benne lakik.</verse>
				<verse number="22">Aki pedig a mennyre tesz esküt, az az Isten trónjára esküszik és arra, aki rajta ül.</verse>
				<verse number="23">Jaj nektek képmutató írástudók és farizeusok, hogy tizedet adtok a mentából, a kaporból és köményből, de elhagyjátok azt, ami a törvényben súlyosabb: Az ítéletet, a könyörületet és a hűséget. Ezeket tennetek kellene, azokat el nem hagynotok.</verse>
				<verse number="24">Vak vezetők! Megszűritek a szúnyogot, a tevét meg elnyelitek.</verse>
				<verse number="25">Jaj nektek képmutató írástudók és farizeusok, hogy a pohár és tál külsejét megtisztítjátok, a belseje ellenben hemzseg a ragadozástól és mértéktelenségtől.</verse>
				<verse number="26">Vak farizeus, tisztítsd meg előbb a pohár belsejét, hogy így a külseje is tiszta legyen.</verse>
				<verse number="27">Jaj nektek képmutató írástudók és farizeusok, hogy a meszelt sírokhoz hasonlítotok, melyek kívülről szépeknek látszanak, de melyek belül holt csontokkal és mindenféle tisztátalansággal vannak tele.</verse>
				<verse number="28">Így ti is kívülről igazságosaknak látszotok az embereknek, belülről azonban képmutatással és törvényrontással vagytok tele.</verse>
				<verse number="29">Jaj nektek képmutató írástudók és farizeusok, hogy a próféták sírjait építgetitek, az igazságosak síremlékeit díszítitek</verse>
				<verse number="30">és azt mondogatjátok: Ha atyáink idejében éltünk volna, a próféták vérének kiontásában nem vállaltunk volna velük közösséget.</verse>
				<verse number="31">Így hát magatok tesztek tanúságot magatok ellen: ti azoknak fiai vagytok, akik a prófétákat meggyilkolták.</verse>
				<verse number="32">Ti is betöltöttétek atyáitok mértékét.</verse>
				<verse number="33">Kígyók, viperák fajzatai, hogy menekednétek meg a gyehenna ítéletétől?</verse>
				<verse number="34">Azért úgy lesz, hogy én prófétákat, bölcseket és írástudókat fogok hozzátok küldeni, s ezek közül ti némelyeket meg fogtok ölni, és meg fogtok feszíteni, közülük egyeseket zsinagógáitokban meg fogtok ostoroztatni, és városról városra fogtok üldözni,</verse>
				<verse number="35">hogy az igazságos Ábel vérétől Barakiás fiának Zakariásnak véréig, kit a templom és az oltár között gyilkoltatok le, rátok szálljon minden igazságos vér, melyet a földön kiontottak.</verse>
				<verse number="36">Bizony azt mondom nektek, mindezek elkövetkeznek erre a nemzedékre.</verse>
				<verse number="37">Jeruzsálem, Jeruzsálem, ki megölöd a prófétákat és megkövezed azokat, akiket hozzád küldtek, hányszor akartam gyermekeidet magamhoz összegyűjteni, ahogy a tyúk gyűjti csibéit szárnya alá, ti azonban nem akartátok.</verse>
				<verse number="38">Lám, puszta lesz a házatok.</verse>
				<verse number="39">Azt mondom nektek: Meg nem láttok engem addig, amíg azt nem mondjátok: Áldott, aki az Úr nevében jő!”</verse>
			</chapter>
			<chapter number="24">
				<verse number="1">Jézus aztán eltávozott a templomból. Mialatt az úton ment, hozzáléptek tanítványai, hogy a templom épületeit mutogassák neki.</verse>
				<verse number="2">Ő erre beszélni kezdett hozzájuk: „Látjátok-e mindezeket? – mondotta – Bizony azt mordom nektek, hogy kő kövön nem fog itt maradni, melyet le nem rombolnak.”</verse>
				<verse number="3">Mikor később az Olajfák hegyén ült, hozzámentek a tanítványai magukban és megkérdezték: „Mondd meg nekünk, mikor történnek meg ezek s mi lesz a te megérkezésednek és a kor befejeződésének jele?”</verse>
				<verse number="4">Jézus így válaszolt nekik: „Vigyázzatok, hogy valaki el ne tévelyítsen benneteket!</verse>
				<verse number="5">Mert sokan jönnek majd el az én nevemmel, és ezt mondják: Én vagyok a Krisztus! És ezzel sokakat el fognak tévelyíteni.</verse>
				<verse number="6">Háborúkról, háborús hírekről is kell majd hallanotok. Vigyázzatok, meg ne riadjatok! Ezeknek meg kell lenniük, de velük még nem jön el a vég.</verse>
				<verse number="7">Mert nemzet nemzet ellen, és királyság királyság ellen fog felkelni, helyenként éhínségek és földindulások lesznek.</verse>
				<verse number="8">Mindezzel azonban csak kezdődnek a vajúdás fájdalmai.</verse>
				<verse number="9">Akkor lesz majd, hogy nyomorúságra adnak s megölnek titeket és az én nevemért az összes nemzetek gyűlölete ér titeket.</verse>
				<verse number="10">Akkor sokan megbotlanak majd, s tőr fogja meg őket, egymást árulják majd el, és egymást gyűlölni fogják.</verse>
				<verse number="11">Sok hamis próféta is támad és sokakat eltévelyítenek.</verse>
				<verse number="12">Annak következtében, hogy törvényrontással telik meg a világ, a legtöbb emberben elhidegül a szeretet.</verse>
				<verse number="13">De aki végig állhatatos marad, megmenekül.</verse>
				<verse number="14">A királyságnak ezt az örömhírét a nemzeteknek tanúságtételül az egész lakott földön hirdetni fogják, és csak akkor érkezik el a vég.</verse>
				<verse number="15">Ha aztán meglátjátok, hogy a Dániel prófétán át kijelentett utálatos pusztítás a szent helyen áll – aki olvassa, értse meg –,</verse>
				<verse number="16">akkor, akik Júdeában lesznek, fussanak a hegyekre,</verse>
				<verse number="17">aki a háztetőn lesz, ne szálljon alá, hogy házából valamit elvigyen,</verse>
				<verse number="18">aki a mezőn lesz, ne térjen vissza, hogy köpenyét felvegye.</verse>
				<verse number="19">Jaj lesz azokban a napokban a várandósoknak és a szoptatós anyáknak.</verse>
				<verse number="20">Imádkozzatok, hogy futásotok ne télen legyen, se szombaton.</verse>
				<verse number="21">Mert akkor nagy szorongás lesz, amilyen a világ kezdetétől fogva mostanáig nem volt és többé nem is lesz.</verse>
				<verse number="22">Ha azokat a napokat meg nem rövidítenék, egyetlen hús sem menekülne meg. De a kiválogatottakért azokat a napokat megrövidítik majd.</verse>
				<verse number="23">Akkor, ha valaki ezt mondaná: Ni! Itt van a Krisztus! Vagy: Ott van! Ne higgyétek!</verse>
				<verse number="24">Mert hamis felkentek és hamis próféták fognak támadni, nagy jeleket, csodákat fognak tenni, hogy – ha lehetséges – még a kiválogatottakat is eltévelyítsék.</verse>
				<verse number="25">Lám, előre megmondottam nektek.</verse>
				<verse number="26">Ha tehát azt mondják majd nektek: Ni, a pusztában van! Ne menjetek ki! Ni, a kamrákban! Ne higgyétek!</verse>
				<verse number="27">Mert ahogy a villámlás napkeleten támad, s napnyugatig ellátszik, úgy lesz az ember Fiának megérkezése is.</verse>
				<verse number="28">Ahol a hulla lesz, oda gyűlnek majd a saskeselyűk.</verse>
				<verse number="29">Ama napok nyomorúságát követően tüstént elsötétül majd a nap, a hold nem sugároz fényt, a csillagok az égből lehullanak, és a mennyei hatalmak meginognak.</verse>
				<verse number="30">Akkor aztán láthatóvá lesz az égen az ember Fiának jele. Akkor gyászolni fognak a föld összes törzsei, és meg fogják látni az embernek Fiát, ahogy az ég felhőin nagy hatalommal és dicsőséggel eljön.</verse>
				<verse number="31">Akkor hangos kürtszóval szét fogja küldeni angyalait, hogy az ég egyik szélétől a másik széléig a négy szél irányából őhozzá gyűjtsék kiválogatottait.</verse>
				<verse number="32">A fügefától tanuljátok el ezt a példázatot. Ha a fügefa ága kizsendül, és levelek hajtanak ki rajta, tudjátok, hogy közel a nyár.</verse>
				<verse number="33">Így akkor is, mikor majd mindezeket beteljesülni látjátok, tudni fogjátok, hogy közel van ő már a küszöbön.</verse>
				<verse number="34">Bizony azt mondom nektek, hogy az a nemzedék nem múlik el addig, amíg mindezek meg nem történnek.</verse>
				<verse number="35">A menny és a föld el fognak múlni, de az én beszédeim el nem múlnak.</verse>
				<verse number="36">Ama nap és amaz óra felől pedig senki sem tud semmit, a mennyek angyalai sem, a Fiú sem, egyedül csak az Atya.</verse>
				<verse number="37">Mert amilyenek Noé napjai voltak, olyan lesz az ember Fiának megérkezése.</verse>
				<verse number="38">Mint ahogy az özönvizet megelőző napokban ettek, ittak, nősültek, férjhez mentek az emberek, ameddig csak Noé be nem ment a bárkába</verse>
				<verse number="39">és nem ismerték fel a veszélyt, amíg el nem jött az és el nem ragadta valamennyiüket: úgy lesz az ember Fiának megérkezése is.</verse>
				<verse number="40">Akkor ketten lesznek a mezőn: egyiket magukhoz veszik, a másikat otthagyják.</verse>
				<verse number="41">Két asszony őröl egy malommal: az egyiket magukhoz veszik, a másikat otthagyják.</verse>
				<verse number="42">Legyetek hát ébren, mert nem tudjátok, hogy melyik napon jön el Uratok!</verse>
				<verse number="43">Azt meg tudjátok, hogy a ház gazdája, ha tudná, hogy melyik őrváltáskor jön a tolvaj, ébren maradna, és nem engedné, hogy házát keresztülvájja.</verse>
				<verse number="44">Ezért legyetek ti is készen, mert az ember Fia abban az órában jő el, melyben nem is gondoljátok!</verse>
				<verse number="45">Ki bizonyul hát akkor hűséges és eszes rabszolgának? Az ilyet ura azért állította cselédsége fölé, hogy azoknak a maga idejében kiadja a táplálékot.</verse>
				<verse number="46">Az a rabszolga lesz boldog, akit ura, mikor megjön, ebben a munkában talál.</verse>
				<verse number="47">Bizony azt mondom nektek, hogy mindene fölé fogja helyezni őt.</verse>
				<verse number="48">Ám ha az a rabszolga gonosz és azt gondolja szívében: Elidőzik még az én uram.</verse>
				<verse number="49">És aztán elkezdi verni rabszolgatársait, és a részegekkel együtt eszik, iszik:</verse>
				<verse number="50">majd azon a napon, melyen nem várja s abban az órában, melyet nem is sejt, megérkezik annak arabszolgának az ura,</verse>
				<verse number="51">s kettévágatja őt, s részét a képmutatók között jelöli ki majd. Ott lesz csak sírás és fogcsikorgatás.</verse>
			</chapter>
			<chapter number="25">
				<verse number="1">Akkor a mennyek királysága tíz olyan szűzhöz lesz hasonló, kik fogták fáklyáikat és kimentek a vőlegény elé.</verse>
				<verse number="2">Közülük öt ostoba volt, öt pedig eszes.</verse>
				<verse number="3">Ostobák voltak ugyanis azok, akik fáklyát fogtak ugyan, de nem vittek magukkal olajat.</verse>
				<verse number="4">Az eszesek ellenben a fáklyákkal együtt olajat is vittek edényeikben.</verse>
				<verse number="5">Miután a vőlegény késett, mindannyian elszunnyadtak és aludtak.</verse>
				<verse number="6">Éjfélkor kiáltás hangzott: Ni, a vőlegény! Jertek ki elébe!</verse>
				<verse number="7">Akkor a szüzek mind felkeltek és felszerelték fáklyáikat.</verse>
				<verse number="8">De az ostobák így szóltak az eszesekhez: Adjatok nekünk olajotokból, mert fáklyáink kialusznak.</verse>
				<verse number="9">Csakhogy az eszesek így feleltek: Soha! Nekünk is, nektek is, nem lesz elég! Menjetek inkább az árusokhoz és vásároljatok magatoknak!</verse>
				<verse number="10">De míg azok vásárolni jártak, megjött a vőlegény, és akik készen voltak, bementek vele a lakodalomba. Aztán bezárták az ajtót.</verse>
				<verse number="11">Utólag megjött a többi szűz is és így szólt: Uram, uram, nyisd meg nékünk!</verse>
				<verse number="12">De az így felelt nékik: Bizony azt mondom nektek, nem ismerlek titeket.</verse>
				<verse number="13">Ébren legyetek hát, mert sem a napot, sem az órát nem ismeritek!</verse>
				<verse number="14">Ugyanígy hívja magához egy külföldre induló ember a rabszolgáit, rájuk bízva a vagyonát.</verse>
				<verse number="15">Egyiknek öt talentumot adott, a másiknak kettőt, a harmadiknak egyet, mindenkinek képességéhez mérten. Azután elutazott.</verse>
				<verse number="16">Elutazása után az, aki öt talentumot kapott, tüstént elővette, dolgozni kezdett a talentumokkal és szerzett hozzájuk még ötöt.</verse>
				<verse number="17">Ugyanúgy a két talentumos szerzett még kettőt.</verse>
				<verse number="18">De az, aki egyet kapott, elment, gödröt ásott a földbe és belerejtette urának ezüstjét.</verse>
				<verse number="19">Sok idő múltán megjött azoknak a rabszolgáknak az uruk s leszámoltatta őket.</verse>
				<verse number="20">Eléje járult az, aki öt talentumot kapott és vitt neki még öt talentumot. Uram – mondta –, öt talentumot adtál ide nekem, lásd, szereztem még öt talentumot.</verse>
				<verse number="21">Ura ezt mondta neki: Jól van derék, hűséges rabszolgám, kevesen hű voltál, sokak fölé foglak állítani! Eredj be uradnak örömébe!</verse>
				<verse number="22">A két talentumos is hozzáment és így szólt: Uram, két talentumot adtál ide nékem, nézd, még két talentumot szereztem.</verse>
				<verse number="23">Ura ezt mondta neki: Jól van derék, hűséges rabszolgám! Kevesen hű voltál, sokak fölé foglak állítani! Menj be urad örömébe!</verse>
				<verse number="24">Odajött az is, aki egy talentumot kapott és így szólt: Uram, úgy ismertelek meg téged, hogy kemény ember vagy, ott is aratsz, ahol nem vetettél, onnan is gyűjtesz, ahová magot nem szórtál!</verse>
				<verse number="25">Féltemben elmentem és földben elrejtettem a talentumodat. Lásd, megvan neked, ami a tiéd!</verse>
				<verse number="26">Ura ezt felelte neki: Lomha, rossz rabszolga! Tudtad, hogy ott is aratok, ahol nem vetettem, onnan is gyűjtök, hová magot nem szórtam!</verse>
				<verse number="27">A pénzváltók asztalára kellett volna hát pénzemet adnod, hogy mikor megjövök, nyereséggel kaptam volna meg azt, ami az enyém.</verse>
				<verse number="28">Vegyétek el azért tőle a talentumot s adjátok oda annak, akinek tíz van.</verse>
				<verse number="29">Mert mindenkinek, akinek van, adni fognak, úgyhogy feleslege lesz, de akinek nincs, attól azt is elveszik majd, amije van.</verse>
				<verse number="30">Ezt a hasznavehetetlen rabszolgát pedig vessétek ki a külső sötétségre! Ott lesz csak sírás és fogcsikorgatás.</verse>
				<verse number="31">Mikor pedig az embernek Fia eljön majd dicsőségével, és vele jön valamennyi angyal, akkor ott fog ülni dicsőséges trónusán</verse>
				<verse number="32">és eléje gyűjtik a nemzeteket mind. Akkor ő különválasztja majd őket egymástól, mint a pásztor különválasztja a juhokat a bakoktól.</verse>
				<verse number="33">A juhokat jobbfelől fogja állítani, a gödölyéket pedig balfelől.</verse>
				<verse number="34">Azután ezt fogja mondani a király a jobbfelől állóknak: Jertek Atyámnak áldottai, vegyétek örök birtokul azt a királyságot, mely a világ megalapítása óta nektek készült.</verse>
				<verse number="35">Mert megéheztem s ti ennem adtatok, megszomjaztam s innom adtatok, jövevény voltam s körötökbe fogadtatok,</verse>
				<verse number="36">meztelen voltam és felruháztatok, elerőtlenedtem és meglátogattatok, tömlöcben voltam és hozzám jöttetek.</verse>
				<verse number="37">Erre az igazságosak ezt fogják neki felelni: Uram, mikor láttunk éhezni téged, hogy tápláltunk volna, vagy szomjazni, hogy megitattunk volna?</verse>
				<verse number="38">Mikor láttunk téged jövevényként, hogy körünkbe fogadtunk volna, vagy meztelennek, hogy felruháztunk volna?</verse>
				<verse number="39">Mikor láttunk téged elerőtlenedve, vagy tömlöcben, hogy hozzád mentünk volna?</verse>
				<verse number="40">Ám a király ezt fogja mondani nekik: Bizony azt mondom nektek, mindazt, amit e legkisebb testvéreim közül eggyel tettetek, velem tettétek.</verse>
				<verse number="41">Azután így fog szólni a balfelől állókhoz: Átkozottak, menjetek előlem az örök tűzre, mely a vádlónak és angyalainak készült.</verse>
				<verse number="42">Mert megéheztem, de ennem nem adtatok, megszomjaztam, de innom nem adtatok,</verse>
				<verse number="43">jövevény voltam, körötökbe be nem fogadtatok, meztelen voltam, fel nem ruháztatok, elerőtlenedtem, tömlöcbe kerültem, meg nem látogattatok.</verse>
				<verse number="44">Akkor azok is felelni fognak. Uram – fogják mondani –, mikor láttuk, hogy éheztél, szomjaztál, jövevény, meztelen, vagy elerőtlenült, vagy tömlöcben lettél volna, hogy kiszolgálhattunk volna?</verse>
				<verse number="45">Erre ezt fogja felelni nekik: Bizony azt mondom nektek, amit e legkisebbek közül eggyel nem tettetek, azt velem nem tettétek.</verse>
				<verse number="46">Akkor ezek el fognak menni örök büntetésre, az igazságosak pedig az örök életre.”</verse>
			</chapter>
			<chapter number="26">
				<verse number="1">Történt, hogy mikor Jézus mindezeket a beszédeket befejezte, így szólt tanítványaihoz:</verse>
				<verse number="2">„Tudjátok, hogy két nap múlva lesz a pászka ünnepe, és az ember Fiát kiszolgáltatják majd, hogy megfeszítsék.”</verse>
				<verse number="3">Ekkoriban annak a főpapnak udvarába, akit Kajafásnak hívnak, összegyűltek a főpapok és a nép vénei</verse>
				<verse number="4">és tanácsot tartottak, hogy hogyan foghatnák el Jézust csellel, és hogyan ölhetnék meg.</verse>
				<verse number="5">„De – azt mondták ne az ünnepen, hogy a nép között zavargás ne támadjon.”</verse>
				<verse number="6">Mialatt Jézus Betániában a poklos Simon házában volt,</verse>
				<verse number="7">hozzálépett egy asszony, akinél alabástrom korsócska volt, tele nagy értékű kenettel. Ezt, mikor éppen az asztalnál feküdt, a fejére töltötte.</verse>
				<verse number="8">A tanítványok, ahogy ezt meglátták, bosszankodtak és ily szavakra fakadtak: „Mire ez a pazarlás?</verse>
				<verse number="9">Nem lehetett volna ezt drága pénzen eladni, és a szegényeknek juttatni?”</verse>
				<verse number="10">Jézus azonban, amikor észrevette, mit akarnak, így szólt hozzájuk: „Miért zaklatjátok ezt az asszonyt? Hiszen nemesen cselekedett velem.</verse>
				<verse number="11">A szegények ugyanis mindenkor veletek lesznek, én azonban nem leszek mindig veletek.</verse>
				<verse number="12">Hiszen azzal, hogy testemre öntötte ezt a kenetet, már a temetésemre készülődött.</verse>
				<verse number="13">Bizony azt mondom nektek, hogy ahol csak az egész világon hirdetni fogják az örömhírt, őróla is megemlékeznek, elbeszélve azt, amit ő tett.”</verse>
				<verse number="14">Ekkor a tizenkettő közül az egyik, akit Júdásnak, a karióti férfinak neveznek, elment a főpapokhoz</verse>
				<verse number="15">és így szólt: „Mit szándékoztok nekem adni? Én átadom őt nektek.” Azok harminc ezüstöt rendeltek neki.</verse>
				<verse number="16">Akkortól kezdve kereste a kedvező alkalmat, hogy átadhassa őt.</verse>
				<verse number="17">A kovásztalan kenyerek ünnepének első napján a tanítványok Jézushoz mentek és megkérdezték: „ Mit akarsz, hol készítsük el a pászkát, hogy aztán megehesd?”</verse>
				<verse number="18">Ő ezt felelte: „Menjetek el a városba ehhez meg ahhoz és mondjátok meg neki: A tanító üzeni: Időm közel! Tanítványaimmal együtt nálad ülöm meg a pászkát.”</verse>
				<verse number="19">A tanítványok úgy tettek, ahogy Jézus rendelte nekik és elkészítették a pászkát.</verse>
				<verse number="20">Mikor aztán este lett, Jézus a tizenkét tanítvánnyal együtt asztalhoz dőlt.</verse>
				<verse number="21">Mialatt ettek, így szólt: „Bizony azt mondom nektek, hogy közületek egy el fog engem árulni.”</verse>
				<verse number="22">Igen elszomorodtak, s egyenként kérdezgették tőle: „Csak nem én Uram?”</verse>
				<verse number="23">Mire ő azt felelte: „Aki velem együtt mártotta kezét a tálba, az fog engem elárulni.</verse>
				<verse number="24">Az embernek Fia elmegy ugyan, ahogy róla írva van, de jaj annak az embernek, akivel az embernek Fiát elárultatják. Jobb volna annak, ha nem született volna.”</verse>
				<verse number="25">Megszólalt Júdás is, aki őt elárulta: „Csak nem én vagyok az Mester?” Mire Jézus ezt mondta neki: „Te mondtad.”</verse>
				<verse number="26">Mialatt ettek, Jézus fogta a kenyeret, hálát adott, megtörte s ily szóval adta oda a tanítványoknak: „Fogjátok, egyétek, ez az én testem!”</verse>
				<verse number="27">Aztán a poharat fogta kezébe, hálát adott, odaadta nekik, s ezt mondta: „Igyatok belőle mindnyájan!</verse>
				<verse number="28">Mert ez az én vérem, a szövetség vére – mely a vétkek megbocsátása végett –, sokakért ömlik ki.</verse>
				<verse number="29">De azt is mondom nektek, hogy mostantól fogva a szőlőnek ebből a terméséből nem fogok inni addig a napig, melyen majd veletek együtt annak új terméséből fogok inni Atyám királyságában.”</verse>
				<verse number="30">Énekeltek s aztán kimentek az Olajfák hegyére. Akkor mondotta nekik ezt Jézus: „Ezen az éjszakán valamennyien megbotlotok bennem és tőrbe estek.</verse>
				<verse number="31">Hiszen megírták: Megverem majd a pásztort és szétszóródnak a nyájnak juhai.</verse>
				<verse number="32">Feltámadásom után azonban előttetek megyek Galileába.”</verse>
				<verse number="33">Ámde megszólalt Péter: „Ha mindannyian megütköznek is benned, én soha meg nem ütközöm.”</verse>
				<verse number="34">„Bizony azt mondom neked – felelte neki Jézus –, ezen az éjszakán, még mielőtt a kakas megszólalna, háromszor megtagadsz engem.”</verse>
				<verse number="35">„Még, ha veled együtt kellene meghalnom is – mondta neki Péter –, én meg nem tagadlak téged.” Hasonlóképpen szóltak a tanítványok mind.</verse>
				<verse number="36">Ekkor Jézus arra a telekre ment, melyet Gecsemánénak hívnak. Ott így szólt a tanítványokhoz: „Üljetek itt le, míg én elmegyek amoda, hogy imádkozzam.”</verse>
				<verse number="37">Magával vitte Pétert és Zebedeus két fiát s aztán bánat, és otthontalanság kezdték gyötörni.</verse>
				<verse number="38">Így szólt hozzájuk: „Bánat fogja körül lelkemet, míg csak a halál el nem jön. Maradjatok itt és legyetek velem ébren.”</verse>
				<verse number="39">Kicsit előbbre ment, arcára borulva imádkozott és ezt mondta: „Atyám, ha lehetséges, távozzék tőlem ez a pohár!”</verse>
				<verse number="40">Aztán odament a tanítványokhoz, de őket szunnyadva találta.” Hát ennyire nem volt erőtök arra, hogy egy óráig ébren legyetek velem? – szólt Péterhez.</verse>
				<verse number="41">Maradjatok ébren és imádkozzatok, hogy kísértésbe ne jussatok! A szellem hajlandó ugyan, de a hús erőtlen.”</verse>
				<verse number="42">Újra másodszor is elment és ily szóval imádkozott: „Atyám, ha nem lehet, hogy ez eltávozzék tőlem, hogy ki ne igyam: Legyen meg akaratod!”</verse>
				<verse number="43">Mikor odament, megint szunnyadva találta őket, mert szemükre álom súlya nehezedett.</verse>
				<verse number="44">Aztán újra elhagyta őket, elment és harmadszor is imádkozott és megint ugyanazt mondotta.</verse>
				<verse number="45">Ekkor tanítványaihoz ment és ezt mondta nekik: „Most már szunnyadhattok! Csak nyugodjatok! Ím eljött már az óra, hogy az embernek Fiát odaadják a vétkezők kezébe.</verse>
				<verse number="46">Keljetek fel, menjünk! Lám, itt van már az, aki elárul engem.”</verse>
				<verse number="47">Még szólt, mikor a tizenkettő közül az egyik, Júdás, odaérkezett és vele nagy tömeg, mely kardokkal és botokkal felfegyverkezve a főpapoktól és a nép véneitől jött.</verse>
				<verse number="48">Az, aki elárulta őt, jelt adott nekik: „Az lesz az, akit meg fogok csókolni. Ragadjátok meg!”</verse>
				<verse number="49">Tüstént oda is lépett Jézushoz és így szólt: „Örvendj Rabbi!” – s azzal összecsókolta.</verse>
				<verse number="50">„Társam – mondta neki Jézus –, ezért vagy hát itt!” Akkor a fegyveresek hozzáléptek, rávetették kezüket és elfogták őt.</verse>
				<verse number="51">Egyszer csak azok közül egy, akik Jézussal voltak, karját kinyújtva, kihúzta a kardját és rásújtott a főpap rabszolgájára. Leszelte annak fülét.</verse>
				<verse number="52">De Jézus rászólt: „Tedd vissza kardodat a helyére, mert kardtól vesznek el mindazok, akik kardot fognak.</verse>
				<verse number="53">Hát úgy véled, hogy nincs nekem hatalmam rá, hogy magam mellé szólítsam Atyámat, hogy Ő tizenkét légió angyalnál is többet állítson mellém?</verse>
				<verse number="54">De hát akkor hogyan teljesülnének be az írások, melyek szerint a történetnek így kell bekövetkeznie?”</verse>
				<verse number="55">Ugyanabban az órában Jézus így szólt a tömeghez: „Mint egy haramiára úgy törtök rám, hogy megfogjatok, kardokkal és botokkal felfegyverkezve? Napról-napra ott ültem a templomban és tanítottam, de ott nem tartóztattatok le.</verse>
				<verse number="56">Ez az egész azért történt így, hogy beteljesedjenek a próféták írásai.” Ekkor tanítványai mind magára hagyták őt és elfutottak.</verse>
				<verse number="57">Akik Jézust letartóztatták, Kajafás főpaphoz vezették el, hová az írástudók és vének is összegyűltek.</verse>
				<verse number="58">Péter távolról követte őt egész a főpap udvaráig, ott bement s leült a szolgák közé, hogy lássa a végét.</verse>
				<verse number="59">A főpapok, valamint az egész nagytanács hamis tanúkat kerestek Jézus ellen, hogy megölhessék,</verse>
				<verse number="60">de bár sok hamis tanú jött, nem találtak megfelelő vallomást. Végre jött két tanú,</verse>
				<verse number="61">akik így szóltak: „Azt mondotta, hatalmam van arra, hogy az Isten templomát leromboljam, és három nap alatt felépítsem.”</verse>
				<verse number="62">Erre a főpap felállt és megkérdezte tőle: „Semmit sem felelsz? Micsoda tanúságot tesznek ezek ellened?”</verse>
				<verse number="63">De Jézus hallgatott. Ám szólt a főpap: „Az élő Istenre kényszerítelek, mondd meg nekünk: Te vagy-e a Krisztus, az Isten Fia?”</verse>
				<verse number="64">„Te mondtad – felelte Jézus. Ezen felül még azt is mondom nektek: Mostantól fogva majd a hatalomnak jobbján látjátok ülni az embernek Fiát, és látni fogjátok őt az ég felhőin eljönni.”</verse>
				<verse number="65">Erre a főpap megszaggatta köpenyét és így szólt: „Káromolt! Mi szükségünk van még tanúkra? Íme most hallottátok a káromlást.</verse>
				<verse number="66">Mi az ítéletetek?” „Halálra méltó” – felelték azok.</verse>
				<verse number="67">Ekkor szembe köpdösték, arcul verték, bottal ütötték</verse>
				<verse number="68">és azt kérdezték: „Prófétáld meg nekünk Krisztus, ki volt, aki megütött?”</verse>
				<verse number="69">Péter ez alatt az udvarban ült. Hozzálépett az egyik rabszolgáló s megszólította: „Te is a galileai Jézussal voltál.”</verse>
				<verse number="70">Ő azonban mindenki előtt letagadta, s azt mondta: „Nem tudom, mit beszélsz.”</verse>
				<verse number="71">Kiment a kapuba, ott meglátta egy másik szolgáló és így szólt az ott levőkhöz: „Ez is a názáreti Jézussal volt.”</verse>
				<verse number="72">Ekkor újra esküvel tagadta: „Nem ismerem azt az embert.”</verse>
				<verse number="73">Kis idő múlva az ott állók hozzáléptek, és ezt mondták Péternek: „Való igaz, hogy te is közülük való vagy. Beszéded is elárul téged.”</verse>
				<verse number="74">Erre átkozódni és esküdözni kezdett: „Nem ismerem ezt az embert.” És azonnal megszólalt a kakas.</verse>
				<verse number="75">Péter pedig ráemlékezett Jézus beszédére, hogy azt mondotta: „Mielőtt a kakas megszólalna, háromszor megtagadsz engem.” Ekkor kiment és keservesen sírt.</verse>
			</chapter>
			<chapter number="27">
				<verse number="1">Mikor reggeledett, a főpapok és a nép vénei valamennyien tanácsot tartottak Jézus ellen, hogy megöljék.</verse>
				<verse number="2">Aztán megkötözték, elvezették és átadták Pilátusnak, a helytartónak.</verse>
				<verse number="3">Akkor Júdás, aki elárulta őt, megtudta, hogy elítélték az Urat. Megbánta tettét s visszavitte a harminc ezüstöt a főpapoknak és véneknek.</verse>
				<verse number="4">„Vétkeztem, hogy elárultam az ártatlan vért!” – mondotta. De azok így feleltek: „Mit tartozik az ránk? Magad lássad!”</verse>
				<verse number="5">Erre a templomba hajította az ezüstöket és eltávozott. Aztán elment és felakasztotta magát.</verse>
				<verse number="6">A főpapok pedig felszedték a pénzt, de ezt mondták: „Nem szabad az áldozati adományok közé tennünk, mert vérnek ára.”</verse>
				<verse number="7">Tanácsot tartottak hát és megvásárolták rajta idegenek temetőjéül a fazekas mezejét.</verse>
				<verse number="8">Ezért aztán azt a mezőt a mai napig Vérmezőnek nevezik.</verse>
				<verse number="9">Ezzel teljesedett be az, amit Jeremiás prófétán át mondott a kijelentés: „Fogták a harminc ezüstöt, a megbecsültnek árát, kit Izráel fiai ennyire becsültek a szerint, ahogy az Úr nekem elrendelte,</verse>
				<verse number="10">odaadták a fazekas mezejére.”</verse>
				<verse number="11">Jézust pedig a helytartó elé állították. A helytartó megkérdezte tőle: „Te vagy a zsidók királya?” „Te mondod” – felelte Jézus.</verse>
				<verse number="12">Mialatt azonban a főpapok és a vének vádolták, semmit sem felelt.</verse>
				<verse number="13">Azután Pilátus szólt hozzá: „Nem hallod mekkora vádakat mondanak ellened?”</verse>
				<verse number="14">De semmire egyetlen szóval sem felelt, úgyhogy a helytartó nagyon csodálkozott.</verse>
				<verse number="15">Szokása volt a helytartónak, hogy ünnepenként egy foglyot, akit a tömeg akart, elbocsátott.</verse>
				<verse number="16">Volt akkor egy nevezetes foglyuk, akit Barabbásnak hívtak.</verse>
				<verse number="17">Mikor a tömeg összegyűlt, Pilátus megkérdezte tőlük: „ Mit akartok, kit bocsássak el nektek? Barabbást vagy Jézust, akit Krisztusnak mondanak?”</verse>
				<verse number="18">Tudta ugyanis, hogy féltékenységből adták kézre.</verse>
				<verse number="19">Mialatt az ítélőszéken ült, felesége hozzá küldött ezzel az üzenettel: „Semmivel se ártsd magadat annak az igazságos embernek a dolgába. Ma sokat szenvedtem álmomban miatta.”</verse>
				<verse number="20">A főpapok és vének azonban rábeszélték a tömeget, hogy Barabbást kérjék ki, Jézust ellenben veszítsék el.</verse>
				<verse number="21">A helytartó megkérdezte tőlük: „Mit akartok, a kettő közül melyiket bocsássam el nektek?” „Barabbást!” – mondották azok.</verse>
				<verse number="22">„Mit tegyek hát Jézussal, akit Krisztusnak mondanak?” „Feszítsék meg!” – mondották mindannyian.</verse>
				<verse number="23">„De hát mi rosszat tett?” – kérdezte Pilátus. Ám azok annál inkább kiáltozták: „Feszítsék meg!”</verse>
				<verse number="24">Mikor Pilátus látta, hogy rábeszélése semmit sem használ, sőt csak nagyobb lesz a zavar, vizet hozatott, a tömeg elé állt, megmosta kezét, és ezt mondta: „Ártatlan vagyok ennek az igazságos embernek vérétől. Ti lássátok!”</verse>
				<verse number="25">Az egész nép felelte: „A vére ránk és gyermekeinkre szálljon! ”</verse>
				<verse number="26">Ekkor elbocsátotta nekik Barabbást, Jézust pedig megostoroztatta s átadta, hogy megfeszítsék.</verse>
				<verse number="27">Akkor a helytartó katonái magukkal vitték Jézust a kaszárnyába s összegyűjtötték hozzá az egész helyőrséget.</verse>
				<verse number="28">Levetkőztették, és veres katonaköpenyt adtak rá,</verse>
				<verse number="29">tövisekből koszorút fontak és fejére tették, nádszálat adtak a jobb kezébe, térdreborultak előtte és csúfolódva mondták: „Örvendj! Zsidóknak királya!”</verse>
				<verse number="30">Azután leköpdösték, elvették tőle a nádszálat és fejéhez verték.</verse>
				<verse number="31">Miután kigúnyolták, levették róla a köpenyt, felöltöztették a saját ruhájába és elvezették, hogy megfeszítsék.</verse>
				<verse number="32">Mikor kijutottak a városból, egy Simon nevű cirénei emberre találtak s rákényszerítették, hogy Jézus keresztjét vigye.</verse>
				<verse number="33">Ahogy egy Golgota nevű helyre jutottak, ami annyit jelent, mint Koponya helye,</verse>
				<verse number="34">epével kevert bort adtak innia, de ahogy megkóstolta, nem akart belőle inni.</verse>
				<verse number="35">Miután megfeszítették, sorsvetéssel elosztották ruházatát,</verse>
				<verse number="36">azután leültek, és ott őrizték.</verse>
				<verse number="37">Majd az ellene emelt vádat írásban a feje fölé helyezték: „EZ JÉZUS A ZSIDÓK KIRÁLYA!”</verse>
				<verse number="38">Azután jobb keze felől és bal keze felől két haramiát feszítettek melléje.</verse>
				<verse number="39">Az arra elmenők a fejüket csóválták</verse>
				<verse number="40">s így szóltak: „ Te, ki lerombolod, s három nap alatt felépíted a templomot – mondták –, mentsd meg magadat, ha Isten Fia vagy, szállj le a keresztről!”</verse>
				<verse number="41">Ugyanúgy szóltak csúfolódva a főpapok az írástudókkal és vénekkel együtt:</verse>
				<verse number="42">„Másokat megmentett, magát nincs hatalma megmenteni. Izráel királya, szálljon le most a keresztről, s majd hiszünk benne.</verse>
				<verse number="43">Istenben bízott: hát ragadja ki most Ő a bajból, ha ugyan akarja. Hiszen ezt mondta: Isten Fia vagyok.”</verse>
				<verse number="44">Ugyanúgy ócsárolták őt a haramiák is, akiket vele együtt megfeszítettek.</verse>
				<verse number="45">A hatodik órától kezdve sötétség borult az egész földre a kilencedik óráig.</verse>
				<verse number="46">A kilencedik óra körül Jézus nagy hangon felkiáltott: „Éli, Éli, lamá szabachtani!” Azaz: „Istenem, Istenem, miért hagytál el?”</verse>
				<verse number="47">Mikor az ott állók közül egyesek meghallották a kiáltást, azt mondották, hogy Illést szólítja.</verse>
				<verse number="48">Közülük az egyik hirtelen odafutott hozzá, fogott egy spongyát, megtöltötte ecettel, és nádszálra tűzve megitatta vele.</verse>
				<verse number="49">A többiek azt mondották: „Lássuk, eljön-e Illés, hogy megmentse.”</verse>
				<verse number="50">Jézus azonban, miután újra nagy hangon kiáltott, elbocsátotta szellemét.</verse>
				<verse number="51">Ekkor egyszerre a templom függönye felülről az aljáig kettészakadt, a föld megrendült, a sziklák meghasadtak,</verse>
				<verse number="52">a sírok megnyíltak és sok alvó szentnek a teste feltámadott.</verse>
				<verse number="53">Miután a sírokból az Úr feltámadása után előjöttek, bementek a szent városba és sokaknak láthatókká lettek.</verse>
				<verse number="54">A százados, és akik vele őrizték Jézust, miután a földrengést és az eseményeket látták, nagyon megrémültek, és ezt mondották: „Valóban az Isten Fia volt.”</verse>
				<verse number="55">Sok asszony volt ott, kik messziről figyelték a dolgokat. Ezek Galileából követték Jézust, hogy kiszolgálják őt.</verse>
				<verse number="56">Köztük volt magdalai Mária, Mária Jakab és József anyja, továbbá Zebedeus fiainak anyja.</verse>
				<verse number="57">Mikor beesteledett, eljött egy Arimátiából való gazdag ember, név szerint József, ki maga is Jézus tanítványa volt.</verse>
				<verse number="58">Ez a József elment Pilátushoz és elkérte Jézus testét. Pilátus erre megparancsolta, hogy adják oda neki.</verse>
				<verse number="59">József aztán átvette a testet, tiszta gyolcsba göngyölte</verse>
				<verse number="60">s a saját új sírjába helyezte el, melyet sziklába vágatott. Miután nagy követ hengeríttetett a sír bejáratába, elment.</verse>
				<verse number="61">Ott voltak éppen magdalai Mária s a másik Mária, kik a sírral szemközt ültek.</verse>
				<verse number="62">Másnap, mely az előkészületet követő nap volt, Pilátusnál összegyűltek a főpapok és farizeusok</verse>
				<verse number="63">és így szóltak: „Uram, eszünkbe jutott, hogy ez a tévelyítő még életében megmondta: Harmadnapon feltámadok.</verse>
				<verse number="64">Parancsold meg hát, hogy vegyék a harmadik napig a sírt biztos őrizet alá, hogy tanítványai oda ne mehessenek, s el ne lopják őt, hogy aztán azt ne mondhassák a népnek: Feltámadt a halottak közül, hogy így az utolsó tévelyítés gonoszabb ne legyen az elsőnél.”</verse>
				<verse number="65">Pilátus ezt felelte nekik: „Van őrségetek, menjetek, gondoskodjatok a biztonságról, ahogy tudtok.”</verse>
				<verse number="66">Azok elmentek, a követ lepecsételték, és a sírt őrséggel biztosították.</verse>
			</chapter>
			<chapter number="28">
				<verse number="1">A szombat után, a hét első napjának felvirradásakor elment magdalai Mária és a másik Mária, hogy megnézzék a sírt.</verse>
				<verse number="2">Egyszerre nagy földrengés támadt. Az Úrnak angyala szállt ugyanis le az égből. Odament a sírhoz és elgördítette a követ, majd ráült.</verse>
				<verse number="3">Aki ránézett, mintha villámlást látott volna, öltözete fehér volt, mint a hó.</verse>
				<verse number="4">A tőle való félelemtől reszkettek az őrt állók és olyanokká lettek, mint a halottak.</verse>
				<verse number="5">Az asszonyoknak ellenben ezt mondta az angyal: „Ti ne féljetek! Tudom, hogy a megfeszített Jézust keresitek.</verse>
				<verse number="6">Nincs itt, mert feltámadott, amint megmondotta. Jertek, nézzétek meg a helyet, ahol feküdt.</verse>
				<verse number="7">Aztán sietve menjetek el és mondjátok meg tanítványainak, hogy feltámadt a halottak közül és hogy előttetek fog menni Galileába. Ott meg fogjátok látni őt. Íme, megmondta nektek.”</verse>
				<verse number="8">Azok félve, mégis nagy örömmel, sietve távoztak a sírtól, futottak, hogy a tanítványoknak hírt vihessenek.</verse>
				<verse number="9">Egyszerre csak Jézus szembe jött velük és ezt mondta: „Örvendjetek!” Ők odaléptek, megragadták a lábát és a földre borultak előtte.</verse>
				<verse number="10">Jézus ekkor így szólt hozzájuk: „Ne féljetek! Menjetek el s adjátok hírül testvéreimnek, hogy Galileába kell menniük, ott majd meglátnak engem.”</verse>
				<verse number="11">Míg az asszonyok útban voltak, az őrségből egyesek a városba mentek és a főpapoknak hírt vittek mindarról, ami történt.</verse>
				<verse number="12">Ezek a vénekkel összegyűltek és tanácsot tartottak, azután sok ezüstpénzt adtak a katonáknak,</verse>
				<verse number="13">azzal a kikötéssel: „Mondjátok azt, hogy éjjel eljöttek a tanítványai, s amíg mi aludtunk, ellopták őt.</verse>
				<verse number="14">Ha pedig a helytartónak a fülébe jutna a dolog, rábeszéljük őt és levesszük rólatok a gondot.”</verse>
				<verse number="15">Azok elfogadták a pénzt és úgy tettek, ahogy kitanították őket. Ezt a beszédet a mai napig híresztelik a zsidók között.</verse>
				<verse number="16">A tizenegy tanítvány aztán útra kelt Galileába, arra a hegyre, ahová Jézus rendelte őket.</verse>
				<verse number="17">Amikor meglátták őt, imádattal borultak le, de voltak, akik kételkedtek.</verse>
				<verse number="18">Jézus aztán hozzájuk lépett és így beszélt velük: „Mennyben és földön minden fennhatóságot nekem adtak.</verse>
				<verse number="19">Menjetek el azért és tegyétek tanítványokká az összes nemzeteket, bemerítve őket az Atyának, a Fiúnak és a Szent Szellemnek nevében,</verse>
				<verse number="20">s arra tanítva őket, hogy őrizzetek meg mindent, amit nektek parancsoltam. Íme én minden nap veletek leszek e kor célba érkezéséig!</verse>
			</chapter>
		</book>
		<book number="41">
			<chapter number="1">
				<verse number="1">A Krisztus Jézus örömhírének kezdete,</verse>
				<verse number="2">ahogy az Ézsaiás prófétánál írva található: „Íme, elküldöm követemet orcád előtt, az majd elkészíti utadat,</verse>
				<verse number="3">kiáltó szó hangzik a pusztában: Készítsetek utat az Úrnak, ösvényeit egyenesekké tegyétek.”</verse>
				<verse number="4">Úgy lett Bemerítő János a pusztában a bemerítkezésnek hirdetőjévé, mely a vétkek megbocsáttatását, az új felismerésre térést jelenti.</verse>
				<verse number="5">Ehhez a Jánoshoz kiment az egész júdeai vidék, a jeruzsálemiek is valamennyien, s bemeríttették magukat vele a Jordán folyóba, azzal együtt vétkeiket is megvallották.</verse>
				<verse number="6">János teveszőr ruhába öltözött, bőrövet viselt csípeje körül, sáskákat és vadmézet evett.</verse>
				<verse number="7">Ezt hirdette: „Jön utánam valaki, aki nálam erősebb! Én még arra sem vagyok elegendő, hogy lehajoljak és sarujának szíját megoldjam.</verse>
				<verse number="8">Én vízbe merítettelek titeket: Ő majd Szent Szellembe fog titeket meríteni!”</verse>
				<verse number="9">Azokban a napokban történt, hogy Jézus a galileai Názáretből odament és Jánossal bemeríttette magát a Jordánba.</verse>
				<verse number="10">Tüstént feljött a vízből és látta, hogy az egek meghasadnak, s a Szellem galambként rája száll.</verse>
				<verse number="11">Aztán szózat támadt az egekből: „Te vagy az én szeretett fiam, benned van gyönyörűségem.”</verse>
				<verse number="12">Ezután a Szellem azonnal kiűzte őt a pusztába.</verse>
				<verse number="13">A pusztában negyven napon át időzött, közben a sátán kísértette, együtt volt ott a fenevadakkal és az angyalok szolgálták ki.</verse>
				<verse number="14">Azután, hogy Jánost tömlöcbe vetették, Jézus Galileába ment s közben az Isten örömhírét így hirdette:</verse>
				<verse number="15">„Betelt az idő, közel jött az Isten királysága, térjetek más felismerésre és higgyetek az örömhírnek!”</verse>
				<verse number="16">Mikor a galileai-tó mentén járt, meglátta Simont és Simon testvérét Andrást, amint a tóba körhálót vetettek. Tudniillik halászok voltak.</verse>
				<verse number="17">Jézus megszólította őket: „Jertek utánam és megteszem, hogy emberhalászokká lesztek!”</verse>
				<verse number="18">Tüstént otthagyták hálóikat és követték őt.</verse>
				<verse number="19">Kevéssel továbbmenvén, meglátta Zebedeus Jakabját és a testvérét Jánost, amint a hajóban hálóikat hozták rendbe.</verse>
				<verse number="20">Azonnal hívta őket, s ők atyjukat Zebedeust a béresekkel a bárkában hagyták és elmentek utána.</verse>
				<verse number="21">Aztán bementek Kapernaumba. Mindjárt szombaton Jézus bement a zsinagógába és tanításhoz fogott.</verse>
				<verse number="22">Tanítása megdöbbentette a zsinagógában lévőket, mert úgy tanította őket, mint aki Istentől fennhatóságot kapott s nem úgy, mint az írástudók.</verse>
				<verse number="23">Zsinagógájukban erre azonnal tisztátalan szellem hatásába került egy ember s felkiáltott:</verse>
				<verse number="24">„Hah! Mi dolgunk veled, názáreti Jézus? Azért jöttél, hogy elveszíts minket? Tudom ki vagy: az Isten Szentje!”</verse>
				<verse number="25">Jézus keményen rászólt: „Némulj el és menj ki belőle!”</verse>
				<verse number="26">A tisztátalan szellem erre összerángatta az embert és hangos kiáltással kiment belőle.</verse>
				<verse number="27">Mindannyian megdöbbentek, úgyhogy egymással vitatkoztak, és azt kérdezték: „Mi ez? Valami Istentől fennhatóságot nyert új tanítás? Csak úgy rendelkezik a tisztátalan szellemekkel, s azok engedelmeskednek neki.”</verse>
				<verse number="28">Azonnal szét is ment a híre mindenhova, Galilea egész környékére.</verse>
				<verse number="29">Tüstént azután, hogy a zsinagógából kijöttek, Jakabbal és Jánossal együtt bementek Simon és András házába.</verse>
				<verse number="30">Simon napa lázasan ágyban feküdt. Azonnal szóltak neki felőle.</verse>
				<verse number="31">Ő hozzálépett, a kezén megragadta és felkeltette. Az asszonyt azonnal elhagyta a láz s azután felszolgált nekik.</verse>
				<verse number="32">Mikor lenyugodott a nap és este lett, odahozták hozzá az összes gonoszul gyötrötteket s az ördöngősöket,</verse>
				<verse number="33">úgyhogy az egész város odagyűlt az ajtóhoz.</verse>
				<verse number="34">Sokakat gyógyított, kik sok mindenféle betegségtől gonoszul szenvedtek, sok ördögi szellemet űzött ki s nem hagyta szólni az ördögi szellemeket, mert azok felismerték őt.</verse>
				<verse number="35">Azután igen korán, még sötét éjszakában felkelt, kiment a városból egy puszta helyre és ott imádkozott.</verse>
				<verse number="36">Nyomon követték Simon és a vele lévők.</verse>
				<verse number="37">Midőn rátaláltak, így szóltak hozzá: „Mindenki téged keres!”</verse>
				<verse number="38">De ő ezt felelte nekik: „Menjünk máshová, a szomszédos kisebb városokba, hogy ott is hirdethessem a királyságot! Hiszen evégre jöttem.”</verse>
				<verse number="39">El is ment egész Galileába a zsinagógáikba s hirdette az igét és ördögöket űzött ki.</verse>
				<verse number="40">Hozzáment egy bőrpoklos is és térdreborulva esengett hozzá.” Te, ha akarnád, képes volnál engem megtisztítani!” – mondta.</verse>
				<verse number="41">Mire ő szánalomra gerjedt, kinyújtotta kezét, megérintette őt és így szólt hozzá: „Akarom. Tisztulj meg!”</verse>
				<verse number="42">Nyomban eltávozott tőle a poklossága és megtisztult.</verse>
				<verse number="43">Jézus pedig felindult hangon szólva azonnal elűzte őt</verse>
				<verse number="44">s azt mondta neki: „Vigyázz, senkinek semmit ne szólj, hanem eredj, mutasd meg magad a papnak! Tisztulásod fejében pedig vidd fel, amit Mózes elrendelt, bizonyságtételül nekik.”</verse>
				<verse number="45">Az elment, a dolgot sokfelé elhíresztelte s annyira ismertté tette, hogy azontúl az Úr mások láttára nem mehetett városba be, hanem kinn puszta helyeken tartózkodott. Mindamellett mindenünnen mentek hozzá.</verse>
			</chapter>
			<chapter number="2">
				<verse number="1">Napok múltán újra Kapernaumba ment s elment a híre, hogy otthon van.</verse>
				<verse number="2">Sokan összegyűltek, úgyhogy még az ajtónál sem maradt férőhely. Hirdette nekik az igét.</verse>
				<verse number="3">Ekkor emberek érkeztek hozzá, akik egy gutaütöttet hoztak. Négyen emelték.</verse>
				<verse number="4">Mivel a tömeg miatt nem voltak képesek bevinni hozzá, ott, ahol volt, a tetőt bontották meg, s miután kivésték azt, a hordágyat, amelyen a gutaütött feküdt, leeresztették.</verse>
				<verse number="5">Jézus miután látta hitüket, így szólt a gutaütötthöz: „Gyermekem, meg vannak bocsátva vétkeid!”</verse>
				<verse number="6">Ott ült néhány írástudó is, kik szívükben ezt fontolgatták:</verse>
				<verse number="7">„Miért beszél ez így? Káromol! Ki engedheti el a vétkeket az egyetlen Istenen kívül?”</verse>
				<verse number="8">Jézus szellemével azonnal felismerte, hogy milyen fontolgatások ébrednek bennük s megszólította őket: „Miért fontolgatjátok ezeket szívetekben?</verse>
				<verse number="9">Mi könnyebb, azt mondani-e a gutaütöttnek, hogy vétkeid meg vannak bocsátva, vagy ezt mondani: Kelj fel, emeld fel a hordágyadat és járj!</verse>
				<verse number="10">Hogy azonban lássátok, hogy az ember Fia felhatalmazást kapott arra, hogy vétkeket a földön megbocsásson, – odaszólt a gutaütötthöz:</verse>
				<verse number="11">Azt mondom neked, kelj fel, emeld fel hordágyadat és eredj haza!”</verse>
				<verse number="12">Az fel is kelt, tüstént felemelte hordágyát s kiment mindenki szemeláttára, úgyhogy valamennyien magukon kívül voltak és Istent dicsőítették.” Sohasem láttunk ilyesmit” – mondották.</verse>
				<verse number="13">Megint kiment a tó partjára s hozzáment az egész tömeg, ő pedig tanította őket.</verse>
				<verse number="14">Menetközben meglátta Lévit, az Alfeus fiát, amint a vámnál ült és megszólította: „Kövess engem!” Mire az felkelt és követte.</verse>
				<verse number="15">Történt aztán, hogy Lévi házában asztalhoz dőlt és sok vámszedő és vétkező is asztalhoz dőlt vele és tanítványaival. Sokan voltak tudniillik és követték őt.</verse>
				<verse number="16">Mikor azonban a farizeusok közül való írástudók meglátták, hogy a vétkezőkkel és vámszedőkkel együtt eszik, ezt mondták tanítványainak: „A vámszedőkkel és vétkezőkkel eszik együtt?”</verse>
				<verse number="17">Ahogy ezt Jézus meghallotta, így szólt hozzájuk: „Az erejükben levőknek nincs szükségük orvosra, csak a betegeknek. Nem azért jöttem, hogy igazságosokat hívjak, hanem hogy vétkezőket.”</verse>
				<verse number="18">János tanítványai és a farizeusok böjtölni szoktak. Eljöttek hát és megkérdezték tőle: „Miért van, hogy a János tanítványai és a farizeusok tanítványai böjtölnek, de a te tanítványaid nem böjtölnek?”</verse>
				<verse number="19">Jézus ezt felelte nekik: „Vajon böjtölhetnek a lakodalmas ház fiai, amíg a vőlegény velük van? Ameddig maguknál láthatják a vőlegényt, nem lehet, hogy böjtöljenek.</verse>
				<verse number="20">Jönnek azonban napok, mikor a vőlegényt elveszik tőlük, akkor, azon a napon böjtölni fognak!</verse>
				<verse number="21">Új anyagból senki sem rak foltot régi köpenyre, ha mégis megteszi, a lyukat betöltő új magához szakítja a régit és gonoszabb lesz a szakadás!</verse>
				<verse number="22">Senki sem tölt új bort régi tömlőkbe, ha mégis, a bor szétszakítja a tömlőket, elvész a bor és a tömlők is, hanem új bort új tömlőkbe töltenek!”</verse>
				<verse number="23">Történt, hogy szombaton vetések között haladt át, tanítványai utazás közben kalászokat tépdestek.</verse>
				<verse number="24">A farizeusok megszólították: „Nézd csak, mit tesznek szombaton. Azt, amit nem szabad.”</verse>
				<verse number="25">Jézus azonban azt kérdezte tőlük: „Sohasem olvastátok mit tett Dávid, mikor szükséget látott s ő is, meg a vele lévők is megéheztek?</verse>
				<verse number="26">Hogy Abjátár főpap alatt hogyan ment be az Isten házába és ette meg az Istennek szánt kenyereket, melyeket csak a papoknak szabad megenniök s hogy adott a vele levőknek is?”</verse>
				<verse number="27">Aztán ezt mondta nekik: „A szombat lett az emberért és nem az ember a szombatért,</verse>
				<verse number="28">úgyhogy az embernek Fia a szombatnak is ura!”</verse>
			</chapter>
			<chapter number="3">
				<verse number="1">Megint zsinagógába ment be s ott egy elszáradt kezű ember volt.</verse>
				<verse number="2">Szemmel tartották, hogy szombaton gyógyítani fogja-e, hogy azután vádolhassák.</verse>
				<verse number="3">Megszólította a száradtkezű embert: „Kelj fel! Állj a középre!”</verse>
				<verse number="4">Aztán megkérdezte azokat: „Szabad-e szombaton jót, vagy rosszat tenni, lelket menteni, vagy megölni?” De azok hallgattak.</verse>
				<verse number="5">Ekkor haraggal körültekintett rajtuk és elszomorodott szívük kőkemény voltán és rászólt a beteg emberre: „Nyújtsd ki a kezedet!” Az kinyújtotta s azzal helyreállt a keze.</verse>
				<verse number="6">A farizeusok meg azután, hogy kimentek a Heródes-pártiakkal együtt, tüstént tanácsot tartottak, hogy miként veszíthetnék őt el.</verse>
				<verse number="7">Jézus erre tanítványaival együtt visszavonult a tó mellé, hová Galileából nagy sokaság követte, amellett Júdeából,</verse>
				<verse number="8">s Jeruzsálemből, Idumeából, Jordánon túlról, Tírusz és Szidon környékéről nagy sokaság jött hozzá, hallva, hogy miket cselekszik.</verse>
				<verse number="9">Szólt tanítványainak, hogy a tömeg miatt állandóan egy csónakot tartsanak készen, hogy ne szorongassák őt.</verse>
				<verse number="10">Tudniillik sokakat gyógyított, úgyhogy akiket csak valami ostor vert, hozzátódultak, hogy megérinthessék.</verse>
				<verse number="11">A tisztátalan szellemek is, ha látták, hozzáestek, és azt kiáltották: „Te vagy az Istennek Fia!"</verse>
				<verse number="12">Ő azonban nagyon keményen rájuk szólt, hogy ne tegyék őt láthatóvá.</verse>
				<verse number="13">Felment azután egy hegyre, és akiket akart, magához szólított. Azok odamentek hozzá.</verse>
				<verse number="14">Tizenkettőt rendelt arra, hogy vele legyenek, hogy elküldhesse őket igehirdetésre,</verse>
				<verse number="15">s hogy felhatalmazást kapjanak ördögök kiűzésére.</verse>
				<verse number="16">Ekkor kijelölte a tizenkettőt: Simonnak a Péter nevet adta,</verse>
				<verse number="17">kijelölte Jakabot a Zebedeus fiát és Jakab testvérét Jánost és a Boanérgesz nevet adta nekik, ami azt jelenti: mennydörgés fiai.</verse>
				<verse number="18">Kijelölte Andrást, Fülöpöt, Bertalant, Mátét, Tamást, az Alfeus Jakabját, Taddeust, kananei Simont</verse>
				<verse number="19">és karióti Júdást, aki elárulta őt.</verse>
				<verse number="20">Azután hazatért s ott ismét tömeg gyűlt össze, úgyhogy nem tudtak ebédelni sem.</verse>
				<verse number="21">Mikor rokonai ezt meghallották, elmentek, hogy hatalmukba kerítsék, azt gondolták ugyanis, hogy nincs magánál.</verse>
				<verse number="22">Az írástudók, akik Jeruzsálemből jöttek le, azt mondták, hogy Belzebub van vele, s hogy az ördögi szellemek fejedelme által űzi ki az ördögi szellemeket.</verse>
				<verse number="23">Jézus magához szólította az írástudókat, s példázatokban a következőket mondta nekik: „Hogy űzheti ki sátán a sátánt?</verse>
				<verse number="24">Ha egy királyság önmagával meghasonlik, az a királyság nem állhat meg,</verse>
				<verse number="25">és ha egy ház magával meghasonlik, az a ház nem állhat meg.</verse>
				<verse number="26">Ha a sátán önmaga ellen támad fel, és magával meghasonlik, nem képes megállani, hanem vége van!</verse>
				<verse number="27">De az erős harcos házába nem hatolhat be senki, és nem rabolhatja el a felszerelést, csak ha előbb megkötözte az erős vitézt, akkor aztán kirabolhatja házát!</verse>
				<verse number="28">Bizony azt mondom nektek, hogy mindent meg fognak bocsátani az ember fiainak, a vétkeket, a káromlásokat is, melyeket mondanak,</verse>
				<verse number="29">de ha valaki a Szent Szellem ellen szól káromlást, az nem kap soha bocsánatot, hanem örök véteknek terhe nyomja!”</verse>
				<verse number="30">Azt mondták tudniillik, hogy Jézusnak tisztátalan szelleme van.</verse>
				<verse number="31">Ekkor jöttek hozzá anyja és testvérei, de kívül megálltak, beküldtek hozzá és hívatták.</verse>
				<verse number="32">Tömeg ült körülötte s megmondták neki: „Nézd anyád és testvéreid kinn keresnek téged!”</verse>
				<verse number="33">De ő ezt felelte nekik: „Ki az én anyám? Kik a testvéreim?”</verse>
				<verse number="34">Azután végignézett azokon, akik körben körülötte ültek és így szólt: „Ezek az én anyám és testvéreim!</verse>
				<verse number="35">Mert aki Isten akaratát teszi, az az én testvérem, az az én anyám.”</verse>
			</chapter>
			<chapter number="4">
				<verse number="1">Ismét tanítani kezdett a tó partján s igen nagy tömeg gyűlt hozzá, úgyhogy hajóba szállt be s a tavon ült, míg az egész tömeg a tóparton a földön helyezkedett el.</verse>
				<verse number="2">Példázatokban sokra tanította őket. Tanítása közben ezeket mondta nekik:</verse>
				<verse number="3">„Hallgassátok csak! Egyszer elment a magvető vetni.</verse>
				<verse number="4">Történt, hogy mikor vetett, némely mag az útfélre esett s a madarak eljöttek és felcsipegették.</verse>
				<verse number="5">Más aztán sziklás talajra esett, hol nem volt sok földje, úgyhogy – nem lévén a föld mély hamarosan kihajtott,</verse>
				<verse number="6">de mikor a nap felkelt, elperzselődött s mivel nem volt gyökere, kiszáradt.</verse>
				<verse number="7">Más magok a tövisek közé estek, a tövisek felnőttek és megfojtották azokat, úgyhogy gyümölcsöt nem termettek.</verse>
				<verse number="8">Mások a jó földbe estek és miután kihajtottak, megnőttek, gyümölcsöt termettek. Egyik harmincannyit hozott, másik hatvanannyit és megint más százannyit.”</verse>
				<verse number="9">Azután ezt mondta: „Akinek füle van, hallja meg!”</verse>
				<verse number="10">Mikor egyedül maradt, a körülötte levők a tizenkettővel együtt megkérdezték a példázatok felől</verse>
				<verse number="11">s ő ezt felelte nekik: „Az Isten királyságának titka nektek van szánva, azokhoz a kívülállókhoz minden példázatokban jut el,</verse>
				<verse number="12">hogy jól megnézzék, mégse lássanak, jól odahallgassanak, mégse lássák be, hogy valamikor meg ne térjenek és bocsánatot ne kapjanak!”</verse>
				<verse number="13">Majd így szólt hozzájuk: „Nem ismeritek fel ezt a példázatot? Hát akkor hogyan ismeritek fel majd az összes példázatokat?</verse>
				<verse number="14">A magvető az igét veti!</verse>
				<verse number="15">Az útszélre esők azok, akikbe elveti az igét, amikor meghallják az igét, eljő a sátán és kiragadja a beléjük vetett magot.</verse>
				<verse number="16">Hasonló történik a sziklás talajra vetettekkel: Mikor az igét hallják, tüstént örömmel elfogadják azt,</verse>
				<verse number="17">de nincs bennük gyökér, hanem ideig-óráig valók, azután ha az ige miatt nyomorúság, vagy üldözés támad, tüstént tőrbe esnek.</verse>
				<verse number="18">Másfélék a tövis közé vetettek, ezek, bár meghallották az igét,</verse>
				<verse number="19">a kor gondjai, a gazdagság csalárdsága s a többi dolgok után való vágyak beléjük hatolnak, megfojtják bennük az igét, úgyhogy az gyümölcstelenné lesz.</verse>
				<verse number="20">A jó földbe vetett magok ellenben olyanok, akik hallják az igét, befogadják és harmincannyi, hatvanannyi, vagy százannyi termést hoznak.”</verse>
				<verse number="21">Aztán ezeket beszélte nekik: „Ugyan hova teszik a mécsest? A véka alá, vagy az ágy alá? Vajon nem a mécslábra helyezik?</verse>
				<verse number="22">Mert nincs semmi titkolt dolog, mely egyszer láthatóvá nem lesz és nincs olyan elrejtett dolog, mely egyszer napvilágra nem kerül!</verse>
				<verse number="23">Ha valakinek füle van, hogy halljon, hallja meg!</verse>
				<verse number="24">Vigyázzatok arra, amit hallotok! – mondta nekik. Amely mértékkel ti mértek, azzal mérnek majd nektek is, sőt hozzá is tesznek számotokra.</verse>
				<verse number="25">Akinek ugyanis van, annak adni fognak, de akinek nincs, attól azt is el fogják venni, amije van.”</verse>
				<verse number="26">Majd újra szólt: „Hasonló az eset az Isten királyságával, amint azzal az emberrel, aki magot vetett a földbe,</verse>
				<verse number="27">aztán elszunnyadt, felkelt éjjel és nappal, azalatt a mag kihajtott, a szár megnyúlt anélkül, hogy tudott volna róla.</verse>
				<verse number="28">Magától terem gyümölcsöt a föld, először szárt, majd kalászt, aztán teli magot a kalászban.</verse>
				<verse number="29">Mihelyt pedig a termés megengedi, a gazda azonnal nekiereszti sarlóját, mert az aratásnak itt az ideje.</verse>
				<verse number="30">Mihez hasonlítsuk az Isten királyságát? – kérdezte –, milyen példázatba foglaljuk bele?</verse>
				<verse number="31">Olyan az, mint a mustármag, mely mikor a földbe vetik, a földön levő összes magvaknál kisebb,</verse>
				<verse number="32">ám ha elvetik, felnő és az összes veteményeknél nagyobb lesz, és nagy ágakat hajt, úgyhogy az ég madarai fészket is rakhatnak árnyékában.”</verse>
				<verse number="33">Sok ilyen példázattal szólta nekik az igét, ahhoz mérten, ahogy képesek voltak annak meghallására,</verse>
				<verse number="34">példázat nélkül nem szólt nekik, de tanítványainak külön mindennek a megoldását megadta.</verse>
				<verse number="35">Mikor az a nap beesteledett, így szólt hozzájuk: „Menjünk át a túlsó partra!”</verse>
				<verse number="36">Erre otthagyták a tömeget, Jézust pedig, úgy ahogy volt, magukkal vitték a hajóban. Más csónakok is voltak ott vele.</verse>
				<verse number="37">Egyszerre nagy szélvihar támadt s a hullámok becsaptak a hajóba, úgyhogy a hajó már-már megtelt.</verse>
				<verse number="38">Ő maga a hátsó fedélzeten, a fejaljon elszunnyadt. De felébresztették, és ezt mondták neki: „Tanító, nem törődsz vele, hogy elveszünk?”</verse>
				<verse number="39">Erre felkelt, megdorgálta a szelet, a tónak meg ezt mondta: „Hallgass! Fogd be a szád!” Erre ellankadt a szél és nagy csendesség lett.</verse>
				<verse number="40">Nekik pedig ezt mondta: „Miért vagytok ennyire gyávák? Hogy van, hogy nincs hitetek?”</verse>
				<verse number="41">Ám azok nagyon féltek és ezt kérdezgették egymás között: „Kicsoda hát ő, hogy a szél és tó engednek neki?”</verse>
			</chapter>
			<chapter number="5">
				<verse number="1">Átértek a tó túlsó partjára a gerazénusok vidékére.</verse>
				<verse number="2">Miután a hajóból kiszállt, a sírokból azonnal szembe jött vele egy ember, aki tisztátalan szellemben volt.</verse>
				<verse number="3">Ennek lakása a sírokban volt és soha senki sem volt képes lánccal megkötözni,</verse>
				<verse number="4">mert bár sokszor kötözték meg már béklyókkal és láncokkal, ő a láncokat lehúzta magáról, a béklyókat összetörte és senkinek sem volt annyi ereje, hogy megfékezhette volna.</verse>
				<verse number="5">Egész éjen és egész napon át a sírokban tartózkodott, a hegyek közt kiáltozott és kövekkel vagdalta magát.</verse>
				<verse number="6">De mikor Jézust messziről meglátta, odafutott, földreborult előtte</verse>
				<verse number="7">és nagy hangon kiáltott: „Mi dolgunk van egymással Jézus, a magasságos Istennek Fia? Az Istenre kényszerítlek, ne kínozz engem!”</verse>
				<verse number="8">Mert Jézus azt mondta neki: „Te tisztátalan szellem, eredj ki az emberből!”</verse>
				<verse number="9">Most megkérdezte őt: „Mi a neved?” „Légió a nevem – felelte neki –, mert sokan vagyunk!”</verse>
				<verse number="10">Aztán nagyon rimánkodott neki, hogy ne küldje őt el arról a vidékről.</verse>
				<verse number="11">Ott legelészett a hegy lábánál egy nagy disznócsürhe.</verse>
				<verse number="12">Rimánkodtak neki: „Küldj minket a disznókba, hadd mehessünk beléjük!”</verse>
				<verse number="13">Megengedte nekik. A tisztátalan szellemek, ahogy az emberből kimentek, bementek a disznókba, azzal mintegy kétezer darabból álló csürhe a meredélyen alárohant a tóba s a tóba belefulladt.</verse>
				<verse number="14">Pásztoraik erre elfutottak s hírt vittek a városba és a tanyákra. Majd jöttek az emberek– megnézni, hogy mi történt.</verse>
				<verse number="15">Odaértek Jézushoz és látták, hogy az ördöngős, akiben a légió volt, felöltözötten ott ül, és észnél van.</verse>
				<verse number="16">Azok aztán akik látták, elbeszélték nekik, mi történt az ördöngőssel és a disznókkal.</verse>
				<verse number="17">Ekkor esengeni kezdtek, hogy távozzék el a határaikból.</verse>
				<verse number="18">Mikor Jézus beszállt a hajóba, a volt ördöngős kérlelte, hogy vele lehessen.</verse>
				<verse number="19">De nem engedte meg neki, hanem így szólt hozzá: „Eredj haza a tieidhez és hirdesd nekik mindazt, amit az Úr veled tett, s hogy hogyan könyörült rajtad.”</verse>
				<verse number="20">Az el is ment és hirdetni kezdte a Tízvárosban mindazt, amit Jézus vele tett, úgyhogy mindenki csodálkozott.</verse>
				<verse number="21">Miután Jézus a hajóval újra átkelt a túlsó partra, nagy tömeg gyűlt hozzá. Még a tóparton volt,</verse>
				<verse number="22">mikor eljött az egyik zsinagógafő, Jairus nevű. Ahogy meglátta őt, a lábához esett</verse>
				<verse number="23">és igen kérlelte őt: „Mivel a lányom a végét járja, jöjj el, vesd rá kezedet, hogy megmeneküljön és éljen.”</verse>
				<verse number="24">El is ment vele. De nagy tömeg követte és szorongatták.</verse>
				<verse number="25">Ekkor hozzáment egy asszony, akinek tizenkét éve vérfolyása volt,</verse>
				<verse number="26">aki sok orvostól igen sokat szenvedett s mindenét, amije volt, rájuk költötte, de belőlük semmi haszna nem volt, hanem csak rosszabbul lett.</verse>
				<verse number="27">Ez az asszony, miután a Jézus dolgairól hallott, hozzáment a tömegben és hátulról megérintette a köpenyét.</verse>
				<verse number="28">Azt gondolta ugyanis: „Ha csak érinthetem a köpenyét, megmenekülök.”</verse>
				<verse number="29">Vérének forrása azonnal ki is száradt s észrevette testén, hogy az őt verő betegség ostorától meggyógyult.</verse>
				<verse number="30">Jézus is azonnal felismerte magán, hogy hatalmas erő távozott el tőle. Megfordult hát a tömegben és így szólt: „Ki fogta meg a köpenyemet?”</verse>
				<verse number="31">„Látod, hogy a tömeg szorongat – szóltak tanítványai – s mégis azt kérded, ki fogott meg?”</verse>
				<verse number="32">De ő körültekintett, hogy lássa azt, aki így tett vele.</verse>
				<verse number="33">Az asszony, aki tudta, hogy mi történik vele, ijedten és remegve odament, lábához borult és megmondta neki a teljes igazságot,</verse>
				<verse number="34">mire Jézus így szólt hozzá: „Leányom, hited megmentett! Eredj el békességben s légy egészséges, a téged verő ostortól szabad.”</verse>
				<verse number="35">Még beszélt, mikor emberek érkeztek a zsinagógafőtől és ezt mondották: „Leányod meghalt! Miért zaklatod még tovább a Tanítót?”</verse>
				<verse number="36">De Jézus, aki meghallotta a szót, melyet mondtak, így szólt a zsinagógafőhöz: „Ne félj, csak higgy!”</verse>
				<verse number="37">Aztán nem engedte meg senkinek, hogy bemenjen vele, csak Péternek, Jakabnak és Jánosnak a Jakab testvérének.</verse>
				<verse number="38">Mikor bementek a zsinagógafő házába, zajongó tömeget pillantott meg, mely sírt, jajveszékelt és igen kiáltozott.</verse>
				<verse number="39">Ahogy belépett, megszólította, őket: „Miért zajongtok és sírtok? A gyermek nem halt meg, hanem szunnyad.”</verse>
				<verse number="40">Erre kinevették. Ő azonban, miután mindannyijukat kiűzte, csak a gyermek atyját, anyját és a vele tartókat vitte magával s bement oda, ahol a gyermek feküdt.</verse>
				<verse number="41">Ott megragadta a gyermek kezét és rászólt: „Talitha kum! Aminek fordítása: Leánykám azt mondom neked: Kelj fel.”</verse>
				<verse number="42">A leányka rögtön felkelt és járt, mert tizenkét esztendős volt. A nagy döbbenettől azonnal magukon kívül jutottak.</verse>
				<verse number="43">Ő meg szigorúan megparancsolta nekik, hogy senki ne tudjon a dologról. Aztán szólt, hogy adjanak a leánykának enni.</verse>
			</chapter>
			<chapter number="6">
				<verse number="1">Azután eltávozott onnan és a hazájába ment. Tanítványai követték.</verse>
				<verse number="2">Szombat lett és elkezdett tanítani zsinagógájukban. Hallgatói közül sokan megdöbbenve szóltak: „Honnan kapta ez ezeket az adományokat? Micsoda tudomány az, melyet kapott, hogy az isteni hatalomnak ekkora megnyilvánulásai támadnak kezétől?</verse>
				<verse number="3">Nem az ácsmester ő, Máriának a fia? Jakabnak, Józsénak, Júdásnak, Simonnak a testvére? Nincsenek-e nálunk férjnél a húgai?” És belé ütköztek, kelepce fogta meg őket.</verse>
				<verse number="4">Jézus pedig ezt mondta nekik: „Csak hazájában, a rokonai közt, saját családjában nincs becsülete a prófétának!”</verse>
				<verse number="5">Nem is mutathatta meg ott egy csodában sem hatalmát, csak kevés gyengélkedőre vetette rá kezét, hogy gyógyítsa őket.</verse>
				<verse number="6">Hitetlenségükön azonban elcsodálkozott. Aztán a tanyákat járta be és tanított.</verse>
				<verse number="7">Majd magához szólította a tizenkettőt és elkezdte azokat kettesével szétküldeni. Felhatalmazást adott nekik a tisztátalan szellemeken</verse>
				<verse number="8">s megparancsolta nekik, hogy semmit se vigyenek az útra, csak egy botot.” Ne vigyetek kenyeret, tarisznyát, övetekben rézpénzt.</verse>
				<verse number="9">Hanem húzzatok sarut. Ne öltsetek két köntöst!”</verse>
				<verse number="10">Majd ezt mondta nekik: „Ha valahol egy házba bementek, ott maradjatok, amíg ki nem mentek onnan!</verse>
				<verse number="11">S ha valamely hely nem fogad be titeket, és nem hallgatnak rátok, mikor onnan kimentek, még a port is rázzátok le, mely lábatokhoz tapadt, ellenük szóló tanúságtételül.”</verse>
				<verse number="12">Azok el is mentek. Kihirdették, hogy más felismerésre kell térni.</verse>
				<verse number="13">Sok ördögi szellemet űztek ki, sok gyengélkedőt megkentek olajjal s azok meggyógyultak.</verse>
				<verse number="14">Mindezt meghallotta Heródes király is. Hiszen Jézus neve már ismertté vált. Azt beszélték, hogy Bemerítő János támadt fel a halottak közül, azért hatnak általa azok a hatalmas erők.</verse>
				<verse number="15">Mások azt mondták róla, hogy Illés ő, megint mások azt beszélték, hogy próféta, a próféták közül volna az egyik.</verse>
				<verse number="16">Heródes, miután hallott róla, ezt mondotta: „Az támadt fel, akit én lefejeztettem, János.”</verse>
				<verse number="17">Mert ez a Heródes volt az, aki Jánost elhozatta, letartóztatta, majd megkötözve börtönben tartotta Heródiásért, testvérének Fülöpnek feleségéért, mert feleségévé tette.</verse>
				<verse number="18">János tudniillik azt mondta Heródesnek: „Nem szabad neked a testvéred feleségét magadnál tartani.”</verse>
				<verse number="19">Heródiás neheztelt Jánosra s meg akarta öletni őt, de nem tehette.</verse>
				<verse number="20">Mert Heródes félt Jánostól, minthogy tudta, hogy igazságos és szent ember, azért arra igyekezett, hogy megőrizze őt. Sok mindenben hallgatott rá. Ezért tanácstalanul állt vele szemben annál inkább, mert szívesen hallgatta őt.</verse>
				<verse number="21">Jött azonban egy alkalmas nap, melyen Heródes születésnapi ebédet adott nagyjainak, az ezredeseknek és Galilea előkelőinek.</verse>
				<verse number="22">Bement a vendégségbe az asszonynak, Heródiásnak lánya is és táncot lejtett. Heródesnek és a vendégeknek megtetszett a tánc.” Kérj tőlem, amit akarsz! – mondta a király a leánynak – Megadom neked.”</verse>
				<verse number="23">Meg is esküdött neki: „Amit kérsz, megadom neked, még ha a fele királyságomat is.”</verse>
				<verse number="24">A leány kiment és megkérdezte anyját: „Mit kérjek?” Az így felelt: „Bemerítő Jánosnak a fejét.”</verse>
				<verse number="25">A leány tüstént nagy sietséggel ment be a királyhoz és ezt kérte: „Azt akarom, hogy azonnal add ide nekem egy tálban Bemerítő Jánosnak a fejét!”</verse>
				<verse number="26">A királyt bánat fogta el, de esküje miatt és a vendégek miatt nem akarta őt elutasítani.</verse>
				<verse number="27">Így a király rögtön elküldte a hóhért s elrendelte, hogy hozza el annak fejét.</verse>
				<verse number="28">A hóhér elment, a börtönben lefejezte őt, aztán egy tálban elhozta János fejét és odaadta a leánynak, a leány odaadta az anyjának.</verse>
				<verse number="29">Ahogy János tanítványai a történteket meghallották, eljöttek, elvitték a holttestet, és sírba helyezték.</verse>
				<verse number="30">Azután Jézusnál gyülekeztek az apostolok, és hírt adtak neki mindenről, amit tettek és tanítottak.</verse>
				<verse number="31">Jézus így szólt hozzájuk: „Jöjjetek el ti egyedül egy puszta helyre s nyugodjatok le egy kissé!” Sok volt ugyanis a jövő-menő s evésre sem volt alkalmas idejük.</verse>
				<verse number="32">Elmentek hát külön egy hajóval egy puszta helyre.</verse>
				<verse number="33">De meglátták őket az arra járók, sokan felismerték őket, úgyhogy gyalogszerrel az összes városokból összefutottak oda az emberek és megelőzték őket.</verse>
				<verse number="34">Mikor Jézus kilépett, nagy tömeget látott. Szánalomra gerjedt irántuk, mert olyanok voltak, mint a pásztortalan juhok. Aztán hozzáfogott, hogy sok mindenre tanítsa őket.</verse>
				<verse number="35">Már későre járt az idő, mikor a tanítványai hozzáléptek és így szóltak: „Puszta a hely és már késő az óra!</verse>
				<verse number="36">Bocsásd el őket, hadd menjenek el a környező földekre és falvakba, hadd vásároljanak valamit maguknak, hogy ehessenek.”</verse>
				<verse number="37">Ő azonban ezt felelte nekik: „Adjatok nekik ti enni!” „Elmenjünk és vásároljunk kétszáz dénár árú kenyeret, hogy enni adhassunk nekik?” – kérdezték azok.</verse>
				<verse number="38">„Hány kenyeretek van? Menjetek, nézzétek meg!” – szólt nekik Jézus. Ahogy megtudták, így szóltak: „Öt kenyerünk van és két halunk!”</verse>
				<verse number="39">Ekkor Jézus elrendelte, hogy fektessenek le mindenkit a friss fűbe, társaságonként külön.</verse>
				<verse number="40">Le is telepedtek százas, ötvenes csoportokban.</verse>
				<verse number="41">Ekkor fogta az öt kenyeret és két halat, feltekintett az égre, áldást mondott, aztán megtörte a kenyereket és tanítványainak adta, hogy azok a tömeg elé tegyék, a két halat is elosztotta mindnyájuknak.</verse>
				<verse number="42">Mind ettek és jóllaktak.</verse>
				<verse number="43">Azután összeszedték a darabokat és azok tizenkét kosarat töltöttek meg, szedtek halakat is.</verse>
				<verse number="44">Ötezer férfi volt, aki a kenyerekből evett.</verse>
				<verse number="45">Tüstént azután arra kényszerítette tanítványait, hogy szálljanak be a hajóba s menjenek át előtte a túlsó partra Betszaidába, míg ő a tömeget elbocsátja.</verse>
				<verse number="46">Miután elbúcsúzott tőlük, a hegyre ment imádkozni.</verse>
				<verse number="47">Késő este lett s a hajó a tó közepén volt, míg ő egyedül a szárazföldön.</verse>
				<verse number="48">Aztán meglátta őket, hogy az evezéssel kínlódtak amiatt, hogy a szél ellenükbe fújt. Azért az éjszaka negyedik őrségének idején a tavon járva hozzájuk indult. Mikor el akart menni mellettük,</verse>
				<verse number="49">azok, ahogy meglátták, hogy a tengeren jár, azt vélték, hogy kísértet és felkiáltottak.</verse>
				<verse number="50">Mert mind látták őt és nyugtalanság fogta el őket. Ám ő azonnal beszélni kezdett hozzájuk.” Bízzatok! Én vagyok! – mondotta nekik – Ne féljetek!”</verse>
				<verse number="51">Majd beszállt hozzájuk a hajóba. Ekkor alábbhagyott a szél. Azok bensejét az eset rendkívül felzavarta, úgyhogy egészen magukon kívül voltak.</verse>
				<verse number="52">A kenyerek történetéből ugyanis nem merítettek belátást, meg volt kövesedve a szívük.</verse>
				<verse number="53">Mikor átkeltek, Genezáret földjére tartottak s ott vetettek horgonyt.</verse>
				<verse number="54">Ahogy kiléptek a bárkából, azonnal felismerték őt,</verse>
				<verse number="55">sietve bejárták azt az egész vidéket s elkezdték azokat, akik gonoszul szenvedtek, ide is, oda is hordozni, ahol csak hallották, hogy jelen van.</verse>
				<verse number="56">Ahová csak bement, falvakba, városokba, tanyahelyekre, a terekre kitették az elerőtlenülteket és kérlelték, hogy csak a köpenyének bojtját megérinthessék. S akik megérintették, megmenekültek.</verse>
			</chapter>
			<chapter number="7">
				<verse number="1">Összegyűltek nála a farizeusok és néhány írástudó, akik Jeruzsálemből jöttek.</verse>
				<verse number="2">Ezek meglátták, hogy Jézusnak néhány tanítványa megszenteletlen, azaz mosdatlan kézzel ebédel.</verse>
				<verse number="3">A farizeusok ugyanis, sőt az összes zsidók nem esznek addig, míg kezüket tenyérnyi vízzel meg nem mossák, mivel a vének hagyományához ragaszkodnak.</verse>
				<verse number="4">Nem esznek a piacról sem semmit, ha csak azt le nem loccsantják. Sok más dolog is van, melyeket átvettek, ragaszkodva hozzájuk: poharakat, korsókat, rézedényeket mártogatnak be.</verse>
				<verse number="5">A nála összegyűlő farizeusok és írástudók megkérdezték őt: „Tanítványaid miért nem viselkednek a vének hagyományainak megfelelően? Ellenkezőleg tesznek: megszenteletlen kézzel ebédelnek.”</verse>
				<verse number="6">Ám ő így felelt nekik: „Igen helyesen prófétált felőletek, képmutatók felől Ézsaiás, amint az írva áll: Ez a nép ajkával tisztel engem, de szíve távol van tőlem.</verse>
				<verse number="7">Hiába tisztelnek engem, mikor tanítás közben emberi parancsolatokat hirdetnek.</verse>
				<verse number="8">Ti elhagyjátok az Isten parancsolatát, s emberek hagyományaihoz ragaszkodtok.”</verse>
				<verse number="9">Majd ezt mondta nekik: „Ti ugyan szépen félreteszitek Isten parancsolatát, hogy a saját hagyományotokat őrizgessétek!</verse>
				<verse number="10">Mert Mózes ezt mondta: Tiszteld atyádat és anyádat! Továbbá: Aki atyjának vagy anyjának gonoszat mond, annak vége biztos halál legyen!</verse>
				<verse number="11">Ti ellenben ezt mondjátok: Ha egy ember azt mondta atyjának, vagy anyjának: Korbán. Azaz oltári ajándék. Ezzel lehetek csak hasznodra.</verse>
				<verse number="12">Ti az ilyennek meg sem engeditek, hogy valamit tegyen atyjáért, vagy anyjáért</verse>
				<verse number="13">s így hagyományotokkal, melyet utódaitoknak átadtok, erőtlenné teszitek Isten beszédét. Sok hasonlót cselekesztek.”</verse>
				<verse number="14">Ezután magához szólította a tömeget és így szólt hozzájuk: „Hallgassatok rám mindannyian és legyetek belátók.</verse>
				<verse number="15">Abból, ami az emberen kívül van, semmi olyan nem megy be az emberbe, ami megszentségtelenítené őt, csak olyan dolgok teszik szentségtelenné az embert, melyek az emberből jönnek elő.”</verse>
				<verse number="16">„ Ha valakinek van füle a hallásra, hallja! ”</verse>
				<verse number="17">Mikor utóbb a tömegtől elvált és bement a házba, tanítványai kérdést intéztek hozzá ama példázat felől.</verse>
				<verse number="18">Ő ezt felelte nekik: „Hát ti is ennyire belátás nélküliek vagytok? Nem értitek, hogy semmi sem képes megszentségteleníteni az embert, ami kívülről megy belé?</verse>
				<verse number="19">Mert az ilyesmi nem a szívbe megy be, hanem a hasba, onnan meg kikerül az árnyékszékre, mely minden ételt megtisztít.”</verse>
				<verse number="20">Úgy mondotta, hogy ami az emberből jön ki, az teszi szentségtelenné az embert.</verse>
				<verse number="21">„Ugyanis belülről, az emberek szívéből jönnek elő a gonosz megfontolások, paráználkodás, lopás, gyilkolás,</verse>
				<verse number="22">házasságtörés, kapzsiság, rosszaságok, ármány, kicsapongás, rossz szem, káromlás, fennhéjázás, esztelenség!</verse>
				<verse number="23">Mindezek a rossz dolgok belülről jönnek elő, és úgy teszik szentségtelenné az embert!”</verse>
				<verse number="24">Felkelt, s aztán elment onnan Tírusz határába. Ott bement egy házba és azt akarta, hogy senki se tudja meg, de nem tudott rejtve maradni.</verse>
				<verse number="25">Ellenkezőleg, egy asszony, kinek leányában tisztátalan szellem volt, azonnal, ahogy hallott róla, eljött és lábához borult.</verse>
				<verse number="26">Az asszony hellén volt, sziro-feníciai eredetű. Megkérte Jézust, hogy űzze ki leányából az ördögi szellemet.</verse>
				<verse number="27">„Hagyd, hogy előbb a gyermekek lakjanak jól! – mondotta neki az Úr –, mert nem szép dolog a gyermekek kenyerét elvenni, s az ölebeknek dobni oda.”</verse>
				<verse number="28">De az asszony ezt felelte néki: „Így van Uram. De a kutyácskák is esznek az asztal alatt a gyermekek morzsáiból.”</verse>
				<verse number="29">„Ezért a beszédért – mondotta neki Jézus – eredj el, kiment leányodból az ördögi szellem! ”</verse>
				<verse number="30">Mikor az asszony hazaért, a gyermeket az ágyon fekve találta, az ördögi szellem kiment már belőle.</verse>
				<verse number="31">Miután Tírusz határából eltávozott, Szidonon keresztül s a Tízváros területén menve át, újra a Galileai tóhoz érkezett.</verse>
				<verse number="32">Egy nehezen beszélő süketet vittek hozzá s kérlelték, hogy vesse rá kezét.</verse>
				<verse number="33">Jézus ekkor kivitte őt egyedül a tömegből, bedugta ujját a fülébe, köpött s nyálával érintette a nyelvét,</verse>
				<verse number="34">aztán feltekintett az égre és sóhajtott.” Effáta!” – mondotta – ami azt jelenti: „Nyílj meg!”</verse>
				<verse number="35">S megnyílt a hallása! Tüstént feloldódott nyelvének bilincse és helyesen beszélt.</verse>
				<verse number="36">Majd szigorúan megparancsolta nekik, hogy senkinek se szóljanak róla. De minél inkább tiltotta, azok annál inkább elhíresztelték.</verse>
				<verse number="37">S minden mértéket felülmúló döbbenettel mondták: „Mindent helyesen tett! A süketeket is hallókká teszi, a némákat is beszélőkké.”</verse>
			</chapter>
			<chapter number="8">
				<verse number="1">Miután azokban a napokban ismét igen nagy volt a tömeg és nem volt mit enniük, magához hívta a tanítványokat és így szólt hozzájuk:</verse>
				<verse number="2">„Szánalmat érzek a tömeg iránt, mert már három napja nálam vannak s nincs mit enniük.</verse>
				<verse number="3">Ha étlen bocsátom őket haza, elernyednek az úton. Amellett közülük némelyek messziről érkeztek.”</verse>
				<verse number="4">„Honnan volna képes valaki itt a pusztában jóllakatni ezeket?” – szólaltak meg tanítványai. S „Hány kenyeretek van?” – kérdezte őket Jézus.” Hét” – felelték.</verse>
				<verse number="6">Erre megparancsolta a tömegnek, hogy dőljenek le a földre. Majd fogta a hét kenyeret, hálát adott, megtörte és tanítványainak adta, hogy a tömeg elé helyezzék. Azok eléjük tették.</verse>
				<verse number="7">Volt kevés haluk is. Megáldotta azokat is, és azt mondta, hogy azokat is tegyék eléjük.</verse>
				<verse number="8">Ettek, jóllaktak, és hét kosárral szedték fel a megmaradt darabokat.</verse>
				<verse number="9">Mintegy négyezren voltak. Aztán elbocsátotta őket.</verse>
				<verse number="10">Azonnal hajóba szállt és tanítványaival együtt Dalmanuta vidékére érkezett.</verse>
				<verse number="11">Ott előjöttek a farizeusok és közösen vitába szálltak vele. Égből való jelt kívántak tőle, azzal kísértették őt.</verse>
				<verse number="12">Ekkor szelleme sóhajt váltott ki belőle: „Miért keres jelt ez a nemzedék?” – szólt.” Bizony azt mondom nektek, nem fog jelt kapni ez a nemzedék.”</verse>
				<verse number="13">Azzal otthagyta őket, újra hajóba szállt és a túlsó partra távozott.</verse>
				<verse number="14">Elfelejtettek azonban kenyereket vinni s egy kenyéren kívül más nem volt velük a hajóban.</verse>
				<verse number="15">Ugyanakkor Jézus szigorú parancsot adott nekik: „Vigyázzatok, óvakodjatok a farizeusok kovászától és Heródes kovászától.”</verse>
				<verse number="16">Azok azt fontolgatták egymás között, hogy nincs kenyerük.</verse>
				<verse number="17">Mikor észrevette, így szólt hozzájuk: „Mit fontolgatjátok, hogy nincs kenyeretek? Még most sem értitek, és nem látjátok be? Megkövesedett szívvel jártok?</verse>
				<verse number="18">Szemetek van s nem láttok, fületek van s nem hallotok? Nem emlékeztek rá,</verse>
				<verse number="19">hogy amikor öt kenyeret törtem meg ötezer embernek, hány telt kosárral vittétek el a megmaradt darabokat?” „Tizenkettővel” – felelték.</verse>
				<verse number="20">„S mikor a hetet törtem meg a négyezernek, hány tele kosár darabot vittetek el?” „Hetet” – válaszolták.</verse>
				<verse number="21">„S még most sem láttok a dolgokba be?” – kérdezte.</verse>
				<verse number="22">Betszaidába érkeztek. Egy vakot hoztak hozzá, s kérlelni kezdték, hogy érintse azt.</verse>
				<verse number="23">Ő a vakot kézen fogva kivezette a faluból, szemére köpött, kezét rávetette s megkérdezte: „Látsz-e valamit?”</verse>
				<verse number="24">Az felnyitotta szemét és így szólt: „Látom az embereket. Úgy látom őket járni, mintha fák volnának.”</verse>
				<verse number="25">Ekkor újra a szemére tette a kezét, mire annak látása mindenen áthatott és helyreállt, úgyhogy messzire mindent látott.</verse>
				<verse number="26">Ekkor hazaküldte őt ezzel a szóval: „Még csak be se menj a faluba! „</verse>
				<verse number="27">Jézus és tanítványai elmentek Fülöp Cézáreájának falvaiba. Az úton kérdést intézett tanítványaihoz: „Kinek mondanak engem az emberek?”</verse>
				<verse number="28">Azok azt felelték, hogy „Bemerítő Jánosnak, mások Illésnek, mások meg, hogy a próféták közül vagy az egyik.”</verse>
				<verse number="29">Ekkor megkérdezte őket: „Hát ti mit mondotok, ki vagyok én?” Megszólalt Péter s ezt felelte neki: „Te vagy a Krisztus!”</verse>
				<verse number="30">Ekkor keményen rájuk szólt, hogy senkinek se mondják.</verse>
				<verse number="31">Elkezdte aztán oktatni őket, hogy az ember Fiának sokat kell szenvednie, kell, hogy a vének, főpapok, írástudók elvessék, mint próba nem állót, kell, hogy megöljék, de három nappal azután fel fog támadni.</verse>
				<verse number="32">Nyíltan beszélt velük a dologról. Péter azonban pártfogolni s korholni kezdte őt.</verse>
				<verse number="33">Jézus erre megfordult, ránézett tanítványaira s aztán megdorgálta Pétert: „Eredj mögém sátán, mert nem az Isten dolgain jár az eszed, hanem az emberek dolgain.”</verse>
				<verse number="34">Azután a tömeget tanítványaival együtt magához szólította, és ezeket mondta nekik: „Ha valaki utánam akar jönni, tagadja meg magát, vegye fel keresztjét, és úgy kövessen engem.</verse>
				<verse number="35">Aki ugyanis meg akarja menteni lelkét, el fogja veszteni azt, de aki énérettem és az örömüzenetért elveszti lelkét, meg fogja menteni azt.</verse>
				<verse number="36">Mert mit használ az embernek, ha megnyeri az egész világot, de a lelkét veszni hagyja?</verse>
				<verse number="37">Hát mit is adhatna az ember lelkéért cserébe?</verse>
				<verse number="38">Mert ha valaki szégyell engem s beszédeimet e házasságtörő és vétkes nemzetségben, az embernek Fia is szégyellni fogja azt, ha majd eljön Atyjának dicsőségében a szent angyalokkal.”</verse>
			</chapter>
			<chapter number="9">
				<verse number="1">Azt is mondta nekik: „Bizony azt mondom nektek, hogy az itt állók között vannak olyanok, akik halált nem kóstolnak addig, amíg meg nem látják Isten királyságát, amint hatalommal elérkezik!”</verse>
				<verse number="2">Hat nap múltán Jézus magához vette Pétert, Jakabot és Jánost. Külön magukban felvitte őket egy igen magas hegyre és ott a szemük láttára más alakot öltött.</verse>
				<verse number="3">A köpenye csillogó lett, nagyon fehér, hogy kallós (fehérítő) nem képes a földön úgy megfehéríteni valamit.</verse>
				<verse number="4">Utóbb láthatóvá lett nekik Illés Mózessel együtt és azok Jézussal beszélgettek.</verse>
				<verse number="5">Ekkor megszólalt Péter és ezt mondta Jézusnak: „Rabbi, kellemes nekünk itt lennünk! Majd készítünk három sátrat, neked egyet, Mózesnek egyet és Illésnek egyet.”</verse>
				<verse number="6">Nem tudta ugyanis mit beszél, a félelem tudniillik megrémítette őket.</verse>
				<verse number="7">Aztán felhő támadt s az beárnyékolta őket, a felhőből pedig szózat hangzott ki: „Ő az én szeretett Fiam! Rá hallgassatok!”</verse>
				<verse number="8">De mikor hirtelen körültekintettek, többé senkit sem láttak, csak Jézust, ő volt egyedül velük.</verse>
				<verse number="9">Miközben leszálltak a hegyről, szigorúan megparancsolta nekik, hogy abból, amit láttak, senkinek semmit el ne beszéljenek, csak majd, ha az embernek Fia a halottak közül feltámad.</verse>
				<verse number="10">Belekapaszkodtak ebbe a szóba, s egymással vitatkozva azt kutatták, hogy mit jelent a halottak közül feltámadni.</verse>
				<verse number="11">Majd kérdést intéztek hozzá: „Azt mondják az írástudók, hogy előbb Illésnek kell eljönnie.”</verse>
				<verse number="12">Azt felelte nekik: „Illés eljön ugyan előbb, és mindent helyreállít. Aztán – de hogy is van az embernek Fia felől megírva? Hogy sokat szenved és megvetik?</verse>
				<verse number="13">Én azonban azt mondom nektek, hogy Illés is eljött már és mindazt megtették vele, amit akartak, amint írva van felőle!”</verse>
				<verse number="14">Mikor a tanítványokhoz érkeztek, nagy tömeget láttak körülöttük, írástudókat is, akik együttesen vitatkoztak velük,</verse>
				<verse number="15">de ahogy meglátták őt, azonnal nagy döbbenet fogta el az egész tömeget, majd hozzáfutottak és köszöntötték őt.</verse>
				<verse number="16">Jézus megkérdezte azokat: „Miért vitatkoztok velük?”</verse>
				<verse number="17">Valaki így felelt neki a tömegből: „Tanító, elhoztam hozzád a fiamat, akiben néma szellem van.</verse>
				<verse number="18">Ez a szellem, ahol éppen megragadja, szaggatni kezdi őt, aztán tajtékzik, fogát csikorgatja, majd elfonnyad a fiú. Szóltam tanítványaidnak, hogy űzzék ki, de nem volt rá erejük.”</verse>
				<verse number="19">Ekkor megszólalt Jézus és ezt mondta nekik: „Oh, hitetlen nemzedék! Meddig leszek veletek? Meddig visellek még titeket? Hozzátok ide hozzám!”</verse>
				<verse number="20">Odavitték hozzá. Mikor a szellem megpillantotta Jézust, azonnal össze-vissza rángatta a fiút, úgyhogy az a földre esett és tajtékozva fetrengett.</verse>
				<verse number="21">Jézus megkérdezte az atyját: Mennyi ideje annak, hogy ez történt vele?” „Gyermekkora óta – felelte az.</verse>
				<verse number="22">Sokszor vetette tűzbe is, vízbe is, hogy elveszítse. De ha valamire képes vagy, segíts rajtunk, gerjedj szánalomra irántunk.”</verse>
				<verse number="23">Jézus ezt felelte neki: „Ami azt illeti: ha képes vagy, hát minden lehetséges a hívőnek!”</verse>
				<verse number="24">A gyermek atyja hirtelen felkiáltott: „Hiszek – mondta –, segíts hitetlenségemen!”</verse>
				<verse number="25">Mikor Jézus meglátta, hogy tömeg fut hozzá, keményen rászólt a tisztátalan szellemre: „Hangtalan, néma szellem, megparancsolom neked, hogy menj ki belőle, és többé ne menj belé!”</verse>
				<verse number="26">Erre az felkiáltott, nagyon összerángatta a fiút és aztán kiment. A fiú meg olyan lett, mint egy holt, úgyhogy a többség azt is mondta, hogy meghalt.</verse>
				<verse number="27">Jézus azonban megragadta a kezét és felkeltette. S az fel is kelt.</verse>
				<verse number="28">Azután, hogy Jézus bement a házba, tanítványai külön megkérdezték őt: „Hogyhogy nem tudtuk kiűzni azt?”</verse>
				<verse number="29">Jézus ezt felelte nekik: „Ez a fajta semmi másra nem megy ki, csak az imádkozásra!”</verse>
				<verse number="30">Miután onnan eltávoztak, Galileán vonultak át, de nem akarta, hogy bárki is megtudja.</verse>
				<verse number="31">Tanítványainak oktatásával foglalkozott ugyanis. Arról beszélt nekik, hogy az embernek Fiát át fogják adni az emberek kezébe, meg fogják ölni, de három nappal azután, hogy megölték, feltámad.</verse>
				<verse number="32">Azok azonban nem értették meg beszédét, ám féltek hozzá kérdést intézni.</verse>
				<verse number="33">Kapernaumba érkeztek. Mikor benn volt a házban, megkérdezte őket: „Mit fontolgattatok az úton?”</verse>
				<verse number="34">Ők azonban hallgattak, mert arról vitatkoztak egymással az úton, hogy ki a nagyobb.</verse>
				<verse number="35">Miután leült és magához hívta a tizenkettőt, ezt mondta nekik: „Ha valaki első akar lenni, mindenki között utolsó legyen, mindenkinek kiszolgálója.”</verse>
				<verse number="36">Ezzel fogott egy gyermeket és kiállította közéjük a középre, majd ölébe vette s így szólt hozzájuk:</verse>
				<verse number="37">„Aki az ilyen gyermekek közül egyet az én nevemben befogad, nem engem fogad be, hanem azt, aki elküldött engem!”</verse>
				<verse number="38">„Tanító – mondta neki János –, láttunk valakit, aki a te neveddel ördögi szellemet űz ki, de nem követ minket. Eltiltottuk neki, mivelhogy nem követ minket.”</verse>
				<verse number="39">De Jézus ezt felelte: „Ne tiltsátok el, mert lehetetlen, hogy valaki az én nevemben úgy gyakoroljon isteni hatalmat, hogy utána nemsokára káromoljon engem.</verse>
				<verse number="40">Hiszen aki nincs ellenünk, mellettünk van.</verse>
				<verse number="41">Aki ugyanis titeket egy pohár vízzel megitat azon a címen, hogy a Krisztuséi vagytok, bizony azt mondom nektek, nem fogja elveszíteni bérét.</verse>
				<verse number="42">S ha valaki e legkisebbek közül, akik hisznek, egyet tőrbe ejt, az olyannak jobb volna, ha malomkővel a nyaka körül a tengerbe vetnék.</verse>
				<verse number="43">Ha a kezed tőrbe csal, vágd le! Jobb volna neked, hogy csonkán az életre bemenj, minthogy két karral az olthatatlan tűzbe, a gyehennába vessenek,</verse>
				<verse number="44">ahol nem pusztul el a férgük, és a tűz nem alszik el.</verse>
				<verse number="45">Ha lábad tőrbe csal, vágd le! Jobb neked sántán az életre bemenned, minthogy két lábbal a gyehennára vessenek,</verse>
				<verse number="46">ahol nem pusztul el a férgük, és a tűz nem alszik el.</verse>
				<verse number="47">Ha szemed csal tőrbe, vesd el! Kedvezőbb rád nézve, hogy félszemmel Isten királyságába bemenj, minthogy két szemmel a gyehennára vessenek.</verse>
				<verse number="48">Ott az ilyeneknek férge meg nem hal és tüze ki nem alszik.</verse>
				<verse number="49">Mert mindenkit tűzzel fognak megsózni.</verse>
				<verse number="50">Hasznos a só, de ha elveszti só ízét, mivel fűszerezhetnék meg? Tartsatok magatokban sót és legyetek egymás között békességben!”</verse>
			</chapter>
			<chapter number="10">
				<verse number="1">Felkelt és elment onnan Júdea tájaira s a Jordánon túlra. Ismét tömeg vonult vele s amint szokása volt, újra tanítgatta őket.</verse>
				<verse number="2">Farizeusok mentek hozzá s megkérdezték: „Szabad-e a férfinak az asszonyt elbocsátani?” Kísérteni akarták!</verse>
				<verse number="3">„Mit parancsolt nektek Mózes?” – szólt nekik Jézus.</verse>
				<verse number="4">Mire azok ezt felelték: „Mózes megengedte, hogy válólevelet írjunk és elbocsássuk az asszonyt. ”</verse>
				<verse number="5">Jézus erre ezt mondta nekik: „Kemény szívetekre tekintve írta nektek ezt a parancsolatot.</verse>
				<verse number="6">Ámde már a teremtés kezdetétől fogva férfivá és nővé tette Isten őket.</verse>
				<verse number="7">Ezért hagyja el a férfi atyját s az anyját</verse>
				<verse number="8">és lesz a kettő egy hússá, úgyhogy azontúl nincs két, hanem csak egy hús!</verse>
				<verse number="9">Amit hát az Isten egy igába fogott, ember azt ne válassza széjjel!”</verse>
				<verse number="10">Otthon a tanítványai újra megkérdezték e felől</verse>
				<verse number="11">s ő ezt mondotta nekik: „Aki elbocsátja a feleségét, és másikkal házasodik össze, házasságtörést követ el amazzal szemben.</verse>
				<verse number="12">Ha meg az asszony bocsátja el férjét és köt utána mással házasságot, házasságtörővé lesz.”</verse>
				<verse number="13">Gyermekeket hoztak hozzá, hogy megérintse őket, de a tanítványok korholták azokat.</verse>
				<verse number="14">Jézus mikor ezt észrevette, bosszankodott és rájuk szólt: „Hagyjátok, hogy a gyermekek hozzám jöjjenek! Ne akadályozzátok őket! Hiszen ilyeneké az Isten királysága.</verse>
				<verse number="15">Bizony azt mondom nektek, aki az Isten királyságát nem úgy fogadja, mint egy gyermek, be nem megy abba.”</verse>
				<verse number="16">Ekkor ölébe vette, majd megáldotta őket, és rájuk vetette kezét.</verse>
				<verse number="17">Mikor kiment az útra, hozzáfutott valaki, térdre esett s megkérdezte: „Jó Tanító, mit tegyek, hogy örökrészül kaphassam az örökéletet?”</verse>
				<verse number="18">Jézus ezt felelte neki: „Miért mondasz engem jónak? Senki sem jó, csak az egy Isten.</verse>
				<verse number="19">A parancsolatokat ismered: Ne ölj! Ne törj házasságot! Ne lopj! Hamis tanúságot ne tégy! Ne fosztogass! Tiszteld atyádat és anyádat!”</verse>
				<verse number="20">Az így felelt: „Tanító, mindezeket ifjúságomtól fogva követtem.”</verse>
				<verse number="21">Jézus erre ránézett és megszerette őt, majd így szólt hozzá: „Egy hiányod van: Eredj, add el, amid csak van, és oszd el a szegényeknek! Akkor kincsed lesz a mennyekben. Aztán rajta, kövess engem!”</verse>
				<verse number="22">Az azonban elkomorult erre a szóra és szomorúan elment, mert sok szerzeménye volt.</verse>
				<verse number="23">Jézus erre körültekintett tanítványain és így szólt hozzájuk: „Milyen nehezen fognak az Isten királyságába bemenni azok, akiknek vagyonuk van.”</verse>
				<verse number="24">Tanítványait megdöbbentették beszédei. Jézus aztán újra megszólalt és ezt mondta nekik: „Gyermekek, milyen sok bajjal jár az Isten királyságába bemenni azoknak, akik vagyonukban bíznak.</verse>
				<verse number="25">Kevesebb fáradtsággal megy át egy teve a tű fokán, mint egy gazdag az Isten királyságába.”</verse>
				<verse number="26">Azok pedig annál inkább megdöbbentek s egymás közt beszélték: „Hát ki is menekülhet meg?”</verse>
				<verse number="27">Jézus rájuk tekintett és így szólt: „Embereknél lehetetlen, de nem Istennél. Az Istennél minden lehetséges.”</verse>
				<verse number="28">Ekkor Péter ilyen beszédbe kezdett: „Lásd, mi mindent elhagytunk, s úgy követtünk téged!”</verse>
				<verse number="29">Jézus ezt mondta rá: „Bizony azt mondom nektek, egy ember sem hagyhat el házat, testvéreket, anyát, apát, gyermekeket, szántóföldeket értem és az örömhírért úgy,</verse>
				<verse number="30">hogy ne kapná meg azok százszorosát, most ebben az időben: házakat, testvéreket, anyákat, gyermekeket és szántóföldeket üldözésekkel, az elkövetkező korban pedig örökéletet.</verse>
				<verse number="31">Sok első utolsóvá lesz és utolsók elsőkké!”</verse>
				<verse number="32">Úton voltak és Jeruzsálembe mentek fel. Jézus előttük ment, rajtuk pedig döbbenet ült, félve követték. Ekkor újra magához vette a tizenkettőt és azokról a dolgokról kezdett beszélni nekik, amelyek vele történni fognak.:</verse>
				<verse number="33">„Most felmegyünk Jeruzsálembe s az embernek Fiát át fogják adni a főpapoknak, az írástudóknak, azok halálra fogják ítélni, s át fogják adni őt a nemzeteknek.</verse>
				<verse number="34">Aztán kicsúfolják, megköpdösik, megostorozzák és megölik, és három nap múlva feltámad!”</verse>
				<verse number="35">Ekkor hozzámentek Zebedeus fiai, Jakab és János és megszólították: „Tanító, szeretnénk, ha azt, amit kérünk tőled, megtennéd nekünk.”</verse>
				<verse number="36">„Mit akartok? Mit tegyek veletek?” – kérdezte tőlük.</verse>
				<verse number="37">Ők ezt felelték neki: „Add meg nekünk, hogy dicsőségedben egyikünk jobb-, és másikunk balkezed felől ülhessen!”</verse>
				<verse number="38">„Nem tudjátok mit kértek!” – felelte nekik Jézus.” Képesek vagytok-e kiinni azt a poharat, melyet én iszom ki, vagy bemerülni azzal a bemerüléssel, mellyel én merítkezem be?”</verse>
				<verse number="39">„Képesek vagyunk” – felelték azok, mire Jézus ezt mondta nekik: „Ki fogjátok ugyan inni azt a poharat, melyet én kiiszom s be fogtok merülni azzal a bemerüléssel, mellyel</verse>
				<verse number="40">én bemerülök, de a jobbomon és balomon való ülést nem az én dolgom megadni, hanem azoké lesz, akiknek elkészítették.”</verse>
				<verse number="41">Mikor a tíz meghallotta az esetet, bosszankodni kezdtek Jakabon és Jánoson.</verse>
				<verse number="42">Erre Jézus magához szólította őket, és ezt mondta nekik: „Tudjátok, hogy azok, akiknek a nemzetek között uralkodói tekintélyük van, uraságuk alá kényszerítik, és nagyjaik fennhatóságuk alá nyomják őket!</verse>
				<verse number="43">Köztetek azonban nem ilyen a viszony. Ellenkezőleg. Aki közöttetek nagy akar lenni, szolgáljon ki titeket,</verse>
				<verse number="44">és aki köztetek első akar lenni, mindenkinek rabszolgája legyen.</verse>
				<verse number="45">Hiszen az embernek Fia sem azért jött, hogy őt szolgálják ki, hanem hogy ő szolgáljon ki másokat, és lelkét sokakért váltságul adja!”</verse>
				<verse number="46">Jerikóba értek. Mikor éppen kimentek Jerikóból ő meg a tanítványai s tekintélyes számú tömeg, egy vak koldus ült az út szélén, Timeusz fia, Bartimeusz.</verse>
				<verse number="47">Ez, ahogy meghallotta, hogy a názáreti Jézus megy el arra, kiabálni kezdett: „Dávidnak Fia Jézus, könyörülj rajtam!”</verse>
				<verse number="48">Sokan korholták, hogy elhallgattassák, de ő annál inkább kiáltozott: „Dávidnak Fia, könyörülj rajtam!”</verse>
				<verse number="49">Jézus megállt és így szólt: „Hívjátok őt ide! ” Hívták a vakot, így szóltak hozzá: „Bízzál, kelj fel, hív téged!”</verse>
				<verse number="50">Az erre eldobta a köpenyét, felugrott és Jézushoz ment.</verse>
				<verse number="51">Jézus megkérdezte: „Mit akarsz? Mit tegyek veled?” „Rabbuni – felelte a vak –, hogy látni tudjak!”</verse>
				<verse number="52">„Eredj – felelte neki Jézus – hited megmentett téged!” S az tüstént látott és követte őt az úton.</verse>
			</chapter>
			<chapter number="11">
				<verse number="1">Mikor Jeruzsálemhez közeledtek, az Olajfák hegyén Betfagénál és Betániánál tanítványai közül kettőt elküldött.</verse>
				<verse number="2">„Menjetek el a veletek szemben levő faluba – mondotta nekik. Ahogy beértek, tüstént rátaláltok egy megkötött szamárcsikóra, melyen még ember soha sem ült. Oldjátok el és hozzátok ide!</verse>
				<verse number="3">Ha pedig valaki megkérdezné tőletek: Miért teszitek ezt? Mondjátok: Az Úrnak van szüksége rá, s azonnal elbocsátja azt ide.”</verse>
				<verse number="4">El is mentek és kinn az utcán egy ajtónál találtak egy megkötött szamárcsikót. Eloldották.</verse>
				<verse number="5">De az ott állók közül némelyek megkérdezték őket: „Miért oldjátok el a szamárcsikót?”</verse>
				<verse number="6">Úgy feleltek nekik, ahogy Jézus mondta, mire elbocsátották azokat.</verse>
				<verse number="7">Jézushoz vitték aztán a csikót, rárakták köpenyeiket s ő ráült.</verse>
				<verse number="8">Sokan köpenyeikkel terítették be az utat, mások meg gallyakkal, melyeket a mezőkről tördeltek.</verse>
				<verse number="9">Akik előtte mentek, s akik követték így kiáltoztak: „Hozsánna! Áldott az, aki az Úr nevében jön!</verse>
				<verse number="10">Áldott atyánknak, Dávidnak érkező királysága! Hozsánna a magasságokban!”</verse>
				<verse number="11">Aztán bement Jeruzsálembe a szent helyre. Ott mindent megtekintett, majd késő lévén, a tizenkettővel kiment Betániába.</verse>
				<verse number="12">Másnap, mikor Betániából távoztak, megéhezett.</verse>
				<verse number="13">Már messziről meglátott egy dús levélzetű fügefát s odament, hogy talán talál rajta valamit. De mikor hozzáért, semmit sem talált rajta, csak levelet. Mert még nem volt itt a fügék ideje!</verse>
				<verse number="14">Ekkor megszólalt s így szólt a fához: „Senki rólad többé gyümölcsöt ne egyék az örökkorig soha.” A tanítványai hallották.</verse>
				<verse number="15">Jeruzsálembe érkeztek. Bementek a szenthelyre s Jézus hozzáfogott, hogy kiűzze a szenthelyről azokat, akik ott árusítottak és vásároltak. A pénzváltók asztalait, a galambárusok székeit felforgatta</verse>
				<verse number="16">és nem engedte, hogy bárki is bármilyen eszközt átvigyen a szenthelyen.</verse>
				<verse number="17">Majd tanította őket.” Nincs-e megírva, hogy az én házamat az összes nemzetek imádság házának fogják nevezni? Ti azonban rablók barlangjává tettétek.”</verse>
				<verse number="18">Meghallották azt a főpapok és írástudók és keresték, milyen módon veszíthetnék őt el. Féltek ugyanis tőle, mert az egész tömeget megdöbbentette tanítása.</verse>
				<verse number="19">Mikor aztán este lett, kimentek a városból.</verse>
				<verse number="20">Mikor kora reggel arra mentek, észrevették, hogy a fügefa gyökerestől kiszáradt.</verse>
				<verse number="21">Péter, aki visszaemlékezett, megjegyezte: „Rabbi, nézd csak, a fügefa, melyet megátkoztál, kiszáradt.”</verse>
				<verse number="22">Jézus erre így szólt hozzájuk: „Legyen hitetek Istenben!</verse>
				<verse number="23">Bizony azt mondom nektek, hogyha valaki azt mondaná ennek a hegynek: Emelkedj fel és hullj a tengerbe, ha nem kételkedne szívében, hanem hinné, hogy amit mond, megtörténik, akkor meg is lenne neki.</verse>
				<verse number="24">Ezért azt mondom nektek: Akármiért imádkoztok is, higgyétek, hogy már megkaptátok, amit kértek és meg lesz nektek!</verse>
				<verse number="25">De ha valamikor imádkozva álltok, bocsássátok meg, ha valaki ellen valamit tartogattok, hogy a ti mennyben lakó Atyátok is megbocsássa a ti botlásaitokat.</verse>
				<verse number="26">Ha pedig ti nem bocsáttok meg, mennyei Atyátok sem bocsátja meg vétkeiteket. ”</verse>
				<verse number="27">Ismét Jeruzsálembe mentek. Mikor a szenthelyen járt, hozzámentek a főpapok, írástudók és vének</verse>
				<verse number="28">és megkérdezték tőle: „Milyen felhatalmazással teszed ezeket? Ki adta neked a felhatalmazást, hogy ezeket tehesd?”</verse>
				<verse number="29">Jézus ezt felelte nekik: „Kérdezek tőletek egy dolgot, feleljetek nekem, akkor majd én is megmondom nektek, miféle felhatalmazással cselekszem ezeket.</verse>
				<verse number="30">János bemerítése a mennyből való volt-e, vagy emberektől? Feleljetek nekem.”</verse>
				<verse number="31">Ekkor magukban számítgatták a dolgot: „Ha azt mondjuk – szóltak – a mennyből való, azt fogja mondani: Miért nem hittetek akkor neki?</verse>
				<verse number="32">Ha pedig azt mondjuk, hogy az emberektől,” féltek a néptől, mert mind azt tartották Jánosról, hogy valóban próféta.</verse>
				<verse number="33">Azt felelték hát Jézusnak: „Nem tudjuk.” Jézus is ezt mondta hát nekik: „Én sem mondom meg nektek, milyen felhatalmazás alapján cselekszem ezeket.”</verse>
			</chapter>
			<chapter number="12">
				<verse number="1">Majd példázatokban kezdett szólni: „Egy ember szőlőt ültetett, körülkerítette, sajtót vésett le benne, tornyot is épített, majd kiadta szőlőműveseknek. Aztán külföldre utazott.</verse>
				<verse number="2">A maga idejében egy rabszolgát küldött a szőlőművesekhez, hogy kapjon a szőlőművesektől a szőlő terméséből.</verse>
				<verse number="3">Ám azok megfogták, megverték, és üresen bocsátották el.</verse>
				<verse number="4">Ekkor újra elküldött hozzájuk egy másik rabszolgát, azt is megsebesítették a fején és meggyalázták.</verse>
				<verse number="5">Mást küldött, megölték, sok mást is, azokat részben megverték, részben megölték.</verse>
				<verse number="6">De volt még valakije: egy szeretett fia. Utolsónak azt küldte hozzájuk. Úgy gondolta: talán csak megszégyenülnek a fiammal szemben.</verse>
				<verse number="7">De azok a földművesek így beszéltek egymás között: Ez az örökös! Jertek öljük meg és mienk lesz az örökrésze!</verse>
				<verse number="8">Ekkor megfogták, megölték és kivetették a szőlőből!</verse>
				<verse number="9">Vajon mit fog a szőlő ura tenni? Megjön, elpusztítja a munkásokat, és a szőlőt másoknak adja oda.</verse>
				<verse number="10">Hát nem olvastátok ezt az írást: Az a kő, melyet az építők a próbán elvetettek, lett a szegletkő?</verse>
				<verse number="11">Az Úrtól indult ez ki. Szemünk előtt mégis csodálatos!”</verse>
				<verse number="12">Ezután igyekeztek elfogni őt, de féltek a tömegtől. Észrevették ugyanis, hogy róluk mondta a példázatot. Azzal otthagyták Jézust és elmentek.</verse>
				<verse number="13">A farizeusok és Heródes-pártiak közül hozzáküldtek egyeseket, hogy valamelyik szaván megfogják őt.</verse>
				<verse number="14">Elmentek és így szóltak hozzá: „Tanító, tudjuk, hogy igaz vagy és nem törődsz senkivel sem, mert nem nézed az emberek személyét, hanem az Isten útját a valóság alapján tanítod! Szabad-e a császárnak adót fizetni? Megfizessük-e, vagy ne fizessük?”</verse>
				<verse number="15">Ő azonban átlátta képmutatásukat és így felelt nekik: „Miért kísértetek? Hozzatok ide nekem egy dénárt, hadd lássam!”</verse>
				<verse number="16">Hoztak, mire megkérdezte tőlük: „Kinek a képe és felirata ez?” „A császáré” – felelték neki.</verse>
				<verse number="17">Mire Jézus így szólt hozzájuk: „Adjátok meg a császárnak, ami a császáré és Istennek, ami az Istené.” Elcsodálkoztak rajta.</verse>
				<verse number="18">Aztán szadduceusok jöttek hozzá, kik azt beszélik, hogy nincs feltámadás. Ők is kérdést intéztek hozzá.</verse>
				<verse number="19">„Tanító! – szóltak – Mózes azt írta nekünk, hogyha valakinek úgy hal meg a testvére, hogy feleséget hagy hátra, de nem hagy gyermeket, vegye el a testvére az asszonyt és támasszon magot a testvérnek.</verse>
				<verse number="20">Hét testvér volt és az első feleséget vett, de meghalt és nem hagyott magot.</verse>
				<verse number="21">Elvette a nőt a második és meghalt úgy, hogy nem hagyott magot. A harmadik hasonlóképpen.</verse>
				<verse number="22">Úgy tett mind a hét és nem hagytak magot. Mindegyik közül utolsónak az asszony is meghalt.</verse>
				<verse number="23">A feltámadáskor, mikor majd felkelnek a sírból, közülük kié lesz az asszony? Hiszen heten bírták feleségül.”</verse>
				<verse number="24">Jézus ezt felelte nekik: „Nem azért tévelyegtek-e, mert nem ismeritek az Írásokat, sem az Isten hatalmát?</verse>
				<verse number="25">Mikor ugyanis a halottak közül feltámadnak, sem feleséget nem vesznek, sem nőül nem mennek, hanem olyanok lesznek, mint a mennyekben az angyalok.</verse>
				<verse number="26">A halottakat illetően pedig, hogy feltámadnak, nem olvastátok-e Mózes könyvében, hogy a csipkebokornál mit szólt az Isten: Én vagyok Ábrahámnak Istene, Izsáknak Istene és Jákobnak Istene?</verse>
				<verse number="27">Nem halottak Istene az Isten, hanem élőké! Nagyon eltévedtetek!”</verse>
				<verse number="28">Az egyik írástudó, miután hallotta vitájukat, hozzáment és látva, hogy helyesen felelt meg nekik, megkérdezte tőle: „Mindegyik közül melyik parancsolat az első?”</verse>
				<verse number="29">„Az első ez: – felelte Jézus – Halljad Izráel, az Úr a mi Istenünk egy Úr!</verse>
				<verse number="30">Szeresd hát az Urat, Istenedet egész szívedből, egész lelkedből, egész gondolkodásodból és minden egész erődből!</verse>
				<verse number="31">A második ez: Szeresd felebarátodat, mint magadat! Más ezeknél nagyobb parancsolat nincsen!”</verse>
				<verse number="32">„Helyesen van Tanító – válaszolt neki az írástudó –, a valóságnak megfelelően mondtad, hogy egy az Isten és nincs több rajta kívül.</verse>
				<verse number="33">Továbbá, hogy egész szívből, teljes belátásból és egész erődből szeretni Őt és szeretni felebarátunkat, mint magunkat: több minden egészen égő és véres áldozatnál.”</verse>
				<verse number="34">Jézus mikor észrevette, hogy értelmesen felelt, így szólt hozzá: „Nem messze vagy az Isten Királyságától.” Többé azután senki sem merte őt megkérdezni.</verse>
				<verse number="35">Amikor Jézus a templomban tanított, előhozta ezt a kérdést: „Hogy mondhatják az írástudók, hogy a Krisztus Dávidnak a Fia?</verse>
				<verse number="36">Maga Dávid a Szent Szellem által ezt mondta: Szólt az Úr az én Uramnak: Ülj le jobbom felől, míg ellenségeidet lábad alá nem vetem!</verse>
				<verse number="37">Maga Dávid mondja őt Urának. Honnan fia hát neki?”</verse>
				<verse number="38">A nagy tömegnek öröm volt hallgatnia őt. Tanítás közben így szólt egyszer: „Őrizkedjetek az írástudóktól, kiknek az a kívánságuk, hogy palástban járhassanak, és a piacokon köszöntsék őket,</verse>
				<verse number="39">a zsinagógában elől üljenek, a lakomákon az első helyeket szeretik.</verse>
				<verse number="40">Az özvegyek házát ők eszik föl, bár színből hosszan imádkoznak. Ezeknek bőségesebben jár ki majd az ítélet!”</verse>
				<verse number="41">Aztán leült a persely ellenében és figyelte, hogy a tömeg hogyan dobja pénzét a perselybe. Sok gazdag sokat vetett.</verse>
				<verse number="42">Majd jött egy szegény özvegy és két fillért dobott, azaz egy negyed pénzt.</verse>
				<verse number="43">Magához szólította tanítványait és így szólt hozzájuk: „Bizony azt mondom nektek, hogy ez a szegény özvegy mindazoknál többet vetett, akik a perselybe dobtak.</verse>
				<verse number="44">Mert mindenki a feleslegéből vetett, de ez a maga szűkösségéből mindenét bedobta, amije volt, még a betevő falatját is.”</verse>
			</chapter>
			<chapter number="13">
				<verse number="1">A szenthelyről való távozásakor egyik tanítványa megszólította: „Tanító! Nézd mekkora kövek, mekkora épületek!”</verse>
				<verse number="2">„Látod ezeket a nagy épületeket?” – mondta neki Jézus.” Követ kövön nem fognak itt hagyni, melyeket le nem rombolnának!”</verse>
				<verse number="3">Mikor aztán az Olajfák hegyén a szenthellyel átellenben leült, külön megkérdezték őt Péter, Jakab, János és András:</verse>
				<verse number="4">„Mondd meg nekünk, mikor történnek meg ezek és micsoda jele lesz annak az időnek, amikor mindezeknek végbe kell menniük.”</verse>
				<verse number="5">Ekkor Jézus így kezdett nekik beszélni: „Vigyázzatok, hogy valaki el ne tévelyítsen titeket!</verse>
				<verse number="6">Sokan fognak a nevemmel jönni s azt mondják: Én vagyok az! Sokakat el is fognak tévelyíteni.</verse>
				<verse number="7">Ha aztán háborúkról és háborús hírekről fogtok hallani, meg ne riadjatok! Meg kell történniük, de ez még nem a vég.</verse>
				<verse number="8">Mert nemzet nemzetre s királyság királyságra fog támadni. Helyenként földrengések lesznek, éhínségek támadnak. A szülőfájdalmaknak csak kezdete ez.</verse>
				<verse number="9">De ti vigyázzatok magatokra. Tanácsoknak, gyülekezeteknek fognak átadni titeket, meg fognak verni benneteket, helytartók, királyok előtt fogtok állni énértem, nekik tanúságtételül!</verse>
				<verse number="10">Előbb azonban az összes nemzetekhez el kell jutni az örömüzenet hirdetésével.</verse>
				<verse number="11">Ha aztán elárulnak s elhurcolnak titeket, ne legyen előre gondotok arra, hogy mit szóljatok, hanem amit éppen abban az órában adnak majd nektek, azt mondjátok! Mert nem ti lesztek a szólók, hanem a Szent Szellem.</verse>
				<verse number="12">Akkor halálra fogja adni testvér a testvérét, atya a gyermekét. A gyermekek a szüleikre támadnak és megöletik őket.</verse>
				<verse number="13">Az én nevemért mindenki előtt gyűlöletesek lesztek! Ám, aki végig állhatatos marad, meg fog menekülni!</verse>
				<verse number="14">Ha aztán megpillantjátok majd az utálatos pusztítást, mely ott fog állani ahol nem kellene – aki olvassa, értse meg –, akkor, akik Júdeában lesznek, fussanak a hegyekbe,</verse>
				<verse number="15">aki a háztetőn lesz, ne szálljon alá s ne menjen be, hogy valamit magával vigyen,</verse>
				<verse number="16">aki a mezőn lesz, ne térjen vissza ahhoz, ami mögötte van, hogy elhozza a köpenyét.</verse>
				<verse number="17">Jaj lesz azokban a napokban a terhes és a szoptatós asszonyoknak!</verse>
				<verse number="18">Imádkozzatok, hogy ne télen történjék.</verse>
				<verse number="19">Mert azokon a napokon olyan szorongatás lesz, amilyen még nem volt a teremtés kezdete óta, melyet Isten teremtett, a mai napig, és nem is lesz.</verse>
				<verse number="20">S ha az Úr meg nem rövidítette volna azokat a napokat, egy hús sem menekülne meg. De a kiválogatottakért, akiket kiválasztott magának, megrövidítette ama napokat!</verse>
				<verse number="21">Akkor, ha valaki azt mondaná: Itt, vagy ott a Krisztus, ne higgyétek!</verse>
				<verse number="22">Mert hamis krisztusok és hamis próféták fognak támadni, jeleket és csodákat fognak tenni, hogy amennyiben lehetséges még a kiválogatottakat is eltévelyítsék.</verse>
				<verse number="23">De ti vigyázzatok! Előre szóltam néktek!</verse>
				<verse number="24">Ámde azokban a napokban, ama szorongás után a nap el fog sötétedni, a hold nem adja többé fényét,</verse>
				<verse number="25">a csillagok hullani fognak az égből, s a mennyekben lévő hatalmak meginognak.</verse>
				<verse number="26">És akkor meg fogják látni az embernek Fiát, amint felhőkön nagy hatalommal és dicsőséggel eljön.</verse>
				<verse number="27">Akkor az embernek Fia szét fogja küldeni az angyalokat, s a négy szél irányából a föld szélétől az ég széléig magához fogja gyűjteni a kiválogatottakat.</verse>
				<verse number="28">A fügefáról tanuljatok el egy példázatot! Ha a hajtása már kizsendül, és leveleket növeszt, tudjátok, hogy közel a nyár:</verse>
				<verse number="29">így lesz akkor is, ha majd azt látjátok, hogy ezek megtörténnek, akkor tudjátok majd, hogy közel van az ajtó előtt.</verse>
				<verse number="30">Bizony azt mondom nektek, hogy az a nemzedék nem múlik el addig, amíg mindezek meg nem történnek.</verse>
				<verse number="31">Az ég és föld elmúlnak, de az én beszédeim nem fognak elmúlni.</verse>
				<verse number="32">Ama napról és óráról pedig senki sem tud, még a mennyben az angyalok sem, a Fiú sem, hanem csak az Atya.</verse>
				<verse number="33">Vigyázzatok, virrasszatok! Nem tudjátok mikor lesz az az idő.</verse>
				<verse number="34">Olyan ez, mint mikor egy külföldre utazó elhagyja házát, s rabszolgáinak meghatalmazást ad, és kinek-kinek a maga munkáját kiadja, az ajtónállónak pedig megparancsolja, hogy ébren legyen.</verse>
				<verse number="35">Legyetek hát ébren! Hiszen nem tudjátok, hogy a ház ura mikor jön: este, éjfélkor, kakasszókor, vagy hajnalban.</verse>
				<verse number="36">Hogy mikor hirtelen megjön, szunnyadva ne találjon titeket.</verse>
				<verse number="37">Amit pedig nektek mondok, mindeneknek mondom: Ébren maradjatok.”</verse>
			</chapter>
			<chapter number="14">
				<verse number="1">Két nap múltán pászka volt és a kovásztalan kenyerek ünnepe. A főpapok és írástudók azon voltak, hogy csellel elfogják és megöljék Jézust.</verse>
				<verse number="2">Azt mondták tudniillik: „Ne az ünnepen, hogy a nép közt zavargás ne legyen.”</verse>
				<verse number="3">Mialatt Betániában a poklos Simon házában volt és éppen asztalnál feküdt, odament egy asszony, kinél valódi és igen értékes nárdusszal telt alabástrom korsócska volt. Az asszony széttörte az alabástromot és kiöntötte tartalmát Jézus fejére.</verse>
				<verse number="4">Voltak ott némelyek, akik magukban bosszankodtak a dolgon.” Mire való volt a nárdusznak ilyen eltékozlása?</verse>
				<verse number="5">Háromszáz dénárért is el lehetett volna adni ezt a kenetet s odaadni a szegényeknek!” Lihegő indulattal támadtak az asszonyra.</verse>
				<verse number="6">Jézus azonban így szólt: „Hagyjátok őt! Miért zaklatjátok? Nemes dolgot tett velem.</verse>
				<verse number="7">Szegények ugyanis mindig lesznek veletek, és amikor csak akarjátok, jót tehettek majd velük, de én nem mindig leszek nálatok.</verse>
				<verse number="8">Ez az asszony azt tette, amihez módja volt: a temetésemre előre megkente illatszerrel a testemet.</verse>
				<verse number="9">Bizony azt mondom nektek, hogy ahol csak az egész világon az örömüzenetet hirdetni fogják, azt is beszélni fogják az ő emlékezetére, amit ő tett.”</verse>
				<verse number="10">Ekkor Júdás, a karióti, a tizenkettő közül az egyik, elment a főpapokhoz, hogy őt átadja nekik.</verse>
				<verse number="11">Azok, mikor meghallották, megörültek és megígérték, hogy pénzt adnak neki. Júdás aztán kereste az alkalmat, hogy átadhassa őt.</verse>
				<verse number="12">A kovásztalan kenyerek ünnepének első napján, mikor a pászkabárányt leölték, tanítványai megkérdezték Jézustól: „ Mit akarsz? Hova menjünk, hogy elkészítsük a pászkabárányt, hogy megehesd?”</verse>
				<verse number="13">Erre két tanítványt küldött el és ezt mondta nekik: „Menjetek el a városba, majd találkoztok egy emberrel, aki vizes korsót visz, kövessétek azt.</verse>
				<verse number="14">Ott, ahová bemegy, mondjátok meg a gazdának: A Tanító kérdezteti: Hol van az én szállásom, ahol tanítványaimmal a pászkabárányt megehetem?</verse>
				<verse number="15">Az erre egy nagy felházat fog mutatni, mely felszőnyegezve készen áll. Ott készítsétek el nekünk!”</verse>
				<verse number="16">A tanítványok elmentek, megérkeztek a városba, és úgy találták, ahogy az Úr megmondta nékik. Aztán elkészítették a pászka bárányt.</verse>
				<verse number="17">Mikor beesteledett, elment oda a tizenkettővel.</verse>
				<verse number="18">Már az asztalnál feküdtek és ettek, mikor Jézus így szólt: „Bizony azt mondom nektek, hogy közületek egy el fog árulni engem. Az, aki velem együtt eszik.”</verse>
				<verse number="19">Szomorúság fogta el őket, s egyenként megkérdezték tőle: „Vajon én-e?”</verse>
				<verse number="20">Azt felelte nekik: „A tizenkettő közül egyik, aki velem együtt mártogat a tálba.</verse>
				<verse number="21">Az embernek Fia elmegy ugyan, úgy, ahogy írva van felőle, de jaj annak az embernek, aki az embernek Fiát elárulja. Jobb volna annak az embernek, ha nem született volna.”</verse>
				<verse number="22">Mialatt ettek, fogta a kenyeret, megáldotta, megtörte, adott nekik és így szólt: „Vegyétek, ez az én testem!”</verse>
				<verse number="23">Aztán fogta a poharat, hálát adott, odaadta nekik, s azok mindnyájan ittak belőle.</verse>
				<verse number="24">„Ez az én vérem – mondta nekik –, a szövetség vére, mely sokakért ontatik ki.</verse>
				<verse number="25">Bizony azt mondom nektek, hogy nem iszom a szőlőtőkének gyümölcséből többé addig a napig; amíg az Isten királyságában újra nem ihatok belőle.”</verse>
				<verse number="26">Majd az éneklés után kimentek az Olajfák hegyére.</verse>
				<verse number="27">Közben ezt mondotta nekik Jézus: „Mindnyájan megütköztök majd bennem és tőrbe estek, mert írva van: Megverem majd a pásztort és elszélednek a juhok.</verse>
				<verse number="28">Ám feltámadásom után előttetek fogok menni Galileába.”</verse>
				<verse number="29">Péter ezt felelte neki: „Ha mindnyájan megbotlanak is, de én nem.”</verse>
				<verse number="30">Erre Jézus ezt mondta neki: „Bizony azt mondom neked, hogy ma, ez éjszakán, mielőtt a kakas kétszer kukorékolna, háromszor megtagadsz engem.”</verse>
				<verse number="31">De Péter erősködve hangoztatta: „Ha veled együtt kellene meghalnom is, meg nem tagadlak téged.” Hasonlóképpen szóltak mindannyian.</verse>
				<verse number="32">Mikor arra a helyre érkeztek, melynek Gecsemáné a neve, így szólt tanítványaihoz: „Üljetek le ide, amíg én imádkozom.”</verse>
				<verse number="33">Magával vitte Pétert, Jakabot és Jánost. Aztán rémület és otthontalanság érzete kezdte nyugtalanítani s így szólt hozzájuk:</verse>
				<verse number="34">„Szomorúság borult a lelkemre mindhalálig! Maradjatok itt és virrasszatok.”</verse>
				<verse number="35">Kissé előrement, a földre esett és úgy imádkozott, hogy ha lehetséges, távozzék tőle ez az óra.</verse>
				<verse number="36">„Abba, Atyám! – mondta – minden lehetséges neked: Távoztasd el tőlem azt a poharat! De ne az legyen, amit én akarok, hanem amit te.”</verse>
				<verse number="37">Aztán odament és szunnyadva találta őket.” Simon, szunnyadsz? – kérdezte Pétert. Nem volt erőd egy órát ébren tölteni?</verse>
				<verse number="38">Maradjatok ébren és imádkozzatok, hogy kísértésbe ne jussatok! A szellem ugyan hajtja az indulatot, de a hús erőtlen!”</verse>
				<verse number="39">Azután elment és ugyanazokkal a szavakkal imádkozott.</verse>
				<verse number="40">Mikor ismét odament, szunnyadva találta őket, mert szemükre álom nehezedett. Azt sem tudták mit feleljenek neki.</verse>
				<verse number="41">Harmadszor is odament és azt mondta nekik: „Szunnyadjatok most már és nyugodjatok! Nincs a gonosz előtt akadály. Eljött az óra. Íme az embernek Fiát átadják a vétkezők kezébe.</verse>
				<verse number="42">Keljetek fel! Menjünk! Lám megérkezett, aki engem elárul.”</verse>
				<verse number="43">Azonnal, még mialatt beszélt, megjelent Júdás, a tizenkettő közül egy és vele jött a főpapoktól, írástudóktól és vénektől egy egész tömeg, kezükben kardokkal és botokkal.</verse>
				<verse number="44">Aki elárulta, egy jelben egyezett meg velük: „Akit majd megcsókolok – mondotta – az az! Ragadjátok meg és vezessétek el biztonsággal!”</verse>
				<verse number="45">Mikor odaért, hozzálépett és így szólt: „Rabbi!” S megcsókolta őt.</verse>
				<verse number="46">Azok meg rávetették kezüket és elfogták.</verse>
				<verse number="47">Valaki, egy a mellette állók közül kirántotta kardját, rávágott a főpap rabszolgájára és leszelte annak fülét.</verse>
				<verse number="48">Ekkor Jézus megszólalt: „Mint egy haramiára, úgy jöttetek rám, kardokkal és botokkal, hogy elfogjatok engem!</verse>
				<verse number="49">Napról-napra veletek voltam, a szenthelyen tanítottam s nem fogtatok el. De kell, hogy az Írások beteljesedjenek.”</verse>
				<verse number="50">Ekkor otthagyták őt és mind elfutottak.</verse>
				<verse number="51">Egy ifjú azonban követte őt, kinek meztelen testét csak egy lepedő burkolta. Ezt megragadták,</verse>
				<verse number="52">de az kezükben hagyta a lepedőt és meztelenül elfutott.</verse>
				<verse number="53">Jézust elvezették a főpaphoz. A főpapok, a vének és az írástudók is mindnyájan összeültek.</verse>
				<verse number="54">Péter pedig messziről követte őt be a főpap udvarába és ott ült a szolgákkal együtt és melegedett a tűznél.</verse>
				<verse number="55">A főpapok és az egész nagytanács tanúvallomást kerestek Jézus ellen, hogy megölethessék, de nem találtak.</verse>
				<verse number="56">Sokan tettek ugyan hamis tanúvallomásokat ellene, de a vallomások nem voltak egybehangzók.</verse>
				<verse number="57">Később aztán előálltak némelyek, s a következő hamis vallomást tették ellene:</verse>
				<verse number="58">„Hallottuk, mikor ezt mondta: Le fogom rombolni ezt a templomot, mely kézzel épült és három nap alatt másikat, nem kézzel épültet építek helyébe.”</verse>
				<verse number="59">De még így sem volt egybehangzó a tanúvallomásuk.</verse>
				<verse number="60">Ekkor kiállt a középre a főpap és megkérdezte Jézust: „Hát te semmit sem felelsz, bármilyen tanúságot tesznek is azok ellened?”</verse>
				<verse number="61">Ő azonban hallgatott és nem felelt semmit sem. A főpap újabb kérdést intézett hozzá: „Te vagy a Krisztus, az Áldottnak Fia?” – kérdezte.</verse>
				<verse number="62">Erre Jézus ezt felelte: „Én vagyok. Majd látni fogjátok az embernek Fiát, amint a Hatalom jobbján ül, s az ég felhőivel eljön!”</verse>
				<verse number="63">Erre a főpap megszaggatta köntösét, és ezt mondta: „Mi szükségünk van még tanúkra?</verse>
				<verse number="64">Hallottátok a káromlást. Mi a véleményetek?” Azok mind elítélték őt azzal, hogy méltó a halálra.</verse>
				<verse number="65">Erre némelyek köpdösni kezdték, majd letakarták az arcát, arcul verdesték és felszólították: „Prófétálj!” A szolgák is arcul verdesték őt.</verse>
				<verse number="66">Mialatt Péter lenn az udvarban volt, odajött a főpap egyik fiatal rabszolgálója,</verse>
				<verse number="67">s ahogy meglátta a melegedő Pétert, megnézte, s azt mondotta: „Te is a názáreti Jézussal voltál!”</verse>
				<verse number="68">Ám ő letagadta.” Nem tudom, de nem is értem, mit beszélsz!” – szólt. Ekkor kiment az előcsarnokba,</verse>
				<verse number="69">hol a rabszolgáló, amint meglátta, újra mondogatni kezdte a mellette állóknak: „Ez közülük való!”</verse>
				<verse number="70">Ismét letagadta. Kis idő múltán a mellette állók újra azt mondták Péternek: „Csakugyan közülük való vagy. Hiszen galileai is vagy.”</verse>
				<verse number="71">Ő azonban átkozódni, esküdözni kezdett: „Nem ismerem ezt az embert, akiről beszéltek!”</verse>
				<verse number="72">Ekkor másodszor kukorékolt a kakas. Péter pedig visszaemlékezett arra a szóra, melyet Jézus mondott neki, hogy mielőtt a kakas kétszer kukorékolna, háromszor tagadsz meg engem. S erre gondolva, sírt.</verse>
			</chapter>
			<chapter number="15">
				<verse number="1">A főpapok a vénekkel és írástudókkal és az egész nagytanáccsal hajnalban rögtön ülést tartottak, utána Jézust megkötöztették, elvitették és átadták Pilátusnak.</verse>
				<verse number="2">Pilátus aztán kikérdezte őt: „Te vagy a zsidók királya?” „Te mondod!” – felelte neki.</verse>
				<verse number="3">Közben a főpapok sok vádat hoztak fel ellene.</verse>
				<verse number="4">Pilátus erre újra megkérdezte: „Hát semmit sem felelsz? Nézd, micsoda tanúságot tesznek ellened.”</verse>
				<verse number="5">Jézus azonban többé semmire sem felelt, úgyhogy Pilátus elcsodálkozott.</verse>
				<verse number="6">Szokás volt, hogy ünnepenként elbocsátott nekik egy-egy foglyot, akit éppen kértek.</verse>
				<verse number="7">Volt akkor egy Barabbás nevű fogoly, kit lázadókkal együtt bilincseltek meg. Ezek a lázadók gyilkosságot is követtek el.</verse>
				<verse number="8">Feljött a tömeg és kérni kezdte, hogy tegye meg nekik, amit mindig meg szokott tenni.</verse>
				<verse number="9">Pilátus megkérdezte tőlük: „Akarjátok, hogy elbocsássam nektek a zsidók királyát?”</verse>
				<verse number="10">Tudta ugyanis, hogy a főpapok féltékenységből adták kezére.</verse>
				<verse number="11">A főpapok azonban fellázították a népet, hogy inkább Barabbást bocsássa el nekik.</verse>
				<verse number="12">„Mit tegyek hát azzal, akit a zsidók királyának mondotok?” – kérdezte újra tőlük,</verse>
				<verse number="13">mire azok újra kiáltozták: „Feszítsd meg!”</verse>
				<verse number="14">„De hát mi gonoszat tett?” – kérdezte őket Pilátus, mire azok még inkább kiáltozták: „Feszítsd meg!”</verse>
				<verse number="15">Mivel Pilátus eleget akart tenni a tömegnek, elbocsátotta nekik Barabbást, Jézust pedig megkorbácsoltatta és átadta, hogy megfeszítsék.</verse>
				<verse number="16">A katonák azután bevezették őt az előcsarnokba, mely a kaszárnya (pretorium), s oda összehívták az egész szakaszt.</verse>
				<verse number="17">Bíbor köntösbe öltöztették és tövisből font koszorút tettek feje köré.</verse>
				<verse number="18">Aztán köszönteni kezdték: „Örvendj Zsidók Királya!”</verse>
				<verse number="19">Majd náddal verték a fejét és leköpdösték, földre borultak és hajlongtak előtte.</verse>
				<verse number="20">Mikor már eleget gúnyolták, lehúzták róla a bíbort és ráadták a saját köpenyét. Azután elvezették, hogy megfeszítsék.</verse>
				<verse number="21">Egy arra elmenő embert, bizonyos cirénei Simont, Rufusz és Alexander atyját, ki a mezőről jött, rákényszerítették, hogy a keresztjét vigye.</verse>
				<verse number="22">A Golgota nevű helyre vitték, mi lefordítva: Koponya helye.</verse>
				<verse number="23">Ott mirhával kevert bort adtak neki, de nem fogadta el.</verse>
				<verse number="24">Azután megfeszítették. Ruháit szétosztották, sorsot vetve rájuk, hogy ki mit vigyen belőlük.</verse>
				<verse number="25">Harmadik óra volt, mikor keresztre feszítették.</verse>
				<verse number="26">Vádló írást helyeztek föléje: „A ZSIDÓK KIRÁLYA.”</verse>
				<verse number="27">Két haramiát is megfeszítettek vele együtt, egyiket jobb, a másikat bal keze felől.</verse>
				<verse number="28">És így teljesedett be az Írás, amely ezt mondja: „ És törvényszegők közé számlálták. ”</verse>
				<verse number="29">Az arra elmenők káromolták, a fejüket csóválták és így szóltak: „Hah! Te, ki a templomot lerombolod, és három nap alatt felépíted,</verse>
				<verse number="30">szabadítsd meg magadat! Szállj le a keresztről!”</verse>
				<verse number="31">Hasonló módon gúnyolódtak az írástudókkal együtt a főpapok is. Azt mondogatták egymás között: „Másokat megmentett, de magát nem képes megmenteni.</verse>
				<verse number="32">Na, Felkent! Izráel királya! Szálljon le most a keresztről, hogy lássunk és higgyünk!” Ócsárolták őt azok is, akiket vele együtt feszítettek meg.</verse>
				<verse number="33">Mikor azonban a hatodik óra lett, az egész földön sötétség támadt a kilencedik óráig.</verse>
				<verse number="34">A kilencedik órában Jézus nagy hangon kiáltotta: „Elói, Elói, lama szabachtani!” Ami lefordítva: „Istenem, Istenem, miért hagytál el engem?”</verse>
				<verse number="35">Ahogy a mellette állók közül egyesek ezt meghallották, így szóltak: „Ni, Illést hívja!”</verse>
				<verse number="36">Valaki elfutott, spongyát ecettel töltött meg, egy nádszálra tette és megitatta őt. „Hagyjátok, – mondta – lássuk, eljön-e Illés, hogy levegye.”</verse>
				<verse number="37">Jézus pedig hangos kiáltás után kilehelte szellemét.</verse>
				<verse number="38">A templom függönye felülről aljáig kettérepedt.</verse>
				<verse number="39">Mikor a százados, aki ott állt vele szemben, látta, hogy hogyan lehelte ki szellemét, azt mondta: „Valóban Isten Fia volt ez az ember!”</verse>
				<verse number="40">Asszonyok is voltak ott, akik messziről szemlélődtek, köztük magdalai Mária, Mária, a kisebbik Jakabnak és Józsénak anyja, és Salómé,</verse>
				<verse number="41">kik már akkor követték és kiszolgálták őt, mikor még Galileában időzött. Rajtuk kívül még sok más nő, akik vele együtt jöttek fel Jeruzsálembe.</verse>
				<verse number="42">Már késő délután lett. Miután előkészület ideje volt, azaz szombatelő,</verse>
				<verse number="43">az Arimátiából való József, egy nemesen viselkedő tanácstag, aki maga is várta Isten királyságát, nekibátorodott, bement Pilátushoz és elkérte Jézus testét.</verse>
				<verse number="44">Pilátus elcsodálkozott azon, hogy már halott. Magához hívatta a századost, és megkérdezte tőle, hogy régen halt-e meg.</verse>
				<verse number="45">Miután jelentést kapott a századostól, a holttestet odaajándékozta Józsefnek.</verse>
				<verse number="46">Ez azután finom gyolcsot vásárolt, s miután levette a keresztfáról, a gyolcsba begöngyölte őt, aztán lehelyezte egy sírboltba, mely sziklából volt kivésve. A sír ajtaja elé nagy követ hengerítettek.</verse>
				<verse number="47">Magdalai Mária és Mária, a Józsé anyja pedig figyelték, hogy hova helyezik őt.</verse>
			</chapter>
			<chapter number="16">
				<verse number="1">Miután a szombat eltelt, magdalai Mária, Mária, a Jakab anyja és Salomé illatszereket vásároltak, hogy a sír hoz menjenek és megkenjék őt.</verse>
				<verse number="2">A hét első napján igen korán érkeztek ki a sírhoz, már napfelkeltekor.</verse>
				<verse number="3">Útközben egymással így beszélgettek: „Ki fogja nekünk a sírbolt ajtajából elgördíteni a követ?”</verse>
				<verse number="4">Mikor azonban feltekintettek, észrevették, hogy a kő már el van gördítve. A kő tudniillik igen nagy volt.</verse>
				<verse number="5">Mikor a sírba beléptek, egy fehér ruhába burkolt ifjút láttak jobb kéz felől ülni és megdöbbentek.</verse>
				<verse number="6">Ám az így szólt hozzájuk: „Meg ne döbbenjetek! A názáreti Jézust keresitek, akit megfeszítettek. Feltámadott. Nincs itt. Nézzétek, itt a hely, ahová helyezték.</verse>
				<verse number="7">De ti menjetek el, s mondjátok meg tanítványainak és Péternek, hogy előttetek fog Galileába menni. Ott meg fogjátok látni őt, amint megmondta nektek.”</verse>
				<verse number="8">Mikor kijutottak, futva mentek el a sírtól, mert reszketés ült rájuk, és magukon kívül voltak, úgyhogy senkinek sem szóltak egy szót sem, mert féltek.</verse>
				<verse number="9">Jézus, miután a hét első napján feltámadott, először magdalai Máriának jelent meg, akitől hét ördögöt űzött el.</verse>
				<verse number="10">Mária eltávozása után hírt adott a vele levőknek, kik gyászoltak és sírtak,</verse>
				<verse number="11">s kik akkor is, mikor hallották, hogy ő él, és hogy Mária látta, nem hitték el.</verse>
				<verse number="12">Ezek után közülük kettőnek, mikor azok a mezőn mentek, más alakban lett láthatóvá.</verse>
				<verse number="13">Ezek elmentek, és hírt vittek a többieknek, de nekik sem hitték el.</verse>
				<verse number="14">Utoljára a tizenegynek vált láthatóvá, mikor asztalnál feküdtek. Jézus korholta őket, megszidta hitetlenségükért és keményszívűségükért, hogy nem hittek azoknak, akik feltámadtan látták őt.</verse>
				<verse number="15">Majd ezt mondta nekik: „Menjetek el az egész világba, s hirdessétek minden teremtménynek az örömhírt:</verse>
				<verse number="16">Hogy aki hisz és bemerítkezik, megmenekül. De azt, aki nem hisz, el fogják kárhoztatni,</verse>
				<verse number="17">azokat ellenben, akik hittek, a következő jelek fogják kísérni: Nevemmel ördögöket fognak kiűzni, új nyelveken fognak szólni,</verse>
				<verse number="18">kígyókat emelnek fel, s ha valami halálos mérget isznak, nem fog nekik ártani, gyengélkedőkre vetik kezüket, s azok állapota megjavul.”</verse>
				<verse number="19">Az Urat, Jézust meg azután, hogy beszélt velük, felvették az égbe, hol Isten jobbján ült le.</verse>
				<verse number="20">Tanítványai pedig elmentek és mindenhol hirdették az igét. Az Úr velük munkálkodott együtt, és az igehirdetést követő jeleken át megszilárdította a lelkekben az igét.</verse>
			</chapter>
		</book>
		<book number="42">
			<chapter number="1">
				<verse number="1">Miután már sokan fogtak hozzá, hogy a köztünk teljességre jutott eseményeket rendbe szedve elbeszéljék</verse>
				<verse number="2">úgy, ahogyan azokat nekünk azok átadták, akik az igének kezdettől fogva szemtanúi és szolgái lettek,</verse>
				<verse number="3">jónak láttam én is, ki mindennek eleitől fogva pontosan utánajártam, hogy sorjában leírjam őket neked, igen derék Teofilosz,</verse>
				<verse number="4">hogy felismerd ama dolgok bizonyosságát, amelyekre oktattak.</verse>
				<verse number="5">Júdea királyának, Heródesnek napjaiban volt egy Zakariás nevű pap, aki Abia napi beosztásában szolgált. Ennek felesége is Áron leányai közül származott, a neve Erzsébet volt.</verse>
				<verse number="6">Isten előtt mindketten igazságosak voltak, és feddhetetlenül jártak az Úr összes parancsolataiban és az ő igazságos útjain.</verse>
				<verse number="7">Nem volt gyermekük, mivelhogy Erzsébet meddő volt és mind a ketten már élemedett korú emberek voltak.</verse>
				<verse number="8">Történt aztán, hogy amikor Zakariás a napi beosztás rendjében az Isten előtt papi tisztjét végezte,</verse>
				<verse number="9">a papi szokásnak megfelelően a sorsvetés neki juttatta azt a feladatot, hogy az Úr templomába bemenjen füstölni.</verse>
				<verse number="10">A füstölő áldozat órájában, mialatt az egész néptömeg künn imádkozott,</verse>
				<verse number="11">történt, hogy az Úrnak angyala a füstölő oltártól jobb kéz felől állva megjelent neki.</verse>
				<verse number="12">Zakariást, amikor meglátta őt, nyugtalanság és félelem szállta meg.</verse>
				<verse number="13">Ám az angyal így szólt hozzá: „Ne félj, Zakariás, hiszen könyörgésed meghallgatásra lelt. Feleséged, Erzsébet fiat fog szülni neked, és azt te majd János névvel nevezed.</verse>
				<verse number="14">Örömödre és ujjongásodra lesz e gyermek, sőt sokan fognak örülni annak születésén,</verse>
				<verse number="15">mert nagy lesz az Úr előtt. Nem fog inni sem bort, sem pálinkát, és már anyja méhétől Szent Szellem fogja betölteni.</verse>
				<verse number="16">Izráel fiai közül sokakat fog az Úrhoz, Istenünkhöz téríteni.</verse>
				<verse number="17">Ő előtte fog járni Illés szellemével és hatalmával, hogy az atyák szívét a fiakhoz visszatérítse, engedetleneket az igazságosak észjárására hozza, hogy az Úrnak jól fölkészült népet állítson elő.”</verse>
				<verse number="18">Zakariás megkérdezte az angyaltól: „Miről tudhatom ezt meg? Hiszen öreg ember vagyok, és feleségem is élemedett korú.”</verse>
				<verse number="19">„Én Gábriel vagyok – felelte neki az angyal – az, aki Isten mellett szoktam állni. Azért küldtek el, hogy beszéljek veled, és örömhírül hirdessem ezeket.</verse>
				<verse number="20">Hallgatásra leszel azonban ítélve addig a napig, amelyen megtörténnek ezek, nem fogsz tudni szólni amiatt, hogy nem hittél szavaimnak, melyek a maguk idejében be fognak teljesedni.”</verse>
				<verse number="21">A nép pedig várt Zakariásra, és csodálkozott azon, hogy késik a templomban.</verse>
				<verse number="22">Mikor aztán kiment és nem tudott szólani hozzájuk, fölismerték, hogy látomást látott a templomban. Csak integetett nekik, de megmaradt némának.</verse>
				<verse number="23">Mikor papi szolgálatának napjai beteltek, elment haza.</verse>
				<verse number="24">E napok után felesége, Erzsébet fogant, majd öt hónapra elrejtőzött. Azt mondta:</verse>
				<verse number="25">„Így tett velem az Úr azokban a napokban, amelyekben rám tekintett, hogy gyalázatomat, melyet az emberek között viseltem, levegye rólam.”</verse>
				<verse number="26">A hatodik hónapban azután az Isten Galileának egyik városában, melynek neve Názáret, elküldte Gábriel angyalt</verse>
				<verse number="27">egy szűzhöz, aki egy – a Dávid házából való József nevű férfinak volt a jegyese. A szűz neve Mária volt.</verse>
				<verse number="28">Bement hozzá az angyal és megszólította: „Örülj, kegyelembe fogadott, az Úr van veled.”</verse>
				<verse number="29">A leányt azonban megzavarta a szó, de amíg fontolgatta, hogy honnan eredhet a köszöntés,</verse>
				<verse number="30">az angyal így szólt hozzá: „Ne félj, Mária, hiszen kegyelmet találtál az Istennél.</verse>
				<verse number="31">Lásd, méhedben foganni fogsz, fiat szülsz, és azt a Jézus névvel fogod nevezni.</verse>
				<verse number="32">Nagy lesz ő, a Magasságos Fiának nevezik majd, s az Úr, az Isten, neki adja atyjának, Dávidnak trónját,</verse>
				<verse number="33">úgyhogy az örök korokon át fog Jákób házán uralkodni, s királyságának nem lesz vége.”</verse>
				<verse number="34">„Hogy lehet ez meg – kérdezte Mária az angyaltól –, miután én férfit nem ismerek?”</verse>
				<verse number="35">„A Szent Szellem száll reád – felelte neki az angyal –, a Magasságosnak hatalma fogja rád vetni árnyékát, ezért szentnek fogják nevezni szülöttedet, Isten Fiának.</verse>
				<verse number="36">Lásd, rokonod, Erzsébet maga is fiúval terhes öregségében és most már hatodik hónapjában van az, akit meddőnek neveznek.</verse>
				<verse number="37">Mert nincs olyan dolog, amely Istennél lehetetlen volna.”</verse>
				<verse number="38">„Itt van az Úr rabszolgálója – szólt erre Mária. Ahogy mondtad, úgy történjék velem. Ezzel az angyal eltávozott tőle.</verse>
				<verse number="39">Ezekben a napokban Mária útnak indult, és nagy sietséggel ment a felvidékre, Júda városába.</verse>
				<verse number="40">Ott bement Zakariás házába, és köszöntötte Erzsébetet.</verse>
				<verse number="41">Amikor Erzsébet Mária köszöntését meghallotta, az történt, hogy a magzat repesni kezdett Erzsébet méhében, Erzsébet meg Szent Szellemmel telt meg,</verse>
				<verse number="42">és hangos szóval így kiáltott: „Asszonyok áldotta vagy te s áldott a méhed gyümölcse!</verse>
				<verse number="43">Honnan ért engem ez a kegyelem, hogy Uramnak anyja jöjjön hozzám?</verse>
				<verse number="44">Lásd, amikor köszöntésed hangja fülembe csengett, repesni kezdett a magzat méhemben.</verse>
				<verse number="45">Boldog, aki elhitte, hogy eljő beteljesedése mindannak, amit az Úr szólott neki.”</verse>
				<verse number="46">Mária így szólt: „Magasztalja lelkem az Urat!</verse>
				<verse number="47">Szellemem ujjongásba tör ki Megmentőmön, Istenemen,</verse>
				<verse number="48">hogy rátekintett rabszolgálójának alacsony voltára. Hiszen mostantól fogva minden nemzedék boldognak fog mondani engem.</verse>
				<verse number="49">Mert felséges dolgokat tett velem a Hatalmas! Szent az ő neve.</verse>
				<verse number="50">Irgalma nemzedékről nemzedékre tart azokon, akik őt félik.</verse>
				<verse number="51">Karjával megvalósította hatalmának uralmát. Szétszórta azokat, akiket szívük gondolkodása fennhéjázásra bírt,</verse>
				<verse number="52">a hatalom birtokosait trónjukról letaszította, és az alacsonyakat felmagasztalta,</verse>
				<verse number="53">éhezőket javakkal töltött meg, és gazdagokat éhesen küldött el.</verse>
				<verse number="54">Fölvette szolgájának, Izráelnek gondját,</verse>
				<verse number="55">visszaemlékezett Ábrahámnak és magvának ígért örök irgalmasságára, úgy, ahogy arról atyáinkhoz szólott.”</verse>
				<verse number="56">Mária mintegy három hónapig maradt Erzsébetnél, azután visszatért.</verse>
				<verse number="57">Erzsébet szülésének ideje pedig betelt, és fiat szült.</verse>
				<verse number="58">Mikor a környéken lakók és a rokonok meghallották, hogy az Úr milyen nagy irgalommal fordult feléje, vele együtt örvendeztek.</verse>
				<verse number="59">A nyolcadik napon aztán eljöttek, hogy körülmetéljék a gyermeket, atyja nevéről Zakariásnak akarták nevezni.</verse>
				<verse number="60">Megszólalt azonban az anyja: „Ne úgy hívjátok! János lesz annak neve.”</verse>
				<verse number="61">„Nincs a rokonságban senki, akit e névvel neveznének” – mondták neki –,</verse>
				<verse number="62">majd intettek atyjának, hogy vajon minek akarja az nevezni,</verse>
				<verse number="63">mire ő egy táblácskát kért, és ezt írta rá: „János a neve.” Mindnyájan elcsodálkoztak.</verse>
				<verse number="64">Erre azonnal megnyílt Zakariásnak a szája és nyelve, az Istent áldva beszélni kezdett.</verse>
				<verse number="65">A környéken lakókat pedig nagy félelem szállotta meg, Júdea egész fennsíkján mindenfelé szóbeszéd tárgyává lettek mindezek a dolgok.</verse>
				<verse number="66">Azok, akik hallották, mind szívükre vették és így szóltak: „Ugyan mivé válik még ez a gyermek? Hisz máris vele van az Úr keze.”</verse>
				<verse number="67">Atyja, Zakariás pedig Szent Szellemmel telt meg és prófétaként mondta:</verse>
				<verse number="68">„Áldott az Úr, Izráelnek Istene, hogy rátekintett népére, és megváltást szerzett neki,</verse>
				<verse number="69">hogy szolgájának, Dávidnak házában megmentő szarvát támasztotta nekünk,</verse>
				<verse number="70">annak megfelelően, ahogy azt örökidőktől fogva szóló szent prófétáinak száján át szólotta.</verse>
				<verse number="71">Ellenségeinktől menekülést szerzett. Menekülést mindazok kezéből, akik gyűlölnek minket,</verse>
				<verse number="72">hogy így irgalmasságot tegyen atyáinkkal, és megemlékezzék szent szövetségéről,</verse>
				<verse number="73">arról az esküről, mellyel atyánknak, Ábrahámnak esküdött,</verse>
				<verse number="74">hogy miután ellenségeink kezéből kiragad, megadja nekünk, hogy félelem nélkül szolgálhassuk őt.</verse>
				<verse number="75">Őelőtte járva minden napunkon jámborságban és igazságosságban.</verse>
				<verse number="76">Téged is kisgyermek, a Magasságos prófétájának fognak nevezni, mert az Úr előtt fogsz járni, hogy az ő útjait elkészítsd,</verse>
				<verse number="77">hogy a menekülés ismeretét közöld népével, azaz vétkeik elengedését,</verse>
				<verse number="78">annak következtében, hogy Istenünk irgalomra gerjedt s ez irgalommal reánk tekintett a magasságból a napfölkelte,</verse>
				<verse number="79">hogy a sötétségben és a halál árnyékában ülőket beragyogja, s lábunkat a békesség útjára igazítsa.”</verse>
				<verse number="80">A gyermeknek aztán növekedést és erőre jutást adott a szellem, s addig a napig azonban, amelyen Izráelnek bemutatkozott, a pusztában tartózkodott.</verse>
			</chapter>
			<chapter number="2">
				<verse number="1">Azokban a napokban történt, hogy a felséges Cézár rendeletet adott ki, hogy az egész lakott földet írják össze.</verse>
				<verse number="2">Ez az összeírás volt az első, és Küréniosz szíriai helytartósága idején történt.</verse>
				<verse number="3">Az összeírás végett mindenki úton volt, ki-ki a saját városa felé.</verse>
				<verse number="4">Galileából, Názáret városából József is fölment Dávid városába, melyet Betlehemnek hívnak, mivel Dávid házából és atyafiságából származott,</verse>
				<verse number="5">ment, hogy összeírják Máriával együtt, ki jegyese volt, és terhes volt.</verse>
				<verse number="6">Történt, hogy ott-tartózkodásuk alatt beteltek a napok, amikor szülnie kellett.</verse>
				<verse number="7">Meg is szülte elsőszülött Fiát, bepólyálta és jászolba fektette, mivelhogy a szálláson nem volt helyük.</verse>
				<verse number="8">Azon a vidéken pásztorok tartózkodtak a szabad ég alatt, s az éjszakában őrváltásról őrváltásra őrizték nyájukat.</verse>
				<verse number="9">Egyszer csak az Úrnak egy angyala állott melléjük, és az Úr dicsősége körülragyogta őket. Nagy félelem ült reájuk,</verse>
				<verse number="10">de az angyal ezt mondta nékik: „Ne féljetek, mert nagy örömet hirdetek néktek, mely az egész népnek is öröme lesz:</verse>
				<verse number="11">Ma megmentő született nektek a Dávid városában, s ez maga a Krisztus, az Úr.</verse>
				<verse number="12">Ezt a jelt rendelték nektek: egy kisdedet fogtok találni bepólyálva, jászolban fekve.”</verse>
				<verse number="13">Ekkor hirtelen a mennyei hadseregből sok-sok angyal állott az angyal mellé, s azok ily szóval magasztalták az Istent:</verse>
				<verse number="14">„A magasságokban dicsőség Istennek, és a földön békesség az Istennek tetsző emberek között!”</verse>
				<verse number="15">Történt aztán, hogy mihelyt az angyalok a pásztoroktól az égbe távoztak, ezek beszélgetni kezdtek egymás között: „Na, menjünk el Betlehemig, hadd lássuk meg ezt az eseményt, melyet az Úr megismertetett velünk.”</verse>
				<verse number="16">Sietve elmentek, és meg is lelték Máriát, Józsefet és a jászolban fekvő kisdedet is.</verse>
				<verse number="17">Mikor meglátták, megismertették a szózatot, amelyet a gyermek felől nekik szóltak.</verse>
				<verse number="18">Mindazokat, akik hallották, csodálkozóba ejtették azok a szavak, melyeket a pásztorok mondottak nekik.</verse>
				<verse number="19">Mária pedig e szavakat mind megőrizte, és a szívében egybevetegette azokat.</verse>
				<verse number="20">A pásztorok azután visszatértek, közben dicsőítették és magasztalták az Istent mindazért, amit hallottak és láttak, úgy ahogy nekik megmondották.</verse>
				<verse number="21">Mikor pedig betelt a nyolc nap ahhoz, hogy körülmetéljék őt, Jézus névvel nevezték el, melyet az angyal említett meg, még mielőtt Mária méhébe fogadta volna őt.</verse>
				<verse number="22">Amikor aztán a Mózes törvénye szerint elteltek tisztulásuknak napjai, fölvitték őt Jeruzsálembe, hogy az Úr elé állítsák,</verse>
				<verse number="23">aszerint, ahogy az Úr törvényében írva van, hogy minden férfi-magzatot, ki anyja méhét megnyitja, az Úr szenteltjének kell nevezni.</verse>
				<verse number="24">Fölvitték, hogy az Úr törvényében megírottak szerint megadják az áldozatot, egy pár gerlét, vagy két galambfiókát.</verse>
				<verse number="25">Volt Jeruzsálemben egy Simeon nevű ember. Ez az ember igazságos és lelkiismeretes volt, várta Izráel megbátorítását, és Szent Szellem ült rajta.</verse>
				<verse number="26">Korábban kijelentést kapott a Szent Szellemtől, hogy nem lát addig halált, amíg meg nem látja az Úrnak Felkentjét.</verse>
				<verse number="27">Szellem indítására ment el a szent helyre, úgyhogy amikor a gyermek Jézust szülei bevitték, hogy a törvényes szokást megtegyék érte,</verse>
				<verse number="28">ölébe vette őt, és az Istent áldva így szólt:</verse>
				<verse number="29">„Most bocsátod el rabszolgádat, én Parancsolóm úgy, ahogy megígérted, békességgel,</verse>
				<verse number="30">mert már meglátta szemem megmentő hatalmadat,</verse>
				<verse number="31">melyet az összes nemzetek szeme elé készítettél</verse>
				<verse number="32">világosságul, hogy azt nemzeteknek leleplezd, és népednek, Izráelnek dicsőséget szerezzél.”</verse>
				<verse number="33">A gyermek atyja és anyja csodálkozva hallgatták, amit Simeon őfelőle mondott.</verse>
				<verse number="34">Simeon aztán megáldotta őket, majd így szólt a gyermek anyjához, Máriához: „Lásd, ő sokak elesésének és felkeltének okául jelent meg Izráelben, és jelül, melynek ellene fognak mondani.</verse>
				<verse number="35">Sőt néked magadnak is kard járja át majd lelkedet. Azért lesz ez, hogy sok szív fontolgatásairól lehulljon a lepel.”</verse>
				<verse number="36">Anna is prófétafő volt, az Ászer törzséből való Fánuel leánya. Korban igen előrehaladott volt, szüzessége óta hét éven át élt férjével,</verse>
				<verse number="37">és most nyolcvannégy éves özvegy volt. Böjtölésekkel és könyörgésekkel szolgált az Istennek, s éjjel-nappal el nem maradt a szent helyről.</verse>
				<verse number="38">Abban az órában is ott állott, vallást tett az Isten mellett, és szólt őfelőle mindazokhoz, akik Jeruzsálem megváltását várták.</verse>
				<verse number="39">Mikor aztán mindent elvégeztek, amivel a törvény szerint tartoztak, Galileába tértek vissza, városukba, Názáretbe.</verse>
				<verse number="40">A gyermek pedig növekedett és szilárdult a bölcsességben, mely őt megtöltötte. Istennek kegyelme volt rajta.</verse>
				<verse number="41">Szülei a pászka ünnepén a szokásnak megfelelően évről- évre följártak Jeruzsálembe.</verse>
				<verse number="42">Akkor is, amikor tizenkét éves lett, az ünnepi szokás szerint fölmentek.</verse>
				<verse number="43">Amikor a napoknak végére jutottak, visszaindultak, a gyermek Jézus hátra maradt Jeruzsálemben, szülei azonban nem vették észre.</verse>
				<verse number="44">Mivelhogy azt gondolták, hogy az úti társaságban van, egy napi járóföldet mentek, és csak aztán keresték a rokonok és ismerősök között.</verse>
				<verse number="45">Mikor nem találták, keresésére indultak, és visszatértek Jeruzsálembe.</verse>
				<verse number="46">Úgy történt azonban, hogy csak három nap múltán találtak rá, amint éppen a templomban a tanítók közt ült, és hol hallgatta, hol meg kérdezgette őket.</verse>
				<verse number="47">Belátásai és feleletei mindenkit megdöbbentettek, aki csak hallotta őt.</verse>
				<verse number="48">Mikor szülei meglátták, megrettentek. „Gyermekem – szólította meg az anyja –, miért tettél így velünk? Lásd atyád, és én gyötrődve keresünk.”</verse>
				<verse number="49">„Miért van, hogy kerestetek engem? – kérdezte tőlük Jézus. – Nem tudjátok, hogy nekem abban kell lennem, ami Atyámé?”</verse>
				<verse number="50">Ám ők nem látták át a beszédet, amelyet hozzájuk szólott.</verse>
				<verse number="51">De aláment velük, s Názáretbe került, hol magát alájuk vetette. Anyja azonban mind ezeket a dolgokat szívében őrizgette.</verse>
				<verse number="52">Jézus pedig folyton előrehaladt bölcsességben, testalkatban, Istennek és embereknek a kedvében.</verse>
			</chapter>
			<chapter number="3">
				<verse number="1">Tibériusz Cézár kormányzásának tizenötödik évében, amikor Poncius Pilátus volt Júdea kormányzója, Heródes meg Galileának negyedes fejedelme, s ennek testvére Fülöp, Itureának és Trakónitisz tartománynak negyede; fejedelme, Lüzániász Abiléné negyedes fejedelme.</verse>
				<verse number="2">akkor Annás és Kajafás főpapok idejében: a pusztában az Úr szava szólott Zakariás fiához, Jánoshoz.</verse>
				<verse number="3">János bejárta a Jordánt környékező egész vidéket, s a más felismerésre térést jelképező bemerítést hirdette a vétkek megbocsátására,</verse>
				<verse number="4">amint Ézsaiás próféta beszédeinek könyvében írva áll: „Kiáltó szól a pusztában: Készítsétek el az Úrnak útját: Egyenesekké tegyétek ösvényeit!</verse>
				<verse number="5">Teljék be minden hasadék, alacsonyodjék le minden hegy és halom, a görbe legyen egyenessé, a göröngyös sima úttá,</verse>
				<verse number="6">és akkor minden hús meg fogja látni Isten megmentő hatalmát.”</verse>
				<verse number="7">Azokhoz a tömegekhez, melyek kimentek hozzá, hogy bemerítse őket, így beszélt: „Viperák fajzatai, kicsoda intett meg titeket, hogy az elkövetkező harag elől elmeneküljetek?</verse>
				<verse number="8">Teremjétek csak a más felismerésre téréshez méltó gyümölcsöket, s ne kezdjetek el magatokban így beszélni: Nekünk Ábrahám az atyánk, mert mondom nektek, Isten ezekből a kövekből is támaszthat Ábrahámnak gyermekeket.</verse>
				<verse number="9">A fejsze már a fák gyökerén van, kivágnak, és tűzre vetnek minden fát, amely nemes gyümölcsöt nem terem.”</verse>
				<verse number="10">„Mit tegyünk hát?” – kérdezgette erre tőle a sokaság,</verse>
				<verse number="11">és ő ezt felelte nékik: „Akinek két köntöse van, adjon át egyet annak, akinek nincs, és akinek eledele van, ugyanúgy cselekedjék.”</verse>
				<verse number="12">Eljöttek a vámszedők is, hogy bemerítse őket, s azt kérdezték tőle: „Tanító, mit tegyünk?”</verse>
				<verse number="13">János ezt mondta nékik: „Semmivel többet ne szedjetek be annál, ami rendelve van.”</verse>
				<verse number="14">A katonák is megkérdezték őt: „Hát mi mit tegyünk?” „– Senkinek fenyegetésére ne legyetek – mondta nekik. Álürüggyel ne zsaroljatok, hanem elégedjetek meg zsoldotokkal.”</verse>
				<verse number="15">Mialatt a nép feszülten várt és szívükben mindannyian azt fontolgatták János felől, hogy vajon nem ő-e a Krisztus,</verse>
				<verse number="16">megszólalt János, és ezt mondta mindnyájuknak: „Én vízbe merítelek titeket, de jő valaki, aki erősebb nálam, kinek még saruja szíját megoldani sem vagyok elég: Ő Szent Szellembe és tűzbe fog titeket meríteni.</verse>
				<verse number="17">Szórólapát van a kezében, hogy áttisztítsa szérűjét, csűrébe gyűjtse a gabonát, és olthatatlan tűzzel égesse el a polyvát.”</verse>
				<verse number="18">Sok más bátorítással együtt hirdette a népnek az örömhírt.</verse>
				<verse number="19">Megfeddette Heródes negyedes fejedelmet, testvérének felesége, Heródiás miatt, s mindama rossz miatt, melyeket Heródes tett.</verse>
				<verse number="20">Mindezeket Heródes még azzal tetézte, hogy Jánost tömlöcbe záratta.</verse>
				<verse number="21">Amikor az egész nép bemerítkezett, s bemerítkezett Jézus is, történt, hogy mialatt imádkozott, megnyílt az ég,</verse>
				<verse number="22">és a Szent Szellem galamb alakjában testileg rája szállott. Szózat is támadt az égből: „Te vagy az én szeretett Fiam, elnyerted tetszésemet.”</verse>
				<verse number="23">Maga Jézus, amikor szolgálatát elkezdte, mintegy harminc éves volt. A hiedelem szerint a József fia volt, aztán Élié,</verse>
				<verse number="24">Mattáté, Lévié, Melkié, Jannaié, Józsefé,</verse>
				<verse number="25">Mattatiászé, Ámoszé, Naumé, Eszlié, Naggaié,</verse>
				<verse number="26">Maáté, Mattatiászé, Semeié, Józéché, Jódáé,</verse>
				<verse number="27">Joanáé, Résáé, Zorobábelé, Salátiélé, Nérié,</verse>
				<verse number="28">Melkié, Addié, Kószámé, Elmadámé, Éré,</verse>
				<verse number="29">Jézusé, Eliézeré, Jórimé, Mattáté, Lévié,</verse>
				<verse number="30">Simeoné, Júdáé, Józsefé, Jónámé, Eljákimé,</verse>
				<verse number="31">Meleáé, Mennáé, Mattatáé, Nátáné, Dávidé,</verse>
				<verse number="32">Jesséé, Jóbédé, Boázé, Szalmóné, Naászoné,</verse>
				<verse number="33">Aminádábé, Adminé, Arnié, Esromé, Fáreszé, Júdáé,</verse>
				<verse number="34">Jákóbé, Izsáké, Ábrahámé, Táráé, Náchoré,</verse>
				<verse number="35">Seruché, Ragávé, Fáleké, Éberé, Saláé,</verse>
				<verse number="36">Kainámé, Arfaksádé, Sémé, Noéé, Lámeché,</verse>
				<verse number="37">Matusáláé, Énóché, Járedé, Maleleélé, Kaináné,</verse>
				<verse number="38">Enósé, Sété, Ádámé, Istené.</verse>
			</chapter>
			<chapter number="4">
				<verse number="1">Jézus Szent Szellemmel telten visszatért a Jordántól, s a Szellem negyven napon át űzte őt ide-oda a pusztában.</verse>
				<verse number="2">Ezalatt a vádló kísértette. Azokban a napokban semmit sem evett, de amikor azok elteltek, megéhezett.</verse>
				<verse number="3">Ekkor a vádló szólott hozzá: „Ha Isten Fia vagy, mondd ennek a kőnek, hogy váljék kenyérré.”</verse>
				<verse number="4">De Jézus ezt felelte neki: „Meg van írva, hogy ne csak kenyérrel éljen az ember.”</verse>
				<verse number="5">Erre a vádló a magasba vitte őt fel, és egy szempillantásban megmutatta neki a lakott föld összes királyságát.</verse>
				<verse number="6">Majd így szólt hozzá: „Neked adom ezt az egész birodalmat s a királyságok dicsőségét, mert nekem adták azt, és én annak adom, akinek akarom,</verse>
				<verse number="7">Ha tehát a földre borulsz előttem, tied lesz az egész.”</verse>
				<verse number="8">Megszólalt Jézus: „Meg van írva – mondta neki – Istenedet, az Urat imádd, és csak őt szolgáld.”</verse>
				<verse number="9">Elvitte aztán Jeruzsálembe, ott a templom ormára állította, és ezt mondta neki: „Ha Isten Fia vagy, vesd magad innen alá.</verse>
				<verse number="10">Hiszen meg van írva: Angyalainak parancsol felőled,</verse>
				<verse number="11">hogy megőrizzenek téged, hogy kezükön hordozzanak, hogy valahogy kőbe meg ne üsd lábadat.”</verse>
				<verse number="12">Megszólalt Jézus, és ezt felelte neki: „Azt mondják: Ne tedd próbára Istenedet, az Urat!”</verse>
				<verse number="13">Ezzel a vádló minden kísértését elvégezte, s egy időre elállott tőle.</verse>
				<verse number="14">Jézus aztán a Szellem hatalmával visszatért Galileába. Az egész környéken szétment a híre.</verse>
				<verse number="15">Zsinagógáikban tanított, és mindenki dicsőítette.</verse>
				<verse number="16">Eljutott Názáretbe is, ahol felnövekedett. Ahogy szokta, szombatnapon bement a zsinagógába. Ott felállt, hogy felolvasson.</verse>
				<verse number="17">Ézsaiás próféta tekercsét adták oda neki. Amikor felnyitotta a tekercset, egy helyre bukkant, amelyen ez volt írva:</verse>
				<verse number="18">„Az Úrnak Szelleme rajtam, mivelhogy felkent engem, hogy szegényeknek örömöt hirdessek, Ő küldött, hogy szabadítást hirdessek a foglyoknak, szemük megnyílását a vakoknak, szabadon engedjem a szétzúzott szívűeket,</verse>
				<verse number="19">hogy kihirdessem az Úrnak kedves esztendejét.”</verse>
				<verse number="20">Erre összegöngyölte a tekercset, odaadta a szolgának és leült. A zsinagógában mindenkinek szeme rá volt szegezve.</verse>
				<verse number="21">Ő pedig hozzáfogott a beszédhez. – „Ma a ti fületek hallatára teljesült ez az írás” – mondta nekik.</verse>
				<verse number="22">Mindannyian tanúságot tettek felőle és csodálták szavait, melyek kedvesen ömlöttek szájából. „Úgy-e hogy a József fia ő?” – szóltak.</verse>
				<verse number="23">De ő így szólt hozzájuk: „Bizonyára azt a példázatot mondjátok nekem: Orvos magadat gyógyítsd meg! Mindazt, amit hallottunk, hogy Kapernaumban tettél, tedd meg itt is a saját hazádban.”</verse>
				<verse number="24">Ám ő így szólott: „Bizony, azt mondom nektek: Egy próféta sem kedves a maga hazájában.</verse>
				<verse number="25">Az igazságot mondom nektek: Izráelben sok özvegyasszony volt Illés napjaiban, mikor az ég három évre és hat hónapra bezárult, s amikor az egész földön nagy éhínség támadt,</verse>
				<verse number="26">de közölök egyhez sem küldték Illést, csak a szidoni Szareptába, ahhoz az özvegyasszonyhoz.</verse>
				<verse number="27">Elizeus próféta idejében is sok poklos volt Izráelben, mégsem tisztult meg senki közülük, csak a szír Námán.”</verse>
				<verse number="28">Mikor ezeket hallották, a zsinagógában mindenkit indulat töltött meg.</verse>
				<verse number="29">Rátámadtak, kivetették a városból, kiűzték annak a hegynek a meredélyére, amelyen a városuk épült, hogy letaszítsák,</verse>
				<verse number="30">de általment közöttük és eltávozott.</verse>
				<verse number="31">Lement onnan egy galileai városba, Kapernaumba. Szombaton tanította őket,</verse>
				<verse number="32">és azok megdöbbentek tanításán, mert hatalommal szólt.</verse>
				<verse number="33">Volt a zsinagógában egy ember, kiben tisztátalan ördögi szellem volt, s ez nagy hangon felkiáltott:</verse>
				<verse number="34">„Hah! Mi dolgunk egymással, názáreti Jézus? Elveszíteni jöttél minket? Tudom, hogy ki vagy! Istennek a Szentje!”</verse>
				<verse number="35">Jézus megdorgálta: „Némulj el és menj ki belőle!” Erre az ördögi szellem a középre dobta azt, s kiment belőle anélkül, hogy kárt tett volna benne.</verse>
				<verse number="36">Mindenkire nagy döbbenet ült, és arról beszéltek egymás között: „Micsoda szó ez! Joggal és hatalommal rendelkezik a tisztátalan szellemeken, és azok ki is mennek.”</verse>
				<verse number="37">Szétment hát a hír felőle annak a vidéknek minden helyére.</verse>
				<verse number="38">Miután fölkelt, elment a zsinagógából a Simon házába. A Simon napát éppen erős láz szorongatta. Megkérték őt miatta,</verse>
				<verse number="39">mire ő hozzálépett, föléje hajolt, és megdorgálta a hideglelést, úgyhogy a betegség elhagyta az asszonyt, ki is azonnal felkelt, és felszolgált nekik.</verse>
				<verse number="40">Mikor a nap leszállott, mindazok, akiknek sok minden betegségtől elgyengült hozzátartozóik voltak, hozzávitték azokat, s ő minden egyesükre kezét vetette, és meggyógyította őket.</verse>
				<verse number="41">Sokakból ördögi szellemek mentek ki, akik így kiáltoztak: „Te vagy az Isten Fia!” Ő azonban megdorgálta és nem hagyta szólani őket, tudták ugyanis, hogy ő a Krisztus.</verse>
				<verse number="42">Mikor kinappalodott, elhagyta a várost, és egy puszta helyre ment. A tömegek keresték, és eljutottak hozzá. Tartóztatták őt, hogy ne utazzék el tőlük.</verse>
				<verse number="43">De ő ezt mondta nekik: „Más városokban is kell hirdetnem az Isten királyságának örömhírét, mert evégre küldöttek.”</verse>
				<verse number="44">S Júda zsinagógáiban hirdette az igét.</verse>
			</chapter>
			<chapter number="5">
				<verse number="1">Történt, hogy mialatt ő a Genezáret tó partján állott, az Isten igéjét hallgató tömeg hozzányomult.</verse>
				<verse number="2">Jézus meglátta, hogy két hajó áll a part mellett, míg halászaik tőlük távolabb mentek, s hálóikat mosogatták.</verse>
				<verse number="3">Jézus belépett hát a hajók közül az egyikbe, amely Simoné volt és megkérte, hogy evezzen a földtől kissé beljebb, aztán leült, és a hajóból tanította a tömeget.</verse>
				<verse number="4">Mikor megszűnt beszélni, így szólt Simonhoz: „Evezzetek a mélyre, s bocsássátok le hálóitokat fogásra!”</verse>
				<verse number="5">„Mester – felelte Simon –, egész éjen át fáradtunk és semmit sem fogtunk, de a te szódra lebocsátom a hálókat.”</verse>
				<verse number="6">Mikor megtették, nagy tömeg halat zártak össze, úgyhogy hálóik szakadoztak.</verse>
				<verse number="7">Intettek a másik hajóban levő társaiknak, hogy jöjjenek oda, és együtt fogjanak a háló kivonásához. Azok oda is mentek, és mindkét hajót megtöltötték, úgyhogy azok süllyedeztek.</verse>
				<verse number="8">Mikor Simon Péter ezt látta, Jézus térdéhez esett, és így szólt: „Eredj el tőlem Uram, én vétkes ember vagyok.”</verse>
				<verse number="9">A halfogás miatt ugyanis, melyet tettek, döbbenet ült reá, és az összes vele levőkre,</verse>
				<verse number="10">Éppen úgy Zebedeus fiaira, Jakabra és Jánosra is, kik Simonnal társas viszonyban voltak. „Ne félj – szólott azután Jézus Simonhoz. Mostantól kezdve élő embereket fogsz.”</verse>
				<verse number="11">Amikor a parthoz vitték a hajókat, mindent elhagytak, s követték őt.</verse>
				<verse number="12">Történt, hogy mialatt egyik városban tartózkodott, egy férfi ment hozzá, kit elborított a poklosság. Amikor Jézust meglátta, arcra borult, és úgy könyörgött hozzá: „Uram, hatalmadban áll, hogy ha akarod, megtisztíts engem.”</verse>
				<verse number="13">Ő kinyújtotta kezét, megérintette és így szólt: „Akarom. Tisztulj meg!” S a poklosság azonnal elhagyta.</verse>
				<verse number="14">Aztán megparancsolta neki, hogy senkinek ne szóljon. – „Hanem eredj el, mutasd meg magadat a papnak és vidd fel tisztulásodért az ajándékot, ahogy Mózes elrendelte, tanúságtételül nekik.”</verse>
				<verse number="15">De csak annál jobban szétment a hír felőle, úgyhogy nagy tömeg gyűlt össze, hogy hallgassák, és erőtlenségeikből orvoslást nyerjenek.</verse>
				<verse number="16">Ő meg visszavonult a pusztákba és imádkozott.</verse>
				<verse number="17">Egyik napon történt, hogy amikor tanított, farizeusok és törvénytudók is ültek hallgatói között, akik Galilea, Júdea és Jeruzsálem összes falvaiból jöttek. Az Úrnak hatalma volt vele, hogy gyógyítson.</verse>
				<verse number="18">Egyszer csak férfiak egy embert hoztak nyugágyon, aki gutaütött volt, igyekeztek bevinni, és eléje helyezni.</verse>
				<verse number="19">Mivel azonban a tömeg miatt nem találták a módját, hogy hogyan vigyék be, felhágtak a háztetőre, s a cserepeken keresztül eresztették alá fekhelyével együtt Jézus elé a középre.</verse>
				<verse number="20">Mikor ő hitüket meglátta, így szólt: „Ember, vétkeidet megbocsátották.”</verse>
				<verse number="21">Az írástudók és farizeusok fontolgatni kezdték: „Ki ez, hogy káromlásokat szól? Kinek van hatalma vétkeket elengedni, ha nem egyedül Istennek?”</verse>
				<verse number="22">Jézus, miután fontolgatásaikra rálátott, megszólította őket: „Mit fontolgattok szívetekben?</verse>
				<verse number="23">Mi kerül kevesebb fáradtságba: Azt mondani-é, vétkeidet megbocsátották, vagy ezt mondani: Kelj fel és járj?</verse>
				<verse number="24">Hogy azonban megtudjátok, hogy az ember Fiának felhatalmazása van arra, hogy a földön vétkeket megbocsásson, – így szólt a gutaütötthöz: Hozzád szólok, kelj fel, fogd fekhelyedet, és eredj haza!”</verse>
				<verse number="25">Erre az azonnal a szemük láttára felkelt, felemelte, amin feküdt, és Istent dicsőítve házába ment.</verse>
				<verse number="26">Mindannyian önkívületbe jutottak, dicsőítették Istent, és félelemmel telten így szóltak: „Ma hihetetlen dolgot láttunk.”</verse>
				<verse number="27">Ezek után kiment, szemügyre vett egy Lévi nevű vámszedőt, amint a vámnál ült, s azt megszólította: „Kövess engem!”</verse>
				<verse number="28">Lévi mindent elhagyott, fölkelt és követte őt.</verse>
				<verse number="29">Majd nagy vendégséget rendezett neki otthonában. Vámszedőknek és egyebeknek nagy tömege dőlt velük együtt asztalhoz.</verse>
				<verse number="30">A farizeusok és írástudóik zúgolódva szóltak tanítványainak: „Miért esztek és isztok a vámszedőkkel és vétkezőkkel együtt?”</verse>
				<verse number="31">Jézus ezt felelte nekik: „Az egészségeseknek nincs szükségük orvosra, csak azoknak, akik rosszul vannak.</verse>
				<verse number="32">Nem azért jöttem, hogy igazságosokat, hanem hogy vétkezőket hívjak, hogy más felismerésre térjenek.”</verse>
				<verse number="33">Azok meg így szóltak hozzá: „János tanítványai sűrűn böjtölnek, s végeznek könyörgéseket, ugyanúgy a farizeusok tanítványai is, de a tieid esznek és isznak.”</verse>
				<verse number="34">Jézus ezt felelte nekik: „Nem kényszeríthetitek a násznépet, hogy azalatt böjtöljenek, amíg a vőlegény velük van.</verse>
				<verse number="35">Jöhetnek napok, amikor a vőlegényt elveszik tőlük. Akkor majd, azokban a napokban böjtölni fognak.”</verse>
				<verse number="36">Példázatot is mondott nekik arról, hogy: „senki sem told új köpenyből lehasított foltot ócska köpenyhez. S ha mégis megteszi, az újat is széthasítja, s az ócskához mégsem illik az újból vett folt.</verse>
				<verse number="37">Új bort sem tölt senki ócska tömlőkbe. S ha mégis, az új bor szétszakítja a tömlőket, maga kiömlik, a tömlők is elvesznek.</verse>
				<verse number="38">Hanem új bort új tömlőkbe kell tölteni.</verse>
				<verse number="39">Ám senki sem akar újat, ha ót ihatik, mert azt mondja: Jó ízű az ó.”</verse>
			</chapter>
			<chapter number="6">
				<verse number="1">Történt, hogy szombaton vetéseken mentek keresztül. Tanítványai kalászokat tépdestek, a kezükkel kidörzsölték, és úgy ették.</verse>
				<verse number="2">Néhány farizeus megkérdezte: „Miért teszitek azt, amit szombaton nem szabad?”</verse>
				<verse number="3">Jézus így felelt nekik: „Sohasem olvastátok, hogy mit tett Dávid, amikor megéhezett a vele levőkkel együtt?</verse>
				<verse number="4">Hogyan ment be az Isten házába, s hogy vette el és ette meg az odaszánt kenyereket, melyeket csak a papoknak szabad megenniök? Sőt még a vele levőknek is adott.”</verse>
				<verse number="5">Aztán azt mondta nekik: „Az embernek Fia ura a szombatnak.”</verse>
				<verse number="6">Történt, hogy egy másik szombaton zsinagógába ment be és tanított. Volt ott egy ember, akinek a jobb karja száradt volt.</verse>
				<verse number="7">Az írástudók és farizeusok meg szemmel tartották őt, hogy szombaton gyógyít-e, hogy vádat találjanak ellene.</verse>
				<verse number="8">Ő azonban ismerte fontolgatásaikat, így szólt tehát a száradt kezű embernek: „Kelj fel, állj a középre!” Az felkelt és kiállott.</verse>
				<verse number="9">Most Jézus megszólította őket: „Megkérdelek titeket: Szabad-e szombaton jót vagy gonoszt tenni, lelket megmenteni vagy elveszteni?”</verse>
				<verse number="10">S miután mindnyájukon körültekintett, így szólt a beteghez: „Nyújtsd ki a kezedet!” Az megtette, és helyreállt a karja.</verse>
				<verse number="11">Azok meg értelmetlenséggel teltek meg, és arról beszéltek egymás között, hogy mit tehetnének Jézussal.</verse>
				<verse number="12">Azokban a napokban történt, hogy kiment a hegyre imádkozni, s az éjszakát az Istenhez való imádkozással töltötte.</verse>
				<verse number="13">Amikor nappal lett, magához hívta tanítványait, és kiválogatott közülük tizenkettőt, kiket apostoloknak is nevezett:</verse>
				<verse number="14">Simont, akit Péternek is nevezett, annak testvérét, Andrást, Jakabot, Jánost, Fülöpöt, Bertalant,</verse>
				<verse number="15">Mátét, Tamást, az Alfeus Jakabját, Simont, akit vakbuzgónak is neveztek,</verse>
				<verse number="16">Jakab Júdását, és Júdást, a kariótit, aki árulóvá lett.</verse>
				<verse number="17">Azután lement, s megállott velük egy sík helyen. Tanítványainak nagy tömege volt jelen, valamint egész Júdeából, Jeruzsálemből, a tengerparti vidékről Tíruszból és Szidonból a népnek nagy sokasága,</verse>
				<verse number="18">kik azért jöttek, hogy hallgassák őt, és hogy betegségeikből meggyógyuljanak. Akiket tisztátalan szellemek zaklattak, rendre meggyógyultak.</verse>
				<verse number="19">Az egész tömeg azon volt, hogy megérinthesse, mert hatalom áradt ki belőle, s mindenkit meggyógyított.</verse>
				<verse number="20">Aztán tanítványaira emelte szemét, és így szólt: „Boldogok a szegények, mert övék az Isten királysága.</verse>
				<verse number="21">Boldogok kik most éheznek, mert ki fogják őket elégíteni. Boldogok vagytok, akik most sírtok, mert nevetni fogtok. Boldogok vagytok, akik most sírtok, mert nevetni fogtok.</verse>
				<verse number="22">Boldogok vagytok, ha az emberek gyűlölnek titeket, ha kirekesztenek titeket, ha szidnak s neveteket, mint valami rosszat, kivetik az embernek Fiáért.</verse>
				<verse number="23">Örüljetek azon a napon, repessetek, mert nagy a béretek a mennyben. Hiszen ugyanígy cselekedtek a prófétákkal atyáitok.</verse>
				<verse number="24">Ellenben jaj nektek, gazdagoknak, mert oda van vigasztalásotok.</verse>
				<verse number="25">Jaj nektek, kik most beteltetek, mert éhezni fogtok. Jaj nektek, kik most nevettek, mert gyászolni és sírni fogtok.</verse>
				<verse number="26">Jaj nektek, ha minden ember szépet mond felőletek, mert ugyanígy cselekedtek atyáitok a hamis prófétákkal.</verse>
				<verse number="27">Ám azt mondom nektek, akik hallgattok engem: Szeressétek ellenségeiteket, nemesen cselekedjetek azokkal, akik gyűlölnek titeket,</verse>
				<verse number="28">áldjátok azokat, akik átkoznak titeket, imádkozzatok azokért, akik bántanak titeket.</verse>
				<verse number="29">Annak, aki arcul üt, nyújtsd a másik arcodat is, és attól, aki köpenyedet elveszi, ne tagadd meg köntösödet sem.</verse>
				<verse number="30">Adj mindenkinek, aki kér tőled, és ha valaki elveszi, ami a tied, ne követeld tőle vissza.</verse>
				<verse number="31">Úgy tegyetek az emberekkel, ahogy akarjátok, hogy azok veletek tegyenek.</verse>
				<verse number="32">Ha csak azokat szeretitek, akik titeket szeretnek, micsoda kegyelem van bennetek? A vétkezők is szeretik azokat, akik őket szeretik.</verse>
				<verse number="33">Ha azokkal tesztek jót, akik veletek jót tesznek, micsoda kegyelem lakik bennetek? A vétkezők is ugyanazt teszik.</verse>
				<verse number="34">Ha azoknak adtok kölcsön, akiktől remélitek, hogy megkaphatjátok, mit ér a nálatok lévő kegyelem? A vétkezők is kölcsön adnak a vétkezőknek, hogy ugyanannyit kapjanak vissza.</verse>
				<verse number="35">Többet tegyetek! Ellenségeiteket szeressétek! Úgy tegyetek jót, úgy kölcsönözzetek, hogy vissza semmit se várjatok. Akkor sok lesz a béretek és a Magasságos fiainak fognak titeket nevezni, mert ő jóságos a hálátlanokhoz és a rosszakhoz is.</verse>
				<verse number="36">Irgalmasok legyetek, mint Atyátok irgalmas.</verse>
				<verse number="37">– És ne ítéljetek, és akkor nem ítélnek meg titeket sem. Ne kárhoztassatok, akkor nem érhet titeket sem kárhoztatás. Adjatok felmentést, és titeket is felmentenek.</verse>
				<verse number="38">Adjatok, s nektek is adni fognak, igaz mértékkel, megnyomottan, megrázottan túlöntik majd az öletekbe. Mert amely mértékkel ti mértek, nektek is azzal mérnek vissza.”</verse>
				<verse number="39">Példázatot is mondott nekik: „Vajon képes-e vak vakot vezetni? Nem esnek-é mindketten verembe?</verse>
				<verse number="40">A tanítvány nincs a tanító felett. Mindenki olyan lesz, mikor helyreigazítják, mint a tanítója.</verse>
				<verse number="41">Miért nézed a szálkát testvéred szemében? A gerendát meg, mely a magad szemében van, nem veszed észre?</verse>
				<verse number="42">Hogy mondhatod testvérednek: Testvérem, hadd vessem ki a szálkát, mely a szemedben van, mikor a saját szemedben levő gerendát nem látod? Képmutató! Vesd ki először a szemedben levő gerendát, azután láss hozzá, hogy testvéred szemében levő szálkát kivesd.</verse>
				<verse number="43">Mert nincsen nemes fa, mely romlott gyümölcsöt teremne, meg romlott fa sincsen, mely nemes gyümölcsöt teremne.</verse>
				<verse number="44">Hiszen minden egyes fát a maga gyümölcséről lehet felismerni. Mert a tövisről nem szednek fügét, sem a csipkebokorról szőlőfürtöket.</verse>
				<verse number="45">A jó ember szívének jó kincséből hoz elő jót, és a rossz a rosszból hozza elő a rosszat. Mert a száj azt beszéli, amitől túlárad a szív.</verse>
				<verse number="46">Miért hívtok így engem: Uram, Uram! Ha nem teszitek meg, amit mondok?</verse>
				<verse number="47">Megmondom nektek, kihez hasonlít minden olyan ember, aki hallja tőlem a beszédeket, és megteszi őket.</verse>
				<verse number="48">Olyan emberhez hasonló, aki házat épít, aki ásni kezdett, mélyre hatolt, és az alapot a sziklára vetette. Áradás jött, és az ár nekiütközött annak a háznak, de nem volt rá ereje, hogy megingassa, mert jól épült az.</verse>
				<verse number="49">Aki meghallotta, de nem tette meg, hasonló olyan emberhez, aki alap nélkül a földre építette házát. Annak is nekiütközött az ár, de az azonnal összeomlott és a háznak romlása nagy lett.”</verse>
			</chapter>
			<chapter number="7">
				<verse number="1">Amikor mind e beszédeket a nép füle hallatára befejezte, bement Kapernaumba.</verse>
				<verse number="2">Bizonyos századosnak a rabszolgája gonoszul szenvedett, úgyhogy a végét járta. Ez a szolga becses volt neki,</verse>
				<verse number="3">mikor hát Jézusról hallott, hozzá küldötte a zsidók véneit, s kérte őt, hogy jöjjön el és mentse meg rabszolgáját.</verse>
				<verse number="4">Azok mihelyt Jézushoz érkeztek, nagy igyekezettel kérlelték. „Méltó ő arra – szóltak –, hogy megadd ezt neki,</verse>
				<verse number="5">mert szereti nemzetünket, s a zsinagógát ő építtette nekünk.”</verse>
				<verse number="6">Jézus hát útra kelt velük. Már nem volt messze a háztól, amikor a százados barátait küldte el hozzá ezzel az üzenettel: „Uram, ne fáradj. Nem vagyok én arra elég, hogy fedelem alá jöjj;</verse>
				<verse number="7">arra sem tartom magamat méltónak, hogy magam menjek hozzád. Mondd csak szóval, és meggyógyul a legényem.</verse>
				<verse number="8">Hiszen én is fennhatóság alá rendelt ember vagyok. Alattam katonák vannak, és ha azt mondom az egyiknek: Eredj el! Az elmegy, vagy a másiknak: Jöjj! Az eljön. S ha rabszolgámnak ezt mondom: Tedd meg! Megteszi.”</verse>
				<verse number="9">Mikor Jézus ezt hallotta, elcsodálkozott, hátrafordult az őt követő tömeg felé, és így szólott: „Azt mondom nektek, Izráelben még nem találtam ekkora hitet.”</verse>
				<verse number="10">Amikor a küldöttek a házba visszatértek, a rabszolgát egészségesen találták.</verse>
				<verse number="11">A következő napon történt. Egy Nain nevű városba volt úton, s tanítványai és nagy tömeg mentek vele.</verse>
				<verse number="12">Mikor a város kapujához közel ért, egyszerre csak egy halottat hoztak ki, egy anyának egyszülött fiát, az anya özvegy volt. A városból jókora tömeg kísérte.</verse>
				<verse number="13">Mikor az Úr meglátta az özvegyet, szánalomra gerjedt iránta, s megszólította: „Ne sírj!”</verse>
				<verse number="14">Azután odament, megérintette a koporsót, mire azok, akik azt vitték, megálltak. „Ifjú – mondta –, hozzád szólok: Támadj fel!”</verse>
				<verse number="15">A halott felült és beszélni kezdett. Azután odaadta őt anyjának.</verse>
				<verse number="16">Félelem fogott el mindenkit és dicsőítették az Istent: „Nagy próféta támadt közöttünk! Rátekintett Isten az ő népére!”</verse>
				<verse number="17">Egész Júdeába, sőt annak egész környékére szétment a róla szóló hír.</verse>
				<verse number="18">Jánosnak is hírt vittek tanítványai mindezekről. János erre magához hívott tanítványai közül kettőt,</verse>
				<verse number="19">és elküldte őket az Úrhoz ezzel a kérdéssel: „Te vagy-é az eljövendő, vagy mást várjunk?”</verse>
				<verse number="20">Ahogy a férfiak megérkeztek hozzá, így szóltak: „Bemerítő János küldött minket hozzád ezzel a kérdéssel: Te vagy-é az eljövendő, vagy mást várjunk?”</verse>
				<verse number="21">Abban az órában sokakat gyógyított meg betegségekből, őket verő ostoroktól, rossz szellemektől, sok vaknak adta meg kegyelmesen a látást.</verse>
				<verse number="22">Azután ezt mondta nekik: „Menjetek, vigyétek hírül Jánosnak, amit láttatok és hallottatok: vakok visszakapják szemük világát, sánták járnak, poklosok megtisztulnak, süketek hallanak, halottak feltámadnak, szegények az örömhírt hallják.</verse>
				<verse number="23">Mondjátok meg. „Boldog az, aki bennem meg nem botlik.”</verse>
				<verse number="24">Mikor János követei elmentek, Jánosról kezdett beszélni a tömegekhez: „Miért mentetek ki a pusztába? Mit akartatok nézni? Szél-ingatta nádszálat?</verse>
				<verse number="25">De hát mit is mentetek látni? Puha ruhákba öltözött embert? Hiszen a pompás és drága ruhákban járó emberek a királyi palotákban vannak.</verse>
				<verse number="26">De hát mit mentetek ki látni? Prófétát? Igen! Azt mondom nektek, prófétánál is többet.</verse>
				<verse number="27">Ő az, akiről írva van: Ím elküldöm követemet orcád előtt, aki előtted elkészíti utadat.</verse>
				<verse number="28">Azt mondom nektek: Asszonyok szülöttei között nincs nagyobb Jánosnál, de aki legkisebb az Isten királyságában, nagyobb nála.”</verse>
				<verse number="29">Amikor az egész nép és a vámszedők meghallották őt, igazságosságot szolgáltattak az Istennek azzal, hogy a János bemerítésével bemerítkeztek.</verse>
				<verse number="30">Ám a farizeusok és a törvénytudók elvetették az Istennek rájuk vonatkozó szándékát azzal, hogy nem meríttették be magukat Jánossal</verse>
				<verse number="31">„Kihez hasonlítsam hát e nemzedék embereit? Kihez is hasonlók?</verse>
				<verse number="32">Hasonlók a piacon ülő s egymásnak kiáltozó gyermekekhez, kik így beszélnek: Sípoltunk és ti nem táncoltatok, gyászéneket fújtunk és ti nem sírtatok.</verse>
				<verse number="33">Eljött ugyanis Bemerítő János, ki kenyeret nem eszik, bort nem iszik, és ti így szóltatok: Ördögi szellem van benne.</verse>
				<verse number="34">Eljött az embernek Fia, ki eszik és iszik, s ti ezt mondjátok: Ni a falánk és borissza ember, vámszedőknek és vétkezőknek barátja.</verse>
				<verse number="35">Így kapta meg igazolását a bölcsesség, összes gyermekeitől.”</verse>
				<verse number="36">A farizeusok közül valaki megkérte őt, hogy egyék nála. Bement hát a farizeus házába, és ledőlt az asztalhoz.</verse>
				<verse number="37">Egyszer csak egy asszony, aki vétekben élt a városban, megtudta, hogy a farizeus házában asztalnál fekszik. Vásárolt hát egy alabástrom korsócska kenetet,</verse>
				<verse number="38">hátulról a lábához állott és sírva, könnyeivel kezdte öntözni a lábát, hajával törölte meg, majd összecsókolgatta a lábát, és kenettel kenegette.</verse>
				<verse number="39">Mikor a farizeus, aki meghívta őt, ezt látta, így szólt magában: „Ha próféta volna, tudná, ki s miféle asszony ez, aki hozzányúlt, tudná, hogy vétkező.”</verse>
				<verse number="40">Jézus ekkora következő szavakkal fordult hozzá: „Simon, van valami mondanivalóm neked.” „Tanító, mondd!” – szólott az.</verse>
				<verse number="41">„Egy hitelezőnek két adósa volt. Az egyik ötszáz dénárral, a másik ötvennel tartozott neki.</verse>
				<verse number="42">Mivel nem volt nekik miből megadniuk, kegyelemből mindkettőnek elengedte. Közülük melyik szereti most jobban őt?”</verse>
				<verse number="43">„Úgy vélekedem – szólalt meg Simon –, hogy az, akinek többet engedett el.” „Helyesen ítéltél” – válaszolta Jézus,</verse>
				<verse number="44">majd az asszony felé fordulva így szólott Simonhoz: „Látod ezt az asszonyt? Amikor házadba jöttem, nem adtál vizet a lábamra, ő pedig könnyével öntözte lábamat és hajával törölte meg.</verse>
				<verse number="45">Csókot sem adtál nekem, ő pedig, mióta bejöttem, nem szűnt meg lábamat csókolgatni.</verse>
				<verse number="46">Olajjal a fejemet meg nem kented, ő pedig lábamat kente kenettel.</verse>
				<verse number="47">Ezért azt mondom neked: Megbocsátották az ő sok vétkét, mert nagyon szeretett. Ellenben, akinek keveset bocsátanak meg, kevéssé szeret.”</verse>
				<verse number="48">Azután az asszonyhoz szólt: „Vétkeidet megbocsátották.”</verse>
				<verse number="49">Erre az asztalnál fekvők mondogatni kezdték egymás közt: „Kicsoda ő, hogy a vétkeket megbocsátja?” Ő azonban ismét az asszonyhoz fordult:</verse>
				<verse number="50">„Hited megmentett téged. Eredj békességben el.”</verse>
			</chapter>
			<chapter number="8">
				<verse number="1">Az történt, hogy a következő időben városokon és falvakon utazott át, és hirdette az Isten királyságáról szóló örömhírt. Vele volt a tizenkettő,</verse>
				<verse number="2">amellett némely asszony, akik rossz szellemek hatalmából és erőtlenségekből gyógyultak meg, így Mária, akit magdalainak neveztek, akiből hét ördögi szellem ment ki,</verse>
				<verse number="3">továbbá Johanna, Kuzának, Heródes tiszttartójának felesége, Zsuzsanna és sok más asszony, akik vagyonukból szolgáltak nekik.</verse>
				<verse number="4">Mikor nagy tömeg gyűlt össze, azokból is, akik városonként hozzá utaztak, példázatokban kezdett beszélni.</verse>
				<verse number="5">„Elment a magvető, hogy elvesse magvát. Miközben vetett, némelyik az útfélre esett, és eltaposták, az égi madarak meg fölcsipegették.</verse>
				<verse number="6">Másik a sziklára esett, kinőtt, s elszáradt, mivel nem volt nedvessége.</verse>
				<verse number="7">Némelyik a tövisek közé esett, velük együtt felnőtt, de a tövisek elfojtották.</verse>
				<verse number="8">Más a jó földbe esett, kinőtt és százszoros termést hozott.” Ezeket mondván, felkiáltott: „Akinek halló füle van, hallja meg!”</verse>
				<verse number="9">Mikor a tanítványok megkérdezték, hogy mit jelent ez a példázat,</verse>
				<verse number="10">így szólott: „Nektek adták meg, hogy az Isten királyságának titkait megismerjétek, a többiekkel pedig példázatokban közlik, hogy bár látnak, ne lássanak, és bár hallanak, belátásra ne jussanak.</verse>
				<verse number="11">A példázat ezt jelenti: A mag Istennek beszéde.</verse>
				<verse number="12">Útféliek azok, akik meghallották az igét, de azután eljön a vádló és kiszedi szívükből, hogy ne higgyenek, s meg ne meneküljenek.</verse>
				<verse number="13">A sziklára hullottak azokat jelentik, akik ha hallják, örömmel fogadják az igét, de nincs gyökerük, csak egy ideig hisznek, de a kísértés idejében elpártolnak.</verse>
				<verse number="14">Ami a tövis közé esik, azokat jelzi, akik miután meghallották az igét, elmennek, s a földi élet gondjai, gazdagsága és kéjei megfojtják őket, úgyhogy érésig nem jutnak.</verse>
				<verse number="15">Ami a hasznos földben van, olyanokat jelez, akik, miután nemes és jó szívvel meghallgatták az igét, azt birtokukba veszik, és állhatatossággal gyümölcsöt teremnek.</verse>
				<verse number="16">Senki sem fedi le a meggyújtott mécsest vékával, sem ágy alá nem teszi, hanem mécslábra helyezi, hogy a bemenők lássák a fényt.</verse>
				<verse number="17">Mert nincs oly rejtett dolog, ami nyilvánvalóvá nem válnék, sem olyan eldugott dolog, ami ki ne tudódnék, ami világosságra nem jönne.</verse>
				<verse number="18">Azért vigyázzatok rá, hogyan hallgatjátok. Mert akinek van, annak adni fognak, de akinek nincs, attól még azt is el fogják venni, amije lenni látszik”</verse>
				<verse number="19">Megérkeztek hozzá anyja s testvérei, de a tömeg miatt nem tudtak vele találkozni.</verse>
				<verse number="20">Mikor hírül adták neki: „Anyád és testvéreid kinn állnak és látni akarnak.”</verse>
				<verse number="21">Ő ezt felelte nekik: „Az én anyám és testvéreim ezek, akik Isten igéjét hallják és megteszik.”</verse>
				<verse number="22">Történt az egyik napon, hogy tanítványaival hajóba szállt. „Menjünk át a tó túlsó partjára” – mondotta nekik, s azok elhajóztak.</verse>
				<verse number="23">Amíg vitorláztak, Jézus elaludt. De szélvihar tört a tóra, egészen megteltek vízzel, úgyhogy veszélyben forogtak.</verse>
				<verse number="24">Hozzámentek hát, s ily szóval ébresztették fel: „Mester! Mester! Elveszünk!” Erre felkelt, megdorgálta a szelet és a hullámzó vizet, és azok lecsillapodtak, úgyhogy nagy csendesség támadt.</verse>
				<verse number="25">„Hol van a ti hitetek?” – kérdezte tőlük. Azok pedig féltek és csodálkozva beszélték egymásközt: „Ki ő, hogy még a szelekkel és vízzel is rendelkezik, és azok engedelmeskednek neki?”</verse>
				<verse number="26">Azután elhajóztak a gerazénusok vidékére, amely Galileával átellenben terül el.</verse>
				<verse number="27">Amikor kilépett a szárazföldre, a városból egy ember jött vele szemben, akiben ördögi szellemek voltak, aki már jó ideje nem öltözött ruhába s házban nem lakott, hanem csak sírokban.</verse>
				<verse number="28">Mikor Jézust meglátta, felkiáltott, lábához esett és nagy hangon ezt kiáltotta: „Jézus, a Magasságos Istennek Fia, mi dolgunk van nekünk egymással? Könyörgöm hozzád, ne kínozz engem.”</verse>
				<verse number="29">Megparancsolta ugyanis a tisztátalan szellemnek, hogy menjen ki az emberből. Mert sok időn át ragadta a szellem őt magával, úgyhogy láncokkal és béklyókkal megbilincselve őrizték, de az ördögi szellem, miután a bilincseket széttörte, a pusztákba űzte őt.</verse>
				<verse number="30">Jézus megkérdezte tőle: „Mi a neved?” „Légió” – felelte az –, mert sok ördögi szellem ment belé.</verse>
				<verse number="31">A szellemek aztán rimánkodtak, ne parancsolja nekik, hogy a feneketlen mélységbe menjenek.</verse>
				<verse number="32">Volt ott a hegységben meglehetősen sok disznóból álló, legelésző csürhe. Kérlelték, hogy engedje meg nekik, hogy azokba menjenek be. Jézus megengedte nekik.</verse>
				<verse number="33">Kijöttek hát az ördögi szellemek az emberből, bementek a disznókba és a csürhe a meredélyen át lerohant a tóba és belefulladt.</verse>
				<verse number="34">A pásztorok pedig, mikor látták, hogy mi történt, elfutottak, és hírül vitték a dolgot a városba és a tanyákra.</verse>
				<verse number="35">Eljöttek az emberek, hogy lássák, mi történt. Amikor Jézushoz érkeztek, és azt az embert, akiből az ördögi szellemek kimentek, Jézus lábánál ülve, felöltözve és ép észnél találták, megijedtek.</verse>
				<verse number="36">Azok, akik látták, hogy az ördöngős hogyan menekült meg, hírül adták nekik az esetet.</verse>
				<verse number="37">Ekkor a gerazénusok vidékéről érkező egész sokaság arra kérte őt, hogy távozzék el tőlük, mert nagy félelem szorongatta őket. Erre hajóba szállt és visszatért Kapernaumba.</verse>
				<verse number="38">Az az ember azonban, akiből az ördögi szellemek kimentek, könyörgött, hogy vele maradhasson. Ám ő búcsút vett tőle ily szóval:</verse>
				<verse number="39">„Térj vissza házadba, s beszéld el ott mindazt, amit Isten tett veled.” Az el is ment, hogy egész városszerte hirdesse mindazt, amit Jézus vele tett.</verse>
				<verse number="40">Amikor Jézus visszatért, a tömeg szívesen fogadta, mert mindannyian várták.</verse>
				<verse number="41">Egyszerre egy férfi érkezett, kinek neve Jairus volt, ő volt a zsinagóga elöljárója. Jairus Jézus lábához borult, és úgy esengett, hogy jöjjön el a házába,</verse>
				<verse number="42">mert egyszülött leánya, ki tizenkét éves, haldoklik. Miközben útban volt oda, tömeg szorongatta.</verse>
				<verse number="43">Egy asszony, aki tizenkét esztendeje vérfolyásban szenvedett de nem volt erő, hogy bárki meggyógyíthatta volna,</verse>
				<verse number="44">hozzálépett, és hátulról köpenyének szegélyét megérintette. Erre azonnal elállott vérének folyása.</verse>
				<verse number="45">„Ki az, aki hozzám nyúlt?” – kérdezte Jézus. Mikor mindenki tagadta, megszólalt Péter: „Mester, a tömeg szorongat, és nyom össze téged.”</verse>
				<verse number="46">„Valaki hozzám nyúlt – felelte Jézus. Észrevettem, hogy hatalom áradt ki tőlem.”</verse>
				<verse number="47">Mikor az asszony látta, hogy nem maradhat rejtve, reszketve előjött, lábához borult, és az egész nép előtt tudtára adta, hogy mily okból nyúlt hozzá, és hogy azonnal hogyan gyógyult meg.</verse>
				<verse number="48">„– Leányom – mondta neki erre Jézus –, hited megmentett téged. Eredj el a békességbe.”</verse>
				<verse number="49">Még szólott, amikor valaki jött a zsinagóga elöljárótól és így szólt: „Halott már a leányod. Ne zaklasd tovább a Tanítót.”</verse>
				<verse number="50">Jézus azonban, ahogy ezt meghallotta, így szólt hozzá: „Ne félj! Higgy csak! Meg fog menekülni.”</verse>
				<verse number="51">Amikor megérkezett a házba, senkit sem engedett be magával csak Pétert, Jánost, Jakabot és a leányka atyját és anyját.</verse>
				<verse number="52">Mindenki sírt, s gyászolta leányt. De ő így szólt: „Ne sírjatok! Nem halt meg, hanem szunnyad.”</verse>
				<verse number="53">Kinevették, mert tudták, hogy meg halt.</verse>
				<verse number="54">Ő azonban megragadta a leány kezét és felkiáltott: „Leányka, támadj fel!”</verse>
				<verse number="55">Erre visszatért annak szelleme és azonnal felkelt. Jézus erre megparancsolta, hogy adjanak neki enni.</verse>
				<verse number="56">A leány szülei magukon kívül voltak. Ő pedig szigorú parancsot adott, hogy senkinek se mondják el azt, ami történt.</verse>
			</chapter>
			<chapter number="9">
				<verse number="1">Összehívta a tizenkettőt, aztán hatalmat és fennhatóságot adott nekik valamennyi ördögi szellemen, arra is, hogy betegeket gyógyíthassanak.</verse>
				<verse number="2">Majd elküldte őket, hogy az Isten királyságát hirdessék, és gyógyítsanak.</verse>
				<verse number="3">„Semmit se vigyetek az útra – mondotta nekik. – Se botot, se tarisznyát, se kenyeret, se pénzt. Se két alsó ruhátok ne legyen.</verse>
				<verse number="4">Amely házba bementek, ott maradjatok, onnan induljatok aztán tovább.</verse>
				<verse number="5">Minden olyan esetben, amikor nem akarnak befogadni titeket, menjetek ki az illető városból, és a port is rázzátok le lábatokról, ellenük szóló tanúságtételül.”</verse>
				<verse number="6">Azok el is mentek, bejárták a falvakat, mindenütt hirdették az örömhírt, és gyógyítottak.</verse>
				<verse number="7">Heródes negyedes fejedelem hallott mindenről, ami történt, és kétségek közt volt, mivelhogy azt beszélték némelyek, hogy János támadt fel a halottak közül,</verse>
				<verse number="8">némelyek meg, hogy Illés jelent meg, mások ismét, hogy az ősök közül támadt fel egy próféta.</verse>
				<verse number="9">„Jánost lefejeztettem – mondotta Heródes – ki azonban ez, akiről ilyen dolgokat hallok?” És látni igyekezett őt.</verse>
				<verse number="10">Visszatérvén az apostolok, elbeszélték Jézusnak, hogy mi mindent cselekedtek. Jézus magához vette őket, és külön velük visszavonult egy Betszaida nevű városba.</verse>
				<verse number="11">De a tömeg, mihelyt megtudta, követte őt. Jézus elfogadta őket, beszélt nekik Isten királyságáról, és azokat, akiknek gyógyulásra volt szükségük, meggyógyította.</verse>
				<verse number="12">Közben a nappal hanyatlani kezdett. Hozzáment hát a tizenkettő, s ezt mondták neki: „Bocsásd el a tömeget. Hadd menjenek el a környéken levő falvakba, és tanyákra, hogy megpihenjenek, és élelmet találjanak, mert itt puszta helyen vagyunk.”</verse>
				<verse number="13">De ő ezt mondta nekik: „Adjatok ti nekik enni!” „– Nincs nekünk többünk, mint öt kenyerünk és két halunk – felelték ők. Hacsak el nem megyünk, s nem vásárolunk ennivalót ennek az egész népnek.”</verse>
				<verse number="14">Mintegy ötezer férfi volt ott tudniillik. Jézus erre így szólt tanítványaihoz: „Fektessétek le őket mintegy ötvenes csoportokba.”</verse>
				<verse number="15">Úgy tettek, és mindenki ledőlt.</verse>
				<verse number="16">Ekkor fogta az öt kenyeret és a két halat, feltekintett az égre, megáldotta, majd megtörte és odaadta őket a tanítványoknak, hogy azok a tömeg elé helyezzék.</verse>
				<verse number="17">Mindnyájan ettek és jóllaktak, s tizenkét kosarat tettek ki a darabok, melyek tőlük megmaradtak.</verse>
				<verse number="18">Mialatt egyedül imádkozott, bár tanítványai vele voltak, történt, hogy megkérdezte őket: „Kinek mond a sokaság, ki vagyok én?”</verse>
				<verse number="19">Azok ezt felelték: „Bemerítő Jánosnak, mások Illésnek, mások meg, hogy az ősi próféták közül egyik feltámadott.”</verse>
				<verse number="20">„– Hát ti, kinek mondotok engem?” – kérdezte tőlük. Megszólalt Péter: „Az Isten Felkentjének.”</verse>
				<verse number="21">Ő erre keményen rájuk parancsolt, hogy ezt senkinek meg ne mondják.</verse>
				<verse number="22">„Az ember Fiának sokat kell szenvednie – mondotta erre Jézus – s kell, hogy a vének, főpapok és írástudók elvessék őt a próbán, majd megöljék, de a harmadik napon fel fog támadni.”</verse>
				<verse number="23">Majd így szólt mindannyiukhoz: „Ha valaki utánam akar jönni, tagadja meg magát, naponként vegye fel keresztjét, és úgy kövessen.</verse>
				<verse number="24">Mert aki meg akarja menteni lelkét, el fogja veszíteni, aki azonban énértem elveszti lelkét, meg fogja menteni azt.</verse>
				<verse number="25">Mert mit használ az embernek az, ha az egész világot megnyerte, magát azonban elveszítette, vagy kárt szenvedett magában.</verse>
				<verse number="26">Aki ugyanis szégyell engem és az én beszédeimet, azt az embernek Fia is szégyellni fogja, amikor a maga, az Atya és a szent angyalok dicsőségében megjön.</verse>
				<verse number="27">Úgy, ahogy igaz, mondom nektek: Vannak az itt állók között egyesek, akik nem ízlelnek addig halált, amíg Isten királyságát meg nem látják.”</verse>
				<verse number="28">Mintegy nyolc nappal e szavak elmondása után magához vette Pétert, Jánost és Jakabot, és felment egy hegyre imádkozni.</verse>
				<verse number="29">Mialatt imádkozott, történt, hogy arcának színe elváltozott, s ruházata villogó fehéren szikrázni kezdett.</verse>
				<verse number="30">Egyszerre két férfi tűnt fel, ahogy beszéltek vele, ezek Mózes és Illés voltak.</verse>
				<verse number="31">Dicsőségben voltak láthatók, s Jézus elmeneteléről beszéltek, melynek Jeruzsálemben kell teljesülnie.</verse>
				<verse number="32">Ezalatt Péterre és a vele levőkre álom nehezedett, miután azonban ébrenlétre jutottak, meglátták az ő dicsőségét és a két férfiút, akik együtt álltak vele.</verse>
				<verse number="33">Történt, hogy mialatt azok elválóban voltak, Péter így szólt Jézushoz: „Mester, kellemes itt lennünk. Készítsünk hát három sátort: egyet neked, egyet Mózesnek és egyet Illésnek.” Nem tudta azonban, hogy mit beszél.</verse>
				<verse number="34">Ám, amíg ezeket mondta, köd támadt és árnyékba borította be őket. Mikor a ködbe beléptek, megrémültek.</verse>
				<verse number="35">A ködből azután hang hallatszott, mely ezt mondta: „Kiválasztott Fiam ő, rá hallgassatok.”</verse>
				<verse number="36">Mikor a hang keletkezett, Jézust egyedül találták. A dolgot azonban elhallgatták, s azokban a napokban senkinek semmit nem szóltak arról, amit láttak.</verse>
				<verse number="37">A következő napon történt, hogy alászállóban a hegyről nagy tömeggel találkoztak.</verse>
				<verse number="38">A tömegből egy férfi felkiáltott: „Tanító, könyörgöm, tekints a fiamra, mert egyszülöttem.</verse>
				<verse number="39">Egyszer-egyszer szellem kapja el, az tüstént kiáltozni kezd, össze-vissza rángatja őt, úgyhogy a szája habzik, és csak nehezen hagyja el, miután összetörte őt.</verse>
				<verse number="40">Kértem tanítványaidat, hogy űzzék ki, de nem volt rá hatalmuk.”</verse>
				<verse number="41">„Óh, hitetlen, kificamodott nemzedék – szólalt meg Jézus –, meddig leszek még veletek, és meddig kell hordoznom titeket? Vezesd ide a fiadat!”</verse>
				<verse number="42">Már mialatt odament, megtépte és összerángatta őt az ördögi szellem, de Jézus ráförmedt a tisztátalan szellemre és meggyógyította a fiút, aztán odaadta őt atyjának.</verse>
				<verse number="43">S mindannyian megdöbbentek az Isten nagyságán. Mialatt mindenkit döbbenet fogott el mind amiatt, amit Jézus cselekedett, így szólott tanítványaihoz:</verse>
				<verse number="44">„Fogadjátok be fületekbe ezeket a beszédeket, hogy az ember Fia emberek kezére fog adatni.”</verse>
				<verse number="45">De ők nem értették meg ezt a szót, el volt az leplezve előlük, hogy ne észlelhessenek, megkérdezni is féltek őt e dolog felől.</verse>
				<verse number="46">Vetélkedés csúszott be közéjük afelől, hogy ki közöttük a legnagyobb.</verse>
				<verse number="47">Jézus, minthogy ismerte szívük fontolgatását, kézen fogott egy gyermeket, azt maga mellé állította</verse>
				<verse number="48">és így szólt hozzájuk: „Aki ezt a gyermeket az én nevemben befogadja, engem fogad be. S aki engem befogad, azt fogadja be, aki engem elküldött. Mert aki mindnyájatok között a legkisebb, az a nagy.”</verse>
				<verse number="49">Erre János megszólalt: „Mester! Láttunk valakit, aki a te neveddel ördögi szellemeket űzött ki, s eltiltottuk, mert nem velünk együtt követ téged. ”</verse>
				<verse number="50">„Ne tiltsátok el – mondta neki Jézus –, mert aki nincs ellenünk, velünk van.”</verse>
				<verse number="51">Amikor Jézus felvétetésének napjai betelőben voltak, arcát szilárdan a Jeruzsálembe vivő útra fordította. Ekkor történt,</verse>
				<verse number="52">hogy követeket küldött maga előtt. Miután a küldöttek útra keltek, a szamáriaiak egyik falujába tértek be, hogy szállást készítsenek neki.</verse>
				<verse number="53">De nem fogadták be őket, mert arca a jeruzsálemi útra volt szegezve.</verse>
				<verse number="54">Mikor Jakab és János tanítványok ezt látták, megkérdezték: „Uram, akarod-e, hogy kimondjuk, hogy tűz szálljon alá az égből és megeméssze őket?”</verse>
				<verse number="55">Erre ő megfordult és megdorgálta őket.</verse>
				<verse number="56">Azután másik faluba mentek.</verse>
				<verse number="57">Mialatt az úton mentek, valaki megszólította: „Követni foglak, akárhová mégy is.”</verse>
				<verse number="58">De Jézus ezt felelte neki: „A rókáknak lyukaik vannak, az ég madarainak fészkük, az ember Fiának nincs hová fejét lehajtania.”</verse>
				<verse number="59">Egy másikhoz szólott: „Kövess engem.” De az így felelt: „Engedd meg, hogy előbb elmenjek, s eltemessem az atyámat.”</verse>
				<verse number="60">De ő ezt mondta neki: „Hagyd a holtakra, hogy eltemessék halottaikat. Te meg eredj és vidd szét az Isten királyságának hírét.”</verse>
				<verse number="61">Megint más szólott: „Követni foglak uram, de engedd meg, hogy előbb búcsút mondjak az otthoniaknak.”</verse>
				<verse number="62">Jézus ezt felelte: „Senki sem alkalmas az Isten királyságára, aki miután kezét az eke szarvára vetette, hátratekint.”</verse>
			</chapter>
			<chapter number="10">
				<verse number="1">Ezek után az Úr kijelölt hetvenkettőt, és kettesével maga előtt elküldötte őket mindazokba a városokba és helyekre, ahová menni szándékozott.</verse>
				<verse number="2">Ezeket mondta nekik: „Sok az aratnivaló, de kevés a munkás. Könyörögjetek hát az aratás Urához, hogy munkásokat küldjön aratásába.</verse>
				<verse number="3">Menjetek. Úgy küldelek el titeket, mint bárányokat a farkasok közé.</verse>
				<verse number="4">Ne vigyetek magatokkal se erszényt, se tarisznyát, se sarut, és az úton senkit se köszöntsetek.</verse>
				<verse number="5">Ha valamely házba bementek, először ezt mondjátok: Békessége legyen ennek a háznak.</verse>
				<verse number="6">S ha van ott békesség fia, azon meg fog nyugodni békességetek, ha nincs, visszatér rátok.</verse>
				<verse number="7">Ugyanabban a házban maradjatok, azt egyétek és igyátok, amijük van. Hisz méltó a munkás a bérére. Házról házra ne járjatok.</verse>
				<verse number="8">Ha egy városba bementek, és befogadnak titeket, egyétek, amit előtökbe raknak.</verse>
				<verse number="9">Orvosoljátok azokat, akik benne elerőtlenültek. Mondjátok nekik: Közel van hozzátok az Isten királysága.</verse>
				<verse number="10">Ha pedig olyan városba mentek be, ahol nem fogadnak be titeket, menjetek ki annak a piacára és mondjátok:</verse>
				<verse number="11">Még ezt a port is lerázzuk rátok, ami városotokból a lábunkra tapadt. Mindamellett tudjátok meg, hogy az Isten királysága közel van.</verse>
				<verse number="12">Azt mondom nektek, hogy Szodomának ama napon elviselhetőbb lesz a sorsa, mint annak a városnak.</verse>
				<verse number="13">Jaj neked, Koradzin! Jaj neked, Betszaida! Mert ha Tíruszban vagy Szidonban támadtak volna azok a hatalmas jelek, amelyek tebenned támadtak, zsákban és hamuban ülnének, és régen más felismerésre tértek volna.</verse>
				<verse number="14">Még az ítéletkor is elviselhetőbb lesz Tírusznak és Szidonnak a sorsa, mint a tiétek.</verse>
				<verse number="15">Hát te Kapernaum? Az égig fogsz felmagasztalódni? A holtak országáig szállasz alá.</verse>
				<verse number="16">Aki rátok hallgat, énrám hallgat. Aki titeket elvet, engem vet el. Aki pedig engem vet el, azt veti el, aki küldött engem.”</verse>
				<verse number="17">Visszatért a hetvenkettő s örömmel beszélték: „Uram, a te neved által még az ördögi szellemek is alánk vannak vetve.”</verse>
				<verse number="18">Ő azonban ezt felelte nekik: „Figyeltem a sátánt, amint villámként esett alá az égből.</verse>
				<verse number="19">Lássátok, fennhatóságot adok nektek, hogy kígyókon és skorpiókon s az ellenség minden hatalmán tapossatok, úgyhogy semmi sem fog nektek ártani.</verse>
				<verse number="20">De annak ne örüljetek, hogy a szellemek alátok vannak rendelve, annak örüljetek, hogy a nevetek a mennyekben be van írva.”</verse>
				<verse number="21">Abban az órában a Szent Szellemtől indítva ujjongott: „Vallást teszek melletted Atyám, mennynek és földnek Ura, hogy te ezeket a bölcsek és eszesek elől elrejtetted, a kiskorúaknak azonban leleplezted. Valóban, Atyám, így találkozott az a te tetszéseddel.</verse>
				<verse number="22">Mindent átadott nekem az én Atyám. Senki sem ismeri, ki a Fiú, csak az Atya, és hogy ki az Atya, csak a Fiú, és aki elől a Fiú a leplet el akarja vonni.”</verse>
				<verse number="23">Ezután hátrafordult a tanítványaihoz és külön ezt mondta nekik: „Boldog az a szem, amely azt látja, amit ti láttok!</verse>
				<verse number="24">Mert azt mondom nektek, hogy sok próféta és király akarta látni, amit ti láttok, de nem látta meg, hallani, amit hallotok, de nem hallotta meg.”</verse>
				<verse number="25">Előállt egy törvénytudó s próbára téve őt, így szólott: „Tanító, mit tegyek, hogy örök részem legyen az örök élet?”</verse>
				<verse number="26">„Mi van megírva a törvényben? – kérdezte tőle Jézus. Hogy olvasod?”</verse>
				<verse number="27">Az ezt felelte: „Szeresd egész szívedből, egész lelkeddel, teljes erőddel és egész gondolkodásoddal Istenedet, az Urat, felebarátodat is, mint magadat.”</verse>
				<verse number="28">„Helyesen feleltél – mondta neki –, ezt cselekedd, és élni fogsz.”</verse>
				<verse number="29">Az azonban igazolni akarta magát, azért így szólt Jézushoz: „Hát ki az én felebarátom?”</verse>
				<verse number="30">Jézus a szavába vágott és ezt mondta: „Egy ember Jeruzsálemből Jerikóba ment alá, de haramiák kezébe esett, akik levetkőztették s megverték, majd elmentek, félholtan hagyva őt.</verse>
				<verse number="31">Úgy esett, hogy egy pap ment alá azon az úton, de ahogy meglátta a túlsó oldalon, továbbment.</verse>
				<verse number="32">Hasonlóképpen egy lévita is arra a helyre jött, megnézte, s azt elkerülve továbbment.</verse>
				<verse number="33">Valami utazó szamáriai is ment arra. Amikor a sebesültet meglátta, szánalomra gerjedt iránta,</verse>
				<verse number="34">odament hozzá, s olajat és bort töltött sebeibe, bekötözte azokat, azután rákötözte az embert a saját barmára, s egy vendégfogadóba vitte, hol gondját viselte.</verse>
				<verse number="35">A következő napon elővett két dénárt, odaadta a fogadósnak és így szólt: Viseld gondját, és ha valamit még költesz rá, én, amikor újra erre jövök, megadom néked.</verse>
				<verse number="36">Hogy látod a dolgot? E három közül ki a felebarátja annak, aki a haramiák kezébe esett?”</verse>
				<verse number="37">„Az, aki irgalmat gyakorolt vele” – felelte a törvénytudó. Jézus pedig ezt mondta neki: „Eredj, és te is tégy ugyanúgy.”</verse>
				<verse number="38">Utazásuk közben betért egy faluba. Egy Márta nevű asszony fogadta be házába.</verse>
				<verse number="39">Annak volt egy testvére, akit Máriának hívtak. Mária leült Jézus lábához és hallgatta beszédét.</verse>
				<verse number="40">Mártát ellenben sokfelé húzta szolgálata. Odaállt hát az Úrhoz és így szólt: „Uram, nem törődöl vele, hogy testvérem egyedül hagyott a kiszolgálásban? Mondd neki, hogy fogjon velem együtt a munkához.”</verse>
				<verse number="41">Ám az Úr így felelt neki: „Márta, Márta sok mindenre van gondod, és az zaklatottá tesz.</verse>
				<verse number="42">De kevés a szükséges, vagy csak egy. Mária a jó részt választotta, és azt el nem veszik tőle.”</verse>
			</chapter>
			<chapter number="11">
				<verse number="1">Történt, hogy egy bizonyos helyen imádkozott. Amikor abbahagyta, tanítványai közül valaki megszólította: „Uram, taníts minket imádkozni, ahogy János is tanította tanítványait.”</verse>
				<verse number="2">„Ha éppen imádkoztok – szólt nekik ezt mondjátok: Atyánk, szenteltessék meg neved. Jöjjön el királyságod.</verse>
				<verse number="3">A naponként szükséges kenyeret add meg nekünk.</verse>
				<verse number="4">Engedd el vétkeinket, mint magunk is elengedjük mindenkinek, amivel nekünk tartozik. Ne vígy minket kísértésbe.”</verse>
				<verse number="5">Majd így szólt hozzájuk: „Ki az közületek, aki ha barátja van, és az az éj közepén hozzámegy ilyen kéréssel: Barátom, három kenyérre van szükségem,</verse>
				<verse number="6">mivel a barátom útról érkezett meg, és nincs mit elébe tegyek.</verse>
				<verse number="7">– Ő belülről így felelne neki: Ne zaklass engem, már zárva az ajtó, gyermekeim velem vannak az ágyban, nem kelhetek fel, nem adhatok neked.</verse>
				<verse number="8">Azt mondom nektek, hogy ha nem kel is fel, hogy adjon neki, azért, mert barátja, de annak szemtelensége miatt mégis felkél, és ad neki mindent, amire szüksége van.</verse>
				<verse number="9">Én is azt mondom nektek: kérjetek és adni fognak nektek, keressetek és találni fogtok, zörgessetek, megnyitnak majd nektek.</verse>
				<verse number="10">Mert mindenki kap, aki kér, talál, aki keres és a zörgetőnek meg fognak nyitni.</verse>
				<verse number="11">Melyik atya az közületek, aki ha fia halat kér tőle, hal helyett kígyót ad neki,</verse>
				<verse number="12">vagy ha tojást kér, skorpiót ad neki?</verse>
				<verse number="13">Ha tehát ti, akik rosszak vagytok, jó dolgokat tudtok adni gyermekeiteknek, mennyivel inkább fog mennyből való Atyátok Szent Szellemet adni azoknak, akik tőle kérik.”</verse>
				<verse number="14">Ördögi szellemet űzött ki éppen, és az néma volt. Az történt, hogy amikor kiment az ördögi szellem, megszólalt a néma, s ezen a tömeg elcsodálkozott.</verse>
				<verse number="15">Közülük némelyek így szóltak azonban: „Belzebubbal, az ördögi szellemek fejedelmével űzi ki az ördögi szellemeket. ”</verse>
				<verse number="16">Mások meg, hogy megkísértsék, mennyből való jelt kívántak tőle.</verse>
				<verse number="17">De ő ismervén gondolkodásukat, így szólt hozzájuk: „Elpusztul minden királyság, mely önmagával meghasonlik, ház a házra dől benne.</verse>
				<verse number="18">Ha a sátán is meghasonlik önmagával, hogyan áll majd meg királysága? Mert azt mondjátok, hogy én Belzebubbal űzöm ki az ördögi szellemeket.</verse>
				<verse number="19">Na, ha én Belzebubbal űzöm ki az ördögi szellemeket, fiaitok kivel űzik ki? Ezért ők lesznek bíráitok.</verse>
				<verse number="20">Ha pedig Isten ujjával űzöm ki az ördögi szellemeket, akkor már el is jött hozzátok az Isten királysága.</verse>
				<verse number="21">Ha a felfegyverzett erős vitéz védi udvarházát, békességben van a vagyona.</verse>
				<verse number="22">De ha nálánál erősebb törne rá és legyőzné, az el fogja venni teljes fegyverzetét melyben bízott, és a tőle elvett martalékot széjjel osztja.</verse>
				<verse number="23">Aki nincs velem, ellenem van, és aki nem gyűjt velem, széjjelszór.</verse>
				<verse number="24">Ha a tisztátalan szellem kimegy az emberből, víztelen helyeket jár be, és csillapodást keres, de mikor nem talál, ezt mondja: Visszatérek házamba, ahonnan kijöttem.</verse>
				<verse number="25">El is megy és kisöpörve, rendbe hozva találja azt.</verse>
				<verse number="26">Akkor útra kél, magához vesz hét magánál rosszabb szellemet, behatol, letelepedik, és annak az embernek utolsó sora rosszabb lesz az elsőnél.”</verse>
				<verse number="27">Történt, hogy mialatt ezeket mondotta, a tömegből egy asszony felemelt hangon így szólott hozzá: „Boldog a méh, amely téged hordozott és boldogok az emlők, amelyeket szoptál.”</verse>
				<verse number="28">Ő azonban ezt felelte: „Bizonyára azok boldogok, akik hallják és megőrzik az Istennek beszédét.”</verse>
				<verse number="29">Mikor a tömeg összetorlódott mellette, beszélni kezdett: „Rossz ez a nemzedék. Jelt keres, de más jelt nem fognak neki adni, mint Jónás jelét.</verse>
				<verse number="30">Mert ahogy Jónás jel volt a ninivebelieknek, úgy jel lesz az embernek Fia is ennek a nemzedéknek.</verse>
				<verse number="31">Ennek a nemzedéknek férfiaival együtt Dél királynője is feltámad majd az ítéletkor és elítéli őket. Mert a királynő a föld legvégéről eljött, hogy Salamon bölcsességét hallgassa. Itt azonban több van Salamonnál.</verse>
				<verse number="32">Ezzel a nemzedékkel együtt ninivei férfiak fognak feltámadni az ítéletkor és elítélik azt, mert ők Jónás igehirdetésére más felismerésre tértek. Itt azonban több van Jónásnál.</verse>
				<verse number="33">Senki sem gyújt azért mécsest, hogy valami rejtett helyre tegye, azért se, hogy a véka alá helyezze, hanem hogy a mécslábra állítsa, hogy a belépők lássák sugárzását.</verse>
				<verse number="34">A test mécsese szemed. Ha szemed egyszerű, egész tested világos, de ha rossz volna szemed, egész tested sötét lesz.</verse>
				<verse number="35">Nézz utána, hogy a benned levő világosság sötétséggé ne váljék.</verse>
				<verse number="36">Ha tehát tested egészen világos és nincs benne sötét rész, oly világos lesz mindenestől, mintha egy mécses sugaraival megvilágítana téged.”</verse>
				<verse number="37">Miközben beszélt, egy farizeus arra kérte, hogy reggelizzék nála. Bement és ledőlt.</verse>
				<verse number="38">A farizeus azonban csodálkozott, mikor látta, hogy a reggeli előtt nem végezte a vízbe mártást.</verse>
				<verse number="39">Az Úr azonban így szólt hozzá: „Na, ti farizeusok is megtisztogatjátok a pohárnak vagy a tányérnak külsejét, de a belsőtök hemzseg a ragadozástól és rosszaságtól.</verse>
				<verse number="40">Esztelenek. Nem ugyanaz készítette-e a belsőt is, aki a külsőt készítette?</verse>
				<verse number="41">Ne így cselekedjetek. A bennlevőket adjátok könyöradománynak, s egyszerre mindenetek tiszta lesz.</verse>
				<verse number="42">Ám, jaj néktek farizeusoknak, mert tizedet adtok a köményből, a rutából és mindenféle főzelékből, de elmellőzitek az ítéletet és az Isten szeretetét. Ezeket meg kellene tennetek, amazokat el nem hanyagolnotok.</verse>
				<verse number="43">Jaj nektek, farizeusoknak, mert a zsinagógákban az első ülést és a piacokon a köszöntéseket szeretitek.</verse>
				<verse number="44">Jaj nektek, mert olyanok vagytok, mint a felismerhetetlen sírok, az emberek rajtuk járnak, de nem tudnak róla.”</verse>
				<verse number="45">Megszólalt az egyik törvénytudó.” – Tanító – kérdezte tőle –, mikor ezeket mondod, minket is bántani akarsz?”</verse>
				<verse number="46">„Jaj nektek is, törvénytudóknak! – mondotta – mert nehezen hordozható terheket raktok az emberekre, de magatok ujjatokkal sem érintitek a terheket.</verse>
				<verse number="47">Jaj nektek, mert a prófétáknak síremlékeket építetek, atyáitok meg megölték őket.</verse>
				<verse number="48">Ti tehát arról tesztek tanúságot, hogy egyetértetek atyáitok tetteivel, azok megölték őket, ti meg építkeztek.</verse>
				<verse number="49">Ezért mondja az Isten bölcsessége is: Prófétákat és apostolokat fogok szétküldeni, s közülük némelyeket megölnek, némelyeket elüldöznek majd,</verse>
				<verse number="50">hogy számon kérhesse az összes próféták vérét, amit csak a világ megalapításától eddig a nemzedékig kiontottak,</verse>
				<verse number="51">az Ábel vérétől a Zakariás véréig, aki az oltár és a templomépület között veszett el. Bizony azt mondom nektek, számon fogják azt kérni ettől a nemzedéktől.</verse>
				<verse number="52">Jaj nektek törvénytudóknak, mert elvettétek a megismerés kulcsát, magatok nem mentetek be, s a bemenni akaróknak útját álltátok.”</verse>
				<verse number="53">Miután eltávozott onnan, az írástudók és a farizeusok erősen szorongatták, több dolog felől faggatták,</verse>
				<verse number="54">s kelepcét állítottak neki, hogy valamely szaván, mely száját elhagyja, megfoghassák.</verse>
			</chapter>
			<chapter number="12">
				<verse number="1">Mikor tízezrekre menő tömeg gyűlt össze nála, úgyhogy egymást taposták, először tanítványaihoz kezdett beszélni: „Őrizkedjetek a farizeusok kovászától, amely képmutatás.</verse>
				<verse number="2">Minden dologról lehull egyszer a lepel, akárhogy leplezzék is, nincs elrejtett dolog, amely utóbb ismertté nem válnék.</verse>
				<verse number="3">Ennek megfelelően, mindaz, amit a sötétségben mondotok, a világosságban fog hallatszani, s amit kamrákban fülbe súgva közöltetek, háztetőkről fogják kihirdetni.</verse>
				<verse number="4">Úgy szólok hozzátok, mint barátaimhoz: Ne féljetek azoktól, akik a testet megölik, s azon túl többet nem tehetnek veletek.</verse>
				<verse number="5">Megmutatom nektek, kitől féljetek. Féljetek attól, akinek az után, hogy megöl, hatalma van arra, hogy a gyehennára vessen. Igen. Azt mondom nektek, ettől féljetek.</verse>
				<verse number="6">Ugye, hogy öt verebet árulnak két fillérért? Mégis közülük egyet sem felejt el az Isten.</verse>
				<verse number="7">A ti fejeteknek meg még a haja szálai is mind számolva vannak. Ne féljetek! Különbek vagytok, mint sok veréb.</verse>
				<verse number="8">Azt mondom nektek, hogy az embernek Fia mindenki mellett vallást fog tenni az Isten angyalai előtt, aki mellette vallást tesz az emberek előtt.</verse>
				<verse number="9">De azt, aki engem az emberek előtt megtagad, Isten angyalai előtt meg fogják tagadni.</verse>
				<verse number="10">Mindenkinek, aki az ember Fia ellen szót szól, el fogják engedni azt, de annak, aki a Szent Szellem ellen szól káromlást, nem fogják azt elengedni.</verse>
				<verse number="11">Ha a zsinagógák, fejedelmek, hatóságok elé visznek majd titeket, ne legyen amiatt gondotok, hogy mivel védekezzetek, vagy mit szóljatok,</verse>
				<verse number="12">mert a Szent Szellem abban az órában meg fog titeket tanítani arra, amit mondanotok kell.”</verse>
				<verse number="13">Megszólította valaki a tömegből: „Tanító, mondd meg a testvéremnek, ossza meg velem az örökséget.”</verse>
				<verse number="14">De ő ezt felelte neki: „Ember, ki tett engem fölétek bírónak, vagy osztónak?”</verse>
				<verse number="15">Aztán így szólt hozzájuk: „Vigyázzatok, tartózkodjatok minden kapzsiságtól, mert senkinek sem abból támad az élete, amiből feleslegesen sokja van, nem a vagyon adja az életet. ”</verse>
				<verse number="16">Egy példázatot mondott erre nekik: „Egy gazdag embernek jól termett a földje.</verse>
				<verse number="17">Fontolgatta hát magában: Mit tegyek? Mert nincs hova betakarnom a termésemet.</verse>
				<verse number="18">Majd így szólt. Ezt fogom tenni: lerontom a csűreimet, és nagyobbakat építek. Majd oda gyűjtöm be minden gabonámat és javaimat.</verse>
				<verse number="19">Azután ezt mondom a lelkemnek: Lelkem. Sok évre szóló sok javad van, nyugodjál, egyél, igyál, vigadjál.</verse>
				<verse number="20">De az Isten ezt mondta neki: Esztelen. Még ez éjjel elkérik tőled a lelkedet, amit készítettél, kinek marad akkor?</verse>
				<verse number="21">Így jár az, aki kincset halmoz össze, de az Istenben nem gazdag.”</verse>
				<verse number="22">Majd így szólt tanítványaihoz: „Ezért azt mondom nektek: Ne aggodalmaskodjatok lelketekért, hogy mit egyetek, se testetekért, hogy mivel öltöztessétek.</verse>
				<verse number="23">Mert a lélek több az eledelnél, és a test az öltözetnél.</verse>
				<verse number="24">Figyeljetek a hollókra. Sem nem vetnek, sem nem aratnak, nincs kamrájuk, sem csűrük, az Isten mégis táplálja őket. Mennyivel különbek vagytok a madaraknál.</verse>
				<verse number="25">Ki az közületek, aki gondoskodásával egy arasszal megnyújthatja termetét?</verse>
				<verse number="26">Ha a legkisebbre nincs hatalmatok, mit aggodalmaskodtok a többiért?</verse>
				<verse number="27">Figyeljétek meg a liliomokat, hogy sem nem fonnak, sem nem szőnek, mégis azt mondom nektek, Salamon minden királyi dicsőségében sem öltözködött úgy, mint ezek közül egy.</verse>
				<verse number="28">Ha tehát a mezőn a füvet, amely ma van, s holnap kemencébe vetik Isten így ruházza: mennyivel inkább öltöztet fel titeket, ti kicsinyhitűek.</verse>
				<verse number="29">Azt se kérdezzétek, hogy mit egyetek, mit igyatok, s félelem és remény közt ne lebegjetek.</verse>
				<verse number="30">Mert mindezekre csak a világ nemzeteinek törekvése irányul: a ti Atyátok tudja, hogy ezekre szükségetek van.</verse>
				<verse number="31">Ellenkezőleg az ő királyságát keressétek, ama dolgokat majd hozzáadják nektek a királysághoz.</verse>
				<verse number="32">Ne félj kis nyájacska, mert Atyátok úgy látta helyesnek, hogy a királyságot nektek adja.</verse>
				<verse number="33">Adjátok el vagyonotokat és adjátok oda könyöradományul. Szerezzetek magatoknak el nem avuló erszényeket, ki nem fogyó kincset a mennyekben, ahova tolvaj nem fér, és ahol moly meg nem rágja.</verse>
				<verse number="34">Mert ahol a kincsetek, ott lesz a szívetek is.</verse>
				<verse number="35">Derekatok felövezve legyen, és lámpásotok égjen!</verse>
				<verse number="36">Ti meg azokhoz az emberekhez legyetek hasonlók, akik urukat visszavárják. Ezeknek arra van gondjuk, hogy bármikor kerekedik is fel uruk a menyegzőből, amikor eljő és kopogtat, tüstént megnyissanak neki.</verse>
				<verse number="37">Boldogok azok a rabszolgák, kiket az Úr, amikor megjő, ébren talál. Bizony azt mondom nektek, hogy körülköti magát, asztalhoz fekteti őket, hozzájuk lép és felszolgál nékik.</verse>
				<verse number="38">Akár a második, akár a harmadik őrváltáskor jönne is meg, ha úgy találja őket, boldogok azok.</verse>
				<verse number="39">Ezt pedig tudhatjátok, hogy ha a gazda ismerné az órát, hogy mikor jő el a tolvaj, nem hagyná neki átvájni a házát.</verse>
				<verse number="40">Ti is legyetek arra készen, hogy amely órában nem gondoljátok, akkor jön el az embernek Fia.”</verse>
				<verse number="41">„Uram – szólalt meg Péter –, nekünk mondod ezt a példázatot vagy mindeneknek?”</verse>
				<verse number="42">Az Úr ezt felelte: „Ki hát akkor a hűséges és eszes sáfár, kit ura cselédjei fölé azért helyez, hogy a kellő időben kiadja nekik a lisztrészüket?</verse>
				<verse number="43">Boldog az a rabszolga, akit ura, mikor megjő, így cselekedve talál.</verse>
				<verse number="44">Igazán mondom nektek, minden vagyona fölé fogja állítani.</verse>
				<verse number="45">De ha az a rabszolga így szól szívében: Késik még uram az eljövetellel, és verni kezdi a legényeket és rabszolgálókat, eszik, iszik és részegeskedik,</verse>
				<verse number="46">majd egy napon, amelyen nem várja, egy órában, melyről nem tud, megérkezik annak a rabszolgának az ura és kettévágatja azt, a részét meg a hitetlenek közt osztja ki.</verse>
				<verse number="47">Az a rabszolga, aki ismerte urának akaratát, de nem készítette azt el, illetőleg nem tette meg, sok verést kap,</verse>
				<verse number="48">aki ellenben nem tudta, de verésre méltó dolgokat tett, kevesebb ütést kap. Mindenkitől, akinek sokat adtak, sokat fognak követelni, többet fognak elkérni attól, akinél sokat tettek le.</verse>
				<verse number="49">Tüzet vetni jöttem a földre, és mennyire szeretném, ha az már lángra lobbant volna.</verse>
				<verse number="50">Be kell még merülnöm egy bemerítkezéssel, és micsoda szorongás fog el, míg az beteljesedik.</verse>
				<verse number="51">Úgy vélitek, azért jöttem, hogy békét hozzak a földre? Nem azért, hanem hogy meghasonlást.</verse>
				<verse number="52">Mert mostantól kezdve ott, ahol egy házban öten vannak, meghasonlanak: három kettő ellen, és kettő három ellen lesz,</verse>
				<verse number="53">apa a fiúval hasonlik meg és fiú az apával, anya a leányával és leány az anyjával, anyós a menyével és meny a napával.”</verse>
				<verse number="54">Azután a sokasághoz szólott: „Ti, ha azt látjátok, hogy napszállta felől felhő kél fel, mindjárt azt mondjátok, hogy eső támad, és úgy is lesz.</verse>
				<verse number="55">Ha a déli szél fúj, azt mondjátok, izzó hőség jön, és úgy történik.</verse>
				<verse number="56">Képmutatók, a föld és ég arculatának megvizsgálásához értetek, hogy lehet, hogy ennek az időpontnak próbáját nem keresitek?</verse>
				<verse number="57">Miért van, hogy magatoktól nem ítélitek meg azt, ami az isteni igazságosság rendjéhez tartozik?</verse>
				<verse number="58">Hasonló az eset, amikor ellenfeleddel a fejedelem elé mégy. Még ameddig az úton vagy vele, fáradj azon, hogy megszabadulj tőle, hogy valamikor a bíróhoz ne hurcoljon téged, a bíró át ne adjon a poroszlónak, és a poroszló tömlöcbe ne vessen.</verse>
				<verse number="59">Azt mondom neked, hogy ki nem jössz onnan, amíg az utolsó fillérig meg nem fizeted.”</verse>
			</chapter>
			<chapter number="13">
				<verse number="1">Abban az időben érkeztek oda némelyek, hogy hírt hozzanak neki azok felől a galileaiak felől, akiknek vérét Pilátus áldozataikkal elegyítette.</verse>
				<verse number="2">„Úgy gondoljátok – szólította meg őket –, hogy ama galileaiak az összes galileabelieknél vétkesebbek voltak, mert ezeket szenvedték?</verse>
				<verse number="3">Nem voltak. Sőt azt mondom nektek, hogy ha más felismerésre meg nem tértek, ti is hasonlóképpen elvesztek.</verse>
				<verse number="4">Vagy arról a tizennyolcról, kikre Siloámnál a torony ráesett és megölte őket, azt gondoljátok, hogy őket több vétek adóssága nyomta, mint az összes Jeruzsálemben lakókat?</verse>
				<verse number="5">Nem nyomta. Azt mondom nektek, hogy ha más felismerésre nem tértek, mindannyian hasonlóképpen elvesztek.”</verse>
				<verse number="6">Majd ezt a példázatot mondta el: „Egy embernek a szőlőjébe ültetve volt egy fügefája. Elment, kereste a gyümölcsöt rajta, de nem találta.</verse>
				<verse number="7">Megmondta hát a vincellérnek: Már három éve járok s keresek gyümölcsöt ezen a fügefán, de nem találok. Vágd ki hát, minek foglalja hiába a földet.</verse>
				<verse number="8">De az így felelt neki: Uram, hagyd meg még ez évre, amíg körülkapálom, trágyával megszórom,</verse>
				<verse number="9">hátha jövőre gyümölcsöt terem. Ha azután nem terem, vágasd ki.”</verse>
				<verse number="10">Az egyik zsinagógában szombatnapon tanított.</verse>
				<verse number="11">Volt ott egy asszony, akin tizennyolc esztendő óta erőtlenség szelleme ült, össze volt görnyedve, egyáltalában nem tudott felegyenesedni.</verse>
				<verse number="12">Mikor Jézus meglátta őt, magához szólította, s ezt mondta neki: „Asszony, szabad vagy erőtlenségedtől.”</verse>
				<verse number="13">Ezzel rávetette kezét. Az azonnal felegyenesedett, és dicsőítette az Istent.</verse>
				<verse number="14">Ekkor bosszankodván azon, hogy Jézus szombaton beteget gyógyított, megszólalt a zsinagógafő.” Hat nap van arra, hogy dolgozzatok – mondotta a tömegnek –, azokon jöjjetek orvoslásra és ne szombatnapon.”</verse>
				<verse number="15">De megszólalt az Úr: „Képmutatók – mondotta nekik –, közületek bárki eloldja úgy-e ökrét vagy szamarát a jászoltól szombaton is, és elvezeti, hogy megitassa?</verse>
				<verse number="16">Ábrahámnak ezt a leányát azonban, akit a sátán immár tizennyolc esztendő óta megkötözött, nem szabad szombatnapon feloldani bilincsétől?”</verse>
				<verse number="17">Az, amit mondott, megszégyenítette mindazokat, akik vele szembeszegültek, az egész tömeg ellenben örvendett mindazoknak a dicsőséges tetteknek, melyeket ő véghezvitt.</verse>
				<verse number="18">Ezt követőleg így szólt: „Mihez hasonló az Isten királysága? Mivel is vessem össze?</verse>
				<verse number="19">Hasonló a mustármaghoz, amelyet egy ember a kertjében elvetett. A mustár felnőtt és fává lett, az ég madarai pedig fészket raktak ágai közé.”</verse>
				<verse number="20">Majd újra szólott: „Mihez hasonlítsam az Isten királyságát?</verse>
				<verse number="21">Kovászhoz hasonló, melyet egy asszony három mérce finom liszt közé rejtett, várva, míg az egész megkel.”</verse>
				<verse number="22">Városokon és falvakon utazott által, közben tanított, és folytatta útját Jeruzsálembe.</verse>
				<verse number="23">Valaki megkérdezte tőle: „Uram, kevesen menekülnek-e meg?” Így felelt nekik:</verse>
				<verse number="24">„Küzdjetek azért, hogy a szűk kapun bemehessetek, mert azt mondom nektek, hogy sokan igyekeznek majd bemenni, de nem lesz rá erejük.</verse>
				<verse number="25">Annakutána, hogy a gazda felkél és becsukja az ajtót, ti kinn fogtok állani és kopogtattok az ajtón, s azt mondjátok majd: Uram, nyiss meg nekünk! De ő ezt fogja mondani nektek: Nem ismerlek titeket, nem tudom, honnan valók vagytok.</verse>
				<verse number="26">Ti majd ilyen beszédbe fogtok akkor: Hiszen előtted ettünk és ittunk, és a mi piacainkon tanítottál.</verse>
				<verse number="27">Arra ő ezt mondja majd nektek: Nem tudom, honnan valók vagytok. Távozzatok tőlem mind, kik hamisságot cselekedtek.</verse>
				<verse number="28">Majd lesz ott sírás és fogcsikorgatás, ha az Isten királyságában meglátjátok Ábrahámot, Izsákot és Jákobot, meg valamennyi prófétát, magatokat pedig kívülre vetve.</verse>
				<verse number="29">Meg fognak majd érkezni napkeletről, napnyugatról, északról és délről, és asztalhoz fognak telepedni az Isten királyságában.</verse>
				<verse number="30">Lám, vannak utolsók, akik elsőkké lesznek és vannak elsők, akik utolsókká lesznek.”</verse>
				<verse number="31">Abban az órában hozzáment néhány farizeus és ezt mondta neki: „Utazzál el, menj el innen, mert Heródes meg akar téged ölni.”</verse>
				<verse number="32">„Menjetek – mondta nekik –, mondjátok meg annak a rókának: Íme ma és holnap ördögi szellemeket űzök, és gyógyításokat végzek, harmadnapon elérkezem a véghez.</verse>
				<verse number="33">Ennek ellenére ma, holnap és azután utaznom kell, mert nem engedhető meg, hogy a próféta máshol vesszen el, mint Jeruzsálemben.</verse>
				<verse number="34">Jeruzsálem, Jeruzsálem, ki megölöd a prófétákat, és megkövezed azokat, akiket hozzád küldenek, hányszor akartalak magamnál egybegyűjteni, mint tyúk szokta csibéit szárnya alá gyűjteni, de ti nem akartátok.</verse>
				<verse number="35">Íme, puszta lesz házatok. De azt mondom nektek, hogy nem láttok addig engem, amíg el nem jön az idő, amelyben ezt mondjátok: Áldott legyen, aki az Úr nevében jön.”</verse>
			</chapter>
			<chapter number="14">
				<verse number="1">Történt, hogy amikor egy szombaton a farizeusok egyik elöljárójának házába bement ebédelni, s azok szemmel tartották őt,</verse>
				<verse number="2">egyszer csak egy vízkóros emberrel találta magát szemben.</verse>
				<verse number="3">Jézus megkérdezte a törvénytudókat és farizeusokat: „Szabad-e szombaton valakit gyógyítani vagy nem?”</verse>
				<verse number="4">Azok hallgattak. Jézus erre kézen fogta a vízkórost, meggyógyította és elküldte,</verse>
				<verse number="5">majd így szólt azokhoz: „Ki az, aki ha fia vagy ökre kútba esik, szombatnapon is ki nem húzza azt azonnal?”</verse>
				<verse number="6">S azoknak nem volt rá erejük, hogy erre valami feleletet adjanak.</verse>
				<verse number="7">Ezután egy példázatot mondott el a meghívottaknak. Megfigyelte ugyanis, hogy hogyan válogatják a főhelyeket.</verse>
				<verse number="8">„Ha valaki lakodalomba hívna téged, – mondotta nekik –, ne telepedjél a főhelyre, mert esetleg olyan valakit hívott meg a gazda, aki nálad tiszteletreméltóbb.</verse>
				<verse number="9">Ez esetben hozzád lépne az, aki téged is, őt is meghívott és ezt mondaná neked: Adj helyet neki. Akkor aztán szégyenkezve az utolsó helyet kellene elfoglalnod.</verse>
				<verse number="10">Hanem ha meghívnak, s te elmégy, dőlj le az utolsó helyre, hogyha belép majd az, aki meghívott téged, így szóljon hozzád: Barátom, eredj feljebb. Akkor dicsőség ér mindazok előtt, akikkel együtt dőltél asztalhoz.</verse>
				<verse number="11">Mert azt, aki magát felmagasztalja, le fogják alázni, s azt, aki megalázza magát, felmagasztalják majd.”</verse>
				<verse number="12">Szólt azután ahhoz is, aki meghívta őt: „Ha reggelit vagy ebédet adsz, ne hívd meg arra barátaidat, se testvéreidet, se rokonaidat, se gazdag szomszédaidat, hogy azok esetleg vissza ne hívjanak téged, és ne viszonozzák meghívásodat,</verse>
				<verse number="13">hanem ha vendégséget adsz, hívj meg szegényeket, bénákat, sántákat, vakokat,</verse>
				<verse number="14">és boldog leszel, hogy azoknak nincs miből visszafizetniük azt neked. Mert így majd az igazságosak feltámadásakor kapod meg a visszafizetést.”</verse>
				<verse number="15">Mikor a vendégek közül valaki meghallotta ezt, így szólott hozzá: „Boldog az, aki az Isten királyságában lakománál fog ülni.”</verse>
				<verse number="16">De ő ezt felelte neki: „Egy ember nagy ebédet adott, és sokakat meghívott.</verse>
				<verse number="17">Az ebéd órájában azután elküldötte rabszolgáját, hogy mondja meg a meghívottaknak: Jöjjetek, kész már az ebéd.</verse>
				<verse number="18">De az elsőtől kezdve mindnyájan mentegetőzni kezdtek. Az első ezt mondta a rabszolgának: Szántóföldet vettem, kénytelen vagyok kimenni, s azt megtekinteni. Kérlek, ments ki engem.</verse>
				<verse number="19">Egy másik így szólott: Öt iga ökröt vettem, elmegyek, hogy kipróbáljam őket. Kérlek, ments ki engem.</verse>
				<verse number="20">Újra egy másik így szólt: Feleséget vettem és ezért nem mehetek.</verse>
				<verse number="21">Mikor a rabszolga visszatért, hírül adta ezeket urának. Erre a gazda haragra lobbant, és így szólt rabszolgájához: Siess, menj el a város tereire és sikátoraira, hozz be ide szegényeket, bénákat, vakokat és sántákat.</verse>
				<verse number="22">Uram – szólt azután a rabszolga –, megtörtént, amit elrendeltél, de még van hely.</verse>
				<verse number="23">Eredj ki az utakra, a kerítésekhez – mondta erre az Úr a rabszolgának –, és kényszerítsd bejönni az ott levőket, hogy beteljék a házam.</verse>
				<verse number="24">Mert azt mondom nektek, hogy azok közül a meghívottak közül senki meg nem ízleli ebédemet.”</verse>
				<verse number="25">Nagy tömeg utazott vele együtt. Jézus megfordult és így szólt hozzájuk:</verse>
				<verse number="26">„Ha valaki hozzám akar jönni, de meg nem gyűlöli atyját, anyját, feleségét, gyermekeit, testvéreit, hozzá még a saját lelkét is, nem lehet tanítványom.</verse>
				<verse number="27">Aki nem hordja keresztjét, és nem jő utánam, nem lehet tanítványom.</verse>
				<verse number="28">Van-e közöttetek egy is, aki ha tornyot akar építeni, nem ül le előbb, s nem számítja ki a költséget, lesz-e annyija, hogy be tudja fejezni?</verse>
				<verse number="29">Valamiképpen úgy ne járjon, hogy miután alapot vetett, nincs ereje ahhoz, hogy befejezze, s akik kudarcát észreveszik, mind gúnyolni kezdjék:</verse>
				<verse number="30">Ez az ember építkezni kezdett; s nincs ereje arra, hogy befejezze.</verse>
				<verse number="31">Vagy van-e egy király is, ki háborúba ereszkedik egy másik királlyal anélkül, hogy leülne előbb, és számot nem vetne azzal, hogy képes lesz-e tízezerrel megtámadni azt, aki húszezerrel jön ellene?</verse>
				<verse number="32">Ha nem teszi meg, követeket küld majd, és békét kér, még mikor távol van amaz.</verse>
				<verse number="33">Ekképpen, ha közületek valaki búcsút nem mond minden vagyonának, nem lehet tanítványom.</verse>
				<verse number="34">Hasznos a só, de ha a só megízetlenül, mivel sózzák meg?</verse>
				<verse number="35">Sem a földnek, sem trágyának nem alkalmas, hanem kivetik. Akinek halló füle van, hallja meg.”</verse>
			</chapter>
			<chapter number="15">
				<verse number="1">A vámszedők és a vétkezők valamennyien Jézus közelébe törekedtek, hogy hallgathassák őt.</verse>
				<verse number="2">Ellenben a farizeusok és az írástudók igen zúgolódtak. Azt mondogatták: „A vétkezőket magához fogadja, sőt velük eszik.”</verse>
				<verse number="3">Ő erre a következő példázatot beszélte el nekik:</verse>
				<verse number="4">„Van-e olyan ember közöttetek, aki ha száz juha van, s egyet közülük elveszített, nem hagyja ott a kilencvenkilencet a pusztában, s nem megy az elveszett után, míg azt meg nem találja?</verse>
				<verse number="5">S ha megtalálta, örvendezve a vállára veti,</verse>
				<verse number="6">hazamegy, összehívja barátait, meg szomszédait és így szól hozzájuk: Vigadjatok velem, mert megtaláltam bárányomat, mely elveszett.</verse>
				<verse number="7">Azt mondom nektek, hogy ilyen öröm lesz a mennyben is egy vétkesen, ha az más felismerésre tér, nagyobb öröm ez, mint kilencvenkilenc igazságoson örülni, akiknek nincs szükségük arra, hogy más felismerésre térjenek.</verse>
				<verse number="8">Vagy van olyan asszony, aki ha tíz drahmája van, és egy drahmát elveszít, nem gyújt mécsest, nem sepri ki a házat, és nem keresi gondosan, amíg meg nem találja?</verse>
				<verse number="9">S ha megtalálta, nem hívja-e össze barátnőit meg szomszédait, és nem szól-e így: Örvendjetek velem, mert megtaláltam a drahmát, amelyet elvesztettem.</verse>
				<verse number="10">Ilyen öröm lesz, azt mondom nektek, az Isten angyalainak színe előtt egyetlen vétkezőn, aki más felismerésre tér.”</verse>
				<verse number="11">Majd így szólt: „Volt egy embernek két fia.</verse>
				<verse number="12">A fiatalabbik így szólt apjához: Atyám, add ki nekem a vagyonból rám eső részt. Az hát megosztotta köztük, ami a megélhetésre volt.</verse>
				<verse number="13">Nem sok nap múltán a fiatalabbik fiú mindent összeszedett, és kivándorolt egy távoli vidékre. Ott kicsapongó életmóddal vagyonát eltékozolta.</verse>
				<verse number="14">Miután mindenét elköltötte, nagy ínség támadt azon a vidéken, úgyhogy nélkülözni kezdett.</verse>
				<verse number="15">Ekkor elutazott, és beállt a vidék egyik polgárához, ki a mezőkre küldötte ki disznókat legeltetni.</verse>
				<verse number="16">A fiú kívánta, hogy hasát azokkal a hüvelyekkel tölthesse meg, amelyeket a disznók ettek, de senki sem adott neki.</verse>
				<verse number="17">Ekkor magába szállt és így szólt: Apám hány béresének fölös mennyiségben van a kenyere, én meg elveszek itt az ínségben.</verse>
				<verse number="18">Felkelek hát, elmegyek az apámhoz, és ezt mondom neki: Atyám, vétkeztem az ég ellen, meg veled szemben.</verse>
				<verse number="19">Többé nem vagyok arra méltó, hogy fiadnak hívjanak, tégy engem béreseid közül eggyé.</verse>
				<verse number="20">Ezzel felkelt és elment atyjához. Még messze volt, amikor meglátta az apja és szánalomra gerjedt, majd hozzáfutott, nyakába borult és összecsókolgatta.</verse>
				<verse number="21">A fiú így szólt hozzá: Atyám, vétkeztem az ég ellen és veled szemben. Többé nem vagyok arra méltó, hogy fiadnak nevezzenek.</verse>
				<verse number="22">De az apa így szólt rabszolgáihoz: Siessetek, hozzátok elő a legjobb ruhát és adjátok rá, húzzatok gyűrűt a kezére és sarut a lábára.</verse>
				<verse number="23">Azután hozzátok el azt a hizlalt tulkot, öljétek le és vigadjunk, lakomázzunk.</verse>
				<verse number="24">Mert ez a fiú, az én fiam meghalt, de életre kelt, elveszett, de rátaláltunk. Azzal vigadni kezdtek.</verse>
				<verse number="25">Az idősebbik fiú ezalatt kinn volt a mezőn. Amikor hazafelé jövet a közelbe ért, zeneszó és körtánc hangját hallotta.</verse>
				<verse number="26">Magához szólított a legények közül egyet, és megtudakolta hogy mi az.</verse>
				<verse number="27">Testvéred érkezett meg – mondotta az –, és apád leölette a hizlalt tulkot, mivelhogy egészségesen kapta őt vissza.</verse>
				<verse number="28">Megharagudott ezért a fiú és nem akart bemenni, apja azonban kijött és kérlelte.</verse>
				<verse number="29">De ő így felelt atyjának: Lásd, oly sok éve végzem neked a rabszolga munkáját, soha meg nem kerültem parancsodat, de énnékem még egy kis bakot sem adtál, hogy barátaimmal vigadjak egyet.</verse>
				<verse number="30">Mikor azonban ez a fiad megjött, ki a megélhetésre szánt vagyonodat szajhákkal ette fel, te leöletted neki a hizlalt tulkot.</verse>
				<verse number="31">Gyermek – szólt az apa –, te mindenkor velem voltál, minden, ami az enyém, tied is.</verse>
				<verse number="32">Vigadnod és örülnöd kellene hát, hogy testvéred, aki halott volt, életre kelt, és azt, aki elveszett, megtaláltuk.”</verse>
			</chapter>
			<chapter number="16">
				<verse number="1">Szólott azután a tanítványaihoz is: „Volt egy gazdag ember, és annak volt egy sáfára, és azt bevádolták nála, hogy eltékozolja vagyonát.</verse>
				<verse number="2">Magához hívatta s így szólt hozzá: Mit hallok felőled? Számolj be sáfárságodról, mert tovább nem lehetsz sáfár.</verse>
				<verse number="3">Az erre gondolkodni kezdett: Mit tegyek most már, hogy uram elveszi tőlem a sáfárságot? Kapálni nincs erőm, koldulni szégyellek.</verse>
				<verse number="4">Tudom már mit tegyek, hogy ha sáfárságomról leváltanak, barátaim legyenek, akik házaikba befogadnak.</verse>
				<verse number="5">Ezzel magához hívatott mindenkit, aki urának adósa volt. Megkérdezte az elsőtől: Mennyivel tartozol uramnak?</verse>
				<verse number="6">Száz bát olajjal – felelte az. – Vedd az írásodat – mondta neki –, ülj le, siess, írj ötvenet.</verse>
				<verse number="7">Azután egy másikat kérdezett meg: Hát te mennyivel tartozol? Száz kór búzával – felelte az. – Vedd az írásodat – mondta neki – és írj nyolcvanat.</verse>
				<verse number="8">Megdicsérte az úr a hamis sáfárt, hogy eszesen cselekedett. Mert ennek a kornak fiai a saját nemzedékükkel szemben eszesebben viselkednek, mint a világosság fiai teszik.</verse>
				<verse number="9">És én azt mondom nektek: Szerezzetek magatoknak barátokat a hamis mammonból, hogy amikor kihagy majd az élet, magukhoz fogadjanak titeket az örök sátrakba.</verse>
				<verse number="10">Aki a legkisebben hű, a sokon is hű lesz és legkisebben hamis, a sokon is hamis lesz.</verse>
				<verse number="11">Ha tehát a hamis mammonon hűekké nem lettetek, ki bízza majd rátok az igazit?</verse>
				<verse number="12">És ha a másén hívekké nem lettetek, ki adja oda nektek a tieteket?</verse>
				<verse number="13">Egy cseléd sem végezhet egyszerre két úrnak szolgálatot, mert vagy gyűlölni fogja az egyiket és szeretni a másikat, vagy ragaszkodni fog az egyikhez, és meg fogja vetni a másikat. Nem szolgálhattok egyszerre Istennek és a mammonnak.”</verse>
				<verse number="14">Meghallották pedig mindezt a farizeusok, akik pénzkedvelők voltak, és csúfolták őt.</verse>
				<verse number="15">Hozzájuk is szólt: „Ti vagytok azok, akik az emberek előtt igazságosnak mutatjátok magatokat, csakhogy – az Isten ismeri szíveteket. Mert ami az emberek között magasztos, Isten előtt utálatos.</verse>
				<verse number="16">A törvény és a próféták Jánosig voltak, akkortól kezdve az Isten királyságának örömüzenetét hirdetik, s azon mindenki erőszakoskodik.</verse>
				<verse number="17">Pedig könnyebb a mennynek és földnek elmúlnia, mint a törvényből egy vesszőcskének kiesnie.</verse>
				<verse number="18">Házasságot tör mindenki, aki feleségét elbocsátja, és egy másikkal házasodik össze, és házasságot tör az, aki férfitől elbocsátott nőt vesz el.</verse>
				<verse number="19">Volt egy gazdag ember, aki bíborba és gyolcsba öltözködött és naponta pompában vigadott.</verse>
				<verse number="20">Volt ennek a kapujához vetve egy Lázár nevű szegény, kit fekélyek borítottak,</verse>
				<verse number="21">s ki vágyott jóllakni azzal, ami a gazdag asztalától lehullt. Na, még a kutyák is eljártak hozzá, hogy fekélyeit nyalogassák.</verse>
				<verse number="22">Történt azután, hogy a szegény meghalt, és az angyalok elvitték Ábrahám keblére. Meghalt a gazdag is, és eltemették.</verse>
				<verse number="23">Mikor a láthatatlan országban szemét felemelte, kínok közt gyötrődve, Ábrahámot látta messziről, és annak kebelén Lázárt.</verse>
				<verse number="24">Odakiáltott hozzá: Atyám, Ábrahám könyörülj rajtam és küldd el Lázárt, hogy mártsa vízbe ujjának hegyét és hűsítse meg nyelvemet, mert kínlódom e lángban.</verse>
				<verse number="25">Ábrahám azonban így szólt: Gyermekem, emlékezzél rá, hogy életedben elvetted javaidat, Lázár éppen úgy a rosszat. Itt most őt vigasztalják, te pedig kínlódol.</verse>
				<verse number="26">Mindezekben köztünk és köztetek szilárdan áll egy nagy szakadék, úgyhogy akik innen hozzátok akarnak átmenni, nem tehetik, sem onnan hozzánk nincs átkelés.</verse>
				<verse number="27">Akkor hát arra kérlek atyám – szólott a gazdag –, küldd el őt atyám házába.</verse>
				<verse number="28">Mert van öt testvérem, hadd tegyen nekik bizonyosságot, hogy ők is a kínnak e helyére ne kerüljenek.</verse>
				<verse number="29">De Ábrahám így szólt: Ott van náluk Mózes, és náluk vannak a próféták, azokat hallgassák.</verse>
				<verse number="30">Nem úgy atyám – szólt mégis az –, ha a halottak közül menne valaki hozzájuk, más felismerésre térnének.</verse>
				<verse number="31">De Ábrahám így felelt: Ha Mózesre és a prófétákra nem hallgatnak, még annak sem adnának hitelt, ha valaki a halottak közül feltámadna.”</verse>
			</chapter>
			<chapter number="17">
				<verse number="1">Tanítványainak meg ezt mondta: „Elkerülhetetlen, hogy kelepcék ne készüljenek, de jaj annak, aki azokat készíti.</verse>
				<verse number="2">Jobb volna az ilyennek, ha malomkővel a nyaka körül a tengerbe dobnák, minthogy e kicsinyek közül egyet tőrbe csaljon.</verse>
				<verse number="3">Óvakodjatok tőlük. Ha testvéred vétkezik, dorgáld meg. Ha más felismerésre tér, bocsáss meg neki.</verse>
				<verse number="4">Ha egy nap hétszer vétkezik ellened és hétszer tér meg hozzád e szóval: Más felismerésre jutottam! Megbocsáss neki.”</verse>
				<verse number="5">„Növeld hitünket” – szóltak az apostolok az Úrnak.</verse>
				<verse number="6">Az Úr azonban ezt felelte: „Ha olyan volna a hitetek, mint a mustármag és azt mondanátok ennek az eperfának: Szakadj ki gyökerestül és ültetődjél át a tengerbe, engedelmeskednék nektek.</verse>
				<verse number="7">Mondja-e valaki közületek rabszolgájának, amikor az a szántásból vagy legeltetésből hazatér: Jöjj ide hozzám tüstént és dőlj asztalhoz.</verse>
				<verse number="8">Ellenkezőleg ezt fogja mondani neki: Készíts valamit, míg eszem és iszom, és azután egyél és igyál te.</verse>
				<verse number="9">Vajon megköszöni a rabszolgának, hogy megtette rendelkezéseit?</verse>
				<verse number="10">Éppen így ti is, ha mindent megtesztek, amit rendeltek nektek, így szóljatok: Haszontalan rabszolgák vagyunk, annyit tettünk csak, amennyit úgyis tartoztunk megtenni.”</verse>
				<verse number="11">Történt, hogy amikor Jeruzsálembe utaztában Szamária és Galilea között ment el,</verse>
				<verse number="12">egy faluba tért be, és ott tíz bőrpoklos férfival találkozott. Azok messziről megálltak</verse>
				<verse number="13">és emelt hangon kiáltották: „Jézus, Mester, könyörülj rajtunk!”</verse>
				<verse number="14">Ahogy meglátta őket, így szólt hozzájuk: „Menjetek el, mutassátok meg magatokat a papoknak.” S az történt, hogy mialatt odamentek, megtisztultak.</verse>
				<verse number="15">Közülük azonban az egyik, amikor látta, hogy meggyógyult, Istennek hangos dicséretével az ajkán visszatért,</verse>
				<verse number="16">s arcával a lábához esett és hálát adott neki. Ez az ember szamáriai volt.</verse>
				<verse number="17">„Hát nem tízen tisztultak meg? – szólalt meg Jézus. – Hol van a kilence?</verse>
				<verse number="18">Nem akadt több, aki visszatért volna, hogy Istennek dicsőséget adjon, csak ez az idegen származású?”</verse>
				<verse number="19">Azután azt mondta neki: „Kelj fel, eredj el! A hited megmentett.”</verse>
				<verse number="20">Mikor a farizeusok azt kérdezték, hogy mikor jön el az Istennek királysága, ily szóval felelt nekik: „Az Istennek királysága nem szemmel láthatóan jön el,</verse>
				<verse number="21">nem mondhatják majd azt: Lám itt, vagy amott van. Lássátok, az Isten királysága bennetek van.”</verse>
				<verse number="22">Majd tanítványaihoz szólott: „Napok jönnek, amelyeken megkívánjátok, hogy az ember Fiának napjaiból bár egyet is láthassatok, de nem fogtok látni.</verse>
				<verse number="23">Akkor ezt fogják majd nektek mondani: Lám ott van! Lám itt van! Ne menjetek el, ne fussatok utána.</verse>
				<verse number="24">Mert mint ahogy a felvillanó villámlás egyik aljától a másik aljáig megvilágítja az eget, a maga napján olyan lesz az ember Fia is.</verse>
				<verse number="25">Előbb azonban sokat kell szenvednie, kell, hogy ez a nemzedék elvesse őt, mint olyant, aki a próbát nem állja meg.</verse>
				<verse number="26">Ahogy Noé napjaiban történt, úgy lesz az ember Fiának napjaiban is.</verse>
				<verse number="27">Az emberek ettek, ittak, házasodtak, nőül mentek addig a napig, amelyen Noé bement a bárkába, és akkor eljött az özönvíz és mindenkit elveszített.</verse>
				<verse number="28">Úgy lesz majd, mint ahogy Lót napjaiban történt: Ettek, ittak, vásároltak, eladtak, ültettek, építettek,</verse>
				<verse number="29">de amely napon Lót Szodomából kiment, tűz és kéneső hullott az égből és elveszített mindenkit.</verse>
				<verse number="30">Így történik majd azon a napon is, amelyen az embernek Fiáról a lepel lehull.</verse>
				<verse number="31">Ha valaki azon a napon a háztetőn lesz, a holmija pedig a házban, ne szálljon alá, hogy elvigye azt. Úgy tegyen az is, aki a mezőn van, ne térjen vissza.</verse>
				<verse number="32">Emlékezzetek Lót feleségére.</verse>
				<verse number="33">Aki lelkét megszerezni igyekszik, el fogja veszíteni, – aki el fogja veszíteni lelkét, életre szüli azt.</verse>
				<verse number="34">Azt mondom nektek: Azon az éjszakán ketten lesznek egy ágyon, az egyiket magukhoz veszik, a másikat elhagyják majd,</verse>
				<verse number="35">két asszony őröl egy helyen, az egyiket magukhoz veszik, a másikat elhagyják majd.</verse>
				<verse number="36">Ketten lesznek a mezőn, az egyik felvétetik, a másik ott hagyatik. ”</verse>
				<verse number="37">Ekkor megszólaltak: „Hol lesz ez Uram?” és ő ezt felelte nekik: „Ahol a test lesz, oda gyűlnek majd a saskeselyűk.”</verse>
			</chapter>
			<chapter number="18">
				<verse number="1">Egy példázatot is mondott nekik a célból, hogy mindenkor imádkozzanak, és az imádkozásban hanyagokká ne legyenek.</verse>
				<verse number="2">„Valamelyik városban – mondotta – volt egy bíró, aki Istent nem félt, és emberek előtt nem szégyenkezett.</verse>
				<verse number="3">Volt egy özvegyasszony is abban a városban, s az ezzel a kéréssel járt a bíróhoz: Ítéld meg az igazamat ellenfelemmel szemben.</verse>
				<verse number="4">A bíró egy ideig nem akarta megtenni. De később így gondolkozott: Bár Istent nem félek s emberek előtt nem szégyenkezem,</verse>
				<verse number="5">mégis amiatt, hogy zaklat engem ez az özvegyasszony, megítélem az igazát, hogy a végén, ha eljön, valahogy arcul ne üssön engem.</verse>
				<verse number="6">Hallottátok, mit mond a hamis bíró? – kérdezte az Úr.</verse>
				<verse number="7">Hát az Isten nem ítéli-e meg választottainak igazát, ha ezek nappal és éjjel kiáltanak hozzá, még ha hosszútűrő is velük kapcsolatban?</verse>
				<verse number="8">Azt mondom nektek, hogy hamar megítéli igazukat. Hanem az embernek Fia, amikor eljön, fog-e hitet találni a földön?”</verse>
				<verse number="9">A következő példázatot mondotta egyeseknek, akik abban elbizakodtak, hogy igazságosak, és a többi embert semmibe sem vették.</verse>
				<verse number="10">„Két ember felment a templomba imádkozni. Az egyik farizeus volt, a másik vámszedő.</verse>
				<verse number="11">A farizeus kiállott, és magának beszélve a következőket imádkozta: Óh Isten, hálát adok neked, hogy nem vagyok olyan, mint a többi ember, akik ragadozók, hamisak, házasságtörők, vagy amilyen ez a vámszedő is itt.</verse>
				<verse number="12">Egy héten kétszer böjtölök, megadom a tizedet mindenből, amit szerzek.</verse>
				<verse number="13">A vámszedő messzire állott, s még a szemét sem akarta égre emelni, hanem a mellét verte és így szólt: Óh Isten, engesztelődjél meg irányomban, ki vétkes vagyok.</verse>
				<verse number="14">Azt mondom nektek, hogy ő megigazulva ment alá házába, inkább, mint amaz. Mert mindenkit meg fognak alázni, aki magát felmagasztalja, de azt, aki megalázza magát, fel fogják magasztalni.”</verse>
				<verse number="15">A kisdedeket is elvitték hozzá, hogy megérintse őket. Mikor a tanítványok látták, korholták őket,</verse>
				<verse number="16">de Jézus magához szólította a kisdedeket.” Hagyjátok a gyermekeket, hadd jöjjenek hozzám – mondotta –, ne tiltsátok el őket, mert ilyeneké az Isten királysága.</verse>
				<verse number="17">Bizony azt mondom nektek, aki nem úgy fogadja Isten királyságát, mint egy gyermek, nem megy be abba.”</verse>
				<verse number="18">Bizonyos elöljáró is megkérdezte őt: „Jó Tanító! Mit tegyek, hogy az örök élet örökös részemmé váljék?”</verse>
				<verse number="19">„Miért mondasz engem jónak – felelte neki Jézus. Senki sem jó, csak az Isten.</verse>
				<verse number="20">A parancsolatokat ismered: Ne törj házasságot, ne ölj, ne lopj, ne tégy hamis tanúságot, tiszteld apádat és anyádat.”</verse>
				<verse number="21">„Mindezeket ifjúságomtól fogva megőriztem” – felelte az.</verse>
				<verse number="22">Mikor Jézus meghallotta, így szólt hozzá: „Még egy dolog hiányzik nálad: Add el mindenedet és oszd szét szegényeknek. Így kincsed lesz a mennyekben. Azután jer, és kövess engem.”</verse>
				<verse number="23">Az elöljárót, amikor ezeket hallotta, majd ellepte a bánat, mert szerfelett gazdag volt.</verse>
				<verse number="24">Mikor Jézus bánatba borulni látta őt, így szólt: „Mily nehezen mennek be az Isten királyságába azok, akiknek birtokaik vannak.</verse>
				<verse number="25">Mert kevesebb fáradsággal jut be valahová egy teve a tű fokán keresztül, mint ahogy egy gazdag megy be az Isten királyságába.”</verse>
				<verse number="26">Erre megkérdezték azok, akik hallották: „Ki menekülhet meg hát akkor?”</verse>
				<verse number="27">Jézus ezt felelte: „Ami embereknél lehetetlen, Istennél lehetséges.”</verse>
				<verse number="28">Megszólalt Péter: „– Lám, mi elhagytuk azt, ami a magunké volt, és téged követtünk.”</verse>
				<verse number="29">Ő ezt felelte: „Bizony, azt mondom nektek, hogy az Isten királyságáért még senki sem hagyta el házát, vagy feleségét, vagy testvéreket, vagy szülőket, vagy gyermekeket anélkül,</verse>
				<verse number="30">hogy ne kapná meg mindennek a sokszorosát ebben az időben, a jövendő korban pedig nem kapna örök életet.”</verse>
				<verse number="31">Magához vette a tizenkettőt, s így szólt hozzájuk: „Lássátok, most felmegyünk Jeruzsálembe, és ott befejezésre jut minden, amit az embernek Fia felől a próféták által megírtak.</verse>
				<verse number="32">Mert át fogják adni a nemzeteknek, megcsúfolják, bántalmazzák, leköpdösik,</verse>
				<verse number="33">megostorozzák és megölik majd, de a harmadik napon fel fog támadni.”</verse>
				<verse number="34">Ám ők semmit sem láttak át ezekből, a beszéd értelme el volt rejtve előlük és nem ismerték fel a mondottakat.</verse>
				<verse number="35">Történt, hogy amikor Jerikóhoz közeledett, egy vak az útfélen ült és kéregetett.</verse>
				<verse number="36">Mikor hallotta, hogy tömeg vonul arra el, tudakozódott, hogy mi az.</verse>
				<verse number="37">Tudtára adták, hogy a názáreti Jézus megy el arra.</verse>
				<verse number="38">Erre kiáltani kezdett: „Jézus, Dávid fia, könyörülj rajtam!”</verse>
				<verse number="39">Akik elől mentek, korholták, hogy hallgasson, de ő annál inkább kiáltozott: „Dávid fia, könyörülj rajtam!”</verse>
				<verse number="40">Jézus erre megállott és megparancsolta, hogy vezessék hozzá. Mikor közelébe ért, megkérdezte tőle:</verse>
				<verse number="41">„Mit akarsz, mit cselekedjem veled?” „Uram, hogy megjöjjön a szemem világa” – felelte az,</verse>
				<verse number="42">mire Jézus így szólt hozzá: „Láss! Hited megmentett.”</verse>
				<verse number="43">És azonnal látott, majd Istent dicsőítve követte őt. Erre az egész nép, mely a történetet látta, magasztalta ott az Istent.</verse>
			</chapter>
			<chapter number="19">
				<verse number="1">Bevonult Jerikóba és keresztülment a városon.</verse>
				<verse number="2">Egy Zakeus nevű férfi, aki fővámszedő volt és gazdag ember,</verse>
				<verse number="3">látni igyekezett Jézust, hogy ki s miféle lehet: A tömeg miatt azonban nem tehette, mert alacsony termetű volt.</verse>
				<verse number="4">Előre futott hát és felmászott egy eperfügefára, hogy lássa őt. Arra kellett ugyanis elmennie.</verse>
				<verse number="5">Mikor Jézus arra a helyre ért, feltekintett és megszólította: „Zakeus, siess, szállj alá, mert a te házadban kell ma megszállnom.”</verse>
				<verse number="6">Zakeus sietve leszállott és örömmel fogadta be.</verse>
				<verse number="7">Akik ezt látták, mindnyájan nagyon zúgolódtak. Vétkező emberhez ment be megpihenni szállásra – szóltak.</verse>
				<verse number="8">Zakeus azonban előállott és így szólt az Úrhoz: „Nézd, Uram, vagyonomnak felét a szegényeknek adom, és négyszerest fizetek vissza annak, akitől valamit hamis ürüggyel elvettem.”</verse>
				<verse number="9">Jézus erre ezt mondta neki: „Ma jött el a menekülés napja ennek a háznak, amennyiben ő is Ábrahám fia.</verse>
				<verse number="10">Hiszen az embernek Fia azért jött, hogy megkeresse és megmentse az elveszettet.”</verse>
				<verse number="11">Míg azok ezeket hallgatták, ő még egy példázatot csatolt az elmondottakhoz azért, mert közel volt Jeruzsálemhez, és mert azok úgy vélekedtek, hogy azonnal meg kell jelennie az Isten királyságának.</verse>
				<verse number="12">„Egy nemes ember messze országba utazott el – szólott –, hogy ott királyságot kapjon, és azután visszatérjen.</verse>
				<verse number="13">Magához hívatta hát tíz rabszolgáját és azoknak tíz minát adott. – Kereskedjetek – mondta nekik –, amíg visszajövök.</verse>
				<verse number="14">Polgárai azonban gyűlölték őt, és követséget küldöttek utána ezzel az üzenettel: Nem akarjuk, hogy ő legyen a király rajtunk.</verse>
				<verse number="15">Miután a királyságot elnyerte és visszatért, történt hogy magához hívatta rabszolgáit, akiknek pénzt adott, hogy megtudja, hogy kereskedésével ki mit szerzett.</verse>
				<verse number="16">Megjött az első és így szólt: Uram, minád még tízet szerzett.</verse>
				<verse number="17">Mire ő így felelt: Jól van, derék rabszolgám, minthogy a legcsekélyebben hű voltál, tíz városon legyen fennhatóságod.</verse>
				<verse number="18">Megjött a második és ezt mondta: Uram, minád öt minát szerzett.</verse>
				<verse number="19">– Légy öt város felett – mondta ennek is.</verse>
				<verse number="20">Azután eljött megint más s ezt mondta: Uram, itt van a minád. Keszkenőmben félretéve tartottam.</verse>
				<verse number="21">Féltem ugyanis tőled, mert szigorú ember vagy, elveszed, amit nem te tettél el, és aratsz ott, ahol nem vetettél.</verse>
				<verse number="22">Szájadból ítéllek meg, te rossz rabszolga – mondotta neki a király –, mert tudtad, hogy szigorú ember vagyok, elveszem, amit nem én tettem el, és azt aratom, amit nem én vetettem.</verse>
				<verse number="23">Miért nem adtad pénzemet a bankasztalra? Mikor megjöttem, nyereséggel szerezhettem volna vissza.</verse>
				<verse number="24">Azután így szólt a mellette állókhoz: Vegyétek el tőle a minát és adjátok annak, akinek tíz minája van.</verse>
				<verse number="25">Uram, tíz minája van – szólottak azok.</verse>
				<verse number="26">Azt mondom nektek, hogy mindenkinek adni fognak, akinek van, de attól, akinek nincs, még azt is elveszik, amije van.</verse>
				<verse number="27">Azon kívül ezeket az én ellenségeimet, akik nem akarták, hogy én legyek királlyá rajtuk, vezessétek ide, és öljétek le őket előttem.”</verse>
				<verse number="28">Miután ezeket elmondta, tovább folytatta előre útját Jeruzsálembe menve fel.</verse>
				<verse number="29">Történt, hogy amikor közel ért Betfagéhoz és Betániához, azon a hegyen, amelyet az Olajfákról neveztek el, elküldte két tanítványát</verse>
				<verse number="30">ezzel az utasítással: „Menjetek el a szemben levő faluba, találtok ott egy megkötözött szamárcsikót, amelyen ember még sohasem ült, azt oldjátok el és hozzátok ide.</verse>
				<verse number="31">Ha valaki azt kérdené tőletek: Miért oldjátok el? Így feleljetek: Mert az Úrnak szüksége van rá.”</verse>
				<verse number="32">Mikor a küldöttek elmentek, úgy találák, ahogy mondotta nekik.</verse>
				<verse number="33">Ahogy a szamárcsikót eloldották, a gazdái megkérdezték tőlük: „Miért oldjátok el a csikót?”</verse>
				<verse number="34">Erre ők ezt felelték: „Mert az Úrnak szüksége van rá.”</verse>
				<verse number="35">Ezután Jézushoz vezették a csikót, rádobták köpenyeiket és felültették Jézust.</verse>
				<verse number="36">Mialatt ment, köpenyeiket az útra terítették.</verse>
				<verse number="37">Mikor már közel volt az Olajfák hegyének lejárójához, a tanítványok egész sokasága örvendezve nagy hangon kezdte magasztalni Istent mindazokért a hatalmas tettekért, amelyeket láttak.</verse>
				<verse number="38">„Áldott, aki jő, az Úr nevében érkező király – szólottak. A mennyben békesség és a magasságban dicsőség.”</verse>
				<verse number="39">Ekkor a tömegből néhány farizeus megszólította Jézust: „Tanító! Korhold meg tanítványaidat!”</verse>
				<verse number="40">„Azt mondom nektek – felelte ő –, hogy ha ezek hallgatnak, a kövek kezdenek kiáltani.”</verse>
				<verse number="41">Mikor közel érkezett és meglátta a várost, sírva fakadt rajta</verse>
				<verse number="42">és ezt mondotta: „Óh, ha a mai napon te is megismerted volna, hogy mi válik békességedre. Most azonban el van rejtve szemed elől.</verse>
				<verse number="43">Mert napok jönnek rád, amelyekben ostromfalat építenek ellened ellenségeid, körülvesznek, és mindenünnen szorongatnak majd,</verse>
				<verse number="44">azután a földre tipornak téged és benned lakó gyermekeidet, követ kövön nem fognak hagyni benned azért, mert nem ismerted fel meglátogatásodnak idejét.”</verse>
				<verse number="45">Azután bement a szenthelyre, s hozzáfogott az árusok kiűzéséhez.</verse>
				<verse number="46">„Meg van írva – mondotta nekik – Az én házam imádkozásnak háza lesz. Ti azonban azt rablók barlangjává tettétek.”</verse>
				<verse number="47">Naponta tanított a szenthelyen. A főpapok, írástudók, meg a nép főemberei igyekeztek elveszíteni őt, de nem találták meg a módját, miként vigyék véghez. Mert az egész nép rajta csüngött, s úgy hallgatták őt.</verse>
			</chapter>
			<chapter number="20">
				<verse number="1">Egyik napon, amelyen a szenthelyen a népet tanította, s az örömhírt hirdette, történt, hogy hozzáléptek a főpapok és írástudók a vének társaságában</verse>
				<verse number="2">és megkérdezték őt: „Mondd meg nekünk, miféle felhatalmazással cselekszed ezeket. Ki az, aki ezt a felhatalmazást adta?”</verse>
				<verse number="3">„Én is kérdek valamit tőletek – felelte nekik Jézus. Mondjátok meg nekem,</verse>
				<verse number="4">János bemerítése az égből volt-e, vagy emberektől való?”</verse>
				<verse number="5">Azok maguk közt így fontolgattak: „Ha azt mondjuk, mennyből való, ezt fogja rá mondani: Miért nem adtatok hát hitelt neki?</verse>
				<verse number="6">Ha meg azt mondjuk: Emberektől, az egész nép megkövez bennünket. Hisz meg vannak győződve afelől, hogy János próféta.”</verse>
				<verse number="7">Azt felelték hát, hogy nem tudják, honnan való.</verse>
				<verse number="8">„Akkor én sem mondom meg nektek, hogy micsoda felhatalmazással cselekszem e dolgokat” – mondotta nekik Jézus.</verse>
				<verse number="9">Azután a néphez kezdett beszélni, s a következő példázatot mondotta el: „Egy ember szőlőt ültetett és azt szőlőmíveseknek adta ki, azután hosszabb időre külföldre utazott.</verse>
				<verse number="10">Mikor eljött az ideje, egy rabszolgát küldött a szőlőmívesekhez, hogy adjanak a szőlő gyümölcséből. De a szőlőmívesek megverték, és üresen küldötték vissza.</verse>
				<verse number="11">Akkor másik rabszolgát küldött, de azt is megverték, meggyalázták, és üresen bocsátották el.</verse>
				<verse number="12">Folytatta, és egy harmadikat küldött, de azok azt is megsebesítették és kidobták.</verse>
				<verse number="13">Mit tegyek? – kérdezte ekkor a szőlőnek ura. – Elküldöm szeretett fiamat. Vele szemben majd csak megváltozik viselkedésük.</verse>
				<verse number="14">Mikor azonban a szőlőmívesek meglátták a fiút, ezt fontolgatták egymás között: Ő az örökös. Öljük meg, hogy mienk legyen az örökrésze.</verse>
				<verse number="15">Kivetették hát őt a szőlőből és megölték. Vajon mit fog tenni velük a szőlőnek ura?</verse>
				<verse number="16">Meg fog jönni, s el fogja veszteni ezeket a szőlőmíveseket, a szőlőt pedig másoknak adja ki.” Mikor azok ezt hallották, így szóltak: „Szó sem lehet róla.”</verse>
				<verse number="17">De ő rájuk tekintett és így szólt: „Mi van efelől megírva? Amely követ az építők a próbán elvetettek, az lett a szegletnek fejévé.</verse>
				<verse number="18">Össze fog zúzódni mindenki, aki arra a kőre esik, azt pedig, akire az esik rá, szét fogja morzsolni.”</verse>
				<verse number="19">Az írástudók és főpapok abban az időben lehetőséget kerestek, hogy kezüket rávessék, de féltek a néptől. Megértették ugyanis, hogy ezt a példázatot róluk mondotta.</verse>
				<verse number="20">Szemmel tartották hát őt, és kémeket küldöttek mellé, kik magukat igazságosaknak tettették, hogy azok valamely szaván megfogják őt, hogy azután átadhassák a felsőbbségnek és a helytartó hatóságának.</verse>
				<verse number="21">A kémek megkérdezték őt: „Tanító, tudjuk, hogy helyesen szólasz és tanítasz, hogy nem nézed senki személyét, hanem az Isten útját az igazság alapján tanítod.</verse>
				<verse number="22">Szabad-e a császárnak adót fizetni vagy nem?”</verse>
				<verse number="23">Jézus észrevette ravaszkodásukat, és ezt mondta nekik:</verse>
				<verse number="24">„Mutassatok nekem egy dénárt. Kinek a képe és felirata van rajta?” „A császáré” – felelték azok,</verse>
				<verse number="25">mire ezt mondta nekik: „Akkor hát adjátok meg a császárnak, ami a császáré és az Istennek, ami az Istené.”</verse>
				<verse number="26">Nem volt rá erejük, hogy a nép előtt valamely szaván megfogják, ellenkezőleg, a felelete csodálatba ejtette és elhallgattatta őket.</verse>
				<verse number="27">Néhány szadduceus is ment hozzá, kik tagadják, hogy volna feltámadás. Ezek is kérdést intéztek hozzá.</verse>
				<verse number="28">„Tanító – szóltak –, Mózes megírta nekünk, hogy amikor meghal egy testvér, kinek felesége van, ha gyermek nélkül maradt, a testvére vegye el a feleségét, és ő támasszon magot a testvérének.</verse>
				<verse number="29">Heten voltak testvérek. Az első feleséget vett, és gyermektelenül meghalt.</verse>
				<verse number="30">A másik is,</verse>
				<verse number="31">a harmadik is elvette az asszonyt, hasonlóképpen mind a hét, s anélkül, hogy gyermeket hagytak volna, meghaltak.</verse>
				<verse number="32">Utoljára az asszony is meghalt.</verse>
				<verse number="33">A feltámadáskor most már kié lesz az asszony, hiszen mind a hété volt?”</verse>
				<verse number="34">Jézus ezt felelte nekik: „E kornak fiai házasodnak és férjhez mennek,</verse>
				<verse number="35">de akiket méltóknak ítélnek arra, hogy eljussanak ama következő korba, s a halottak közül való feltámadásra, azok nem fognak sem házasodni, sem férjhez menni,</verse>
				<verse number="36">többé már meg sem halhatnak, mert az angyalokkal egyenlők, és mivel a feltámadásnak fiai, Istennek is fiai.</verse>
				<verse number="37">Arra pedig, hogy a halottak feltámadnak, Mózes utalt a csipkebokornál, amikor az Urat Ábrahám Istenének, Izsák Istenének és Jákób Istenének mondotta.</verse>
				<verse number="38">Isten pedig nem halottaké, hanem élőké. Általa ugyanis mindannyian élnek.”</verse>
				<verse number="39">Erre az írástudók közül némelyek megszólaltak: „Tanító! Helyesen szólottál.”</verse>
				<verse number="40">Többet azután nem is merték őt semmi felől megkérdezni.</verse>
				<verse number="41">De azután ő kérdezte meg őket: „Hogyan mondhatják a Krisztust Dávid fiának,</verse>
				<verse number="42">amikor Dávid ezt mondja róla a Zsoltárok könyvében: Szólt az Úr az én Uramhoz: Ülj le jobbomon,</verse>
				<verse number="43">míg ellenségeidet lábad zsámolyává nem teszem.</verse>
				<verse number="44">Dávid Urának mondja őt, miképp lehet akkor a fia?”</verse>
				<verse number="45">Az egész nép füle hallatára így szólt tanítványaihoz:</verse>
				<verse number="46">„Őrizkedjetek az írástudóktól, akik szívesen járnak palástosan: akiknek kedvesek a piacokon hallott köszöntések, zsinagógáikban az első hely, és lakomákon az elölülés,</verse>
				<verse number="47">akik feleszik az özvegyek házát, de színből hosszan imádkoznak. Ezek súlyosabb ítéletet fognak kapni.”</verse>
			</chapter>
			<chapter number="21">
				<verse number="1">Mikor feltekintett, látta, hogy a gazdagok hogyan dobálják adományaikat a perselybe.</verse>
				<verse number="2">Látta, hogy egy szegény özvegy két fillért dobott bele.</verse>
				<verse number="3">„Igazán mondom nektek, hogy ez a szegény özvegy mindannyinál többet dobott.</verse>
				<verse number="4">Mert azok valamennyien abból dobták adományaikat, amiből feleslegük volt, de ez a maga szegénységéből, ami megélhetésére kellett, mind bevetette.” S Mikor egyesek beszélni kezdtek a szenthelyről, hogy mily szép kövek és áldozati ajándékok díszítik, ő így szólt:</verse>
				<verse number="6">„Jönnek napok, amikor ezekből, amiket most szemléltek, kő kövön nem fog maradni, melyet le nem rombolnának.”</verse>
				<verse number="7">Kérdést intéztek hozzá: „Tanító, mikor történnek meg ezek? Mi lesz a jele annak az időnek, amikor ezek megtörténnek?”</verse>
				<verse number="8">„Ügyeljetek – szólott –, el ne tévelyedjetek. Mert sokan fognak jönni az én nevemben és ezt mondják: Én vagyok! Továbbá: Az idő közel! Ti ne menjetek utánuk.</verse>
				<verse number="9">Ha pedig háborúkról és felfordulásokról hallanátok, ne rettenjetek meg. Mert ezeknek előbb meg kell történniük, de nem tüstént jő el a vég.”</verse>
				<verse number="10">Akkoriban ezt mondta nekik: „Nemzet nemzet ellen fog támadni, királyság királyság ellen,</verse>
				<verse number="11">nagy földrengé sek is következnek, helyenkint dögvészek és éhínségek lesznek, az égből félelmetes és nagy jelek támadnak.</verse>
				<verse number="12">De mindezeket megelőzően kezüket rátok vetik, üldözni fognak, átadnak titeket, hogy zsinagógák elé állítsanak, tömlöcökbe vessenek, elvezetnek királyok, helytartók elé az én nevemért.</verse>
				<verse number="13">Az lesz a következménye, hogy bizonyságot tehettek.</verse>
				<verse number="14">Tökéljétek el hát szívetekben, hogy védelmetekről nem fogtok előre gondot viselni.</verse>
				<verse number="15">Mert én olyan szájat és bölcsességet adok nektek, amelyeknek egy ellenfeletek sem lesz képes ellene állni, vagy ellene mondani.</verse>
				<verse number="16">Szüleitek, testvéreitek, rokonaitok és barátaitok fognak elárulni titeket, s közületek egyeseket meg fognak ölni.</verse>
				<verse number="17">Mindenki gyűlölni fog titeket az én nevemért.</verse>
				<verse number="18">Fejetekről mégis egy hajszál sem fog elveszni.</verse>
				<verse number="19">Állhatatosságotokkal fogjátok megszerezni lelketeket.</verse>
				<verse number="20">Ha azonban azt látnátok, hogy Jeruzsálemet tábor veszi körül, akkor ismerjétek fel, hogy elpusztulása közel van.</verse>
				<verse number="21">Akkor, majd akik Júdeában lesznek, fussanak a hegyekbe, akik a városban lesznek, távozzanak belőle. Akik a mezőn lesznek, ne menjenek a városba.</verse>
				<verse number="22">Mert az igazságszolgáltatás napjai lesznek azok, amikor minden beteljesedik, amit megírtak.</verse>
				<verse number="23">Jaj lesz azokban a napokban a terhes és szoptatós asszonyoknak. Mert erős kényszer ül akkor a földön, és harag sújtja majd ezt a népet.</verse>
				<verse number="24">Kard éle által hullanak el, és az összes nemzetek közé fogságra viszik őket. Jeruzsálemet a nemzetek fogják tapodni, míg csak a nemzetekre kiszabott időszakok el nem telnek.</verse>
				<verse number="25">Azután jelek fognak támadni a napon, holdon és csillagokon, a földön olyan szorongás ül majd a nemzetekre, mint amilyen a zúgó és hánykódó tengeren érzett bizonytalanság.</verse>
				<verse number="26">Az emberek a lelküket lehelik majd ki attól a félelemtől és annak várásától, ami még a föld lakóira jön. Mert az ég hatalmai meg fognak rendülni.</verse>
				<verse number="27">És akkor meg fogják látni az ember Fiát, amint nagy hatalommal és dicsőséggel felhőben megérkezik.</verse>
				<verse number="28">Amikor azután ezek megkezdődnek, egyenesedjetek ki, és emeljétek fel fejeteket, mivel megváltásotok közel lesz.”</verse>
				<verse number="29">Példázatot is mondott nekik: „Nézzétek meg a fügefát, meg az összes fákat.</verse>
				<verse number="30">Ha azt látjátok, hogy leveleket hajtanak, magatoktól felismerhetitek, hogy az aratás már közel.</verse>
				<verse number="31">Ugyanígy, ha látni fogjátok, hogy mindezek megtörténnek, fel fogjátok ismerni, hogy közel az Isten királysága.</verse>
				<verse number="32">Bizony ezt mondom nektek, hogy az a nemzedék nem múlik el addig, amíg mindezek meg nem történnek.</verse>
				<verse number="33">Az ég és a föld el fognak múlni, de az én beszédeim nem fognak elmúlni.</verse>
				<verse number="34">Ügyeljetek magatokra, hogy szíveteket mámor, részegség és az élet gondjai meg ne terheljék, s kelepceképp váratlanul rátok ne törjön az a nap.</verse>
				<verse number="35">Mert el fog az jönni mindazokra, akik a föld egész kerekségén laknak.</verse>
				<verse number="36">Virrasszatok minden időben, s könyörögjetek, hogy erőtök legyen majd rá, hogy kimenekedhessetek mindabból, aminek meg kell történnie, s hogy egykor az ember Fia előtt megállhassatok.”</verse>
				<verse number="37">Azokban a napokban a templomban tanított, az éjjeleket azonban a városból kijárva az Olajfákról elnevezett hegyen a szabadban töltötte.</verse>
				<verse number="38">Az egész nép már korán ott volt nála a szenthelyen, hogy hallgathassa.</verse>
			</chapter>
			<chapter number="22">
				<verse number="1">Közel volt már a kovásztalan kenyerek ünnepe, amelyet pászkának neveznek.</verse>
				<verse number="2">A főpapok és írástudók módot kerestek rá, hogy megölhessék, féltek tudniillik a néptől.</verse>
				<verse number="3">A sátán pedig bement az Iskariótnak nevezett Júdásnak a szívébe, kit a tizenkettőhöz számítottak.</verse>
				<verse number="4">Elment és megbeszélte a főpapokkal és katonai parancsnokokkal, hogy miképp adja őt kezükre.</verse>
				<verse number="5">Azok megörültek és megállapodtak, hogy pénzt adnak neki.</verse>
				<verse number="6">Júdás ráállott, és megfelelő alkalmat keresett arra, hogy a tömeg csoportosulása nélkül kezükbe adhassa őt.</verse>
				<verse number="7">Eljött a kovásztalan kenyerek napja, amelyen le kell ölni a pászkabárányt,</verse>
				<verse number="8">Jézus elküldötte Pétert és Jánost ezzel az utasítással: „Menjetek, készítsétek el nekünk a pászkát, hadd együk meg.”</verse>
				<verse number="9">„Hol akarod, hogy elkészítsük?” – kérdezték tőle.</verse>
				<verse number="10">Ezt felelte: „Ahogy bementek a városba, egy emberrel fogtok találkozni, aki korsót visz: Kövessétek azt abba a házba, amelybe bemegy.</verse>
				<verse number="11">Azután mondjátok meg a ház gazdájának: A Tanító kérdezteti tőled: Hol van az a szállás, amelyben a pászkát tanítványaimmal együtt megehetem?</verse>
				<verse number="12">Ő majd mutat nektek egy szőnyegekkel borított nagy felházat, ott készítsétek el.”</verse>
				<verse number="13">Elmentek és úgy találták, ahogy mondta nekik. Azután elkészítették a pászkát.</verse>
				<verse number="14">Amikor eljött az óra, asztalhoz dőlt, az apostolok vele.</verse>
				<verse number="15">Akkor így szólt hozzájuk: „Nagy volt bennem a vágy arra, hogy mielőtt szenvednék, ezt a pászkát elköltsem veletek.</verse>
				<verse number="16">Mert azt mondom nektek, hogy többé nem eszem abból, amíg az az Isten királyságában el nem jut a teljességre.”</verse>
				<verse number="17">Azután a poharat fogta meg, és hálát adván így szólt: „Vegyétek ezt és osszátok el egymás között.</verse>
				<verse number="18">Azt mondom ugyanis nektek, hogy mostantól fogva nem iszom a szőlőtőkének gyümölcséből addig, amíg az Istennek királysága el nem jő.”</verse>
				<verse number="19">Ezután megfogta a kenyeret, hálát adott, megtörte s odaadta nekik ily szóval: „Ez az én testem, mely értetek adatik. Ezt tegyétek a rólam való megemlékezésül.”</verse>
				<verse number="20">Estebéd után éppen úgy fogta a poharat is, és ezt mondta: „Ez a pohár értetek ömlő vérem által az új szövetség.</verse>
				<verse number="21">Egyébként annak keze, aki engemet elárul, velem együtt itt van az asztalon.</verse>
				<verse number="22">Mert az embernek Fia, ahogy elhatározták, elmegy ugyan, de jaj annak az embernek, aki elárulja.”</verse>
				<verse number="23">Azok erre egymással arról kezdtek vitatkozni, hogy ugyan ki lesz közülük az, aki ezt meg fogja tenni.</verse>
				<verse number="24">Vitatkozás támadt köztük afelől, hogy közülük ki tekinthető legnagyobbnak.</verse>
				<verse number="25">Jézus ezt mondta nekik: „A nemzeteken királyaik uralkodnak s azok, akiknek hatalmuk van rajtuk, jótevőknek hivatják magukat.</verse>
				<verse number="26">Ti ne így legyetek. Ellenkezőleg. Aki közöttetek legnagyobb, legyen olyan, mint a legkisebb, aki vezet, olyan legyen, mint aki felszolgál.</verse>
				<verse number="27">Ki is a nagyobb, aki asztalhoz dől, vagy aki felszolgál? Ugye, hogy aki asztalhoz dől? Én azonban olyan vagyok közöttetek, mint aki felszolgál.</verse>
				<verse number="28">Ti vagytok azok, akik kísértéseimben végig mellettem maradtatok.</verse>
				<verse number="29">Én meg királyságot adok nektek végrendeletképpen, ahogy azt Atyám nekem elrendelte,</verse>
				<verse number="30">hogy: Királyságomban asztalomnál egyetek és igyatok, és trónon ülve Izráel tizenkét törzsét ítéljétek.</verse>
				<verse number="31">Simon, Simon, lám a sátán kikért titeket, hogy megrostáljon, mint a búzát.</verse>
				<verse number="32">Én azonban könyörögtem érted, hogy ki ne hagyjon a hited. Ha majd egyszer megtérsz, támogasd testvéreidet.”</verse>
				<verse number="33">„Uram – felelte Péter –, kész vagyok érted börtönbe is, halálba is menni.”</verse>
				<verse number="34">De Jézus ezt felelte: „Azt mondom neked, Péter, hogy nem fog ma a kakas szólani addig, amíg te háromszor meg nem tagadsz engem, s azt nem állítod, hogy nem is ismersz engem.”</verse>
				<verse number="35">Majd így szólt hozzájuk: „Amikor erszény, tarisznya és saru nélkül elküldöttelek titeket, volt-e hiányotok valamiben?” Azt felelték: „Semmiben.”</verse>
				<verse number="36">„Most azonban – szólott hozzájuk –, akinek erszénye van, vegye elő, hasonlóképpen az, akinek tarisznyája van. Akinek nincs, adja el köpenyét, és vásároljon kardot.</verse>
				<verse number="37">Mert azt mondom nektek, hogy ennek az írásnak: Törvénytiprók közé számították – végbe kell mennie rajtam. Mert az én dolgaim már a végükhöz jutottak.”</verse>
				<verse number="38">„Uram – szóltak azok –, van itt két kard.” „Annyi elég” – felelt nekik.</verse>
				<verse number="39">Távozott a városból és szokása szerint az Olajfák hegyére ment. Tanítványai is követték.</verse>
				<verse number="40">Mikor a megszokott helyre értek, megszólította őket: „Imádkozzatok, hogy kísértésbe ne jussatok.”</verse>
				<verse number="41">Azután körülbelül egy kőhajításnyira visszahúzódott tőlük, ott letérdelt és így imádkozott:</verse>
				<verse number="42">„Atyám, ha akarod, vidd tova tőlem ezt a poharat. Mégis, ne az én akaratom, hanem a tied legyen meg.”</verse>
				<verse number="43">Egy égből jövő angyal jelent meg neki, erőt öntve belé.</verse>
				<verse number="44">Halálos küzdelembe került, de csak annál megfeszültebben imádkozott, az izzadsága olyan volt, mintha vércseppek csurogtak volna róla a földre.</verse>
				<verse number="45">Amikor felkelt az imádkozástól, tanítványaihoz ment, de őket a bánattól álomba merülten találta.</verse>
				<verse number="46">„Miért szunnyadtok? – kérdezte tőlük. Keljetek fel, imádkozzatok, hogy kísértésbe ne jussatok.”</verse>
				<verse number="47">Még beszélt, amikor egyszerre tömeg tűnt fel. Az élükön a tizenkettő közül az egyik jött, az, akit Júdásnak neveznek, és odalépett Jézushoz, hogy megcsókolja.</verse>
				<verse number="48">Jézus azonban rászólt: „Júdás, csókkal árulod el az embernek Fiát?”</verse>
				<verse number="49">Amikor a Jézus körül levők látták mi történik, megszólaltak: „Uram, vágjunk-e karddal?”</verse>
				<verse number="50">Közülük az egyik rá is csapott a főpap egyik rabszolgájára és leszelte annak jobb fülét.</verse>
				<verse number="51">Ekkor megszólalt Jézus: „Hagyjátok itt abba!” Azután megérintette annak fülét és meggyógyította.</verse>
				<verse number="52">Majd a hozzáérkező főpapokhoz, a szenthely katonai parancsnokaihoz és a vénekhez fordult Jézus: „Mint egy haramiára, úgy jöttetek ellenem kardokkal és fütykösökkel?</verse>
				<verse number="53">Naponta veletek voltam a szenthelyen, de akkor a kezeteket nem nyújtottátok ki rám. Ám ez a ti órátok. Itt leplezi le magát a sötétség hatalmassága.”</verse>
				<verse number="54">Körülfogták őt, elvezették és bevitték a főpap házába. Péter messziről követte őket.</verse>
				<verse number="55">Mikor az udvar közepén tüzet gyújtottak és körülülték, Péter is közéjük ült.</verse>
				<verse number="56">De egy fiatal rabszolgáló, amikor a tűznél ülve meglátta őt, reámeresztette szemét és így szólt: „Ez is vele volt.”</verse>
				<verse number="57">Ám ő letagadta: „Nem ismerem őt, asszony.”</verse>
				<verse number="58">Kevés idő múlva másvalaki, egy férfi, meglátta és megkérdezte: „Te is közülük való vagy?” Péter így felelt: „Ember, nem vagyok.”</verse>
				<verse number="59">Körülbelül egy óra multával más valaki erősítette: „Való igaz. Ő is vele volt. Hiszen galileai is.”</verse>
				<verse number="60">De Péter ezt felelte: „Ember, nem tudom, mit mondasz.” Még beszélt, amikor hirtelen megszólalt a kakas.</verse>
				<verse number="61">Az Úr megfordult és Péterre nézett. Ekkor eszébe jutott Péternek az Úr szava, úgy ahogy mondta neki: „Még mielőtt a kakas szólana, te háromszor tagadsz meg engem.”</verse>
				<verse number="62">Kiment, és keserűen sírásra fakadt.</verse>
				<verse number="63">Azok a férfiak, akik Jézust körülfogták, gúnyolták, verték őt,</verse>
				<verse number="64">majd letakarták és kérdezgették: „Prófétáld meg, ki ütött meg.”</verse>
				<verse number="65">Káromló szájjal még sok egyebet is szóltak ellene.</verse>
				<verse number="66">Mikor azután kinappalodott, összegyűjtötték a nép véneit, a főpapokat és írástudókat, és a nagytanács elé vezették őt.</verse>
				<verse number="67">Megkérdezték: „Mondd meg nekünk, te vagy-e a Krisztus?” „Ha megmondanám nektek – felelte ő nekik –, nem hinnétek.</verse>
				<verse number="68">Ha meg én kérdezek, ti ugyan nem feleltek nekem.</verse>
				<verse number="69">Mostantól fogva az embernek Fia ott fog ülni az Isten hatalmas jobbja felől.”</verse>
				<verse number="70">„Hát te vagy az Isten Fia?” – kérdezték mindnyájan, mire így felelt nekik: „Ti mondjátok, hogy az vagyok.”</verse>
				<verse number="71">Ekkor így szóltak: „Mi szükségünk van még tanúvallomásra? Magunk hallottuk szájából.”</verse>
			</chapter>
			<chapter number="23">
				<verse number="1">Ekkor az egész sokaság felállott és elvezették Pilátushoz.</verse>
				<verse number="2">Ott vádolni kezdték: „Azon kaptuk ezt az embert, hogy egész népünket félreviszi, s tiltja, hogy a császárnak adót fizessenek, amellett azt mondja, hogy ő a Krisztus, Király.</verse>
				<verse number="3">Pilátus megkérdezte őt: „Te a zsidók királya vagy?” „– Te mondod.” – felelte neki.</verse>
				<verse number="4">Pilátus ekkor a főpapokhoz és a tömeghez szólott: „Nem találok ebben az emberben semmi okot a vádra.”</verse>
				<verse number="5">De azok annál inkább erősítették: „Fellázítja a népet. Egész Júdeát elárasztotta tanításával, Galileán kezdve jött idáig.”</verse>
				<verse number="6">Mikor Pilátus Galileát hallotta, megkérdezte, hogy az ember galileai-e,</verse>
				<verse number="7">és amikor megtudta, hogy Heródes fennhatósága alól való, felküldötte Heródeshez, ki ezekben a napokban szintén Jeruzsálemben tartózkodott.</verse>
				<verse number="8">Heródes nagyon megörült, amikor Jézust meglátta, mivel hallott róla, már elég idő óta akarta látni őt. Remélte, hogy valami jelt fog látni, melyet Jézus visz véghez.</verse>
				<verse number="9">Sok szóval faggatta őt, de Jézus semmit sem felelt neki.</verse>
				<verse number="10">Ott állottak a főpapok és írástudók és nagy erővel vádolták őt.</verse>
				<verse number="11">Heródes katonáival együtt megvetően bánt vele, gúnyból fényes fehér ruhába öltöztette. Azután visszaküldte Pilátushoz.</verse>
				<verse number="12">Heródes és Pilátus azon a napon lettek egymás barátaivá, előzőleg ugyanis ellenséges viszonyban voltak egymással.</verse>
				<verse number="13">Pilátus ekkor összehívta a főpapokat, az elöljárókat és a népet,</verse>
				<verse number="14">és beszédet intézett hozzájuk: „Ide hoztátok hozzám ezt az embert azzal a váddal, hogy a népet a császártól elfordítja, de én, miután előttetek kikérdeztem a felől, amivel vádoltátok, semmi elítélésre méltó okot ez ember ellen nem találtam.</verse>
				<verse number="15">Sőt még Heródes sem. Hiszen visszaküldte őt hozzánk. De lám semmi halálra méltó dolgot nem cselekedett.</verse>
				<verse number="16">Megfenyítem tehát, és elbocsátom őt.”</verse>
				<verse number="17">Minden ünnep alkalmával pedig szabadon kellett nekik bocsátani egy foglyot.</verse>
				<verse number="18">Erre az egész sokaság kiáltozni kezdett: „Veszítsd el! Barabbást bocsásd el nekünk.”</verse>
				<verse number="19">Ezt a Barabbást egy a városban keltett lázadásért és gyilkosságért vetették tömlöcbe.</verse>
				<verse number="20">Pilátus újra szólott hozzájuk, mivel Jézust szabadon akarta bocsátani,</verse>
				<verse number="21">de azok így kiáltoztak rá: „Feszítsd meg! Feszítsd meg!”</verse>
				<verse number="22">Harmadszor is szólott hozzájuk: „De hát mi gonoszt tett? Semmi halálra méltó vádat nem találtam ellene. Meg fogom hát fenyíteni és elbocsátom.”</verse>
				<verse number="23">Ám azok nagy hangon követelték, hogy feszíttesse meg. Kiáltozásuk erőt vett a helytartón.</verse>
				<verse number="24">Pilátus ekkor megítélte nekik, amit kívántak:</verse>
				<verse number="25">Elbocsátotta azt, akit lázadásért és gyilkosságért vetettek börtönbe, akit kikértek. Jézust ellenben odaadta akaratuknak.</verse>
				<verse number="26">Amikor elvezették, megfogtak egy bizonyos cirénei Simont, ki a mezőről jött haza, s arra rátették a keresztet, hogy vigye Jézus után.</verse>
				<verse number="27">A nép nagy sokaságban kísérte, asszonyok is, akik mellüket verték és siratták őt.</verse>
				<verse number="28">Jézus azonban hátrafordult hozzájuk és így szólt: „Jeruzsálem leányai, ne sírjatok rajtam. Inkább magatokon sírjatok, s gyermekeiteken.</verse>
				<verse number="29">Mert napok jönnek, melyeken ezt fogják mondani: Boldogok a meddők, a méhek, amelyek nem szültek, és az emlők, amelyek nem szoptattak.</verse>
				<verse number="30">Azokban a napokban azt mondogatják majd a hegyeknek: Essetek ránk, és a halmoknak: Borítsatok el minket.</verse>
				<verse number="31">Mert ha a zöldellő fával ezt teszik, mi lesz a szárazzal?”</verse>
				<verse number="32">Kivezettek más elítélteket, két gonosztevőt is, hogy vele együtt megfeszítsék.</verse>
				<verse number="33">Mikor kiértek arra a helyre, melyet Koponyának neveznek, ott megfeszítették őt, a gonosztevőket is, egyiket jobb felől, másikat bal felől.</verse>
				<verse number="34">„Atyám, mondotta Jézus, bocsáss meg nekik, mert nem tudják, mit cselekesznek.” Azután szétosztották ruháit, és sorsot vetettek rájuk.</verse>
				<verse number="35">A nép pedig ott állott és nézegetett. Az elöljárók gúnyolták őt: „Másokat megmentett, mentse meg magát, ha ő az Isten Felkentje, a kiválasztott.”</verse>
				<verse number="36">Gúnyolták őt a katonák is, akik hozzámentek s ecetet vittek neki</verse>
				<verse number="37">és így szóltak: Ha te vagy a zsidók királya, mentsd meg magadat.”</verse>
				<verse number="38">Felirat is volt felette: „Ő a zsidók királya.”</verse>
				<verse number="39">A felfüggesztett gonosztevők közül is az egyik káromolta: „Hát nem te vagy a Krisztus? Mentsd meg magadat és minket is.”</verse>
				<verse number="40">De megszólalt a másik, és korholta őt: „Nem féled az Istent? – mondotta neki –, hiszen ugyanaz az ítélet van rajtad?</verse>
				<verse number="41">Mi igazságosan szenvedünk, mert annak méltó büntetését kapjuk, amit tettünk, ő azonban semmi helytelent nem tett.”</verse>
				<verse number="42">Majd így szólt: „Jézus, emlékezzél meg rólam, ha eljössz majd királyságodban.”</verse>
				<verse number="43">Jézus ezt felelte rá: „Bizony azt mondom neked, még ma velem leszel a paradicsomban.”</verse>
				<verse number="44">Már mintegy hat óra volt, amikor az egész földet a kilencedik óráig tartó sötétség borította el, mert a nap világossága kihagyott.</verse>
				<verse number="45">Majd középen kettéhasadt a templom függönye.</verse>
				<verse number="46">Ekkor Jézus nagy hangon kiáltott: „Atyám a te kezedbe teszem le szellememet.” S amikor ezt mondta kilehelte szellemét.</verse>
				<verse number="47">Mikor a százados látta mi történt, dicsőítette az Istent, s azt mondta: „Ez az ember valóban igazságos volt.”</verse>
				<verse number="48">A jelenlevő tömeg, melyet a látványosság gyűjtött egybe, amikor látta, ami történt, mind a mellét verve tért meg.</verse>
				<verse number="49">Ott álltak messziről Jézus ismerősei valamennyien, az asszonyok is, akik őt követve Galileából vele jöttek, s látták ezeket.</verse>
				<verse number="50">Egyszer csak egy József nevű ember, ki tanácsos volt, jó és igazságos férfiú,</verse>
				<verse number="51">ki nem értett egyet amazok szándékával és cselekvésével, Arimátiából, a zsidók egyik városából való, aki várta az Isten királyságát,</verse>
				<verse number="52">elment Pilátushoz és elkérte Jézus holttestét.</verse>
				<verse number="53">Azután levette őt a keresztről, gyolcsba burkolta, és egy sziklába vágott sírba helyezte el, ahol még soha senki sem feküdt.</verse>
				<verse number="54">Az előkészület napja volt: kigyulladtak a szombati csillagok.</verse>
				<verse number="55">Józsefet nyomon követték azok az asszonyok, akik Galileából együtt jöttek fel Jézussal. Ezek megnézték a sírt, azt is, hogy hogyan helyezték el a testét,</verse>
				<verse number="56">majd visszatértek és illatszereket, keneteket készítettek elő.</verse>
			</chapter>
			<chapter number="24">
				<verse number="1">Szombaton ugyan nyugodtak a parancsolat szerint, de a hét első napján, még kora szürkületkor a sírhoz mentek, és elvitték az elkészített illatszereket.</verse>
				<verse number="2">A követ a sírról elhengerítve találták,</verse>
				<verse number="3">majd amikor beléptek, nem lelték az Úrnak, Jézusnak a testét:</verse>
				<verse number="4">Míg ők a dolog miatt megzavarodva álltak, történt, hogy egyszerre villogó ruházatban két férfi állott melléjük.</verse>
				<verse number="5">Mialatt őket félelem tartotta megszállva, s arcukat a földre szegték, amazok így szóltak hozzájuk: „Mit keresitek az élőt a holtak között?</verse>
				<verse number="6">Nincs itt, hanem feltámadott. Emlékezzetek meg, hogyan mondta nektek, mikor még Galileában volt:</verse>
				<verse number="7">Az ember Fiát át kell, hogy adják vétkező emberek kezére, meg kell, hogy feszítsék, de harmadnapon fel kell támadnia.”</verse>
				<verse number="8">Vissza is emlékeztek szavaira,</verse>
				<verse number="9">s amikor a sírtól visszatértek, hírül vitték mindezeket a tizenegynek és az összes többieknek.</verse>
				<verse number="10">Magdalai Mária, Johanna, Jakab Máriája és a többi nő, akik velük voltak, elmondták ezeket az apostoloknak.</verse>
				<verse number="11">De azoknak úgy tűntek fel ezek a beszédek, mint üres csacsogás és nem hittek nekik.</verse>
				<verse number="12">Péter azonban felkelt, elfutott a sírhoz, és amikor behajolt, csak a lepedőket látta ott. Erre elment, és csodálkozott magában a történteken.</verse>
				<verse number="13">Közülük kettő még aznap elindult, s egy Jeruzsálemtől hatvan stádiumnyi távolságban levő faluba ment, melynek neve Emmausz.</verse>
				<verse number="14">Társalgás közben megemlékeztek mindazokról a dolgokról, amely imént történtek velük.</verse>
				<verse number="15">Amíg egymással társalogtak, és együtt vitatták a történteket, maga Jézus ért közelükbe, s kísérte útjukat.</verse>
				<verse number="16">Szemüket azonban valami lefogta úgy, hogy nem ismerték fel őt.</verse>
				<verse number="17">„Micsoda szavak ezek, amelyeket jártatokban egymással váltotok?” – szólította meg őket. Azok sötét arccal megállottak.</verse>
				<verse number="18">Egyik, a Kleopás nevű ezt felelte neki: „Te vagy egyetlen idegen Jeruzsálemben, aki nem tudja, hogy mi történt ott ezekben a napokban?”</verse>
				<verse number="19">„Ugyan mi?” – kérdezte tőlük, s azok így feleltek neki: „Hát, amik a názáreti Jézussal estek meg, aki tettben is, szóban is hatalmas próféta volt Isten és az egész nép előtt,</verse>
				<verse number="20">hogy mint adták át őt főpapjaink és elöljáróink halálos ítéletre és feszítették meg őt,</verse>
				<verse number="21">pedig azt reméltük, hogy ő az, aki Izráelt meg fogja váltani. Ám mindezeknek már harmadik napja, hogy megtörténtek.</verse>
				<verse number="22">Sőt még közülünk is néhány asszony megzavart minket. Ezek kora reggel a sírnál voltak,</verse>
				<verse number="23">és mivel nem találták az ő testét, eljöttek és elbeszélték, hogy angyalokat láttak látomásban, s azok állítólag azt mondották volna, hogy ő él.</verse>
				<verse number="24">Ekkor a velünk levők közül némelyek elmentek a sírhoz és úgy találták a dolgot, ahogy az asszonyok mondták, őt azonban nem látták.”</verse>
				<verse number="25">Ekkor Jézus így szólt hozzájuk: „Óh, mily értelmetlenek és rest szívűek vagytok mindannak elhívésére, amit a próféták mondottak.</verse>
				<verse number="26">Hát nem ezeket kellett szenvednie a Krisztusnak és azután bemennie dicsőségébe?”</verse>
				<verse number="27">Azután elkezdte Mózesnél és az összes többi prófétáknál, és elmagyarázta nekik azt, ami az összes iratokban felőle írva van.</verse>
				<verse number="28">Mikor közel jutottak ahhoz a faluhoz, ahová utaztak, az útitárs úgy tettette, mintha tovább akarna menni.</verse>
				<verse number="29">De erővel kényszerítenék őt.” Maradj velünk – mondták. Már este van, bealkonyult.” Erre bement, hogy náluk maradjon.</verse>
				<verse number="30">Történt azután, hogy amikor velük együtt asztalhoz dőlt, fogta a kenyeret, megáldotta, megtörte és odaadta nekik.</verse>
				<verse number="31">Ekkor megnyílt a szemük, és felismerték őt. Ő azonban láthatatlanná vált számukra.</verse>
				<verse number="32">Ekkor így szóltak egymáshoz: „Nem éreztük-e magunkban, hogy ég a szívünk, amikor az úton szólott hozzánk, amikor megnyitotta nekünk az írásokat?”</verse>
				<verse number="33">Erre felálltak, s még abban az órában visszatértek Jeruzsálembe. A tizenegyet és a velük levőket egybegyűlve találták.</verse>
				<verse number="34">Azok elbeszélték, hogy valóban feltámadott az Úr, és láthatóan megjelent Simonnak.</verse>
				<verse number="35">Ők meg előadták az úti élményeket, meg azt is, hogy miképpen ismerték fel őt a kenyér megtöréséről.</verse>
				<verse number="36">Mialatt ezeket beszélték, egyszer csak ott állt közöttük.</verse>
				<verse number="37">Megrettenve, félelemmel telten úgy vélték, hogy szellemet látnak.</verse>
				<verse number="38">Ő azonban megszólította őket: „Miért vagytok nyugtalanok? Miért szállnak fel fontolgatások szívetekben?</verse>
				<verse number="39">Nézzétek meg kezemet és lábamat, hogy én magam vagyok az. Tapintsatok meg, és ismerjétek fel, hogy a szellemnek nincs húsa és csontja,</verse>
				<verse number="40">mint ahogy látjátok, hogy nekem van.”</verse>
				<verse number="41">Még hitetlenek voltak az örömtől és álmélkodtak, amikor így szólt: „Van-e itt valami ennivalótok?”</verse>
				<verse number="42">Azok egy sült haldarabot adtak oda neki.</verse>
				<verse number="43">Megfogta, és a szemük láttára megette.</verse>
				<verse number="44">Azután így szólt hozzájuk: „Ezekkel a szavakkal mondtam meg nektek, még amikor veletek voltam, hogy be kell teljesedniük mindazoknak, amiket Mózes törvényében, a prófétáknál és a zsoltárokban felőlem megírtak.”</verse>
				<verse number="45">Ekkor megnyitotta értelmüket, hogy belássanak az írásokba.</verse>
				<verse number="46">Azt is mondta nekik: „Így van megírva: A Krisztus szenvedni fog, de harmadnapon feltámad a halottak közül,</verse>
				<verse number="47">és nevében Jeruzsálemtől elkezdve az összes nemzetek között hirdetni fogják, hogy a vétkek megbocsátása végett más felismerésre térjenek az emberek.</verse>
				<verse number="48">Ti vagytok ezeknek tanúi.</verse>
				<verse number="49">Én meg elküldöm reátok Atyám ígéretét. Ti várjátok a városban mindaddig, amíg a Magasságból jövő hatalomba bele nem öltöztetnek titeket.”</verse>
				<verse number="50">Azután kivezette őket Betánia tájékáig, ott rájuk emelte kezét és megáldotta őket.</verse>
				<verse number="51">Azalatt amíg áldotta őket, történt, hogy elszakadt tőlük.</verse>
				<verse number="52">Ők meg nagy örvendezéssel visszatértek Jeruzsálembe,</verse>
				<verse number="53">és az Istent áldva mindenkor a templomban voltak.</verse>
			</chapter>
		</book>
		<book number="43">
			<chapter number="1">
				<verse number="1">Kezdetben már volt az Ige, az Ige Isten felé fordult és Isten volt az Ige.</verse>
				<verse number="2">Ő kezdetben az Isten felé fordulva volt.</verse>
				<verse number="3">Minden rajta keresztül támadt s egyetlen létező sem lett őnélküle.</verse>
				<verse number="4">Benne élet volt és az élet volt az emberek világossága.</verse>
				<verse number="5">A világosság fénylik a sötétségben és a sötétség azt fel nem tartóztatta.</verse>
				<verse number="6">Támadt egy ember, kit Isten maga mellől küldött el, a neve János.</verse>
				<verse number="7">Tanúságtétel végett jött, hogy a világosság mellett tanúskodjék, hogy rajta keresztül mindenki hihessen.</verse>
				<verse number="8">Nem ő volt a világosság, csak azért jött, hogy a világosságról tanúságot tegyen.</verse>
				<verse number="9">Az igazi világosság, mely minden embert megvilágít, érkezőben volt már a világra.</verse>
				<verse number="10">A világban volt és a világ rajta keresztül támadt, de a világ nem ismerte őt fel.</verse>
				<verse number="11">A sajátjába jött, de az övéi be nem fogadták.</verse>
				<verse number="12">Ám mindazoknak, akik befogadták őt, lehetőséget adott arra, hogy Isten gyermekeivé legyenek,</verse>
				<verse number="13">azoknak, akik nevében hisznek, az ő nevében, aki nem vérből, sem a hús akaratából, sem a férfi akaratából nem született, hanem Istenből.</verse>
				<verse number="14">Az Ige hússá lett, közöttünk vett szállást és mi megláttuk dicsőségét, mely olyan volt, mint az Atya mellől érkező Egyszülöttnek dicsősége: kegyelemmel és igazsággal teli.</verse>
				<verse number="15">János tanúságot tett mellette és kiáltása így hangzott: „Ő az, akiről azt mondtam: Utánam jő ugyan, mégis előttem lett: mert előbb volt nálamnál.”</verse>
				<verse number="16">Mert mi mindannyian abból kaptunk, akivel ő volt tele, kegyelmet kegyelem fejében.</verse>
				<verse number="17">Mert a törvényt Mózesen át adták, de a kegyelem és az igazság a Krisztus Jézuson át támadt.</verse>
				<verse number="18">Senki sohasem látta Istent, az egyszülött Isten, aki az Atya kebelén van, ő jelentette Őt ki.</verse>
				<verse number="19">Így hangzott János tanúságtétele, amikor Jeruzsálemből a zsidók papokat és lévitákat küldtek hozzá, hogy megkérdezzék tőle: „Ki vagy te?”</verse>
				<verse number="20">Megvallotta, nem tagadta el, megvallotta: „Nem én vagyok a Krisztus.”</verse>
				<verse number="21">Megkérdezték: „Mi vagy hát? Te vagy Illés?” Azt felelte: „Nem vagyok.” „A próféta vagy te?” – Felelte: „Nem.”</verse>
				<verse number="22">„Ki vagy? – kérdezték tőle – hadd felelhessünk azoknak, akik elküldöttek minket. Mit mondasz magadról?”</verse>
				<verse number="23">„Pusztában kiáltozónak szava vagyok én – felelte. Tegyétek egyenessé az Úrnak útját, mint Ézsaiás, a próféta megmondta.”</verse>
				<verse number="24">A küldöttek a farizeusok közül valók voltak.</verse>
				<verse number="25">Aztán megkérdezték: „Miért merítesz be, ha sem a Krisztus nem vagy, sem Illés, sem a próféta?”</verse>
				<verse number="26">János így felelt: „Én vízbe merítek, köztetek áll azonban valaki, akit nem ismertek,</verse>
				<verse number="27">aki utánam jő, kinek még a saruja szíját megoldani sem vagyok én méltó.”</verse>
				<verse number="28">Ezek történtek a Jordánon túl, Betániában, ahol János a bemerítést végezte.</verse>
				<verse number="29">Következő napon látja János, hogy Jézus hozzámegy és így szól: „Íme az Istennek Báránya, ki elveszi a világnak vétkeit.</verse>
				<verse number="30">Ő az, akiről azt mondtam: Utánam jő egy férfi, ki már előttem is megvolt, mert előbb volt nálam.</verse>
				<verse number="31">Én ugyan nem ismertem őt, de hogy nyilvánosan ismert legyen Izráel előtt, azért jöttem én a vízbe merítéssel.”</verse>
				<verse number="32">János aztán tanúságot tett: „A szemem előtt szállott le a Szellem az égből, mint egy galamb és őrajta megült.</verse>
				<verse number="33">Én ugyan nem ismertem őt, de aki elküldött, hogy vízbe merítsek, az szólt nekem: Akire látod, hogy a Szellem leszáll, és rajta marad, az az, aki Szellembe fog meríteni.</verse>
				<verse number="34">Én szemtanúja voltam annak, hogy ő az Istennek Fia.”</verse>
				<verse number="35">A következő napon János megint ott állott s a tanítványai közül még kettő.</verse>
				<verse number="36">Mikor ránézett az arra járkáló Jézusra, így szólt: „Íme az Istennek Báránya.”</verse>
				<verse number="37">Meghallotta két tanítványa, hogy ezt mondta és utána mentek Jézusnak.</verse>
				<verse number="38">Jézus hátrafordult és mikor meglátta, hogy követik, megszólította őket: „Mit kerestek?” Azok így feleltek: „Rabbi (aminek fordítása: tanító), hol szálltál meg?”</verse>
				<verse number="39">„Jöjjetek és lássátok meg!” – felelte nekik. Elmentek hát és meglátták, hol van szálláson és azon a napon nála maradtak.</verse>
				<verse number="40">Mintegy tíz óra volt. A közül a két tanítvány közül, akik Jánostól a közlést hallották, és Jézust követték, az egyik András volt, Simon Péter testvére.</verse>
				<verse number="41">Ő először saját testvérével, Simonnal találkozott és ezt mondta neki: „Megtaláltuk a Messiást” (minek fordítása: Krisztus, azaz Felkent).</verse>
				<verse number="42">Elvezette őt Jézushoz. Jézus ránézett és megjegyezte: „Te vagy János fia, Simon, téged Kéfásznak fognak nevezni” (minek fordítása Petrosz, azaz Kő).</verse>
				<verse number="43">A következő napon Galileába akart elutazni s találkozott Fülöppel. – „Kövess engem” – mondta Jézus neki.</verse>
				<verse number="44">Fülöp Betsaidából, András és Péter városából való volt.</verse>
				<verse number="45">Fülöp találkozott Nátánáéllel és ezt mondta neki: „Megtaláltuk azt, akiről Mózes a törvényben és a próféták szólottak, József fiát, Jézust, a Názáretit.”</verse>
				<verse number="46">Nátánáél megkérdezte tőle: „Názáretből támadhat-e valami jó?” „Jöjj és lásd meg!” – felelte neki Fülöp.</verse>
				<verse number="47">Jézus látta Nátánáélt amint hozzáment és ezt mondta róla: „Lám, egy igazán izraelita: kiben nincsen csalárdság.”</verse>
				<verse number="48">„Honnan ismersz engem” – kérdezte tőle Nátánáél. Jézus azt felelte neki: „Mielőtt Fülöp hívott volna, láttalak, ahogy a fügefa alatt voltál.”</verse>
				<verse number="49">– „Rabbi! – felelte neki Nátánáél – Te az Isten Fia vagy, az Izráel királya.”</verse>
				<verse number="50">Jézus ezt válaszolta neki: „Mert azt mondtam: Láttalak a fügefa alatt, hiszel? Nagyobbakat látsz majd ezeknél.”</verse>
				<verse number="51">Aztán így szólt hozzá: „Bizony, bizony azt mondom nektek: Megnyitva fogjátok látni az eget s látni fogjátok Isten angyalait, amint föl s alá szállanak az embernek Fiára.”</verse>
			</chapter>
			<chapter number="2">
				<verse number="1">Harmadnapon menyegző lett a galileai Kánában. Jézusnak anyja is ott volt.</verse>
				<verse number="2">Meghívták továbbá Jézust és tanítványait is a menyegzőbe.</verse>
				<verse number="3">De hamar elfogyott a boruk, mire Jézus anyja így szólt fiához: „Boruk nincs.”</verse>
				<verse number="4">„Mi közünk ehhez, óh asszony? – felelte neki Jézus. Még nincs itt az én órám.”</verse>
				<verse number="5">„Tegyétek meg, amit mond nektek!” – szólt anyja a felszolgálókhoz.</verse>
				<verse number="6">A zsidók tisztálkodási szokásának elvégzésére volt ott hat kőkorsó, melyek közül egybe-egybe két-három metréta fért.</verse>
				<verse number="7">„Töltsétek meg a korsókat vízzel!” – szólt Jézus, és színig megtöltötték azokat.</verse>
				<verse number="8">Majd így szólt hozzájuk: „Most merítsetek és vigyetek a násznagynak!” Azok vittek.</verse>
				<verse number="9">Mikor a násznagy megízlelte a borrá lett vizet és nem tudta honnan való – a felszolgálók ellenben, akik a vizet merítették, tudták –, szólította a násznagy a vőlegényt</verse>
				<verse number="10">és így szólt hozzá: „Minden ember a jó bort teszi fel először, és ha már részegek, a silányabbat, te ellenben a jó bort mostanra tartogattad.”</verse>
				<verse number="11">Ezt kezdeti jelként tette Jézus a galileai Kánában és vele láthatóvá tette dicsőségét. Tanítványai erre hittek benne.</verse>
				<verse number="12">Ezután Jézus anyjával, testvéreivel és tanítványaival lement Kapernaumba és egy pár napig ott maradtak.</verse>
				<verse number="13">Közel volt a zsidók pászka-ünnepe és Jézus felment Jeruzsálembe.</verse>
				<verse number="14">Ott talált a szenthelyen ülve marha-, juh- és galambárusokat és pénzváltókat,</verse>
				<verse number="15">– mire kákakötélből ostort font: valamennyit kiűzte a szenthelyről, a juhokat is, marhákat is, a pénzváltók váltópénzét kiöntötte, az asztalokat felfordította,</verse>
				<verse number="16">a galambárusoknak pedig ezt mondta: „Vigyétek ezeket innen! Atyám házát ne tegyétek kalmárok házává!”</verse>
				<verse number="17">Tanítványai visszaemlékeztek rá, hogy meg van írva: „A házad miatt való féltékenység emészt engem.”</verse>
				<verse number="18">Erre megszólaltak a zsidók: „Micsoda jelt mutatsz nekünk annak igazolására, hogy ezeket mered tenni?”</verse>
				<verse number="19">Jézus azt felelte nekik: „Bontsátok le ezt a templomot, s én három nap alatt felépítem.”</verse>
				<verse number="20">„Negyvenhat éven át épült ez a templom – felelték most a zsidók –, és te három nap alatt felépíted azt?”</verse>
				<verse number="21">De ő testének templomáról beszélt.</verse>
				<verse number="22">Mikor aztán a halottak közül feltámadott, tanítványai visszaemlékeztek rá, hogy ezt mondotta, s hittek az írásnak és annak a szónak, amelyet Jézus mondott.</verse>
				<verse number="23">Mikor a pászka-ünnepen fönt volt Jeruzsálemben, sokan hittek nevében, figyelve azokat a jeleket, amelyeket tett,</verse>
				<verse number="24">csakhogy Jézus nem bízta magát rájuk, mivelhogy mindnyájukat ismerte,</verse>
				<verse number="25">és mert nem volt szüksége arra, hogy valaki tanúságot tegyen valamely emberről, mert maga is jól tudta, hogy mi lakik az emberben.</verse>
			</chapter>
			<chapter number="3">
				<verse number="1">Volt a farizeusok közt egy ember, a neve Nikodémus, ki elöljáró volt a zsidóknál.</verse>
				<verse number="2">Ez Jézushoz ment éjjel és megszólította: „Rabbi, tudjuk, hogy Istentől jöttél tanítónak! Hiszen senkinek sincs hatalmában, hogy ezeket a jeleket tegye, csak ha Isten van vele.”</verse>
				<verse number="3">„Bizony, bizony ezt mondom neked – felelte neki Jézus –, hogy senki sem láthatja meg Isten királyságát, ha felülről nem születik.”</verse>
				<verse number="4">„Hogy születhetik egy ember, ha vén – kérdezte tőle Nikodémus. – Vajon bemehet ő az anyja méhébe, és másodszor születhetik?”</verse>
				<verse number="5">Jézus ezt felelte: „Bizony, bizony azt mondom néktek, hogy ha valaki vízből és Szellemből nem születik, nem mehet Isten királyságába be.</verse>
				<verse number="6">Ami húsból született, az hús, és ami Szellemből született, az szellem.</verse>
				<verse number="7">Ne csodáld, hogy azt mondtam néked, hogy felülről kell születnetek.</verse>
				<verse number="8">A Szellem odafúj, ahová akar. Hallod a zúgását, de nem tudod, honnan jő és hová megy: Így van mindenkivel, aki Szellemtől született.”</verse>
				<verse number="9">Nikodémus megszólalt és megkérdezte: „Hogy történhetnek meg ezek?”</verse>
				<verse number="10">– „Te Izráel tanítója vagy – felelte Jézus – és nem tudod ezeket?</verse>
				<verse number="11">Bizony, bizony azt mondom neked, hogy amit tudunk, azt beszéljük, és amit látunk, arról teszünk bizonyságot. A tanúságtételünket nem fogadjátok el.</verse>
				<verse number="12">Ha földieket szóltam néktek és nem hiszitek, hogy fogtok hinni, ha mennyeieket szólok nektek?</verse>
				<verse number="13">Senki sem jutott fel a mennybe, csak, aki a mennyből szállt alá: az embernek Fia.</verse>
				<verse number="14">Mint ahogy Mózes is felemelte a kígyót a pusztában, úgy kell az ember Fiának is felemeltetnie:</verse>
				<verse number="15">Hogy örök élete legyen mindenkinek, aki hisz.</verse>
				<verse number="16">Mert úgy szerette Isten a világot, hogy egyszülött Fiát adta oda, hogy senki el ne vesszen, aki őbenne hisz, hanem örök élete legyen.</verse>
				<verse number="17">Mert az Isten nem azért küldte a Fiút a világra, hogy elítélje a világot, hanem, hogy rajta keresztül megmentse a világot.</verse>
				<verse number="18">Az, aki benne hisz, nem kap ítéletet, aki nem hisz, már ítélet alatt van, mert nincs hite az Isten egyszülött Fiának nevében.</verse>
				<verse number="19">Az ítélet pedig ebben áll: A világosság a világra érkezett, de az emberek inkább szerették meg a sötétséget, mint a világosságot, mert a tetteik rosszak voltak.</verse>
				<verse number="20">Mindenki gyűlöli a világosságot, aki hitványságokat cselekszik, és nem jön a világosságra, hogy tettei rá ne bizonyuljanak.</verse>
				<verse number="21">Aki ellenben az igazságot cselekszi, világosságra megy, hogy tetteiről nyilvánvalóvá legyen, hogy Istenben tette őket.”</verse>
				<verse number="22">Ezek után Jézus és tanítványai júdeai földre mentek. Ott időzött velük és keresztelt.</verse>
				<verse number="23">János is bemerítést végzett Sálimhoz közel Ajnónban, mert ott sok volt a víz. Az emberek jöttek és bemerítkeztek.</verse>
				<verse number="24">Jánost ugyanis még nem vetették akkor tömlöcbe.</verse>
				<verse number="25">János tanítványai vitatkozni kezdtek egy zsidóval a megtisztulás felől.</verse>
				<verse number="26">Majd elmentek Jánoshoz és jelentették neki: „Rabbi, az, aki a Jordánon túl veled volt, aki mellett te tanúságot tettél, lásd, bemerít, és mindenki hozzámegy.”</verse>
				<verse number="27">János ezt felelte: „Az ember nem juthat semmihez másképp, csak ha a mennyből adják neki.</verse>
				<verse number="28">Ti magatok vagytok tanúi, hogy azt mondtam: Nem én vagyok a Krisztus, hanem csak őelőtte küldöttek el.</verse>
				<verse number="29">Akié a menyasszony, az a vőlegény. A vőlegény barátjában, aki ott áll és hallgatja őt, nagy örömet kelt, ha a vőlegény szavát hallhatja. Ez az én örömöm teljessé vált.</verse>
				<verse number="30">Neki növekednie kell, nekem kisebbé lennem.</verse>
				<verse number="31">Aki felülről jő, mindenek fölött való. A földből való a földből van, a földből is beszél. Aki a mennyből jön, mindenek fölött van.</verse>
				<verse number="32">Arról tesz tanúságot, ami felől látást kapott, és amit hallott, de tanúságtételét senki sem fogadja be.</verse>
				<verse number="33">Aki elfogadja tanúságtételét, azzal pecsétet tett arra, hogy az Isten igaz.</verse>
				<verse number="34">Akit az Isten küldött el, az az Isten beszédeit szólja, mert az Isten nem mértékkel adja a Szellemet.</verse>
				<verse number="35">Az Atya szereti a Fiút és mindent az ő kezébe adott.</verse>
				<verse number="36">Aki a Fiúban hisz, annak örök élete van, aki nem engedelmeskedik a Fiúnak, nem fog életet látni, hanem Istennek haragja marad rajta.”</verse>
			</chapter>
			<chapter number="4">
				<verse number="1">Amint most már az Úr észrevette, hogy a farizeusok meghallották, hogy Jézus több tanítványt szerez és merít be, mint János –</verse>
				<verse number="2">noha Jézus maga nem merített be, csak a tanítványai –,</verse>
				<verse number="3">elhagyta Júdeát és ismét Galileába távozott.</verse>
				<verse number="4">Szamárián kellett keresztül mennie.</verse>
				<verse number="5">Eljutott Szamáriának egyik városába, melyet Szikárnak neveznek, mely szomszédja annak a teleknek, amelyet Jákób a fiának, Józsefnek adott.</verse>
				<verse number="6">Itt volt a Jákób forrása. Jézus itt, az utazástól fáradtan, úgy ahogy volt, leült a forráshoz. Körülbelül hatodik óra volt.</verse>
				<verse number="7">Szamáriából egy asszony jött vizet meríteni. Jézus megszólította: „Adj innom!”</verse>
				<verse number="8">Tanítványai ugyanis elmentek a városba, hogy ennivalót vásároljanak.</verse>
				<verse number="9">A szamáriai asszony megkérdezte őt: „Zsidó létedre, hogy kérhetsz tőlem inni, mikor én szamáriai asszony vagyok?” A zsidók ugyanis nem társalognak a szamáriaiakkal.</verse>
				<verse number="10">Jézus így felelt neki: „Ha ismernéd az Isten ajándékát és tudnád, hogy ki az, aki neked azt mondta: Adj innom! – te kértél volna tőle, s ő élő vizet adott volna neked.”</verse>
				<verse number="11">„Uram – felelte az neki –, vedred sincs, a kút is mély. Honnan volna neked élő vized?</verse>
				<verse number="12">Vajon nagyobb vagy te atyánknál, Jákóbnál, aki a forrást adta nekünk? Hiszen ő maga is ebből ivott, meg a fiai is, az állatai is.”</verse>
				<verse number="13">Jézus ezt felelte neki: „Mindaz, aki ebből a vízből iszik, újra megszomjazik,</verse>
				<verse number="14">de aki abból a vízből iszik, melyet majd én adok neki, többé soha meg nem szomjazik, hanem az a víz, melyet majd én adok néki, örök életre buzgó víznek forrásává válik benne.”</verse>
				<verse number="15">„Uram – szólt hozzá az asszony –, add nekem ezt a vizet, hogy meg ne szomjazzam, és hogy többet ne járjak ide meríteni.”</verse>
				<verse number="16">„Eredj el – mondta neki Jézus –, hívd el a férjedet és jöjj ide!”</verse>
				<verse number="17">„Nincs férjem” – felelt az asszony, mire Jézus így szólt hozzá: „Helyesen mondtad, hogy nincs férjem,</verse>
				<verse number="18">mert öt férjed volt, és akid most van, nem férjed. Ezzel igazat mondottál.”</verse>
				<verse number="19">„Uram! – mondta neki az asszony –, látom már, hogy próféta vagy.</verse>
				<verse number="20">Atyáink ezen a hegyen borultak le Istent imádni, ti meg azt mondjátok, hogy Jeruzsálemben van az a hely, ahol imádni kell őt. ”</verse>
				<verse number="21">„Higgy nekem – mondta neki Jézus, jön egy óra, amikor sem ezen a hegyen, sem Jeruzsálemben nem fogjátok imádni az Atyát.</verse>
				<verse number="22">Ti azt imádjátok, amit nem ismertek. Mi azt imádjuk, amit ismerünk, mert a megmentés a zsidók közül ered.</verse>
				<verse number="23">De jön egy óra, és az most van, amikor az igazi imádók az Atyát szellemben és igazságban fogják imádni, mert az Atya is ilyen imádókat keres magának.</verse>
				<verse number="24">Szellem az Isten, és az imádóknak szellemben és igazságban kell őt imádniuk.”</verse>
				<verse number="25">„Tudom, hogy Messiás jön – mondotta neki az asszony –, akit Krisztusnak mondanak. Ha az eljön, mindent tudtunkra fog adni.”</verse>
				<verse number="26">„Én vagyok az – szólt neki Jézus-, aki veled beszélek.”</verse>
				<verse number="27">Ennél a szónál megérkeztek a tanítványai és elcsodálkoztak, hogy asszonnyal beszél. Mégsem kérdezte senki: „Mit akarsz vele?” vagy: „Miért beszélsz vele?”</verse>
				<verse number="28">Az asszony most otthagyta a vedrét, elment a városba és így szólt az emberekhez:</verse>
				<verse number="29">„Jertek, lássatok egy embert, aki mindent megmondott nekem, amit tettem! Vajon nem ő-e a Krisztus?”</verse>
				<verse number="30">Elmentek a városból és megérkeztek hozzá.</verse>
				<verse number="31">Közben arra kérték őt a tanítványok: „Rabbi, egyél.”</verse>
				<verse number="32">De ő így felelt nekik: „Van nekem eledelem, melyről ti nem tudtok.”</verse>
				<verse number="33">„Vajon valaki enni hozott neki?” – kérdezték a tanítványok egymástól,</verse>
				<verse number="34">Jézus ezt mondta nekik: „Az én eledelem, hogy annak akaratát tegyem, aki elküldött engem és bevégezzem az ő művét.</verse>
				<verse number="35">Nem ti mondogatjátok, hogy még négy hónap és eljő az aratás? Lám, azt mondom nektek: Emeljétek fel szemeteket és nézzétek a tájakat, hogy fehérek már, aratásra készek.</verse>
				<verse number="36">Már az arató elnyeri bérét, és gyümölcsöt gyűjt örök életre, hogy a magvető és az arató együtt örüljön.</verse>
				<verse number="37">Mert abban igaz a mondás, hogy más a magvető és más az arató!</verse>
				<verse number="38">Én olyan aratásba küldöttelek titeket, amelynek vetésével nem ti fáradtatok. Mások fáradtak s ti abba léptetek be, amiért azok fáradtak.”</verse>
				<verse number="39">Abból a városból a szamaritánusok közül sokan hittek őbenne az asszony beszédéért, aki tanúságot tett: „Mindent megmondott nekem, amit tettem.”</verse>
				<verse number="40">Mikor a szamaritánusok hozzámentek, kérték őt, hogy maradjon náluk. Ott is maradt két napig.</verse>
				<verse number="41">És sokkal többen hittek az ő saját beszédéért.</verse>
				<verse number="42">Azt mondták az asszonynak: „Többé már nem a te beszédedért hiszünk. Magunk is hallottuk és tudjuk, hogy ő a világ Megmentője valóban.</verse>
				<verse number="43">Két nap múlva elment onnan Galileába.</verse>
				<verse number="44">Maga Jézus tett ugyanis tanúságot arról, hogy a prófétának nincs becsülete a saját hazájában.</verse>
				<verse number="45">Mikor most Galileába érkezett, elfogadták őt a galileaiak, miután mindent láttak, amit Jeruzsálemben az ünnepen tett. Mert ők is elmentek az ünnepre.</verse>
				<verse number="46">Ismét a galileai Kánába ment, ahol a vizet borrá változtatta. Volt Kapernaumban egy királyi udvari ember, akinek a fia elerőtlenült.</verse>
				<verse number="47">Mikor az az ember meghallotta, hogy Jézus Júdeából megérkezett Galileába, hozzá utazott és megkérte, hogy menjen le és gyógyítsa meg a fiát, mert halálán van.</verse>
				<verse number="48">Erre így szólt Jézus: „Ha jeleket és csodákat nem láttok, nem hisztek.”</verse>
				<verse number="49">Mire a királyi ember azt felelte neki: „Uram, jöjj alá, mielőtt meghal gyermekem!”</verse>
				<verse number="50">„Csak utazzál el – mondta neki Jézus –, fiad él!” Hitt az ember a szónak, amelyet Jézus mondott és elutazott.</verse>
				<verse number="51">Még alászállóban volt, amikor rabszolgái szembejöttek vele, és hírül hozták, hogy gyermeke él.</verse>
				<verse number="52">Megtudakolta tőlük az órát, amelyben megkönnyebbedett és azok azt felelték neki, hogy tegnap a hetedik órában hagyta el a láz.</verse>
				<verse number="53">Felismerte az apa, hogy ugyanabban az órában, amelyben Jézus azt mondta neki: „Fiad él.” És hitt maga is, egész háza is.</verse>
				<verse number="54">Ezt újra második jelül tette Jézus, miután Júdeából Galileába ment.</verse>
			</chapter>
			<chapter number="5">
				<verse number="1">Ezeket az eseményeket a zsidóknak egy ünnepe követte, amelyen Jézus felment Jeruzsálembe.</verse>
				<verse number="2">Van Jeruzsálemben a Juhkapunál egy fürdőmedence, melyet héberül Betezdának neveznek. Öt tornáca van.</verse>
				<verse number="3">Ezekben elerőtlenülteknek, vakoknak, sántáknak, aszkórosoknak nagy sokasága feküdt. És várták a víz megmozdulását.</verse>
				<verse number="4">Mert az Úr angyala időnkint leszállt a tóra, és felkavarta a vizet: mármost, aki elsőnek lépett bele a víz felkavarása után, az egészséges lett, bármilyen betegségben szenvedett.</verse>
				<verse number="5">Volt ott egy ember, aki már harmincnyolc esztendőt töltött el testi erőtlenségben.</verse>
				<verse number="6">Mikor Jézus meglátta őt ott fekve és felismerte, hogy már sok ideje beteg, megszólította: „Akarsz-e egészséges lenni?”</verse>
				<verse number="7">– „Uram – felelte az elerőtlenült –, nincs emberem, hogy amikor a víz megháborodik, belevessen a medencébe, és mire én odaérek, más előttem száll alá.”</verse>
				<verse number="8">„Kelj fel – mondta neki Jézus –, vedd fel a hordágyadat és járj!”</verse>
				<verse number="9">És tüstént egészséges lett az az ember, felvette a hordágyát és járt.</verse>
				<verse number="10">Aznap szombat volt, azért a zsidók azt mondták a meggyógyítottnak: „Szombat van, ma nem szabad hordágyadat hordoznod!”</verse>
				<verse number="11">De ő így felelt: „Az, aki egészségessé tett, mondta nekem: Vedd fel a hordágyadat és járj.”</verse>
				<verse number="12">Megkérdezték tőle: „Ki az az ember, aki azt mondta neked: Vedd fel és járj?”</verse>
				<verse number="13">A meggyógyult nem tudta, hogy kicsoda az, mert Jézus elsietett onnan, mivel tömeg volt azon a helyen.</verse>
				<verse number="14">Később azonban Jézus találkozott vele a templomban és megszólította: „Lásd, egészséges lettél, ne vétkezzél többé, hogy rosszabbul ne legyen dolgod!”</verse>
				<verse number="15">Az ember elment és tudatta a zsidókkal, hogy Jézus az, aki az egészségét visszaadta.</verse>
				<verse number="16">Emiatt azután a zsidók üldözőbe vették Jézust, mert ilyesmit tett szombatnapon.</verse>
				<verse number="17">Jézus megszólította őket: „Atyám mostanáig munkálkodik, én is munkálkodom.”</verse>
				<verse number="18">Ezért azonban a zsidók még inkább azon voltak, hogy megöljék, mert azonkívül, hogy a szombatot eltörölte, az Istent is saját atyjának mondotta és azzal vele magát egyenlővé tette.</verse>
				<verse number="19">Azért szólította meg őket Jézus: „Bizony, bizony – szólt hozzájuk – azt mondom nektek: a Fiú semmit sem tehet magától, hacsak azt nem látja, hogy az Atya valamit cselekszik, mert amiket az cselekszik, azt teszi hozzá hasonlóan a Fiú is.</verse>
				<verse number="20">Mert az Atyának kedves a Fiú és mindent megmutat neki, amit ő tesz, ezeknél nagyobb munkát is fog neki mutatni, hogy elcsodálkozzatok.</verse>
				<verse number="21">Amiképpen ugyanis az Atya feltámasztja és megeleveníti a halottakat, úgy a Fiú is megeleveníti azokat, akiket akar.</verse>
				<verse number="22">Ítélni sem ítél senkit az Atya, hanem az egész ítéletet átadta a Fiúnak,</verse>
				<verse number="23">hogy mindenki úgy becsülje a Fiút, ahogy becsülik az Atyát. Aki nem becsüli a Fiút, nem becsüli az Atyát sem, aki elküldte őt.</verse>
				<verse number="24">Bizony, bizony azt mondom nektek, hogy annak, aki hallja az én szómat és hisz annak, aki engem elküldött, örök élete van, ítéletre nem megy, ellenkezőleg a halálból már átment az életre.</verse>
				<verse number="25">Bizony, bizony azt mondom nektek, hogy jön egy óra, sőt az már most itt van, amikor a halottak meghallják az Isten Fiának szavát, és akik meghallották, élni fognak.</verse>
				<verse number="26">Mert amiképpen az Atya önmagában bírja az életet, úgy a Fiúnak is megadta, hogy önmagában bírja az életet.</verse>
				<verse number="27">Sőt, arra is felhatalmazást adott neki, hogy ítéletet tegyen, minthogy embernek Fia.</verse>
				<verse number="28">Ne csodálkozzatok azon, hogy jön egy óra, amelyben mindenki, aki a sírokban van, meg fogja hallani az ő szavát,</verse>
				<verse number="29">és azok, akik jót cselekedtek, elő fognak jönni élet feltámadására, akik pedig hitványságokat cselekedtek, ítélet feltámadására.</verse>
				<verse number="30">Én magamtól semmit sem tehetek. Amint hallok, úgy ítélek, és ítéletem igazságos, mert nem a magam akaratát keresem, hanem annak akaratát, aki elküldött engemet.</verse>
				<verse number="31">Ha én teszek magam felől tanúságot, tanúságtételem nem igaz.</verse>
				<verse number="32">Más az, aki mellettem tanúskodik és tudom, hogy igaz az a tanúságtétel, amellyel rólam tanúságot tesz.</verse>
				<verse number="33">Ti Jánoshoz küldöttetek el és előttetek áll az ő bizonyságtétele, melyet ő az igazságról tett.</verse>
				<verse number="34">Én azonban nem fogadok el emberektől tanúságtételt. Ezeket csak azért mondom, hogy ti megmeneküljetek.</verse>
				<verse number="35">János égő és világító szövétnek volt, ti azonban csak ideig-óráig akartatok az ő világosságánál ujjongani.</verse>
				<verse number="36">Nagyobb tanúságtétel szól mellettem a Jánosénál. Azok a munkák, amelyeket az Atya nekem adott, hogy véghez vigyem őket, azok a munkák, amelyeket teszek, tanúskodnak mellettem, amellett, hogy az Atya küldött engem.</verse>
				<verse number="37">Aki engem elküldött, az Atya, tett tanúságot mellettem. Sem a hangját nem fogta fel soha fületek, sem alakját nem észlelte soha szemetek,</verse>
				<verse number="38">szava sincs maradandóan bennetek, minthogy nem hisztek annak sem, akit ő elküldött.</verse>
				<verse number="39">Ti fürkészitek az írásokat, mert úgy vélitek, hogy azokban örök életetek van, és éppen azok tesznek tanúságot felőlem.</verse>
				<verse number="40">Ti azonban mégsem akartok hozzám jönni, hogy életetek legyen.</verse>
				<verse number="41">Emberektől nem fogadok el dicsőséget,</verse>
				<verse number="42">titeket azonfelül ki is ismertelek, hogy Isten szeretetét nem hordjátok magatokban.</verse>
				<verse number="43">Az én eljövetelem az én Atyám nevében történt, ti azonban nem fogadtok el engemet. Ha majd más jő el a saját nevében, azt el fogjátok fogadni.</verse>
				<verse number="44">Hogy volnátok képesek hinni ti, akik egymástól kaptok dicsőséget? Azt a dicsőséget ellenben, mely az egyedülvaló Istennél található, nem keresitek.</verse>
				<verse number="45">Ne gondoljátok, hogy én foglak titeket vádolni az Atyánál. Van nektek vádlótok: Mózes, akibe reménységeteket vetettétek.</verse>
				<verse number="46">Ha Mózesnek hittetek volna, talán nekem is hinnétek, mert ő én felőlem írt.</verse>
				<verse number="47">De ha az ő írásainak nem hisztek, hogy hihetnétek az én beszédeimnek?”</verse>
			</chapter>
			<chapter number="6">
				<verse number="1">Ezek után Jézus elutazott a galileai Tibériász tónak a túlsó oldalára.</verse>
				<verse number="2">Nagy tömeg követte, mert figyelték jeleit, amelyeket az elerőtlenülteken tett.</verse>
				<verse number="3">Jézus azután felment a hegyre és ott tanítványaival leült.</verse>
				<verse number="4">Közel volt a zsidók ünnepe, a pászka.</verse>
				<verse number="5">Jézus felemelte a szemét, és amikor meglátta, hogy nagy tömeg jön hozzá, megszólította Fülöpöt: „Honnan vásároljunk kenyereket, hogy ehessenek ezek?”</verse>
				<verse number="6">Ezt azonban csak azért mondta, hogy megkísértse őt. Mert ő maga tudta, hogy mit készül tenni.</verse>
				<verse number="7">„Kétszáz dénár árú kenyér nem elég nekik, hogy mindenikőjük csak keveset is kapjon” – felelte neki Fülöp.</verse>
				<verse number="8">Megszólalt erre az egyik tanítvány is, Simon Péter testvére, András, és ezt mondta neki:</verse>
				<verse number="9">„Van itt egy kis gyermek, akinek öt árpakenyere és két halacskája van. De mi az ennyinek?”</verse>
				<verse number="10">Jézus azonban így szólt: „Fektessétek a fűbe az embereket!” Sok fű volt azon a helyen. Ledőlt erre szám szerint, mintegy ötezer férfi.</verse>
				<verse number="11">Jézus most fogta a kenyereket, hálát adott és szétosztotta a fekvő embereknek, hasonlóképpen osztott a halakból is, amennyit csak akartak.</verse>
				<verse number="12">Mikor már jóllaktak, azt mondta tanítványainak: „Gyűjtsétek össze a felesleges darabokat, hogy semmi el ne vesszen.”</verse>
				<verse number="13">Össze is gyűjtötték, és tizenkét kosarat töltöttek meg azokkal a darabokkal, amelyek az öt árpakenyérből az étkezők után megmaradtak.</verse>
				<verse number="14">Mikor az emberek látták a jelt, amelyet tett, azt rebesgették, hogy valóban ő a próféta, aki a világra eljövendő.</verse>
				<verse number="15">Jézus ekkor, miután észrevette azt a szándékukat, hogy eljöjjenek, és őt elragadják azért, hogy királlyá tegyék, újra félrevonult a hegyre, de egyedül.</verse>
				<verse number="16">Mikor már késő lett, tanítványai lementek a tóhoz,</verse>
				<verse number="17">hajóba szálltak és útban voltak a tó túlsó partja felé Kapernaumba. Beállt már a sötétség, amikor Jézus még mindig nem ment hozzájuk,</verse>
				<verse number="18">a tó pedig, mivel nagy szél fújt, háborgott.</verse>
				<verse number="19">Körülbelül huszonöt-harminc stádiumnyira (5-6 km-re) eveztek, amikor látták, hogy Jézus a tengeren jár és közeledik a hajóhoz. Megijedtek.</verse>
				<verse number="20">– „Én vagyok! Ne féljetek!” – szólott ő nekik.</verse>
				<verse number="21">Be akarták venni a hajóba, s a hajó tüstént ott volt azon a földön, ahová utaztak.</verse>
				<verse number="22">Másnap a tömeg a tó túlsó partján állott és látta, hogy nincs ott több hajó egynél, látta továbbá, hogy Jézus nem szállott be tanítványaival a hajóba, hanem csak a tanítványai indultak el.</verse>
				<verse number="23">Tibériászból jöttek azonban csónakok annak a helynek közelébe, ahol azután, hogy az Úr hálát adott, kenyeret ettek.</verse>
				<verse number="24">Mikor azután a tömeg látta, hogy sem Jézus, sem a tanítványai nincsenek ott, beszálltak a csónakokba és Kapernaumba mentek, hogy Jézust megkeressék.</verse>
				<verse number="25">Mikor a tó túlsó partján rátaláltak, megkérdezték: „Rabbi, mikor érkeztél ide?”</verse>
				<verse number="26">– „Bizony, bizony azt mondom néktek – felelte nekik Jézus –, ti nem azért kerestek engem, mert jeleket láttatok, hanem mert a kenyerekből ettetek és jóllaktatok.</verse>
				<verse number="27">Ne az elvesző kenyéren munkálkodjatok, hanem azon a kenyéren, mely örök életre megmarad, melyet az embernek Fia fog nektek adni, mert erre az Atya ütött pecsétet.”</verse>
				<verse number="28">Megkérdezték tőle: „Mit tegyünk, hogy az Isten munkáin dolgozhassunk?”</verse>
				<verse number="29">„Istennek munkája az – felelte nekik Jézus –, hogy higgyetek abban, akit ő elküldött.”</verse>
				<verse number="30">Azt kérdezték tőle: „De hát micsoda jelt teszel, hogy lássunk és higgyünk neked? Min munkálkodol?</verse>
				<verse number="31">Atyáink mannát ettek a pusztában, amint az írva van: Az égből kenyeret adott nekik enni.”</verse>
				<verse number="32">„Bizony, bizony azt mondom néktek – szólt most hozzájuk Jézus –, nem Mózes adta nektek a mennyből való kenyeret, hanem Atyám adja nektek az igazi mennyből való kenyeret.</verse>
				<verse number="33">Mert Isten kenyere az, aki a mennyből száll alá és életet ad a világnak.”</verse>
				<verse number="34">– „Uram, mindenkor add nekünk ezt a kenyeret!” – mondták neki,</verse>
				<verse number="35">mire Jézus azt felelte nekik:- „Én vagyok az élet kenyere, aki hozzám jő, meg nem éhezik, és aki bennem hisz, meg nem szomjazik soha.</verse>
				<verse number="36">Ám én megmondtam néktek, hogy bár láttok, mégsem hisztek.</verse>
				<verse number="37">Minden, amit Atyám nekem ad, elérkezik majd hozzám. S azt, aki hozzám jő, ki nem vetem.</verse>
				<verse number="38">Mert nem azért szállottam le az égből, hogy a magam akaratát tegyem, hanem hogy annak akaratát, aki elküldött engem.</verse>
				<verse number="39">Ez pedig annak akarata, aki engem elküldött, hogy semmit el ne veszítsek abból, amit ő nekem adott, hanem feltámasszam az utolsó napon.</verse>
				<verse number="40">Mert az az én Atyám akarata, hogy örök élete legyen mindenkinek, aki látja a Fiút, és hisz benne, és hogy az utolsó napon azt én feltámasszam.”</verse>
				<verse number="41">Ekkor a zsidók zúgolódtak ellene amiatt, hogy azt mondta: „Én vagyok az a kenyér, mely a mennyből száll alá”</verse>
				<verse number="42">– és azt mondták: „Hát nem Jézus ő, a József fia, akinek mi atyját is, anyját is ismerjük? Hogy mondhatja hát: A mennyből szállottam alá?”</verse>
				<verse number="43">„Ne zúgolódjatok egymás közt! – szólította meg őket Jézus.</verse>
				<verse number="44">Senkinek nincs arra hatalma, hogy hozzám jöjjön, csak ha az Atya vonja, aki engem elküldött és én majd feltámasztom azt az utolsó napon.</verse>
				<verse number="45">Meg van írva a prófétákban: Mindnyájan Istentől tanítottak lesznek. Mindenki, aki az Atyát hallgatta és nála tanult, hozzám jő.</verse>
				<verse number="46">Nem mintha az Atyát másvalaki látta volna, mint az, aki az Atya mellől származik, annak volt alkalma látni az Atyát.</verse>
				<verse number="47">Bizony, bizony azt mondom nektek, hogy annak, aki hisz, örök élete van.</verse>
				<verse number="48">Én vagyok az életnek kenyere.</verse>
				<verse number="49">Atyáitok a mannát ették a pusztában és meghaltak.</verse>
				<verse number="50">Ez az a kenyér, amely a mennyből száll alá, hogy bárki ehessék belőle, és meg ne haljon.</verse>
				<verse number="51">Én vagyok az élő kenyér, amely a mennyből alászállott. Ha valaki ebből a kenyérből eszik, örökké élni fog. S az a kenyér; amelyet oda fogok adni a világ életéért, a húsom.”</verse>
				<verse number="52">A zsidók most a felől harcoltak egymással: „Hogy adhatja ez nekünk enni a húsát?”</verse>
				<verse number="53">Jézus tehát így szólt hozzájuk: „Bizony, bizony azt mondom nektek: Ha nem eszitek az ember Fiának húsát, és nem isszátok a vérét, akkor nincsen bennetek az élet.</verse>
				<verse number="54">Annak, aki húsomat eszi, és véremet issza, örök élete van, és én azt feltámasztom majd az utolsó napon.</verse>
				<verse number="55">Mert húsom igazi étel és vérem igazi ital.</verse>
				<verse number="56">Az, aki húsomat eszi, és véremet issza, bennem marad és én is abban.</verse>
				<verse number="57">Minthogy engem az élő Atya küldött el és én az Atya által élek, úgy aki engem eszik, élni fog általam.</verse>
				<verse number="58">Ez az a kenyér, amely a mennyből szállott alá: ez a kenyér másként hat, mint az atyáitok kenyere, akik ettek és meghaltak. Aki ezt a kenyeret eszi, örökké élni fog.”</verse>
				<verse number="59">Ezeket mondta, mikor Kapernaumban a zsinagógában tanított.</verse>
				<verse number="60">Tanítványai közül sokan, amikor hallották, így szóltak: „Kemény beszéd ez. Ki hallgathatja?”</verse>
				<verse number="61">Jézus, miután magában tudomása volt róla, hogy tanítványai zúgolódtak emiatt, így szólt hozzájuk: „Tőrbe ejt ez titeket?</verse>
				<verse number="62">Hátha majd azt látjátok meg, hogy az embernek Fia felmegy oda, ahol előzőleg volt?</verse>
				<verse number="63">A szellem az, aki megelevenít, a hús nem használ semmit. Azok a beszédek, amelyeket elmondtam nektek: szellem és élet.</verse>
				<verse number="64">De vannak közöttetek némelyek, akik nem hisznek.” Jézus ugyanis kezdettől fogva tudta, kik azok, akik nem hisznek és ki az, aki elárulni készül őt.</verse>
				<verse number="65">„Ezért mondottam nektek – beszélt tovább –, hogy senki sem jöhet hozzám, csak akinek Atyám megadta azt!”</verse>
				<verse number="66">Ettől fogva a tanítványok közül sokan hátravonultak és többé nem jártak vele.</verse>
				<verse number="67">Megkérdezte hát a tizenkettőt: „Hát ti nem akartok elmenni?”</verse>
				<verse number="68">„Uram – felelte neki Simon Péter –, kihez mehetnénk? Örök élet beszédei vannak nálad.</verse>
				<verse number="69">S mi hisszük és tudjuk, hogy te vagy az Istennek Szentje.”</verse>
				<verse number="70">Jézus megszólalt: „Ugye, hogy tizenkettőt válogattam én ki közületek? – mondta nekik Jézus – és közületek egy vádoló.”</verse>
				<verse number="71">Júdást, – karióti Simon fiát értette, ez készült őt elárulni, a tizenkettő közül az egyik.</verse>
			</chapter>
			<chapter number="7">
				<verse number="1">Ezek után Jézus Galileában járt-kelt, mert nem akart Júdeában járni, mivel a zsidók őt megölni igyekeztek.</verse>
				<verse number="2">Közel volt a zsidók ünnepe, a sátorverés.</verse>
				<verse number="3">Testvérei azt mondták Jézusnak: „Menj innen tovább, eredj Júdeába, hogy tanítványaid lássák tetteidet, melyeket teszel.</verse>
				<verse number="4">Mert senki sem tesz ilyesmit rejtekben, hanem a nyilvánosságra törekszik. Ha ilyen dolgokat teszel, állj ki vele a világ szeme elé.”</verse>
				<verse number="5">Mert még testvérei sem hittek benne.</verse>
				<verse number="6">Jézus erre ezt mondta nekik: „Az én időm még nincs itt, a ti időtök mindenkor készen áll.</verse>
				<verse number="7">Titeket nem gyűlölhet e világ, de engemet gyűlöl, mert én ellene teszek tanúságot, hogy az, amin munkálkodik rossz.</verse>
				<verse number="8">Ti menjetek fel az ünnepre, én még nem megyek fel erre az ünnepre, mert az én időm még nem telt be.”</verse>
				<verse number="9">Azután, hogy ezeket megmondta nekik, Galileában időzött.</verse>
				<verse number="10">Amint azonban testvérei felmentek az ünnepre, akkor ő is felment nem látványosan, hanem mint aki rejtőzni akar.</verse>
				<verse number="11">A zsidók keresték őt az ünnepen, és azt kérdezték: „Hol van ő?”</verse>
				<verse number="12">Nagy zúgás volt a tömegben miatta. Némelyek azt mondták róla, hogy „jó,” mások meg: „nem az – ellenkezőleg –, eltévelyíti a tömeget.”</verse>
				<verse number="13">A zsidóktól való félelem miatt azonban nyíltan senki sem beszélt róla.</verse>
				<verse number="14">Már az ünnep közepén tartottak, amikor Jézus felment a szenthelyre és tanított.</verse>
				<verse number="15">A zsidók csodálkozva szóltak: „Mi a titka, hogy az Írásokat így ismeri, mikor nem tanulta?”</verse>
				<verse number="16">Jézus ezt felelte: „Amit én tanítok, nem enyém, hanem azé, aki elküldött engem.</verse>
				<verse number="17">Ha valaki akarja az ő akaratát tenni, felismeri erről a tanításról, hogy Istentől való-e, vagy magamtól beszélek.</verse>
				<verse number="18">Aki magából beszél, a saját dicsőségét keresi. Aki annak dicsőségét keresi, aki elküldte őt, az olyan ember igaz, az olyanban hamisság nincsen.</verse>
				<verse number="19">Úgy-e, hogy Mózes adta nektek a törvényt? Közületek mégsem teszi meg senki a törvényt. – Miért igyekeztek hát megölni engem?”</verse>
				<verse number="20">„Ördögi Szellemed van – felelte a tömeg – Ki akar téged megölni?”</verse>
				<verse number="21">Jézus ezt felelte nekik: „Egy munkát hajtottam végre és mindnyájan csodálkoztok rajta.</verse>
				<verse number="22">Azért hát meg kell változtatnotok gondolkodástokat, mert ti, akiknek Mózes a körülmetélkedést adta – ugyan nem Mózestől, hanem az atyáktól való az –, szombaton is körülmetélitek az embert.</verse>
				<verse number="23">Ha szombaton körülmetélhető az ember anélkül, hogy Mózes törvényét felbontanák, rám megharagusztok, mert szombaton egy embert egészen egészségessé tettem?</verse>
				<verse number="24">Ne ítéljetek látszat szerint, hanem igazságos ítélettel ítéljetek!”</verse>
				<verse number="25">„Vajon nem ő az, akit megölni akarnak? – kérdezte most néhány jeruzsálemi.</verse>
				<verse number="26">– Nézzétek csak mily szabadon beszél, és semmit sem szólnak neki. Vajon valóban felismerték az elöljárók, hogy ő a Krisztus?</verse>
				<verse number="27">De még nem! Erről tudjuk, hogy honnan való, ha azonban a Krisztus eljő, senki sem fogja tudni, honnan jön.”</verse>
				<verse number="28">Jézus, aki éppen a szenthelyen tanított, ekkor felkiáltott: „Ismertek is engem, és azt is tudjátok, honnan való vagyok. Magamtól én nem jöttem, hanem van valaki, egy igaz, aki engem küldött, akit ti nem ismertek.</verse>
				<verse number="29">Én ismerem őt, mert mellőle való vagyok és ő küldött el engem.”</verse>
				<verse number="30">Igyekeztek elfogni őt, de senki sem vetette rá kezét, mert még nem jött el az ő órája.</verse>
				<verse number="31">A tömegből ellenben sokan hittek benne és azt mondogatták: „Fog-e több jelt tenni a Krisztus, ha eljön, mint amennyit ő tett?”</verse>
				<verse number="32">Meghallották a farizeusok, hogy a zúgolódó tömeg ilyeneket beszél róla, azért a főpapok és farizeusok szolgákat küldtek el, hogy letartóztassák őt.</verse>
				<verse number="33">„Még egy kevés ideig veletek vagyok – mondta Jézus – azután elmegyek ahhoz, aki elküldött engem.</verse>
				<verse number="34">Keresni fogtok engem, de nem fogtok megtalálni. Ahol én vagyok, ti oda nem jöhettek.”</verse>
				<verse number="35">Eme a zsidók azt beszélték egymás közt: „Hová készül menni, hogy mi nem fogjuk őt megtalálni? Talán a hellének közé, a szétszóródottakhoz készül a helléneket tanítani?</verse>
				<verse number="36">Mit jelent az a beszéd, amelyet mondott: Keresni fogtok, és nem fogtok megtalálni és: Oda, ahol én leszek, ti nem jöhettek?”</verse>
				<verse number="37">Az ünnep utolsó nagy napján Jézus kiállott és felkiáltott: „Ha valaki szomjazik, jöjjön hozzám és igyék!</verse>
				<verse number="38">Annak, aki hisz bennem, amint az Írás mondja, élő víznek árjai folynak majd belsejéből.”</verse>
				<verse number="39">Ezt pedig a Szellemről mondta, akit kapniuk kellett azoknak, akik benne hittek. Nem volt ugyanis még Szellem, mert Jézus nem dicsőült meg.</verse>
				<verse number="40">Voltak a tömegben olyanok, akik, mikor ezeket a szavakat hallották, így szóltak: „Valóban próféta ő.”</verse>
				<verse number="41">Mások ezt mondták: „Ő a Krisztus.” Megint mások így szóltak: „Na, majd éppen Galileából jön el a Krisztus?</verse>
				<verse number="42">Nem azt mondta az Írás: Dávid magvából, Bethlehemből, abból a faluból jön a Krisztus, ahol Dávid élt?”</verse>
				<verse number="43">Meghasonlott a tömeg miatta.</verse>
				<verse number="44">Közölök némelyek el akarták őt fogni, de senki sem vetette rá kezét.</verse>
				<verse number="45">Ekkor visszamentek a szolgák a főpapokhoz és farizeusokhoz. – „Miért nem hoztátok őt ide?” – kérdezték tőlük.</verse>
				<verse number="46">A szolgák ezt felelték: „Még soha ember úgy nem beszélt, mint ahogy ez az ember szól!”</verse>
				<verse number="47">A farizeusok erre is feleltek: „Ti is el vagytok tévelyítve?</verse>
				<verse number="48">Vajon az elöljárók vagy a farizeusok közül hitt valaki benne?</verse>
				<verse number="49">De a tömeg, amely nem ismeri a törvényt, átkozott!”</verse>
				<verse number="50">Közülük egy azonban, Nikodémus, aki megelőzőleg meglátogatta őt, így szólt hozzájuk:</verse>
				<verse number="51">„Elítél-e valakit a mi törvényünk, akit ki nem hallgat előbb, és nem tudja meg, miket csinál?”</verse>
				<verse number="52">„Vajon te is Galileából való vagy? – kérdezték tőle. – Kutass utána és lásd meg, hogy Galileából nem származott próféta!”</verse>
				<verse number="53">Azzal ki-ki házába ment.</verse>
			</chapter>
			<chapter number="8">
				<verse number="1">Jézus pedig útnak indult az Olajfák hegyére.</verse>
				<verse number="2">Korán reggel azonban ismét megjelent a szenthelyen. Az egész nép hozzágyűlt s ő leült és úgy tanította őket.</verse>
				<verse number="3">Közben az írástudók és farizeusok egy asszonyt vezettek eléje, kit házasságtörésen kaptak, és azt a középre állították.</verse>
				<verse number="4">„Tanító – szóltak –, ezt az asszonyt tetten érték éppen, amikor házasságot tört.</verse>
				<verse number="5">Mózes a törvényben azt parancsolta nekünk, hogy az ilyeneket meg kell kövezni. Hát te mit mondasz?”</verse>
				<verse number="6">De ezt csak azért mondták, kísértésképpen, hogy legyen mivel vádolniuk őt. Jézus ezalatt lehajolva ujjával írt a földre.</verse>
				<verse number="7">Mikor azok kitartón kérdezték őt, felemelte fejét és ezt felelte nekik: „Aki közületek nem vétkezett, az vesse rá az első követ.”</verse>
				<verse number="8">Azután megint lehajolt és tovább írt a földre.</verse>
				<verse number="9">Azok, ahogy ezt hallották (lelkiismeretüktől meggyőzetve), eltávoztak, először a vének, azután a többi mind egy szálig, úgyhogy egyedül maradtak ő, meg a középen álló asszony.</verse>
				<verse number="10">Ekkor felemelte fejét és megkérdezte a nőt: „Asszony, hol vannak ők? Senki sem kárhoztatott téged?”</verse>
				<verse number="11">„Senki, Uram!” – felelte az, mire Jézus ezt mondta: „Én sem kárhoztatlak. Eredj el, de tovább ne vétkezzél.”</verse>
				<verse number="12">Azután újra szólt hozzájuk Jézus és ezt mondta: „Én vagyok a világ világossága, aki engem követ, nem jár sötétségben, hanem az élet világossága az övé.”</verse>
				<verse number="13">Azt mondták neki a farizeusok: „Te magad teszel magad mellett tanúságot, tanúságtételed nem igaz.”</verse>
				<verse number="14">De Jézus megfelelt nekik: „Még ha magam tanúskodom is magam mellett, tanúságtételem igaz, mert tudom, honnan jöttem és hová megyek, ti azonban nem tudjátok, honnan jövök és hová megyek.</verse>
				<verse number="15">Ti hús szerint ítéltek. Én nem ítélek senkit.</verse>
				<verse number="16">Még ha ítélnék is, ítéletem igaz, mert nem egyedül vagyok, hanem mellettem van az is, aki küldött engem.</verse>
				<verse number="17">A ti törvényetekben meg van írva, hogy két ember tanúságtétele igaz.</verse>
				<verse number="18">Én vagyok, aki tanúságot teszek magam mellett, és tanúságot tesz felőlem az, aki elküldött engem, az Atya.”</verse>
				<verse number="19">„Hol van a te Atyád?” – kérdezték tőle. Jézus így felelt: „Se engem nem ismertek, sem Atyámat, ha ismernétek engem, Atyámat is ismernétek.”</verse>
				<verse number="20">Ezeket a beszédeket a kincstárnál tartotta, miközben a szenthelyen tanított. És senki sem tartóztatta le, mert még nem jött el az órája.</verse>
				<verse number="21">Ismét szólt hozzájuk: „Én elmegyek s ti keresni fogtok engem, de vétketekben fogtok meghalni. Ahová én megyek, ti oda nem jöhettek.”</verse>
				<verse number="22">A zsidók ezt kérdezték: „Talán meg akarja magát ölni, hogy azt mondja, ahová én megyek, ti oda nem jöhettek?”</verse>
				<verse number="23">Majd így szólt hozzájuk: „Ti az alant levők közül valók vagytok, én a fent levők közül való vagyok. Ti ebből a világból valók vagytok, én nem vagyok ebből a világból való.</verse>
				<verse number="24">Megmondtam nektek, hogy vétkeitekben fogtok meghalni. Ha ugyanis nem hiszitek, hogy én vagyok, meghaltok vétkeitekben.”</verse>
				<verse number="25">„Ki vagy hát te?” – kérdezték tőle. Jézus ezt mondta nekik: „Amit kezdettől fogva szólok nektek.</verse>
				<verse number="26">Sok beszélni és ítélni valóm van felőletek, de az, aki engem elküldött, igaz, és én, csak amit tőle hallottam, azt szólom a világba.”</verse>
				<verse number="27">Nem vették észre, hogy az Atyát említette nekik.</verse>
				<verse number="28">„Ha majd felemelitek az embernek Fiát – mondta Jézus –, akkor fel fogjátok ismerni, hogy én vagyok, s hogy semmit sem teszek magamtól, hanem ahogy az Atya tanított engem úgy beszélem e dolgokat.</verse>
				<verse number="29">Az, aki küldött engem, velem van, nem hagyott engem egyedül, mert mindenkor neki tetsző dolgokat cselekszem.”</verse>
				<verse number="30">Mikor ezeket mondta, sokan hittek benne.</verse>
				<verse number="31">Jézus azután így szólt azokhoz a zsidókhoz, akik hittek benne: „Ha megmaradtok beszédemben, valóban tanítványaim vagytok</verse>
				<verse number="32">és akkor meg fogjátok ismerni az igazságot, és az igazság szabadokká fog tenni titeket.”</verse>
				<verse number="33">„Ábrahám magva vagyunk – felelték neki –, soha, senkinek rabszolgái nem voltunk, hogy mondhatod hát, hogy szabadokká lesztek?”</verse>
				<verse number="34">„Bizony, bizony azt mondom nektek – felelte nekik Jézus –, hogy mindaz, aki teszi a vétket, rabszolgája a véteknek.</verse>
				<verse number="35">A rabszolga pedig nem marad örökké a házban, a fiú marad meg örökre.</verse>
				<verse number="36">Így hát, ha a Fiú szabadít meg titeket, akkor lesztek tényleg szabadokká.</verse>
				<verse number="37">Tudom, hogy Ábrahám magva vagytok, de engem megölni igyekeztek, mert beszédem nem fér meg bennetek.</verse>
				<verse number="38">Én, amit Atyámnál láttam, azt beszélem, ti is azt teszitek, amit atyátoknál hallottatok.”</verse>
				<verse number="39">„A mi atyánk Ábrahám” – felelték neki. Jézus meg ezt mondta nekik: „Ha Ábrahám gyermekei vagytok, Ábrahám tetteit teszitek,</verse>
				<verse number="40">ámde ti megölni igyekeztek engem, engem (az embert), aki megmondtam nektek az igazságot, amit az Isten mellől hallottam. Ábrahám ezt nem cselekedte.</verse>
				<verse number="41">Ti a ti atyátok tetteit teszitek.” – „Nem születtünk mi paráznaságból – felelték neki –, egy Atyánk van: Isten.”</verse>
				<verse number="42">Jézus ezt felelte nekik: „Ha Isten volna Atyátok, szeretnétek engem, mert én az Istentől jöttem, és úgy vagyok itt. Mert nem magamtól jöttem, hanem ő küldött el engem.</verse>
				<verse number="43">Miért nem ismertek rá arra, amit beszélek? Azért, mert nem vagytok képesek meghallgatni, amit mondok.</verse>
				<verse number="44">Ti a vádló atyjától valók vagytok, és atyátok kívánságait akarjátok megtenni. Az kezdettől fogva embergyilkos volt, nem állott meg az igazságban, mert az igazság nincs benne. Akkor a magáéból beszél, amikor a hazugságot szólja, mert hazug ő és a hazugságnak atyja.</verse>
				<verse number="45">De mert én az igazságot szólom, nem hisztek nekem.</verse>
				<verse number="46">Közületek ki bizonyít rám vétket? Ha meg az igazságot mondom, miért nem hisztek nekem?</verse>
				<verse number="47">Aki Istenből való, hallgatja Isten beszédeit. Ti azért nem hallgatjátok, mert nem Istentől valók vagytok.”</verse>
				<verse number="48">Megszólaltak a zsidók: „Nem helyesen mondjuk-e, hogy szamaritánus vagy és ördögi szellem van benned?”</verse>
				<verse number="49">„Bennem nincs ördögi szellem – felelte Jézus –, ellenkezőleg, megbecsülöm Atyámat, ti azonban nem becsültök engem.</verse>
				<verse number="50">Én nem keresem a magam dicsőségét, van, aki megkeresse és megítélje.</verse>
				<verse number="51">Bizony, bizony azt mondom nektek, ha valaki megőrzi beszédemet, soha nem lát halált.”</verse>
				<verse number="52">„Most tudjuk hát, hogy ördögi szellem van benned – mondták neki a zsidók. – Ábrahám meghalt, a próféták is. Te meg azt mondod: Ha valaki megőrzi beszédemet, soha nem kóstol halált.</verse>
				<verse number="53">Nagyobb vagy te atyánknál, Ábrahámnál, aki meghalt? A próféták is meghaltak. Mivé teszed te magad?”</verse>
				<verse number="54">Jézus ezt felelte: „Ha én magam dicsőítem magamat, dicsőségem semmit sem ér. Van, aki engem megdicsőítsen: Atyám, akiről azt mondjátok: Ő a mi Istenünk.</verse>
				<verse number="55">De ti nem ismertétek őt, én ellenben ismerem őt, ha azt mondanám: Nem ismerem őt, hozzátok hasonló hazuggá lennék. Ám én ismerem őt, és beszédét megőrzöm.</verse>
				<verse number="56">Atyátok, Ábrahám ujjongott annak, hogy meglátja az én napomat, meg is látta, meg is örült.”</verse>
				<verse number="57">„Ötven éves sem vagy és láttad Ábrahámot?” – kérdezték tőle a zsidók.</verse>
				<verse number="58">Jézus azt felelte nekik: „Bizony, bizony azt mondom nektek: Mielőtt Ábrahám lett, én öröktől fogva vagyok.”</verse>
				<verse number="59">Köveket emeltek fel, hogy reája vessék. Jézus azonban elrejtőzött és kiment a szenthelyről.</verse>
			</chapter>
			<chapter number="9">
				<verse number="1">Elmentében meglátott egy embert, aki születésétől fogva vak volt.</verse>
				<verse number="2">Tanítványai megkérdezték: „Rabbi, ki vétkezett, ő-e, vagy a szülei, hogy vakon született?”</verse>
				<verse number="3">Jézus ezt felelte: „Sem ő nem vétkezett, sem a szülei, hanem azért történt ez, hogy az Isten munkái rajta láthatókká legyenek.</verse>
				<verse number="4">Amíg nappal van, annak munkáin kell dolgoznunk, aki engem küldött, éjszaka jön, amikor senki nem munkálkodhatik.</verse>
				<verse number="5">Én, amíg a világban vagyok, a világ világossága vagyok.”</verse>
				<verse number="6">Miután ezeket mondta, a földre köpött, sarat csinált a köpésből, a sarat rátette a vak szemére</verse>
				<verse number="7">és így szólt hozzá: „Eredj el, mosakodjál meg a Siloám medencéjében,” (aminek jelentése: küldött). A vak elment, megmosakodott és látott.</verse>
				<verse number="8">A szomszédok, és akik korábban koldulni látták őt, így szóltak: „Nem ő ült itt és kéregetett?”</verse>
				<verse number="9">Némelyek ezt mondták: „Ő volt,” mások: „Nem, csak hasonlít hozzá.” Ő maga azt mondta: „Én vagyok az.”</verse>
				<verse number="10">Megkérdezték tőle: „Hogy nyílt meg a szemed?”</verse>
				<verse number="11">„Az az ember, akit Jézusnak mondanak, sarat csinált, szememre kente és ezt mondta: Eredj el a Siloámba, s mosakodjál meg. Elmentem, megmosakodtam és megjött a látásom.”</verse>
				<verse number="12">Megkérdezték tőle: „Hol van az az ember?” – „Nem tudom” – felelte.</verse>
				<verse number="13">Elvezették a farizeusokhoz, azt tudniillik, aki vak volt.</verse>
				<verse number="14">Szombat volt az a nap, melyen Jézus a sarat csinálta, és amelyen megnyitotta a vak szemét.</verse>
				<verse number="15">Újra megkérdezték tőle a farizeusok is, hogyan lett látóvá? Azt felelte: „Sarat tett a szememre, megmosakodtam és látok.”</verse>
				<verse number="16">Egynéhány farizeus megjegyezte: „Az az ember nincs Istentől, mert a szombatot nem tartja meg.” Mások ezt mondták: „Hogy volna képes vétkes ember ilyen jeleket tenni?” Úgyhogy szakadás lett közöttük.</verse>
				<verse number="17">Azután újra megkérdezték a vakot: „Mit mondasz te felőle, hisz szemedet megnyitotta?” „Azt, hogy próféta” – felelte a vak.</verse>
				<verse number="18">A zsidók most már nem hitték el felőle, hogy vak volt és hogy úgy jött meg a látása, míg csak el nem hívták annak szüleit, aki látóvá lett,</verse>
				<verse number="19">és őket meg nem kérdezték: „Ez a ti fiatok, akiről azt mondjátok, hogy vakon született? Hogy van, hogy lát most?”</verse>
				<verse number="20">A szülei ezt felelték: „Azt tudjuk, hogy ő a fiunk és hogy vakon született,</verse>
				<verse number="21">de hogy hogyan lát most, nem tudjuk, és hogy ki nyitotta meg a szemét, azt mi nem tudjuk. Őt kérdezzétek, elég koros. Majd ő felel magáért.”</verse>
				<verse number="22">Ezeket azért mondták a szülei, mert féltek a zsidóktól. A zsidók ugyanis összebeszéltek, hogyha valaki a Krisztusnak vallja Jézust, kivetik a zsinagógából.</verse>
				<verse number="23">Ezért mondták a szülei: „Elég koros, őt kérdezzétek.”</verse>
				<verse number="24">Másodszor is hivatták azt az embert, aki vak volt és így szóltak hozzá: „Adj dicsőséget Istennek! Mi tudjuk, hogy ez az ember vétkes.”</verse>
				<verse number="25">„Hogy vétkes-e, nem tudom – felelte az –, egyet tudok, hogy vak létemre most látok.”</verse>
				<verse number="26">„Mit tett veled, hogyan nyitotta meg szemedet?” – kérdezték tőle.</verse>
				<verse number="27">„Már megmondtam nektek – felelte nekik. Nem hallottátok? Miért akarjátok újra hallani? Vajon ti is tanítványai akartok lenni?”</verse>
				<verse number="28">Azok gyalázkodva szóltak hozzá: „Te vagy a tanítványa neki, mi Mózes tanítványai vagyunk.</verse>
				<verse number="29">Mi tudjuk, hogy Mózesnek Isten szólott, de erről nem tudjuk, honnan való.”</verse>
				<verse number="30">Az ember ezt felelte nekik: „Ebben csak az a csudálatos, hogy nem tudjátok, hogy ő honnan való, bár ő nyitotta meg a szememet.</verse>
				<verse number="31">Tudjuk, hogy vétkezőkre az Isten nem hallgat, csak arra hallgat, aki istenfélő és az ő akaratát teszi.</verse>
				<verse number="32">Öröktől fogva nem hallotta senki, hogy született vaknak valaki megnyitotta volna a szemét.</verse>
				<verse number="33">Ha ő nem Isten mellől jött volna, nem volna képes tenni semmit.”</verse>
				<verse number="34">„Te mindenestől vétekben születtél – mondották neki –, és te tanítasz minket?” Azzal kivetették őt a zsinagógából.</verse>
				<verse number="35">Jézus meghallotta, hogy kivetették, s amikor rátalált, megszólította: „Hiszel az ember Fiában?”</verse>
				<verse number="36">Az így felelt: „És ki az Uram, hogy higgyek benne?”</verse>
				<verse number="37">„Láttad már őt – felelte neki Jézus –, az az, aki beszél veled.”</verse>
				<verse number="38">„Hiszek Uram” – felelte ő és a földre borult előtte.</verse>
				<verse number="39">Erre Jézus így szólt: „Ítélni jöttem e világra, hogy azok, akik nem látnak, látókká legyenek és a látók vakokká.”</verse>
				<verse number="40">A vele tartózkodó farizeusok közül egyesek meghallották ezeket a szavakat és megszólították: „Hát mi is vakok vagyunk?”</verse>
				<verse number="41">„Ha vakok volnátok – felelte nekik Jézus –, nem volna vétketek. De mivel azt mondjátok: Látunk –, vétketek megmarad.”</verse>
			</chapter>
			<chapter number="10">
				<verse number="1">„Bizony, bizony azt mondom néktek, aki nem az ajtón át megy be a juhok karámjába, hanem máshonnan hág be, tolvaj az, haramia.</verse>
				<verse number="2">Aki ellenben az ajtón át megy be, az a juhok pásztora.</verse>
				<verse number="3">Neki az ajtónálló megnyit. A juhok is hallgatnak szavára. Saját juhait nevükön szólítja és kivezeti őket.</verse>
				<verse number="4">Ha mind kihajtotta a saját juhait, előttük megy, és a juhok követik őt, mert ismerik a hangját.</verse>
				<verse number="5">Más embert egyáltalában nem követnek, hanem elfutnak tőle, mert nem ismerik a mások hangját.”</verse>
				<verse number="6">Ezt a példaszót mondta nekik Jézus, de azok nem ismerték fel, hogy mi az, amit elbeszélt nekik.</verse>
				<verse number="7">Majd újra megszólalt Jézus: „Bizony, bizony azt mondom néktek, hogy én vagyok a juhok ajtaja.</verse>
				<verse number="8">Mindazok, akik előttem jöttek, tolvajok és haramiák, de nem hallgattak rájuk a juhok.</verse>
				<verse number="9">Én vagyok az ajtó. Ha valaki rajtam át bemegy, megmenekül: Bemegy majd, kimegy majd, és legelőt talál.</verse>
				<verse number="10">A tolvaj csak azért jön, hogy lopjon, öljön és elveszítsen. Én azért jöttem, hogy életük legyen és bőségük.</verse>
				<verse number="11">Én vagyok a jó pásztor. A jó pásztor a lelkét adja oda a juhokért.</verse>
				<verse number="12">Aki béres és nem pásztor, kinek a juhok nem tulajdonai, – amikor észreveszi, hogy jön a farkas, elhagyja a juhokat és elfut, a farkas meg elragadja és szétszórja őket,</verse>
				<verse number="13">az ilyen ugyanis béres és nem törődik a juhokkal.</verse>
				<verse number="14">Én vagyok a jó pásztor. Én ismerem az enyéimet, s az enyéim ismernek engem,</verse>
				<verse number="15">mint ahogy az Atya is ismer engem és én is ismerem az Atyát. Én lelkemet adom oda a juhokért.</verse>
				<verse number="16">Más juhaim is vannak nékem, melyek nem ebből a karámból valók. Azokat is elő kell vezetnem. Hallgatni fognak a szavamra úgy, hogy egy nyáj lesz majd és egy pásztor.</verse>
				<verse number="17">Azért szeret engem az Atya, mert lelkemet adom oda, hogy újra felvegyem.</verse>
				<verse number="18">Senki nem vette el azt tőlem, magam vetem azt el magamtól. Felhatalmazást kaptam arra, hogy elvessem azt, és felhatalmazást kaptam, hogy újra magamhoz vegyem azt. Atyámnál kaptam ilyen parancsolatot.”</verse>
				<verse number="19">Hasadás támadt a zsidók közt e beszédek miatt.</verse>
				<verse number="20">Közülük sokan ezt mondották: „Ördögi szellem van benne, nincs eszénél: Mit hallgattok rá?”</verse>
				<verse number="21">„Ezek nem ördöngösnek beszédei, – mondották mások. – Ördögi szellemnek lehet-e hatalma arra, hogy vakok szemét megnyissa?”</verse>
				<verse number="22">A templom újraszentelésének ünnepe következett akkor Jeruzsálemben. Tél volt.</verse>
				<verse number="23">Jézus a szenthelyen a Salamon tornácában járt.</verse>
				<verse number="24">Körülfogták a zsidók és megkérdezték tőle: „Meddig tartod még feszültségben a lelkünket? Ha te vagy a Krisztus, mondd ki a nyilvánosság előtt.”</verse>
				<verse number="25">„Már mondtam, és nem hiszitek – felelte Jézus nekik. – A tettek, amelyeket Atyám nevében teszek, tanúskodnak mellettem.</verse>
				<verse number="26">Ti azonban nem hisztek, mert nem vagytok az én juhaim közül valók.</verse>
				<verse number="27">Az én juhaim hallgatnak szómra, én is ismerem őket, ők meg követnek engem.</verse>
				<verse number="28">Örök életet adok nekik, úgy, hogy soha el nem vesznek, senki sem fogja kiragadni őket a kezemből.</verse>
				<verse number="29">Atyám, aki őket nekem adta, nagyobb mindeneknél és senki sem képes kiragadni őket Atyám kezéből.</verse>
				<verse number="30">Én és az Atya egy vagyunk.”</verse>
				<verse number="31">A zsidók újra köveket hoztak, hogy megkövezzék.</verse>
				<verse number="32">Jézus megszólította őket: „Sok nemes tettet mutattam nektek, melyek Atyámtól valók-, közülük melyik tettemért köveztek meg engem?”</verse>
				<verse number="33">„Nemes tettért nem kövezünk meg téged – felelték neki a zsidók –, hanem káromlásért, azért, hogy te ember létedre Istenné teszed magad.”</verse>
				<verse number="34">Jézus ezt felelte nekik: „Nincsen megírva törvényetekben: Én mondtam: Istenek vagytok?</verse>
				<verse number="35">Ha isteneknek mondta azokat, akikhez az Isten szava szólott, és az Írás fel nem bontható –,</verse>
				<verse number="36">akkor ti annak mondjátok, hogy: Káromolsz! – akit az Atya megszentelt és a világba küldött s csak azért, mert azt mondtam: Isten Fia vagyok?</verse>
				<verse number="37">Ha nem Atyámnak a munkáit végzem, ne higgyetek nekem.</verse>
				<verse number="38">De ha azokat teszem, még ha nekem nem is hisztek, higgyetek a tetteknek, hogy felismerhessétek és tudhassátok, hogy bennem az Atya van és én az Atyában.”</verse>
				<verse number="39">Újra azon voltak, hogy elfogják őt, de kiment a kezük közül.</verse>
				<verse number="40">Eltávozott ismét a Jordánon túlra, arra a helyre, ahol János korábban bemerített és ott tartózkodott.</verse>
				<verse number="41">Sokan mentek hozzá és azt beszélték, hogy János ugyan semmi jelt nem tett, de igaz volt minden, amit János őfelőle mondott.</verse>
				<verse number="42">Sokan hittek hát ott őbenne.</verse>
			</chapter>
			<chapter number="11">
				<verse number="1">Volt egy elerőtlenült ember, Lázár, Betániából, Mártának és Márta húgának, Máriának falujából.</verse>
				<verse number="2">Mária volt az az asszony, aki az Urat kenettel megkente és lábát hajával törölte meg. Ennek a testvére Lázár volt az elerőtlenült.</verse>
				<verse number="3">A nőtestvérek elküldtek hát Jézushoz ezzel az üzenettel: „Uram, lásd, akit kedvelsz, elerőtlenült.”</verse>
				<verse number="4">Mikor Jézus ezt meghallotta, így szólt: „Ez az erőtlenség nem halálos, hanem az Isten dicsőségét szolgálja, hogy érte az Istennek Fiát dicsőítsék.”</verse>
				<verse number="5">Jézus pedig szerette Mártát, valamint annak hugát és Lázárt.</verse>
				<verse number="6">Amint tehát meghallotta, hogy Lázár megerőtlenült, akkor még két napig maradt ugyanazon a helyen.</verse>
				<verse number="7">Azután így szólt tanítványaihoz: „Menjünk ismét Júdeába.”</verse>
				<verse number="8">„Rabbi – mondták neki tanítványai –, éppen most akartak a zsidók megkövezni s te újra odamégy?”</verse>
				<verse number="9">„Nem tizenkét órája van-e a nappalnak? – felelte Jézus. – Ha valaki nappal jár, nem botlik meg, mert látja e világ világosságát.</verse>
				<verse number="10">Ha valaki éjjel jár, megbotlik, mert nincsen benne világosság.”</verse>
				<verse number="11">Ezeket mondta. Azután így szólt hozzájuk: „Barátunk, Lázár aluszik, de elmegyek, hogy felébresszem álmából.”</verse>
				<verse number="12">„Uram, ha alszik, meg fog menekülni” – mondták a tanítványai.</verse>
				<verse number="13">Jézus azonban a haláláról beszélt, míg azok azt vélték, hogy álom alvásáról szól,</verse>
				<verse number="14">akkor azután nyíltan megmondta nekik: „Lázár meghalt.</verse>
				<verse number="15">De örülök annak, hogy nem voltam ott, miattatok, hogy higgyetek. Most azonban menjünk el hozzá.”</verse>
				<verse number="16">”Menjünk el és haljunk meg vele együtt!” – szólt tanítványtársaihoz Tamás, akit Ikernek neveznek.</verse>
				<verse number="17">Mikor Jézus odaért, úgy találta, hogy már négy nap óta van a sírban.</verse>
				<verse number="18">Betánia közel volt Jeruzsálemhez, csak mintegy tizenöt stádiumnyira.</verse>
				<verse number="19">A zsidók közül sokan jöttek el Mártához és Máriához, hogy vigasztalják őket testvérük miatt.</verse>
				<verse number="20">Mikor Márta meghallotta, hogy Jézus útban van, elébe ment, Mária pedig ült házában.</verse>
				<verse number="21">„Uram – szólt Márta Jézushoz –, ha itt lettél volna, nem halt volna meg a testvérem.</verse>
				<verse number="22">Azt azonban most is tudom, hogy amire csak kéred az Istent, megadja neked az Isten.”</verse>
				<verse number="23">„Fel fog támadni a testvéred” – felelte neki Jézus.</verse>
				<verse number="24">Márta így válaszolt: „Tudom, hogy fel fog támadni a feltámadáskor az utolsó napon.”</verse>
				<verse number="25">„Én vagyok a feltámadás és az élet – mondta neki Jézus –, aki bennem hisz, élni fog, még ha meghalna is.</verse>
				<verse number="26">Soha nem hal meg senki, aki él és hisz bennem. Hiszed-e ezt?”</verse>
				<verse number="27">„Igen, Uram – mondta neki –, én hívő vagyok, hiszem, hogy te vagy a Krisztus, az Isten Fia, aki a világra jő.</verse>
				<verse number="28">Mikor ezt mondta, eltávozott és hívta a húgát, Máriát, titkon azt súgva neki: „A tanító itt van és hív tégedet.”</verse>
				<verse number="29">Az, ahogy meghallotta, sietve felkelt és hozzáment.</verse>
				<verse number="30">Jézus még nem ment be a faluba, hanem ott volt azon a helyen, ahová Márta elébement.</verse>
				<verse number="31">Azok a zsidók, akik Máriával együtt voltak a házban és vigasztalták őt, – amikor meglátták, hogy Mária sietve felkel és eltávozik, követték abban a hiedelemben, hogy a sírhoz megy, hogy ott sírjon.</verse>
				<verse number="32">Mihelyt Mária odaért, ahol Jézus volt és meglátta őt, a lábaihoz borult és így szólította meg: „Uram, ha itt lettél volna, nem halt volna meg a testvérem.”</verse>
				<verse number="33">Amikor Jézus sírni látta őt és azokat a zsidókat, akik vele jöttek, indulat jött reá, nyugtalanná lett</verse>
				<verse number="34">és így szólott: „Hol helyeztétek őt el?” – „Uram, jöjj és lásd meg!” – mondották neki.</verse>
				<verse number="35">Jézus könnyezett.</verse>
				<verse number="36">„Nézd, mennyire kedvelte őt” – szóltak a zsidók.</verse>
				<verse number="37">Némelyek meg ezt mondták közülük: „Ő, aki a vaknak szemét megnyitotta, nem lett volna képes megtenni, hogy Lázár ne haljon meg?”</verse>
				<verse number="38">Jézus most újra megtelt indulattal és a sírhoz ment. Ez egy üreg volt és egy kő feküdt rajta.</verse>
				<verse number="39">„Vigyétek el a követ!” – mondotta Jézus.” Uram – szólalt meg Márta, a halott testvére –, már szaga van, hiszen négy napos.”</verse>
				<verse number="40">„Nem megmondtam neked – mondta neki Jézus –, hogyha hiszel, meglátod az Isten dicsőségét?”</verse>
				<verse number="41">Erre elemelték a követ, Jézus pedig az égre emelte szemét és így szólt: „Atyám, hálát adok neked, hogy meghallgattál.</verse>
				<verse number="42">De tudtam én, hogy mindenkor meghallgatsz, csak a körülálló tömegért szóltam, hogy elhiggyék, hogy te küldtél engem.”</verse>
				<verse number="43">Miután ezeket mondta, nagy hangon felkiáltott: „Lázár, jöjj ki!”</verse>
				<verse number="44">És kijött a halott, kezén, lábán pólyákkal átkötözve, arcát keszkenő takarta.” Oldjátok fel, hadd járjon!” – mondta nekik Jézus.</verse>
				<verse number="45">Azok közül a zsidók közül, akik Máriához jöttek és látták, hogy Jézus mit cselekszik, sokan hittek.</verse>
				<verse number="46">Közülük némelyek elmentek azután a farizeusokhoz és elmondották nekik, mit tett Jézus.</verse>
				<verse number="47">Ekkor a főpapok és farizeusok összegyűjtötték a nagytanácsot és abban így szóltak: „Mit tegyünk, mert ez az ember sok jelt cselekszik?</verse>
				<verse number="48">Ha úgy hagyjuk, mindenki benne hisz majd. Azután eljönnek a rómaiak és elveszik tőlünk a helyet is, a nemzetet is.”</verse>
				<verse number="49">Közülük egyik, Kajafás, aki abban az évben főpap volt, ezt mondta nekik: „Nem tudtok ti semmit.</verse>
				<verse number="50">Azzal sem számoltok, hogy hasznosabb nektek, ha egy ember hal meg a népért, mintsem, hogy az egész nemzet elvesszen.”</verse>
				<verse number="51">Ezt pedig nem magától mondta, hanem mivel ő volt abban az esztendőben a főpap, prófétai látást mondott, hogy Jézusnak meg kell halnia a nemzetért,</verse>
				<verse number="52">és hozzá nemcsak a nemzetért, hanem azért is, hogy Isten szétszórt gyermekei egybegyűjtessenek.</verse>
				<verse number="53">Attól a naptól fogva támadt az az elhatározásuk, hogy Jézust megöljék.</verse>
				<verse number="54">Így azután Jézus többé nem járt nyilvánosan a zsidók közt, hanem elvonult onnan egy, a pusztához közel eső vidékre, Efraim nevű városba és tanítványaival együtt ott tartózkodott.</verse>
				<verse number="55">Közel volt a zsidók pászkája. A pászka előtt a vidékről sokan mentek fel Jeruzsálembe, hogy szent tisztulásban részesüljenek.</verse>
				<verse number="56">Keresték Jézust és a szenthelyen állva így beszélgettek egymás között: „Mi a véleményetek? Úgy gondoljátok, hogy nem jön fel az ünnepre?”</verse>
				<verse number="57">A főpapok és farizeusok pedig parancsolatot adtak, hogy ha valaki tudja, hol van, jelentse, hogy elfoghassák.</verse>
			</chapter>
			<chapter number="12">
				<verse number="1">Jézus a pászka előtt hat nappal Betániába érkezett, ott lakott Lázár, akit Jézus a halottak közül feltámasztott.</verse>
				<verse number="2">Ugyanott lakomát készítettek számára, amelyen Márta szolgált fel, Lázár pedig egy volt azok közül, akik vele együtt asztalhoz dőltek.</verse>
				<verse number="3">Mária ekkor, miután vett egy font igazi nagyon értékes nárdus kenőcsöt, megkente vele Jézus lábát, azután hajával megtörölte. A ház erre betelt a kenet illatával,</verse>
				<verse number="4">Tanítványai közül azonban egyik, a karióti Júdás, ki őt elárulni készült, így szólott:</verse>
				<verse number="5">„Miért nem adták el ezt a kenetet háromszáz dénárért s miért nem adták oda a szegényeknek?”</verse>
				<verse number="6">Ezt azonban nem azért mondta, mintha a szegényekre lett volna gondja, hanem, mert tolvaj volt. Nála volt az erszény, s ő hordta, amit belé vetettek.</verse>
				<verse number="7">„Hagyd őt – mondotta Jézus –, hadd szóljon ez nekem temetésem napjára.</verse>
				<verse number="8">Szegények ugyanis mindenkor lesznek veletek, de én nem leszek mindenkor a tietek.”</verse>
				<verse number="9">A zsidók közül nagy tömeg értesült arról, hogy Jézus ott van s eljöttek, nemcsak Jézusért, hanem azért is, hogy lássák Lázárt, akit a halottak közül feltámasztott.</verse>
				<verse number="10">A főpapok erre elhatározták, hogy Lázárt is megölik,</verse>
				<verse number="11">mert a zsidók közül sokan mentek le oda és hittek Jézusban.</verse>
				<verse number="12">A következő napon az a nagy tömeg, amely az ünnepre érkezett, miután meghallották, hogy Jézus Jeruzsálembe jön,</verse>
				<verse number="13">pálmaágakat szedtek, kimentek eléje és így kiáltottak: „Hozsánna, áldott az, aki az Úr nevében jön, Izráel királya!”</verse>
				<verse number="14">Jézus, miután egy fiatal szamarat talált, ráült a megírt Ige szerint:</verse>
				<verse number="15">„Ne félj Sion leánya! Íme királyod jő, szamárnak csikaján ül.”</verse>
				<verse number="16">Tanítványai eleinte nem ismertek rá e dolgokra, de amikor Jézus megdicsőült, akkor visszaemlékeztek, hogy ezek már meg voltak írva felőle, és hogy ezeket is tették vele.</verse>
				<verse number="17">Az a tömeg, mely együtt volt vele akkor, amikor Lázárt a sírból előhívta, és a halottak közül feltámasztotta, most tanúságot tett mellette.</verse>
				<verse number="18">Azért is ment eléje a tömeg, mert hallották róla, hogy ezt a jelt tette.</verse>
				<verse number="19">A farizeusok meg így beszéltek egymás között: „Látjátok, semmi hasznotok már? Lám! Utána megy már a világ.”</verse>
				<verse number="20">Azok között, akik az ünnepre felmentek imádkozni, volt néhány hellén.</verse>
				<verse number="21">Ezek odamentek a galileai Betszaidából való Fülöphöz és megkérték: „Uram, Jézust akarnók látni.”</verse>
				<verse number="22">Fülöp elment és szólt Andrásnak, András és Fülöp elmentek és szóltak Jézusnak.</verse>
				<verse number="23">Jézus meg így szólt hozzájuk: „Eljött az óra, hogy az embernek Fia megdicsőüljön.</verse>
				<verse number="24">Bizony, bizony azt mondom nektek, ha a földbe hullatott gabonamag el nem hal, egyedül marad. Ha azonban meghal, sok gyümölcsöt terem.</verse>
				<verse number="25">Aki kedveli a lelkét, elveszti azt, s aki gyűlöli e világban a lelkét, örök életre megőrzi azt.</verse>
				<verse number="26">Ha valaki kiszolgál engem, kövessen is engem, és ahol én vagyok, ott lesz az én szolgám is. Ha valaki nekem szolgál, meg fogja becsülni azt az Atya.</verse>
				<verse number="27">Most nyugtalan a lelkem. Mit mondjak? Atyám, ments meg engem ez órától! De hisz ezért jöttem erre az órára.</verse>
				<verse number="28">Atyám, dicsőítsd meg nevedet!” Hang szólt az égből: „Meg is dicsőítettem és újra meg fogom dicsőíteni.”</verse>
				<verse number="29">Az ott álló és hallgató tömeg azt mondta: „Mennydörgés hallatszott.” Mások ezt mondták: „Angyal beszél vele.”</verse>
				<verse number="30">Megszólalt Jézus: „Nem értem szólt ez a hang, hanem érettetek.</verse>
				<verse number="31">Most folyik a világon az ítélet! Most fogják e világ fejedelmét kivetni.</verse>
				<verse number="32">De én is, ha engem felemelnek e földről, mindeneket magamhoz vonok majd.”</verse>
				<verse number="33">Ilyen jelképpel fejezte ki, hogy mily halállal kell meghalnia.</verse>
				<verse number="34">„Mi a törvényből azt hallottuk – felelte neki a tömeg –, hogy a Krisztus örökre megmarad, hogy mondhatod hát, hogy az ember Fiának fel kell emeltetnie? Ki ez az embernek Fia?”</verse>
				<verse number="35">Jézus azt felelte nekik: „A világosság még egy kis ideig köztetek van. Úgy járjatok, ahogy világosságotok van, hogy a sötétség hatalmába ne kerítsen titeket. Aki a sötétségben jár, nem tudja, hová megy.</verse>
				<verse number="36">Minthogy világosságotok van, higgyetek a világosságban, hogy a világosság fiaivá lehessetek.” Ezeket mondta Jézus, azután elment és elrejtőzött előlük.</verse>
				<verse number="37">Bár ily nagy jeleket tett előttük, mégsem hittek benne, hogy beteljesedjék Ézsaiás próféta szava, melyet mondott:</verse>
				<verse number="38">„Uram, ki hitt annak, amit tőlünk hallott? Az Úrnak karjáról ki előtt hullott le a lepel?”</verse>
				<verse number="39">Azért nem tudtak hinni, mert Ézsaiás később még azt is mondta:</verse>
				<verse number="40">„Vakká tette szemüket, megkövesedetté szívüket, hogy szemükkel ne lássanak, szívükkel ne értsenek, meg ne forduljanak, és meg ne gyógyíthassam őket.”</verse>
				<verse number="41">Ezeket azért mondta Ézsaiás, mert látta az ő dicsőségét és őróla beszélt.</verse>
				<verse number="42">Mégis még az elöljárók közül is sokan hittek benne, de a farizeusok miatt nem vallották meg, hogy a zsinagógából ki ne vessék őket.</verse>
				<verse number="43">Mert jobban szerették az emberek elismerését, mint azt a dicsőséget, amelyet az Isten ad.</verse>
				<verse number="44">Jézus hangosan kiáltotta: „Aki bennem hisz, nem én bennem hisz, hanem abban, aki elküldött engem.</verse>
				<verse number="45">És aki engem lát, azt látja, aki engem elküldött.</verse>
				<verse number="46">Én világosságul jöttem e világra, hogy senki, aki bennem hisz, sötétségben ne maradjon.</verse>
				<verse number="47">Ha valaki beszédemet hallgatja, és nem őrzi meg, én nem ítélem meg azt, mert nem azért jöttem, hogy a világot megítéljem, hanem hogy megmentsem a világot.</verse>
				<verse number="48">Van valaki, aki megítéli azt, aki elvet engem és beszédeimet el nem fogadja, az Ige ítéli el, amelyet szóltam, az Ige ítéli e1 azt az utolsó napon.</verse>
				<verse number="49">Mert én nem magamból szóltam, hanem az Atya, aki engem elküldött, adott nekem parancsot arra, hogy mit szóljak, és mit beszéljek.</verse>
				<verse number="50">És tudom, hogy az ő parancsa örök élet. Amiket tehát beszélek, úgy beszélem, ahogy az Atya mondotta nekem.”</verse>
			</chapter>
			<chapter number="13">
				<verse number="1">A pászka ünnepe előtt történt, hogy Jézus, miután tudta, hogy eljött az órája arra, hogy ebből a világból átmenjen az Atyához, azért mert szerette övéit, akik e világban vannak, mindvégig szerette őket.</verse>
				<verse number="2">Egy estebéd alkalmával, mikor a vádló már belesugallta Júdásnak, a karióti Simon fiának szívébe, hogy elárulja őt,</verse>
				<verse number="3">miután tudta Jézus, hogy az Atya mindent neki adott az ő kezébe, és tudta, hogy ő az Istentől jött ki és az Istenhez megy el.</verse>
				<verse number="4">Minderről tudva felkelt az estebédtől, köpenyét levetette, fogott egy vászontörlőt s azt körülkötötte magán.</verse>
				<verse number="5">Aztán vizet töltött egy tálba s hozzáfogott, hogy tanítványainak lábát megmossa és a törülközővel, melyet magán körülkötött, megtörölje.</verse>
				<verse number="6">Elérkezett Simon Péterhez, ki ezt mondta neki: „Uram, te mosod meg az én lábamat?”</verse>
				<verse number="7">„Amit most én teszek, azt te most nem érted – felelte neki Jézus –, később majd meg fogod érteni.”</verse>
				<verse number="8">De Péter ezt mondta: „Az én lábamat te soha meg nem mosod.” Jézus azt felelte neki: „Ha meg nem moslak, nincs részed velem.”</verse>
				<verse number="9">„Uram – szólott Simon Péter –, ne csak a lábamat, hanem a kezemet és a fejemet is.”</verse>
				<verse number="10">„Annak, aki megmosdott, nincs többre szüksége – válaszolta neki Jézus –, minthogy a lábát megmossák, egyébként egészen tiszta. Ti is tiszták vagytok, de nem mindnyájan.”</verse>
				<verse number="11">Tudta ugyanis, hogy ki árulja el őt, azért mondotta, hogy nem vagytok mindnyájan tiszták.</verse>
				<verse number="12">Mikor már megmosta lábukat, felvette köpenyét, újra asztalhoz dőlt és így szólt hozzájuk: „Értitek, mit tettem veletek?</verse>
				<verse number="13">Ti így hívtok engem: Tanító! Vagy: Úr! És helyesen mondjátok, az vagyok.</verse>
				<verse number="14">Ha én, aki Úr és Tanító vagyok, megmostam lábatokat, ti is tartoztok egymás lábát mosni,</verse>
				<verse number="15">mert példát adtam nektek, hogy ti is úgy tegyetek, ahogy én tettem.</verse>
				<verse number="16">Bizony, bizony azt mondom nektek, a rabszolga nem nagyobb uránál, sem akit elküldenek nem nagyobb annál, aki elküldötte.</verse>
				<verse number="17">Ha ezeket tudjátok, boldogok vagytok, ha megtehetitek őket.</verse>
				<verse number="18">Nem mindnyájatok felől szólok. Tudom, kiket válogattam ki. De azért tettem, hogy az Írás beteljesedjék: Aki kenyeremet eszi, felemelte sarkát ellenem.</verse>
				<verse number="19">Most kezdem ezt beszélni nektek, még mielőtt megtörtént volna, hogy ha megtörténik, elhiggyétek, hogy én vagyok az.</verse>
				<verse number="20">Bizony, bizony azt mondom nektek, hogy aki valakit befogad, akit én küldök, engem fogad be, s aki engem befogad, azt fogadja be, aki küldött engem.”</verse>
				<verse number="21">Mikor Jézus ezeket mondta, nyugtalanná tette szelleme, mire ő a következő tanúságot tette: „Bizony, bizony azt mondom nektek, hogy közületek egy el fog engem árulni.”</verse>
				<verse number="22">A tanítványok erre egymásra néztek, zavarban a felől, hogy melyikükről beszél.</verse>
				<verse number="23">Tanítványai közül az egyik, akit Jézus szeretett, Jézus keblére dőlve feküdt</verse>
				<verse number="24">s annak intett Simon Péter kérdezve: „Ki az, akiről beszél?”</verse>
				<verse number="25">Az Jézus keblére vetvén magát, megkérdezte tőle: „Uram, ki az?”</verse>
				<verse number="26">Jézus ezt felelte: „Az, akinek a bemártott falatot oda fogom adni.” Bemártott egy falatot, azután fogta és odaadta karióti Simon fiának, Júdásnak.</verse>
				<verse number="27">Akkor a falat után bement abba a sátán.” Jobban siess azzal, amit tenni készülsz!” – mondta neki Jézus.</verse>
				<verse number="28">Azt azonban az asztalnál fekvők közül senki sem értette, hogy ezt mire mondotta.</verse>
				<verse number="29">Némelyek azt gondolták, hogy miután a persely Júdásnál volt, Jézus azt mondta neki: „Vedd meg, amire az ünnepen szükségünk lesz,” vagy, hogy a szegényeknek adjon valamit.</verse>
				<verse number="30">Mikor azután a falatot elvette, tüstént eltávozott. Akkor már éjszaka volt.</verse>
				<verse number="31">Mikor elment, Jézus így szólt: „Most dicsőült meg az embernek Fia, Isten is megdicsőült benne.</verse>
				<verse number="32">Ha Isten megdicsőült benne, Isten is meg fogja őt dicsőíteni önmagában, hamarosan megdicsőíti őt.</verse>
				<verse number="33">Gyermekeim, még egy kevés ideig veletek vagyok, keresni fogtok engem, és amiként a zsidóknak már megmondtam, azt most nektek is mondom: Ahová én megyek, ti oda nem jöhettek.</verse>
				<verse number="34">Új parancsolatot adok nektek, hogy egymást szeressétek. Ahogy én szerettelek titeket, ti is úgy szeressétek egymást.</verse>
				<verse number="35">Arról ismeri meg mindenki, hogy az én tanítványaim vagytok, ha szeretet lesz bennetek egymás iránt.”</verse>
				<verse number="36">„Uram, hová mégy?” – kérdezte tőle Simon Péter. Jézus ezt felelte: „Ahová megyek, oda most nem követhetsz, de utólag követni fogsz.”</verse>
				<verse number="37">„Uram – mondta neki Péter –, miért nem követhetlek most? A lelkemet adom oda érted.”</verse>
				<verse number="38">„A lelkedet adod oda értem? – felelte neki Jézus –, bizony azt mondom neked, hogy nem szól addig a kakas, míg háromszor meg nem tagadsz engem.”</verse>
			</chapter>
			<chapter number="14">
				<verse number="1">„Ne rendüljön meg a szívetek! Higgyetek Istenben, én bennem is higgyetek!</verse>
				<verse number="2">Atyám házában sok lakás van. Ha nem úgy volna, megmondtam volna nektek. Mert azért megyek el, hogy helyet készítsek nektek.</verse>
				<verse number="3">És ha elmegyek, és helyet készítek nektek, ismét megjövök, és magamhoz veszlek titeket, hogy ahol én vagyok, ti is ott legyetek.</verse>
				<verse number="4">Az utat tudjátok oda, ahová megyek.”</verse>
				<verse number="5">„Uram – szólt hozzá Tamás –, nem tudjuk hova mégy, hogy tudhatnánk az utat?”</verse>
				<verse number="6">Jézus ezt felelte: „Én vagyok az út, az igazság és az élet, senki sem mehet az Atyához, csak rajtam keresztül.</verse>
				<verse number="7">Ha engem megismertetek volna, Atyámat is ismernétek. Mostantól fogva ismeritek és látjátok őt.”</verse>
				<verse number="8">„Uram – mondta neki Fülöp –, mutasd meg nekünk az Atyát és ez elég nekünk.”</verse>
				<verse number="9">„Annyi idő óta veletek vagyok – felelte neki Jézus –, és te nem ismersz engem, Fülöp? Aki engem lát, látja az Atyát. Hogy mondhatod: Mutasd meg nekünk az Atyát?</verse>
				<verse number="10">Nem hiszed, hogy én az Atyában vagyok s az Atya énbennem? A beszédeket, melyeket nektek szólok, nem magamtól szólom. Az Atya, ki bennem marad, végzi a maga munkáit.</verse>
				<verse number="11">Higgyétek el nekem, hogy én az Atyában vagyok és az Atya énbennem. Ha nem, magukért a tettekért higgyetek.</verse>
				<verse number="12">Bizony, bizony azt mondom nektek, az, aki bennem hisz, ugyanazokat a munkákat fogja tenni, melyeket én teszek, sőt azoknál nagyobbakat fog tenni, mert én az Atyához megyek.</verse>
				<verse number="13">S amit csak kérni fogtok az én nevemben, megteszem majd, hogy az Atya megdicsőüljön a Fiúban.</verse>
				<verse number="14">Ha valamire nevemben kérni fogtok, én megteszem.</verse>
				<verse number="15">Ha szerettek engem, parancsolataimat megőrizzétek!</verse>
				<verse number="16">S majd kérni fogom az Atyát és ő más Bátorítót fog adni nektek, hogy az örökké veletek legyen:</verse>
				<verse number="17">Az igazság Szellemét, akit a világ nem képes befogadni, mert nem látja, s nem is ismeri őt, ti ellenben ismeritek őt, mert nálatok marad és bennetek lesz.</verse>
				<verse number="18">Nem hagylak titeket árvákul, eljövök hozzátok.</verse>
				<verse number="19">Még egy kevés idő és a világ nem lát többé engem: Ti ellenben láttok, mert én élek s ti is élni fogtok.</verse>
				<verse number="20">Azon a napon fel fogjátok ismerni, hogy én Atyámban vagyok, ti énbennem vagytok, én is tibennetek.</verse>
				<verse number="21">Az szeret engem, aki magánál tartja parancsolataimat és megőrzi őket. Azt pedig, aki engem szeret, szeretni fogja Atyám. Én is szeretni fogom azt, és láthatóvá teszem magam majd neki.”</verse>
				<verse number="22">„Uram – szólt hozzá Júdás, nem a karióti –, mi történt, hogy nekünk készülsz láthatóan megjelenni és nem a világnak?”</verse>
				<verse number="23">Jézus ezt felelte neki: „Ha valaki szeret engem, és igémet megőrzi, Atyám is szeretni fogja azt, azután majd elmegyünk hozzá, és lakást készítünk nála.</verse>
				<verse number="24">Aki engem nem szeret, igéimet sem őrzi meg. Az az ige pedig, melyet hallotok, nem az enyém, hanem azé, aki elküldött engem, Atyámé.</verse>
				<verse number="25">Ezeket beszéltem nektek, amíg veletek voltam.</verse>
				<verse number="26">A Bátorító azonban, a Szent Szellem, akit az Atya nevemben küldeni fog, mindenre meg fog tanítani titeket, s mindenre emlékeztetni fog, amit mondottam nektek.</verse>
				<verse number="27">Békességet hagyok nektek, az én békességemet adom nektek, nem úgy adom nektek, ahogy a világ adja. Ne nyugtalankodjék a szívetek, és el ne csüggedjen.</verse>
				<verse number="28">Hallottátok, hogy azt mondtam nektek: Elmegyek, de eljövök hozzátok. Ha szeretnétek engem, örülnétek, hogy Atyámhoz megyek, mert az Atya nagyobb nálamnál.</verse>
				<verse number="29">Most hát megmondtam nektek, mielőtt megtörtént volna, hogy ha megtörténik, higgyetek.</verse>
				<verse number="30">Már nem sokat beszélek veletek, jön ugyanis e világ fejedelme. Bennem azonban semmije sincsen.</verse>
				<verse number="31">De azért van ez, hogy a világ megtudja, hogy szeretem az Atyát, s hogy amiképpen parancsolta nekem az Atya, akképpen cselekszem. Keljetek fel, menjünk innen!”</verse>
			</chapter>
			<chapter number="15">
				<verse number="1">„Én vagyok az igazi szőlőtőke. Atyám a szőlőműves.</verse>
				<verse number="2">Lemetsz rólam minden vesszőt, mely gyümölcsöt nem terem és megtisztít mindent, mely gyümölcsöt terem, hogy több gyümölcsöt teremjen.</verse>
				<verse number="3">Ti már tiszták vagytok a miatt a beszéd miatt, melyet szóltam hozzátok.</verse>
				<verse number="4">Maradjatok bennem, én is bennetek maradok. Miként a vessző nem képes magától gyümölcsöt teremni, csak ha a tőkén marad, úgy ti sem, ha bennem nem maradtok.</verse>
				<verse number="5">Én vagyok a szőlőtőke, ti a szőlővesszők. Aki bennem marad, s akiben én is megmaradok, sok gyümölcsöt terem, mert nálam nélkül semmit nem tehettek.</verse>
				<verse number="6">Ha valaki nem marad bennem, azt kivetik, mint a szőlővesszőt, ott elszárad, azután összeszedik, tűzre vetik és elégetik.</verse>
				<verse number="7">Ha megmaradtok bennem és beszédeim bennetek maradnak, kérjetek, amit csak akartok és meglesz nektek.</verse>
				<verse number="8">Azzal dicsőül meg Atyám, ha sok gyümölcsöt teremtek, és tanítványaimmá lesztek.</verse>
				<verse number="9">Amiként engem szeretett Atyám, én is úgy megszerettelek titeket, maradjatok meg szeretetemben.</verse>
				<verse number="10">Ha parancsolataimat megőrzitek majd, megmaradtok szeretetemben, miként én is, ki Atyám parancsolatait megőriztem, meg fogok maradni az ő szeretetében.</verse>
				<verse number="11">Ezeket beszéltem el nektek, hogy az én örömöm bennetek legyen, s így örömötök teljessé legyen.</verse>
				<verse number="12">Az az én parancsolatom, hogy úgy szeressétek egymást, amiképpen én szerettelek titeket.</verse>
				<verse number="13">Annál nagyobb szeretet senkiben sem lehet, hogy ha valaki lelkét adja oda barátaiért.</verse>
				<verse number="14">Ti barátaim vagytok, ha megteszitek, amit parancsolok nektek.</verse>
				<verse number="15">Többé nem mondalak titeket rabszolgáknak, mert a rabszolga nem tudja, mit cselekszik ura, hanem barátaimnak mondalak titeket, mert mindent tudtotokra adtam, amit Atyámnál hallottam.</verse>
				<verse number="16">Nem ti választottatok ki engem, hanem én válogattalak ki, és arra rendeltelek titeket, hogy elmenjetek, és gyümölcsöt teremjetek, a gyümölcsötök pedig megmaradjon, hogy bármire is kéritek az Atyát az én nevemben, megadja nektek.</verse>
				<verse number="17">Ezeket parancsolom nektek, hogy szeressétek egymást.</verse>
				<verse number="18">Ha a világ gyűlöl titeket, tudjátok meg, hogy engem előbb gyűlölt, mint titeket.</verse>
				<verse number="19">Ha a világból valók volnátok, a világ kedvelné a sajátját, de mert nem vagytok a világból valók, hanem én válogattalak ki titeket a világból, azért gyűlöl titeket a világ.</verse>
				<verse number="20">Emlékezzetek meg arról a szóról, melyet mondottam nektek: A rabszolga nem nagyobb uránál. Ha engem üldöztek, titeket is üldözni fognak. Ha az én szómat megőrizték, a tieteket is meg fogják őrizni.</verse>
				<verse number="21">Ámde mindezt az én nevemért fogják veletek tenni, mert nem ismerik azt, aki elküldött engem.</verse>
				<verse number="22">Ha nem jöttem volna, és nem szóltam volna nekik, nem volna vétkük, így azonban nincs mentségük a vétkükre.</verse>
				<verse number="23">Aki engem gyűlöl, Atyámat is gyűlöli.</verse>
				<verse number="24">Ha nem tettem volna közöttük azokat a tetteket, melyeket senki más nem tett, nem volna vétkük. Így azonban láttak is, meg gyűlöltek: Engem is, Atyámat is.</verse>
				<verse number="25">De azért lett ez így, hogy beteljesedjék a törvényükben megírt ige: Ok nélkül gyűlöltek engem.</verse>
				<verse number="26">Ha eljő a Bátorító, akit Atyám mellől én fogok küldeni, az igazság Szelleme, aki Atyám mellől jő elő, ő fog tanúskodni mellettem.</verse>
				<verse number="27">De ti is tanúskodni fogtok, mert kezdettől fogva velem vagytok.</verse>
			</chapter>
			<chapter number="16">
				<verse number="1">Ezeket azért beszéltem nektek, hogy tőrbe ne essetek.</verse>
				<verse number="2">Ki fognak vetni titeket a zsinagógából. De jön egy óra, mikor bárki, aki titeket megöl, azt fogja gondolni, hogy az Istennek tesz szolgálatot vele.</verse>
				<verse number="3">Azért fognak így cselekedni, mert nem ismerték fel az Atyát, sem engem.</verse>
				<verse number="4">Mégis elmondtam e dolgokat nektek, hogy ha majd eljön az órájuk, visszaemlékezzetek, hogy megmondtam nektek. Ezeket eleitől fogva azért nem mondtam nektek, mert veletek voltam.</verse>
				<verse number="5">Most azonban ahhoz megyek el, aki elküldött engem. Ám közületek senki sem kérdez engem: Hová mégy?</verse>
				<verse number="6">Mégis, mikor ezeket mondottam nektek, a bánat töltötte meg szíveteket.</verse>
				<verse number="7">De én megmondtam nektek az igazat: Hasznotokra van, hogy én elmenjek. Mert ha nem megyek el, a Bátorító nem jön el hozzátok, ha ellenben elmegyek, elküldöm őt hozzátok.</verse>
				<verse number="8">Ha ő eljön, meggyőzi a világot vétek, igazságos döntés és ítélet dolgában.</verse>
				<verse number="9">Vétek dolgában, hogy nem hisznek bennem.</verse>
				<verse number="10">Igazságos döntés dolgában, hogy az Atyához megyek, és többé nem láttok engem.</verse>
				<verse number="11">Ítélet dolgában, hogy a világ fejedelme ítélet alatt van.</verse>
				<verse number="12">Még sok mondanivalóm van hozzátok, de most nem vagytok képesek elhordozni még.</verse>
				<verse number="13">Ha azonban eljön ő, az igazság Szelleme, útmutatótok lesz a teljes igazságban. Mert nem magától fog beszélni, csak amit hall, azt mondja el, s a jövendőt tudatja veletek.</verse>
				<verse number="14">Engem fog dicsőíteni, mert az enyémből fog meríteni s azt mondja el nektek.</verse>
				<verse number="15">Mindaz, amije Atyámnak van, az enyém, ezért mondtam nektek, hogy az enyémből meríti, s azt tudatja veletek.</verse>
				<verse number="16">Még egy kevés idő s többé nem láttok engem, megint egy kis idő, s megláttok majd engem.”</verse>
				<verse number="17">Tanítványai közül egyesek így szóltak egymáshoz: „Mi az, amit mond nekünk: Egy kis idő s nem láttok engem, megint egy kis idő s megláttok majd engem? Meg hogy: Az atyához megyek.</verse>
				<verse number="18">Micsoda az az kis idő, amiről beszél? – szóltak – nem tudjuk, mit beszél.”</verse>
				<verse number="19">Jézus észrevette, hogy meg akarják őt kérdezni, megszólította hát őket: „Afelől vitatkoztok egymással, hogy azt mondtam: Egy kevés idő és nem láttok engem, megint egy kevés idő és megláttok majd engem?</verse>
				<verse number="20">Bizony, bizony azt mondom nektek, hogy ti sírni és jajveszékelni fogtok, a világ pedig örülni fog, ti bánkódni fogtok, de bánkódástok örömre fordul.</verse>
				<verse number="21">Ha az asszony szül, bánata van, mert eljött az órája, de ha megszüli gyermekét, többé nem emlékezik szorongására a miatt az öröm miatt, hogy ember született a világra.</verse>
				<verse number="22">Nektek ugyan most bánatotok van, de majd újra meglátlak titeket és akkor szívetek örülni fog, s örömötöket senki sem fogja elvenni tőletek.</verse>
				<verse number="23">Azon a napon engem többé nem kérdeztek meg semmi felől. Bizony, bizony azt mondom nektek: Bármire kéritek is akkor az Atyát az én nevemben, megadja nektek.</verse>
				<verse number="24">Mostanáig semmit sem kértetek az én nevemben: Kérjetek és kapni fogtok, hogy örömötök teljes legyen.</verse>
				<verse number="25">Ezeket példaszóval beszéltem nektek: De jön egy óra, mikor többé nem szólok nektek példaszóval, hanem teljes nyíltsággal adok nektek tudósítást az Atya felől.</verse>
				<verse number="26">Azon a napon az én nevemben kérni fogtok s nem mondom nektek, hogy az Atyát én fogom kérni értetek,</verse>
				<verse number="27">mert hisz az Atya maga is kedvel titeket, mert én kedvessé lettem nektek, ti meg annak hívőivé, hogy én Isten mellől jöttem el.</verse>
				<verse number="28">Eljöttem az Atyától, lejöttem a világba, ismét elhagyom a világot, és az Atyához megyek.”</verse>
				<verse number="29">„Most nyíltan beszélsz – szóltak tanítványai –, és nem mondasz semmit példaszóval.</verse>
				<verse number="30">Most tudjuk, hogy mindent tudsz és nincs szükséged arra, hogy valaki megkérdezzen, emiatt hisszük, hogy Isten mellől jöttél el.”</verse>
				<verse number="31">„Most hiszitek? – mondta nekik Jézus.</verse>
				<verse number="32">Lám, eljön egy óra és már el is jött, hogy szétszóródtok, ki-ki a magáéba és engem egyedül hagytok. De nem vagyok egyedül, mert az Atya velem van.</verse>
				<verse number="33">Ezeket azért beszéltem el nektek, hogy bennem békességetek legyen. A világban szorongatástok lesz, de bízzatok: A világ legyőzve áll alattam.”</verse>
			</chapter>
			<chapter number="17">
				<verse number="1">Ezeket beszélte Jézus. Azután felemelte szemét az égre és így szólt: „Atyám! Eljött az óra. Dicsőítsd meg Fiadat, hogy Fiad megdicsőíthessen téged.</verse>
				<verse number="2">Cselekedjél annak megfelelően, hogy fennhatóságot adtál neki minden húson, hogy mindazoknak, akiket neki adtál, örök életet adhasson.</verse>
				<verse number="3">Az az örök élet, hogy téged, az egyetlen igaz Istent ismerjenek és azt, akit elküldtél, a Krisztus Jézust.</verse>
				<verse number="4">Én megdicsőítettelek téged a földön, miután elvégeztem a munkát, melyet te adtál nekem, hogy megtegyem.</verse>
				<verse number="5">Most pedig dicsőíts meg engem Atyám, azzal a dicsőséggel, mely nálad az enyém volt, még mielőtt a világ lett volna.</verse>
				<verse number="6">Kinyilatkoztattam nevedet azoknak az embereknek, akiket a világból nekem adtál. Tieid voltak és te nekem adtad őket, ők meg a te igédet megőrizték.</verse>
				<verse number="7">Most vált ismertté számukra, hogy minden, amit nekem adtál tőled való,</verse>
				<verse number="8">mert azokat a szavakat, melyeket nekem adtál, nekik adtam, ők elfogadták, és valósággal felismerték, hogy tőled jöttem el, elhitték, hogy te küldtél el engem.</verse>
				<verse number="9">Őértük kérlek téged, nem a világért kérlek, hanem azokért, akiket nekem adtál, mert tieid.</verse>
				<verse number="10">Minden, ami enyém a tiéd és a tiéd az enyém, én meg bennük jutottam dicsőségre.</verse>
				<verse number="11">Én ezentúl nem vagyok a világon, de ők a világban vannak, én hozzád megyek, Szent Atyám, őrizd meg őket neveddel, melyet nekem adtál, hogy egyek legyenek, mint mi.</verse>
				<verse number="12">Mikor velük voltam, én megőriztem őket a te neveddel, melyet nekem adtál, vigyáztam és senki sem veszett el közülük, csak a veszedelemnek fia, hogy az írás beteljesedjék.</verse>
				<verse number="13">Most pedig hozzád megyek és ezeket azért beszélem a világon, hogy az én örömömet a maga teljességében birtokolhassák. Értük szentelem magamat, hogy ők is igazán megszenteltekké legyenek.</verse>
				<verse number="14">Igédet nekik adtam. A világ gyűlölte őket, mert nem a világból valók, mint ahogy én sem vagyok a világból való.</verse>
				<verse number="15">Nem arra kérlek, hogy kivedd őket a világból, hanem, hogy őrizd meg őket a rossztól.</verse>
				<verse number="16">Nem a világból valók, mint ahogy én sem vagyok a világból való.</verse>
				<verse number="17">Szenteld meg őket az igazságban! A te igéd igazság.</verse>
				<verse number="18">Amint te elküldtél engem a világba, én is úgy küldöm el őket a világba.</verse>
				<verse number="20">Nem egyedül ezekért kérlek, hanem azokért is, akik az ő beszédükért fognak bennem hinni.</verse>
				<verse number="21">Hogy mindannyian egyek legyenek, hogy amiként te, Atyám bennem vagy és én tebenned vagyok, ők is bennünk legyenek, hogy a világ elhiggye, hogy te küldtél engem.</verse>
				<verse number="22">Én azt a dicsőséget, melyet nekem adtál, nekik adtam, hogy egyek legyenek, mint mi egyek vagyunk:</verse>
				<verse number="23">én bennük és te énbennem, hogy az egységük befejezett legyen, hogy a világ felismerje, hogy te küldtél engem, s hogy úgy szeretted őket, mint ahogy engem szerettél.</verse>
				<verse number="24">Atyám, akarom, hogy azok, akiket nekem adtál, velem együtt ott legyenek, ahol én vagyok, hogy szemléljék dicsőségemet, melyet nekem adtál, hisz a világ alapítása előtt szerettél engem.</verse>
				<verse number="25">Igazságos Atyám, a világ nem ismert meg téged, de én megismertelek, és ezek felismerték, hogy te küldtél engem.</verse>
				<verse number="26">Megismertettem velük a te nevedet, és ezután is megismertetem, hogy a szeretet, mellyel engem szerettél, bennük legyen, én is bennük legyek. ”</verse>
			</chapter>
			<chapter number="18">
				<verse number="1">Miután Jézus ezeket mondotta, tanítványaival együtt egy, a Kidrón patakán túleső helyre ment, hol egy kert volt. Abba bementek ő és tanítványai.</verse>
				<verse number="2">Azt a helyet ismerte Júdás is, aki őt elárulta, mert Jézus sokszor gyűlt ott össze tanítványaival.</verse>
				<verse number="3">Júdás magával vivén a kohorszot (egy csapat katonát), továbbá a főpapoktól és a farizeusoktól kiküldött szolgákat, fáklyákkal, lámpákkal és fegyverekkel Jézushoz ment.</verse>
				<verse number="4">Jézus, aki tudta mindazt, ami rá következik, előjött és megkérdezte őket: „Kit kerestek?”</verse>
				<verse number="5">„A názáreti Jézust” – felelték azok -, mire azt mondta nekik: „Én vagyok.” Velük együtt ott állt Júdás is, aki őt elárulta.</verse>
				<verse number="6">Amikor azt mondta nekik: „Én vagyok,” azok hátra hőköltek és földre estek.</verse>
				<verse number="7">Újra megkérdezte hát őket: „Kit kerestek?” „A názáreti Jézust” – felelték azok.</verse>
				<verse number="8">„Megmondtam már, hogy én vagyok – válaszolta Jézus –, ha engem kerestek, ezeket hagyjátok elmenni.”</verse>
				<verse number="9">Azért mondta ezt, hogy beteljesedjék az ige, amit mondott: „Azok közül, akiket nekem adtál, senkit el nem veszítettem.”</verse>
				<verse number="10">Simon Péter, akinél kard volt, kivonta azt és megvágta a főpap rabszolgáját, lemetszette annak jobb fülét. A rabszolga neve Málkus volt.</verse>
				<verse number="11">„Dugd kardodat hüvelyébe – szólt Jézus Péterre. – Hát én nem innám ki a poharat, melyet az Atya adott nekem?”</verse>
				<verse number="12">A kohorsz, az ezredes és a zsidók szolgái ekkor elfogták és megkötözték Jézust.</verse>
				<verse number="13">Először Annáshoz vezették. Ő volt Kajafás ipa, aki abban az esztendőben főpap volt.</verse>
				<verse number="14">Kajafás volt az, aki a tanácsban azt mondta a zsidóknak, hogy „hasznosabb, ha egy ember vész el a népért.”</verse>
				<verse number="15">Simon Péter és egy másik tanítvány követték Jézust. Az a tanítvány ismerős volt a főpapnál és Jézussal együtt bement a főpap udvarába.</verse>
				<verse number="16">Míg Péter kinn állt a kapunál. Akkor a másik tanítvány, aki a főpapnál ismerős volt, kiment és szólt a kapunálló leánynak, azután bevitte Pétert.</verse>
				<verse number="17">A kapunál álló fiatal rabszolgáló megszólította Pétert: „Nem vagy te is annak az embernek tanítványai közül való?” „Nem vagyok” – felelte ő.</verse>
				<verse number="18">Ott álldogáltak a rabszolgák és bérszolgák is, széntüzet csináltak, mert hideg volt és melegedtek. Köztük állt Péter is és melegedett.</verse>
				<verse number="19">A főpap tanítványai, és tanítása felől kérdezte Jézust.</verse>
				<verse number="20">Jézus így felelt neki: „Én nyíltan beszéltem a világnak. Mindenkor a zsinagógában és szent helyen tanítottam, hol a zsidók mindannyian összejönnek, rejtőzve semmit sem beszéltem.</verse>
				<verse number="21">Miért kérdezel engem? Kérdezd meg hallgatóimat, mit beszéltem nekik. Azok, látod, tudják, hogy miket mondottam.”</verse>
				<verse number="22">Mikor ezeket mondotta, a szolgák közül egy, aki mellette állt, arcul ütötte Jézust, és ezt mondotta: „Így felelsz a főpapnak?”</verse>
				<verse number="23">Jézus így válaszolt: „Ha gonoszul szóltam, bizonyítsd rám a gonoszt, ha pedig megfelelően, miért versz?”</verse>
				<verse number="24">Annás ekkor megkötözve elküldte őt Kajafás főpaphoz.</verse>
				<verse number="25">Simon Péter pedig ott állt és melegedett. Kérdezték tőle: „Úgy-e, hogy te is a tanítványai közül való vagy?” Ő eltagadta: „Nem vagyok” – mondta.</verse>
				<verse number="26">A főpap rabszolgái közül egy, aki rokona volt annak, akinek fülét Péter levágta, így szólt: „Nem láttalak én téged vele együtt a kertben?”</verse>
				<verse number="27">Péter ismét eltagadta és akkor tüstént megszólalt a kakas.</verse>
				<verse number="28">Jézust Kajafástól a pretóriumba (laktanyába) vezették. Ők maguk nem mentek be a pretóriumba, hogy ne fertőződjenek, hanem megehessék a pászkát.</verse>
				<verse number="29">Pilátus ment ki hát hozzájuk és megkérdezte: „Micsoda vádat emeltek ez ember ellen?”</verse>
				<verse number="30">Azok ezt felelték: „Ha nem volna gonosztevő, nem adtuk volna át.”</verse>
				<verse number="31">Pilátus erre ezt mondta nekik: „Vegyétek ti át és ítéljétek el törvényetek szerint.” – „Nekünk nincs megengedve, hogy bárkit is megöljünk” – válaszolták a zsidók neki,</verse>
				<verse number="32">hogy beteljesedjék Jézus jelképes szava, mellyel azt példázta, hogy milyen halállal kell meghalnia.</verse>
				<verse number="33">Pilátus hát újra bement a pretóriumba, hivatta Jézust és megkérdezte: „Te a zsidók királya vagy?”</verse>
				<verse number="34">Jézus így felelt: „Magadtól kérded ezt, vagy mások mondották neked rólam?”</verse>
				<verse number="35">„Zsidó vagyok én? – válaszolta Pilátus. A te nemzeted és a főpapok adtak téged át nekem. Mit tettél?”</verse>
				<verse number="36">Jézus ezt felelte: „Az én királyságom nem ebből a világból való. Ha ebből a világból való volna a királyságom, szolgáim küzdenének, hogy ne adassam át a zsidóknak. Így hát királyságom nem innen való.”</verse>
				<verse number="37">„Tehát király vagy?” – kérdezte tőle Pilátus.” Te mondod, hogy király vagyok – felelte Jézus. Én azért születtem és azért jöttem a világra, hogy tanúskodjam az igazság mellett. Mindenki hallgat a szómra, aki az igazságból való.”</verse>
				<verse number="38">„Mi az igazság?” – szólt Pilátus. E szó után újra kiment a zsidókhoz és így szólt hozzájuk: „Én semmi okot nem találok benne a vádolásra.</verse>
				<verse number="39">Van nálatok egy szokás, hogy pászka alkalmával elbocsássak egy foglyot. Akarjátok, hogy elbocsássam a Zsidók Királyát?”</verse>
				<verse number="40">Azok újra kiáltozták: „Ne őt, hanem Barabbást!” Barabbás pedig haramia volt.</verse>
			</chapter>
			<chapter number="19">
				<verse number="1">Akkor Pilátus elvitette és megostoroztatta Jézust.</verse>
				<verse number="2">A katonák tövisből koszorút fontak és fejére tették. Bíborköpenybe burkolták,</verse>
				<verse number="3">hozzáléptek és így szóltak: „Örvendj Zsidók Királya!” Majd arcára verdestek.</verse>
				<verse number="4">Azután újra kiment Pilátus és így szólt hozzájuk: „Nézzétek, kihozom őt, hogy lássátok: A vádra semmi okot nem találok benne,”</verse>
				<verse number="5">Jézus kiment hát a töviskoszorút és bíborköpenyt viselve.” Nézzétek az embert” – szólt nekik Pilátus.</verse>
				<verse number="6">Mikor a főpapok és a szolgák őt meglátták, ezt kiáltozták: „Feszítsd meg! Feszítsd meg!” – „Vegyétek őt ti és feszítsétek meg – mondta nekik Pilátus. Én a vádra semmi okot nem találok benne.”</verse>
				<verse number="7">A zsidók ezt felelték neki: „Nekünk törvényünk van s a törvény szerint meg kell halnia, mert Isten Fiának mondotta magát.”</verse>
				<verse number="8">Mikor Pilátus ezt a szót hallotta, még jobban megrémült.</verse>
				<verse number="9">Újra bement a pretóriumba és megkérdezte Jézust: „Honnan való vagy?” De Jézus nem adott neki választ.</verse>
				<verse number="10">Azt kérdezte tőle Pilátus: „Nekem nem felelsz? Nem tudod, hogy hatalmam van arra, hogy elbocsássalak s hatalmam van arra, hogy megfeszíttesselek?”</verse>
				<verse number="11">„Nem volna semmi hatalmad ellenem – felelte neki Jézus –, ha felülről nem adták volna neked. Ezért nagyobb annak a vétke, aki átadott engem neked.”</verse>
				<verse number="12">Ettől fogva Pilátus azon volt, hogy elbocsássa őt, de a zsidók azt kiáltozták: „Ha elbocsátod őt, nem vagy a császár barátja. Ellentmond a császárnak mindenki, aki magát királlyá teszi.”</verse>
				<verse number="13">Pilátus, ahogy meghallotta ezeket a szavakat, kivezettette Jézust és leült az ítélőszékre, a Mozaik-kövezetnek, héberül Gabbathának nevezett helyen.</verse>
				<verse number="14">A pászka előkészülete volt, körülbelül a hatodik óra. Azt mondta a zsidóknak: „Nézzétek! Itt a királyotok!”</verse>
				<verse number="15">Azok kiáltoztak: „Vidd el! Vidd el! Feszíttesd meg!” – „A ti királyotokat feszíttessem meg?” – kérdezte tőlük Pilátus. A főpapok felelték: „Nincs királyunk, hanem csak császárunk.”</verse>
				<verse number="16">Akkor odaadta őt nekik, hogy megfeszítsék. Átvették tehát Jézust.</verse>
				<verse number="17">Keresztjét hordozva kiment arra a helyre, melyet Koponyák helyének, héberül Golgotának neveznek.</verse>
				<verse number="18">Ott megfeszítették. Vele együtt innen is, onnan is, két másikat is megfeszítettek, középütt Jézust.</verse>
				<verse number="19">Pilátus feliratot is írt és azt a keresztre helyezték: – „Názáreti Jézus, a Zsidók Királya” –, volt a felirat.</verse>
				<verse number="20">Ezt a feliratot sok zsidó olvasta, mert az a hely, ahol Jézust megfeszítették, közel volt a városhoz. Héberül, római nyelven és hellénül volt írva.</verse>
				<verse number="21">A zsidók főpapjai azt mondták Pilátusnak: „Ne írd azt, hogy a zsidók királya, hanem, hogy ő mondotta, hogy a zsidók királya vagyok.”</verse>
				<verse number="22">De Pilátus ezt felelte: „Amit megírtam, megírtam.”</verse>
				<verse number="23">Mikor a katonák Jézust megfeszítették, fogták ruháit és négy részre osztották, mindenik katonának egy rész jutott. A köntös felől, mely varrásnélküli volt, a felső résztől kezdve az egész egyből volt szőve,</verse>
				<verse number="24">– megbeszélést folytattak egymással: „Ne hasítsuk el, hanem vessünk sorsot, kié legyen, hogy ez az írás beteljesedjék: Ruhámat széjjelosztották, köntösömre sorsot vetettek.” Ezt tették a katonák.</verse>
				<verse number="25">Ott álltak a keresztnél Jézus anyja, anyjának testvére, Mária a Klopászé és magdalai Mária.</verse>
				<verse number="26">Jézus látta, hogy mellette áll anyja és az a tanítvány, akit szeretett és megszólította anyját: „Nézd, ő lesz a fiad!”</verse>
				<verse number="27">Azután így szólt a tanítványhoz: „Nézd, ő lesz az anyád!” Attól az órától fogva a tanítvány magához vette őt.</verse>
				<verse number="28">Ezután Jézus, minthogy látta, hogy már minden elvégeztetett arra, hogy az írás beteljesedjék, így szólt: „Szomjazom.”</verse>
				<verse number="29">Volt ott egy ecettel telt edény, egy ecettel telt szivacsot izsópra helyezve a szájához vittek:</verse>
				<verse number="30">Mikor Jézus elfogadta az ecetet, így szólt: „Elvégeztetett!” Azután lehajtotta fejét, és szellemét átadta Atyjának.</verse>
				<verse number="31">Előkészület ideje volt, s mert a következő nap a szombat nagy napja volt, a zsidók megkérték Pilátust, hogy töresse össze a megfeszítettek lábszárát s vétesse le őket, hogy szombaton a testek a keresztfán ne maradjanak.</verse>
				<verse number="32">Elmentek tehát a katonák s az elsőnek és a másiknak, akit vele együtt megfeszítettek, összetörték a lába szárát.</verse>
				<verse number="33">Mikor azonban Jézushoz érkeztek és látták, hogy már halott, nem törték össze a lábát,</verse>
				<verse number="34">hanem az egyik katona dárdáját az oldalába döfte. A sebből tüstént vér és víz folyt ki.</verse>
				<verse number="35">Az, aki látta, bizonyságot tett róla s az ő tanúságtétele igaz. Ő tudja, hogy igazat mond és azért mondja, hogy ti is higgyetek.</verse>
				<verse number="36">Mert azért történtek meg ezek, hogy beteljesedjék ez az írás: „Csontjait nem fogják összezúzni.”</verse>
				<verse number="37">Megint egy másik írás ezt mondja: „Meg fogják látni azt, kit általszegeztek.”</verse>
				<verse number="38">Ezek után Arimátiából való József, aki a zsidóktól való félelem miatt Jézusnak csak titkon volt tanítványa, arra kérte Pilátust, hogy Jézus testét elvihesse. Pilátus megengedte. Erre elment és levette a testét.</verse>
				<verse number="39">Odament Nikodémus is, aki első esetben éjjel ment hozzá és körülbelül száz fontnyi mirha és áloé-keveréket hozott.</verse>
				<verse number="40">Fogták azután Jézus testét és az illatszereket mellé téve körülkötötték vászonszalagokkal, ahogy a zsidóknál a temetkezés szokásban volt.</verse>
				<verse number="41">Volt azon a helyen, ahol megfeszítették, egy kert, a kertben egy új sír, melybe még senkit sem helyeztek el,</verse>
				<verse number="42">mivel ez a sír közel volt, a zsidók előkészülete miatt odahelyezték Jézust.</verse>
			</chapter>
			<chapter number="20">
				<verse number="1">A hét első napján, kora reggel, még szürkületkor kiment a sírhoz magdalai Mária s látta, hogy a sírról el van emelve a kő, elvették a követ.</verse>
				<verse number="2">Erre elfutott Simon Péterhez és ahhoz a másik tanítványhoz ment, akit Jézus kedvelt. – „Elvitték az Urat a sírból, és nem tudjuk hová tették!” – szólott hozzájuk.</verse>
				<verse number="3">Mire Péter s az a másik tanítvány elindult és a sírhoz ment.</verse>
				<verse number="4">Szaladva ment együtt a kettő, de az a másik tanítvány gyorsabban szaladva megelőzte Pétert és elsőnek ért a sírhoz.</verse>
				<verse number="5">Betekintett és vásznakat látott, melyek ott hevertek, be azonban még nem ment.</verse>
				<verse number="6">Őt követve megérkezett Simon Péter is és bement a sírba. Látta az ott heverő vásznakat,</verse>
				<verse number="7">meg a keszkenőt, mely a fején volt, de az nem volt együtt a vásznakkal, hanem külön feküdt egy helyen összehajtogatva.</verse>
				<verse number="8">Akkor bement a másik tanítvány is, aki előbb ért a sírhoz, s ő látott és hitt.</verse>
				<verse number="9">Tudniillik még nem értették az írást, hogy a halottak közül fel kell támadnia.</verse>
				<verse number="10">A tanítványok erre újra hazamentek.</verse>
				<verse number="11">Mária sírva állott kinn a sírnál. Míg sírdogált, betekintett a sírba</verse>
				<verse number="12">és két angyalt látott, amint fehér öltözetben ott ültek, egyik a fejnél, másik a lábnál, ahol Jézus teste feküdt.</verse>
				<verse number="13">„Asszony, miért sírsz?” kérdezték az angyalok tőle. – „Mert elvitték az én Uramat, és nem tudom hová tették” – felelte nekik.</verse>
				<verse number="14">Mikor ezt mondta, hátrafordult és észrevette, hogy ott áll Jézus, de nem ismerte fel, hogy Jézus az.</verse>
				<verse number="15">„Asszony, miért sírsz? Kit keresel?” – kérdezte Jézus tőle. Mária azt gondolta, hogy a kertész az, azért megkérdezte tőle: „Uram, ha te vitted el őt, mondd meg nekem hová tetted, és majd én elviszem.”</verse>
				<verse number="16">„Mária!” – szólította meg Jézus, az megfordult és héberül ezt mondta neki: „Rabbuni!”, ami azt jelenti: „Tanító.”</verse>
				<verse number="17">„Ne nyúlj hozzám! – szólt hozzá Jézus –, hisz még nem mentem fel az Atyához. Menj el azonban testvéreimhez és mondd meg nekik: Felmegyek az én Atyámhoz és a ti Atyátokhoz, az én Istenemhez és a ti Istenetekhez.”</verse>
				<verse number="18">Erre magdalai Mária elment és így adott hírt a tanítványoknak: „Láttam az Urat, és ezeket mondta nekem.”</verse>
				<verse number="19">Azon a napon, a hét első napján, mikor már késő lett és mikor az ajtók ott, ahol a tanítványok voltak, a zsidóktól való félelem miatt zárva voltak, megjött Jézus és a középen megállott.” Békesség nektek!” – mondta nekik,</verse>
				<verse number="20">és ezt mondván megmutatta nekik kezét és az oldalát. A tanítványok megörültek, hogy meglátták az Urat.</verse>
				<verse number="21">Majd újra szólt hozzájuk: „Békesség nektek! Amint engem küldött el az Atya, úgy küldelek el én is titeket.</verse>
				<verse number="22">Miután ezt mondotta, rájuk lehelt és így szólt hozzájuk: „Vegyetek Szent Szellemet!</verse>
				<verse number="23">Akiknek vétkeit megbocsátjátok, azoknak megbocsátják azokat, akikéit megtartjátok, azoknak megtartják.”</verse>
				<verse number="24">A tizenkettő közül az egyik, Tamás, akit Ikernek mondanak, nem volt velük, mikor Jézus eljött,</verse>
				<verse number="25">de a többi tanítvány elmondta neki: „Láttuk az Urat!” Tamás azonban így szólt hozzájuk: „Hacsak nem látom kezén a szegek nyomát, s nem dugom ujjamat a szegek helyére, ha nem teszem kezemet az oldalába, én nem hiszek.”</verse>
				<verse number="26">Nyolcadik napon újra benn voltak a tanítványok. Tamás is velük. Bár az ajtók zárva voltak, odajött Jézus, megállt a középen és így szólt: „Békesség nektek!”</verse>
				<verse number="27">Azután Tamáshoz szólt: „Hozd ide az ujjadat és nézd meg a kezemet, hozd ide a kezedet és tedd az oldalamra és ne légy hitetlen, hanem hívő.”</verse>
				<verse number="28">„Én Uram és én Istenem!” – szólt hozzá Tamás.</verse>
				<verse number="29">Mire Jézus ezt mondta: „Mert látsz, hiszel? Boldogok, akik nem láttak és mégis hittek.”</verse>
				<verse number="30">Ugyan számos és másféle jeleket is tett Jézus a tanítványok előtt, melyeket ebben a könyvben nem írtam meg.</verse>
				<verse number="31">Ezeket azért írtam meg, hogy higgyétek, hogy Jézus a Krisztus, az Isten Fia és hogy ezt hívén életetek legyen az ő neve által.</verse>
			</chapter>
			<chapter number="21">
				<verse number="1">Ezek után a Tibériás tavánál Jézus újra láthatóan megjelent a tanítványoknak. A dolog így történt:</verse>
				<verse number="2">Simon Péter, Tamás, akit Ikernek mondanak, Natánáél a galileai Kánából, a Zebedeus két fia és két más tanítvány együtt voltak.</verse>
				<verse number="3">Simon Péter így szólt hozzájuk: „Elmegyek halászni.” – „Mi is megyünk veled” – mondták neki. Elmentek, hajóba szálltak, de azon az éjszakán semmit sem fogtak.</verse>
				<verse number="4">Már kora reggel volt, mikor Jézus kiállt a partra, de a tanítványok nem tudták, hogy Jézus az.</verse>
				<verse number="5">„Fiacskáim – szólította meg őket Jézus –, nincs valami ennivalótok?” „Nincs” – felelték.</verse>
				<verse number="6">„Vessétek ki a hálót a hajó jobb oldalán és találni fogtok” – - mondta nekik. Kivetették a hálót, de a halak sokasága miatt azt többé bevonni nem volt erejük.</verse>
				<verse number="7">Ekkor az a tanítvány, akit Jézus szeretett, odaszólt Péternek: „Az Úr az!” Simon Péter, mikor meghallotta, hogy az Úr az, felkötötte felső ruháját, mert meztelen volt és a tóba vetette magát.</verse>
				<verse number="8">A többi tanítvány a csónakkal közeledett, mert nem voltak messze a szárazföldtől, csak mintegy kétszáz ölnyire s magukkal vonszolták a hálót a halakkal.</verse>
				<verse number="9">Mikor kijutottak a földre, széntüzet láttak és rajta halat meg kenyeret.</verse>
				<verse number="10">„Hozzatok a halakból, melyeket most fogtatok!” – mondta nekik Jézus.</verse>
				<verse number="11">Simon Péter is feljött s kivonta a szárazföldre a százötvenhárom nagy hallal telt hálót. S noha ennyi volt, nem szakadt el a háló.</verse>
				<verse number="12">„Jertek reggelizzetek meg” – mondta nekik Jézus. A tanítványok közül senki sem merte őt kikérdezni: „Ki vagy?” Tudták, hogy az Úr az.</verse>
				<verse number="13">Jött Jézus, fogta a kenyeret és adott nekik, a halakból is hasonlóképpen adott.</verse>
				<verse number="14">Ezzel már harmadszor tette magát Jézus a tanítványoknak láthatóvá azután, hogy a halottak közül feltámadt.</verse>
				<verse number="15">Mikor megreggeliztek, Jézus megszólította Simon Pétert: „Simon, János fia, jobban szeretsz engem náluknál?” „Úgy van, Uram – felelte –, te tudod, milyen kedves vagy nekem.” „Legeltesd bárányaimat!” – mondta neki.</verse>
				<verse number="16">Másodszor is újra megkérdezte: „Simon, János fia, szeretsz engem?” „Úgy van, Uram! Te tudod, hogy kedves vagy nekem!” Mondta neki: „Terelgesd a juhaimat!”</verse>
				<verse number="17">Harmadszor is szólt hozzá: „Simon, János fia, kedves vagyok neked?” Megszomorodott Péter, hogy harmadszor kérdezte tőle: „Kedves vagyok neked?” – és azt felelte neki: „Uram, te mindent tudsz. Te tudod, hogy kedves vagy nekem.” Jézus ezt felelte neki: „Legeltesd a juhaimat!</verse>
				<verse number="18">Bizony, bizony azt mondom neked: mikor fiatalabb voltál, te övezted fel magadat és odamentél, ahová akartál. De ha megöregszel, kinyújtod majd kezedet, más övez fel téged, és oda mégy, ahová nem akarsz.”</verse>
				<verse number="19">Ezt pedig azért mondta, hogy jelképesen jelezze, micsoda halállal fogja Istent megdicsőíteni. Miután ezt mondta, így szólt hozzá: „Kövess engem!”</verse>
				<verse number="20">Péter megfordult és meglátta azt a tanítványt, akit Jézus szeretett, hogy követte őket, azt, aki az estebéden az Úr keblére dőlt, s aki azt kérdezte: „Uram, ki az, aki elárul téged?”</verse>
				<verse number="21">Mikor Péter meglátta őt, azt kérdezte: „Uram, vele mi lesz?”</verse>
				<verse number="22">Jézus ezt felelte neki: „Ha azt akarnám, hogy ő megmaradjon addig, amíg én megjövök, mit tartozik rád? Te engem kövess!”</verse>
				<verse number="23">Szétment a beszéd a testvérek közé, hogy az a tanítvány nem hal meg, pedig nem mondta neki Jézus, hogy nem hal meg, hanem: „Ha azt akarom, hogy ő megmaradjon addig, míg megjövök, mit illet téged?”</verse>
				<verse number="24">Ez a tanítvány az, aki tanúságot tett e dolgokról és megírta ezeket. És tudjuk, hogy tanúságtétele igaz.</verse>
				<verse number="25">Van sok más dolog is, amiket Jézus tett, amiket, ha egyenként megírnánk, úgy gondolom, hogy maga a világ sem tudná mind befogadni a megírt könyveket.</verse>
			</chapter>
		</book>
		<book number="44">
			<chapter number="1">
				<verse number="1">Első elbeszélésemet mind a felől írtam, óh Teofilosz, amit Jézus kezdetben tett és tanított</verse>
				<verse number="2">addig a napig, amelyen az égbe felvétetett. Ezt megelőzően a Szent Szellemen át parancsot adott az apostoloknak, akiket magának kiválasztott.</verse>
				<verse number="3">Azután hogy szenvedett, sok bizonysággal állott élve az apostolok elé, úgyhogy azok negyven napon át láthatták őt, és ezalatt az Isten királyságáról szólt hozzájuk.</verse>
				<verse number="4">Mialatt együtt volt velük, megparancsolta nekik, hogy Jeruzsálemből ne távozzanak el, hanem várják meg az Atya ígéretét,” melyet hallottatok tőlem.</verse>
				<verse number="5">Mert János vízbe merített, ti ellenben nem sok nap múltán Szent Szellemben fogtok bemerülni.”</verse>
				<verse number="6">Akik a parancsra egybegyűltek, megkérdezték őt: „Uram, a mai időben állítod-e helyre Izráelnek a királyságot?”</verse>
				<verse number="7">Jézus ezt felelte nekik: „Az időtartamokat és időpontokat, melyeket az Atya saját hatáskörébe helyezett, nem a ti dolgotok tudni,</verse>
				<verse number="8">hanem azáltal, hogy a Szent Szellem rátok száll, hatalmat fogtok kapni s mind Jeruzsálemben, mind Júdeában és Szamáriában el egész a föld széléig tanúim lesztek.”</verse>
				<verse number="9">Ahogy ezeket elmondta, szemük láttára felemelkedett, azután felhő vette hátára s elszakította szemüktől.</verse>
				<verse number="10">De mialatt meredten néztek a mennybe távozó után, fehér ruhában hirtelen két angyal állott eléjük</verse>
				<verse number="11">és megszólította őket: „Galileai férfiak, miért álltok itt s néztek a mennybe? Az a Jézus, aki tőletek a mennybe felvétetett, ugyanazon a módon jő majd el, ahogy őt a mennybe menni láttátok.”</verse>
				<verse number="12">Ekkor az Olajfák-kertjének nevezett hegyről, mely Jeruzsálemtől szombatnapi járóföldre van, visszatértek Jeruzsálembe.</verse>
				<verse number="13">Amikor beértek, felmentek abba a felsőházba, amelyben szállva voltak, éspedig Péter, János, Jakab, András, Fülöp, és Tamás, Bertalan és Máté, Jakab, az Alfeus fia és a buzgó Simon, meg Júdás, a Jakab fia.</verse>
				<verse number="14">Ezek mindannyian egy indulattal s állandóan imádkoztak az asszonyokkal, továbbá Máriával, Jézus anyjával és Jézus testvéreivel együtt.</verse>
				<verse number="15">Azokban a napokban a testvérek közepette, mikor körülbelül százhúsz főnyi tömeg volt együtt, felállott Péter és szólni kezdett:</verse>
				<verse number="16">„Férfiak, Testvéreim! Be kellett teljesülnie az írásnak, melyet a Szent Szellem Dávid száján át előre megmondott Júdásról, ki vezetőjük lett azoknak, akik Jézust elfogták,</verse>
				<verse number="17">mert őt közénk számítottuk és sorsjuttatásképpen kapta ezt a szolgálatot, amelyet mi teljesítünk.</verse>
				<verse number="18">Ez a Júdás telket szerzett a hamisság béréből, azután hanyatt-homlok zuhant alá, úgyhogy kettéhasadt és minden bele kiomlott.</verse>
				<verse number="19">A dolog Jeruzsálem összes lakói előtt ismeretessé vált, úgyhogy azt a telket saját nyelvükön Akeldamák-nak nevezték el, mi azt jelenti: vérmező.</verse>
				<verse number="20">Meg van írva ugyanis a Zsoltárok Könyvében: Legyen hajléka pusztává: lakó ne éljen benne! Továbbá: Felügyelői hivatalát (püspökségét) más nyerje el.</verse>
				<verse number="21">Kell tehát, hogy valaki tanúbizonysága legyen az ő feltámadásának azok közül a férfiak közül, akikkel együtt jártunk az egész idő alatt, ameddig Jézus, az Úr ki-, és bejárt közöttünk,</verse>
				<verse number="22">tehát a János bemerítésétől fogva addig a napig, amelyen Jézus felvétetett tőlünk.”</verse>
				<verse number="23">Erre előállítottak két férfit: a Barsabásnak nevezett Józsefet, kinek Jusztusz (igazságos) volt a mellékneve és Mátyást,</verse>
				<verse number="24">majd ilyen szavakkal imádkoztak: „Te mindeneknek szívét ismerő Úr, jelöld meg, hogy e kettő közül kit választottál ki,</verse>
				<verse number="25">hogy elnyerje ennek a szolgálatnak és apostolságnak helyét, melyről Júdás félretért, hogy a saját helyére jusson.”</verse>
				<verse number="26">Sorsot vetettek rájuk és a sors Mátyásra esett, kit azután a tizenegy apostollal együvé számítottak.</verse>
			</chapter>
			<chapter number="2">
				<verse number="1">Mikor a húsvéttól számított ötvenedik nap, a pünkösd napja betelt s mindannyian ugyanazon a helyen egy indulattal együtt voltak,</verse>
				<verse number="2">hirtelen zúgás támadt a mennyből, mintha erős sodró szél jönne, és az betöltötte az egész házat, amelyben ültek.</verse>
				<verse number="3">Majd tüzes nyelvekhez hasonló jelenségek lettek láthatókká rajtuk, melyek szétoszlottak s minden egyesükre ült belőlük.</verse>
				<verse number="4">Ezzel mindannyian megteltek Szent Szellemmel és különböző nyelveken kezdtek szólani, amint a Szellem adta nekik, hogy megnyilatkozzanak.</verse>
				<verse number="5">Jeruzsálemben akkor az ég alatt lakó összes nemzetekből zsidók, lelkiismeretes férfiak tartózkodtak.</verse>
				<verse number="6">Mikor az a zúgás felhangzott, zavart tömegben ömlött össze a sokaság, mert kiki a saját nyelvén hallotta őket beszélni.</verse>
				<verse number="7">Magukon kívül voltak, csodálkozva mondták: „Hiszen ezek, kik beszélnek, mind galileabeliek:</verse>
				<verse number="8">Hogy lehet hát, hogy mindannyian a saját nyelvünkön halljuk őket szólani, amelyben születtünk?</verse>
				<verse number="9">Pártusok, médek, elámiták, Mezopotámia, Júdea, Kappadócia, Pontus és Ázsia,</verse>
				<verse number="10">Frigia, Pamfilla, Egyiptom, a líbiai s cirénei vidékek lakói, római jövevények, zsidók is, közeledők is,</verse>
				<verse number="11">krétaiak és arabok halljuk, hogy a mi nyelvünkön szólják az Isten felséges tetteit!”</verse>
				<verse number="12">Mindannyian magukon kívül voltak hát és kétségek között kérdezte egyik a másikat: „Mi akar ez lenni?”</verse>
				<verse number="13">Mások gúnyolódva szóltak: „Édes bortól részegedtek meg.”</verse>
				<verse number="14">Azonban előállott Péter a tizeneggyel együtt és hangját fölemelve a következő nyilatkozatot tette: „Zsidó férfiak s Jeruzsálemben tartózkodó idegenek! Legyen mindannyiotoknak tudtára és vegyétek fületekbe szavaimat mindannyian,</verse>
				<verse number="15">semmiképpen sem részegek ezek, mint ahogy ti vélitek, hiszen a nappalnak még csak a harmadik órája van,</verse>
				<verse number="16">hanem csak az történt, amit Jóel prófétán át megmondott már:</verse>
				<verse number="17">Úgy lesz az utolsó napokban – szól az Isten –, Szellememből öntök ki minden húsra, fiaitok és leányaitok prófétálni fognak, ifjaitok látomásokat látnak, véneitek álmokat álmodnak,</verse>
				<verse number="18">sőt Szellememből rabszolgáimra és rabszolgálóimra is ki fogok önteni, és azokban a napokban prófétálni fognak.</verse>
				<verse number="19">Azután csodákat rendelek fenn az égre és jeleket alant a földre: vért, tüzet, gomolygó füstöt,</verse>
				<verse number="20">a nap sötétségre fordul át, a hold vérré válik, minek előtte az Úrnak nagy és tündöklő napja eljő.</verse>
				<verse number="21">Akkor úgy lesz, hogy aki az Úrnak nevét segítségül hívja, meg fog menekülni.</verse>
				<verse number="22">Izráeli férfiak! Halljátok meg ezeket a szavakat: A názáreti Jézust, azt a férfit, akit az Isten ti közöttetek hatalmas erőkkel, csodákkal és jelekkel igazolt, melyeket őrajta keresztül tett, amint magatok tudjátok,</verse>
				<verse number="23">miután Isten elhatározott szándékkal és előzetes tudással nektek őt kiadta, ti törvényszegő kézzel keresztre szegeztétek és megöltétek.</verse>
				<verse number="24">Isten azonban a halál fájdalmait feloldotta és feltámasztotta őt, mert nem volt lehetséges, hogy a halál hatalmában tartsa őt.</verse>
				<verse number="25">Dávid ugyanis így szól róla: Mindenkoron (már eleve) magam előtt láttam az Urat, mert jobbomon van ő, hogy meg ne inogjak.</verse>
				<verse number="26">Ezért vigadott a szívem és ujjongott a nyelvem: még a húsom is azzal a reménységgel lakik itt,</verse>
				<verse number="27">hogy nem fogod lelkemet a láthatatlan országban hagyni, sem nem adod oda Jámborodat, hogy rothadást lásson.</verse>
				<verse number="28">Életre vivő utakat ismertettél meg velem. Orcáddal együtt lakva meg fogsz majd tölteni jókedvvel.</verse>
				<verse number="29">Férfiak, Testvéreim! Legyen szabad nekem ősatyánk, Dávid felől nyíltan megmondanom nektek, hogy ő életének végére jutott, el is temették, és sírja a mai napig nálunk van.</verse>
				<verse number="30">Ám miután ő próféta volt és tudta azt, hogy Isten esküvel esküdött neki arra, hogy ágyékának gyümölcséből származó utódot fog ültetni trónjára,</verse>
				<verse number="31">előre látva beszélt a Krisztus feltámadásáról, hogy sem a láthatatlan országban nem marad vissza, sem rothadást nem lát a húsa.</verse>
				<verse number="32">Ezt a Jézust feltámasztotta az Isten, aminek mi mindnyájan tanúi vagyunk.</verse>
				<verse number="33">Miután tehát Isten jobbjára felemelték őt s az Atyától a Szent Szellem ígéretét kapta, kiöntötte a Szent Szellemet, amit ti most láttok is, hallotok is.</verse>
				<verse number="34">Mert nem Dávid ment fel a mennyekbe, hisz ő maga mondja: Mondá az Úr az én uramnak: Ülj jobbom felől,</verse>
				<verse number="35">míg ellenségeidet lábad zsámolyává nem teszem.</verse>
				<verse number="36">Teljes bizonyossággal tudja meg azért Izráel egész háza, hogy Isten Úrrá s Krisztussá tette őt, azt a Jézust, akit ti megfeszítettetek.”</verse>
				<verse number="37">Mikor ezt hallották, a szó átszúrta a szívüket s ők így szóltak Péterhez és a többi apostolhoz: „Mit cselekedjünk, testvéreink, férfiak?”</verse>
				<verse number="38">„Térjetek más felismerésre! – mondta nekik erre Péter –, és merítkezzetek be mindannyian a Krisztus Jézusnak nevébe vétkeitek bocsánatára, és majd elnyeritek a Szent Szellem ajándékát.</verse>
				<verse number="39">Mert nektek szól az ígéret és gyermekeiteknek, valamint mindazoknak, akik messze vannak, akiket az Úr, a mi Istenünk még el fog hívni.”</verse>
				<verse number="40">Sok más szóval tett erős bizonyságot és úgy kérlelte őket: „Mentsétek meg magatokat ettől az elferdült nemzedéktől.”</verse>
				<verse number="41">Azok már most, akik szavát örömmel fogadták, bemerítkeztek, úgyhogy aznap mintegy háromezer lélek csatlakozott az eklézsiához.</verse>
				<verse number="42">Ezek kitartóan foglalkoztak az apostolok tudományával, a közösséggel, a kenyér megtörésével és az imádkozásokkal.</verse>
				<verse number="43">Minden lélekben félelem támadt. Sok csoda és jel történt az apostolokon át.</verse>
				<verse number="44">Mindazok, akik hittek, mindenüket közösen egy helyen tartották,</verse>
				<verse number="45">szerzeményeiket és vagyonukat eladták, és mindenkivel megosztották, ahogy kinek-kinek szüksége volt rá.</verse>
				<verse number="46">Amellett naponként egy indulattal állandóan a szenthelyen tartózkodtak, házanként kenyeret törtek és egyszerű szívvel részesedtek az eledelben,</verse>
				<verse number="47">magasztalták Istent és kedvesek voltak az egész népnek. Az Úr pedig azon a helyen naponta csatolt az eklézsiához megmenekülőket.</verse>
			</chapter>
			<chapter number="3">
				<verse number="1">Péter és János az imádkozás órájában, kilenckor, felmentek a szenthelyre.</verse>
				<verse number="2">Oda szoktak hordani egy férfit, ki anyja méhétől fogva sánta volt. Napról-napra a szenthelynek úgynevezett Ékes Kapujában helyezték el a sántát, hogy a szenthelyre bemenőktől könyöradományt kéregessen.</verse>
				<verse number="3">Mikor a sánta látta, hogy Péter és János belépni készülnek a szenthelyre, kérte őket, hogy könyöradományt adjanak neki.</verse>
				<verse number="4">Péter azonban Jánossal együtt rászegezte szemét és így szólt: „Tekints ránk.”</verse>
				<verse number="5">Az feléjük fordult és várta, hogy valamit kapni fog tőlük.</verse>
				<verse number="6">Péter azonban ezt mondta: „Ezüstöm és aranyam nincsen, csak amim van, azt adom neked: A Krisztusnak, a Názáreti Jézusnak nevében járj!”</verse>
				<verse number="7">Azzal jobb kezénél fogva megragadta és felegyenesítette őt. Azonnal megszilárdult annak talpa és bokája,</verse>
				<verse number="8">úgyhogy felugorva talpára állt, járt, bement velük a szenthelyre, járt, ugrándozott és magasztalta az Istent.</verse>
				<verse number="9">Mikor látták, hogy jár és magasztalja az Istent,</verse>
				<verse number="10">az egész nép ráismert, hogy ő ült könyöradományt kéregetve a szenthely Ékes Kapujában, úgyhogy döbbenettel és önkívülettel töltötte meg őket az, ami vele történt.</verse>
				<verse number="11">Mialatt a sánta Péterhez és Jánoshoz ragaszkodott, s nagy megdöbbenéssel az egész nép köréjük futott a Salamonról elnevezett tornácba,</verse>
				<verse number="12">Péter, amint ezt látta, beszédet intézett a néphez: „Izráeli férfiak, miért ejt csodálkozásba ez a dolog titeket? Miért meredtek ránk szemetekkel, mintha saját hatalmunkkal vagy istenfélelmünkkel vittük volna véghez, hogy ez az ember járjon?</verse>
				<verse number="13">Csak az történt, hogy Atyáinknak Istene, Ábrahámnak, Izsáknak és Jákóbnak Istene megdicsőítette ezzel gyermekét Jézust, kit azonban ti Pilátus színe előtt elárultatok és megtagadtatok. Pilátus úgy ítélt, hogy elbocsátja őt,</verse>
				<verse number="14">ti azonban a Szentet és Igazságost megtagadtátok, és azt kértétek, hogy a gyilkos férfit adja ki kegyelemből nektek,</verse>
				<verse number="15">az élet Elkezdőjét pedig megöltétek, ellenben Isten őt a halottak közül feltámasztotta, minek mi tanúi vagyunk.</verse>
				<verse number="16">Az ő nevébe vetett hitnek alapján ezt az embert, akit láttok és ismertek, az ő neve tette szilárddá, a hit őrajta keresztül adta neki ezt az épséget mindnyájatok szeme láttára.</verse>
				<verse number="17">Most hát, testvéreim tudom, hogy ti is, valamint fejedelmeitek is értelmetlenségből cselekedtetek,</verse>
				<verse number="18">ellenben Isten ekképp teljesítette azt, amit az összes próféták száján át eleve megígért, hogy Felkentjének szenvednie kell.</verse>
				<verse number="19">Térjetek hát más felismerésre és forduljatok meg, hogy vétkeiteket kitörülhesse,</verse>
				<verse number="20">hogy az Úrnak orcájától eljöhessenek a felüdülés időszakai s elküldhesse nektek a Krisztus Jézust, akit eleve erre rendelt,</verse>
				<verse number="21">kit ugyan a mindenek helyreállításának idejéig, melyről szent prófétáinak száján keresztül öröktől fogva szólott, a mennynek kellett befogadnia.</verse>
				<verse number="22">Hiszen már Mózes mondta, hogy az Úr, az Isten, Prófétát fog támasztani testvéreitek közül, olyant, mint engem. Rá fogtok hallgatni mindabban, amit szólni fog hozzátok,</verse>
				<verse number="23">de minden lelket, aki nem hallgat arra a prófétára, a nép közül mindenestül ki fognak irtani.</verse>
				<verse number="24">Sámueltől fogva az összes próféták, akik csak sorjában egymás után szóltak, előre megígérték ezeket a napokat.</verse>
				<verse number="25">Ti vagytok a prófétáknak s ama szövetségnek fiai, amelyet Isten atyáitokra vonatkozólag rendelt el, mikor Ábrahámhoz így szólt: Magoddal fogják egymást áldani a föld összes nemzetségei.</verse>
				<verse number="26">Miután azonban Isten gyermekét feltámasztotta, először nektek küldötte őt el, hogy amennyiben közületek minden egyes lélek elfordul rosszaságaitól, megáldhasson titeket.”</verse>
			</chapter>
			<chapter number="4">
				<verse number="1">Még beszéltek a néphez, amikor odaléptek hozzájuk a papok, a szenthely parancsnoka és a szadduceusok,</verse>
				<verse number="2">mert nehezen szívelték el, hogy tanították a népet, és azt hirdették, hogy Jézusban nyerhető el a halottak közül való feltámadás.</verse>
				<verse number="3">Rájuk vetették hát kezüket, és másnapig őrizetbe helyezték őket. Mert akkor már este volt.</verse>
				<verse number="4">Azok közül, akik az igét hallgatták, sokan hittek, úgyhogy a hívő férfiak száma körülbelül ötezerre emelkedett Jeruzsálemben.</verse>
				<verse number="5">Másnap azután összegyűltek az elöljárók, a vének, és az írástudók Jeruzsálemben,</verse>
				<verse number="6">továbbá Annás főpap, Kajafás, János és Alekszánder és mindazok, akik főpapi származásúak voltak.</verse>
				<verse number="7">Középre állították, azután kikérdezték őket: „Micsoda hatalommal, micsoda névvel tettétek ezeket?”</verse>
				<verse number="8">Akkor Péter megtelt Szent Szellemmel és így beszélt: „Népünk elöljárói és ti vének!</verse>
				<verse number="9">Ha ma egy erőtelen emberrel tett jócselekedet miatt folyik a vizsgálat ellenünk a felől, hogy ki által menekült az meg,</verse>
				<verse number="10">legyen mindnyájatoknak s Izráel egész népének is tudtára, hogy a Krisztus Jézusnak, a Názáretinek neve által, akit ti megfeszítetettek, kit azonban az Isten a halottak közül feltámasztott, ő általa áll ő itt egészségesen előttetek.</verse>
				<verse number="11">Ő az a kő, akit ti, az építők megvetettetek, ki mégis a szeglet fejévé lett.</verse>
				<verse number="12">Nincs senki másban menekülés! Nevet sem adtak mást az ég alá emberek közé, melyben a menekülést keresnünk kell.”</verse>
				<verse number="13">Ahogy Péternek meg Jánosnak bátor előadását figyelték és meggondolták, hogy tudományban járatlan és beavatatlan emberek, elámultak. Arra is visszaemlékeztek, hogy Jézussal együtt voltak.</verse>
				<verse number="14">Miután azt is látták, hogy a meggyógyult ember is ott áll velük együtt, semmi ellenvetésük nem lehetett.</verse>
				<verse number="15">Megparancsolták hát, hogy menjenek ki a nagytanács elől, azután számot vetettek egymással:</verse>
				<verse number="16">„Mit tegyünk ezekkel az emberekkel? Hiszen mindenkitől ismert csodajel történt rajtuk keresztül, mely nyilvánvaló Jeruzsálem összes lakói előtt, és le nem tagadhatjuk!</verse>
				<verse number="17">De hogy a dolog ne terjedjen a nép közé, megfenyegetjük őket, hogy e névről többé egy embernek se szóljanak.”</verse>
				<verse number="18">Erre behívták őket és megparancsolták nekik, hogy Jézus nevét többé ne kiáltozzák, se ne tanítsanak róla.</verse>
				<verse number="19">Péter és János azonban így nyilatkoztak előttük: „Ítéljétek meg, igazságos dolog-e Isten előtt, hogy rátok inkább hallgassunk, mint Istenre?</verse>
				<verse number="20">Nem tehetjük meg, hogy ne szóljuk azt, amit láttunk és hallottunk.”</verse>
				<verse number="21">Azok erre megfenyegették, de elbocsátották őket, mert a nép miatt nem találtak semmi módot arra, hogy megbüntessék őket, mert mindannyian dicsőítették az Istent azért, ami történt.</verse>
				<verse number="22">Az az ember, akivel a gyógyulásnak ez a jele történt, több volt negyven évesnél.</verse>
				<verse number="23">Miután elbocsátották őket, övéikhez mentek és hírül adták mindazt, amit a főpapok és vének nekik mondottak.</verse>
				<verse number="24">Azok, miután meghallgatták, egy indulattal felemelték szavukat és így szólottak Istenhez: „Parancsolónk, te alkottad a mennyet és a földet, a tengert és mindent, ami bennük van.</verse>
				<verse number="25">Te mondottad atyánknak, Dávidnak, a te szolgádnak szájával a Szent Szellemen át: Miért féktelenkednek a nemzetek, és miért van gondjuk a népeknek a hiábavalóságra?</verse>
				<verse number="26">Előálltak a föld királyai és egybegyűltek a fejedelmek az Úr ellen és Felkentje ellen.</verse>
				<verse number="27">Hát valósággal összegyűltek ebben a városban Heródes és Poncius Pilátus a nemzetekkel és Izráel népeivel szent gyermeked, Jézus ellen, akit te felkentél,</verse>
				<verse number="28">hogy megtegyék, aminek megtörténését kezed és szándékod eleve elhatározták.</verse>
				<verse number="29">Most hát, Uram, tekints fenyegetéseikre és adj rabszolgáidnak arra lehetőséget, hogy teljes szabadsággal szólhassák igédet,</verse>
				<verse number="30">mialatt te kezedet kinyújtod, hogy gyógyulások, hogy gyermekednek Jézusnak szent nevén keresztül jelek és csodák történjenek.”</verse>
				<verse number="31">Miután könyörögtek, megmozdult a hely, ahová összegyűltek, megteltek valamennyien Szent Szellemmel és nagy szabadsággal szólták az Isten beszédét.</verse>
				<verse number="32">A sokaságnak, amely hitt, szíve-lelke egy volt. Vagyonából senki semmit sem mondott a magáénak, hanem mindenük közös volt.</verse>
				<verse number="33">Az apostolok nagy hatalommal tettek tanúságot az Úrnak, Jézusnak feltámadásáról és mindnyájukon nagy kegyelem nyugodott.</verse>
				<verse number="34">Mert szűkölködő egy sem volt közöttük. Akik ugyanis telkeket és házbirtokokat szereztek, eladták birtokaikat, az eladottaknak árát elhozták</verse>
				<verse number="35">és az apostolok lábához tették, azután széjjelosztották, ahogy kinek-kinek a szüksége kívánta.</verse>
				<verse number="36">József, akit az apostolok a Barnabás melléknévvel láttak el, minek jelentése: bátorítás fia, aki ciprusi származású lévita volt,</verse>
				<verse number="37">miután volt egy szántóföldje, azt eladta, a pénzt elhozta és az apostolok lábához tette.</verse>
			</chapter>
			<chapter number="5">
				<verse number="1">Valami Anániás nevű ember is a feleségével, Szafírával eladta szerzeményét,</verse>
				<verse number="2">az árából felesége tudtával félretett magának valamit, többi részét pedig az apostolok lábához helyezte.</verse>
				<verse number="3">Péter megszólította: „– Anániás, miért töltötte meg a sátán szívedet, hogy megcsald a Szent Szellemet és a telek árából félretégy magadnak?</verse>
				<verse number="4">Ha megmarad a telek, nem neked maradt volna-e meg, s ha eladtad, nem volt-e hatalmadban az ára? Miért határoztad el ezt a dolgot szívedben? Nem embereknek hazudtál, hanem Istennek.”</verse>
				<verse number="5">Anániás, ahogy e szavakat hallotta, leroskadt és kilehelte lelkét. Mindazokra, akik ezt hallották nagy félelem szállt.</verse>
				<verse number="6">Azután felkeltek a fiatalok, felszedték, kivitték és eltemették.</verse>
				<verse number="7">Történt, hogy körülbelül három óra elteltével a felesége is bement, de nem tudta, hogy mi történt.</verse>
				<verse number="8">Péter őt is megszólította: „Mondd meg nekem, hogy ennyiért adtátok-e el a telket?” „– Igen, annyiért” – felelte az.</verse>
				<verse number="9">Erre Péter ezt mondta neki: „Mi az oka, hogy összebeszéltetek, hogy az Úrnak Szellemét megkísértsétek? Látod, az ajtóban van azoknak lába, kik férjedet eltemették, téged is ki fognak vinni.”</verse>
				<verse number="10">Erre tüstént a Péter lábához esett és kilehelte lelkét. Mikor az ifjak bementek, halva találták, kivitték és eltemették férje mellé.</verse>
				<verse number="11">Nagy félelem szállott ezzel az egész eklézsiára s mindazokra, akik hallottak e dolgokról.</verse>
				<verse number="12">Különben az apostolok kezei által sok jel és csoda történt a nép között. Mindannyian egy indulattal a Salamon tornácában tartózkodtak.</verse>
				<verse number="13">Ám a többiek közül senki sem mert hozzájuk csatlakozni, de a nép magasztalta őket.</verse>
				<verse number="14">Mindig többen csatlakoztak hozzájuk olyanok, akik az Úr által hittek: férfiaknak és asszonyoknak nagy sokasága,</verse>
				<verse number="15">úgyhogy még a terekre is elvittek erőtleneket s nyugágyakon és hordágyakon ott elhelyezték őket, hogy esetleg az arra menő Péternek az árnyéka essék közülük valakire.</verse>
				<verse number="16">A Jeruzsálemet körülvevő városokból is tömegestől özönlöttek össze s magukkal hoztak erőtleneket és tisztátalan szellemektől gyötörteket, – ezek is mindnyájan meggyógyultak.</verse>
				<verse number="17">Felkelt azonban a főpap mindazokkal együtt, akik vele tartottak, ők lévén a szadduceusok felekezete, s megteltek irigységgel,</verse>
				<verse number="18">kezüket rávetették az apostolokra, és a községi börtönbe vetették őket.</verse>
				<verse number="19">Ám az Úrnak egy angyala az éj alatt felnyitotta a börtön ajtóit, kivezette őket és így szólt:</verse>
				<verse number="20">„Menjetek, álljatok fel a szenthelyen és szóljátok ott a népnek ennek az Életnek összes igéit.”</verse>
				<verse number="21">Ahogy ezt hallották, szürkület felé bementek a szenthelyre és tanítottak. Közben megjelent a tanácsházban a főpap és környezete, összehívták a nagytanácsot, Izráel fiai közül a vének egész tanácsát, majd elküldtek a börtönbe, hogy vezessék elő az apostolokat.</verse>
				<verse number="22">Mikor azonban a szolgák odaérkeztek, nem találták őket a börtönben, visszaérkeztek hát és hírül vitték:</verse>
				<verse number="23">„A börtönt teljes biztonsággal lezárva találtuk, az őrök ott álltak az ajtókban, mikor azonban kinyitottuk, benn senkit sem találtunk.”</verse>
				<verse number="24">Mikor a szenthely parancsnoka s a főpapok e szavakat hallották, zavarban voltak miattuk, nem értették, hogy mit jelent ez a dolog.</verse>
				<verse number="25">Megjelent azonban valaki és hírül hozta nekik: „Lám, azok a férfiak, akiket ti börtönbe vetettetek, a szenthelyen állnak és tanítják a népet.”</verse>
				<verse number="26">Ekkor a parancsnok a szolgákkal együtt odament és elhozta őket, de nem erőszakkal, féltek ugyanis a néptől, hogy még megkövezik őket.</verse>
				<verse number="27">Elhozták hát, és a nagytanács elé állították az apostolokat. A főpap vallatni kezdte őket:</verse>
				<verse number="28">„Szigorú paranccsal parancsoltuk meg nektek – szólott –, hogy ezt a nevet hangoztatva ne tanítsatok, ti ellenben betöltöttétek Jeruzsálemet tudományotokkal, és reánk akarjátok hozni annak az embernek a vérét.”</verse>
				<verse number="29">Péter és az apostolok azonban így feleltek: „Istennek kell-e inkább engedelmeskednünk vagy embereknek?</verse>
				<verse number="30">Atyáinknak Istene feltámasztotta azt a Jézust, akit fára függesztve megöltetek.</verse>
				<verse number="31">Felemelte őt az Isten jobbjára vezérül és megmentőül, hogy Izráelnek más felismerésre térést és vétkek bocsánatát adhassa.</verse>
				<verse number="32">Mi vagyunk e dolgoknak tanúi, továbbá a Szent Szellem, kit az Isten azoknak adott, akik neki engedelmeskednek.”</verse>
				<verse number="33">Mikor ezt hallották, fogukat csikorgatták s az volt a szándékuk, hogy megölik őket.</verse>
				<verse number="34">Felkelt azonban a nagytanácsban egy Gamáliel nevű farizeus, az egész nép előtt becsült törvénytudó s megparancsolta, hogy kevés időre távolítsák el az embereket,</verse>
				<verse number="35">azután ezt mondta a tanácsbelieknek: „Izráeli férfiak, őrizkedjetek attól, hogy bármit is tegyetek ezekkel az emberekkel.</verse>
				<verse number="36">Napjaink előtt előállt ugyanis Teudás, ki magát valami nagynak mondotta s mintegy négyszáz ember hajlott utána. Ezt az embert megölték, azután mindazok, akik neki hitelt adtak, szétszóródtak és semmivé lettek.</verse>
				<verse number="37">Utána az összeírás idejében a galileai Júdás állott elő és tekintélyes számú népet vitt magával a pártütésbe, elveszett ő is és szétszórták mindazokat, akik hitelt adtak neki.</verse>
				<verse number="38">Ami a mostani esetet illeti, azt mondom nektek, álljatok el ezektől az emberektől és hagyjátok menni őket, mert ha emberektől van ez a szándék és ez a tett, úgyis felbomlik,</verse>
				<verse number="39">de ha Istentől van, nincs hatalmatok arra, hogy megsemmisítsétek őket, sőt esetleg még az Isten ellen harcolás vétke bizonyulhat rátok.”</verse>
				<verse number="40">Azok engedtek neki, majd behívták az apostolokat, megverették őket s megparancsolták, hogy Jézus nevére hivatkozva ne beszéljenek, majd elbocsátották őket.</verse>
				<verse number="41">Ők meg örvendezve mentek el a nagytanács színe elől amiatt, hogy méltóknak ítélték őket arra, hogy ama névért megbecstelenítést szenvedjenek.</verse>
				<verse number="42">Azután mindennap a szenthelyen és házanként is nem szűntek meg tanítani, és a Krisztus Jézus örömüzenetét hirdetni.</verse>
			</chapter>
			<chapter number="6">
				<verse number="1">Ezekben a napokban a tanítványok megszaporodásakor zúgolódás támadt a hellenisták részéről a hebraisták ellen, hogy a mindennapos felszolgálásban az ő özvegyeiket mellőzés érte.</verse>
				<verse number="2">A tizenkettő erre összehívta a tanítványok sokaságát és így szólt: „Nem Istennek tetsző dolog az, hogy az Isten igéjét elhanyagolva felszolgáljunk az asztaloknál.</verse>
				<verse number="3">Szemeljetek ki hát, testvéreink, magatok közül hét olyan férfit, akinek jó híréről tanúságot tesznek, kik Szellemmel és bölcsességgel vannak telve, hogy őket e szükség pótlására beállítsuk,</verse>
				<verse number="4">mi pedig állandóan az imádkozással és az ige szolgálatával fogunk foglalkozni.”</verse>
				<verse number="5">Megtetszett a beszéd az egész sokaságnak s kiválasztották Istvánt, egy hittel és Szent Szellemmel telt férfiút, továbbá Fülöpöt, Prokhoruszt, Nikánort, Timónt, Parmenászt és egy antióhiai csatlakozót, Nikolaoszt.</verse>
				<verse number="6">Ezeket az apostolok elé állították, és azok imádkozás után rájuk tették kezüket.</verse>
				<verse number="7">Közben meg növekedett az Isten igéjének hatása s a tanítványok száma is igen megszaporodott Jeruzsálemben. A papoknak is nagy tömege hallgatott a hitre.</verse>
				<verse number="8">István pedig kegyelemmel és hatalommal telten nagy csodákat és jeleket vitt véghez a nép között.</verse>
				<verse number="9">Előálltak azonban egyesek a libertinusokról elnevezett zsinagógából, továbbá küréneiek, alekszandriaiak, kilikiaiak és ázsiabeliek és vitatkozásba bocsátkoztak Istvánnal,</verse>
				<verse number="10">de nem volt erejük arra, hogy ellenálljanak annak a bölcsességnek és Szellemnek, amellyel ő beszélt.</verse>
				<verse number="11">Erre felbujtottak bizonyos férfiakat, hogy azt mondják: „Hallottuk, hogy káromló szavakat szólott Mózes és az Isten ellen.”</verse>
				<verse number="12">Felindították a népet is, a presbitereket és az írástudókat, rátörtek Istvánra, magukkal vonszolták, és a nagytanács elé vitték,</verse>
				<verse number="13">majd hamis tanúkat állítottak ellene, kik ezt mondták: „Ez az ember szüntelenül káromló szavakat szólt e szenthely ellen és a törvény ellen.</verse>
				<verse number="14">Hallottuk, hogy azt mondta: A názáreti Jézus le fogja rombolni ezt a helyet és megváltoztatja azokat a szokásokat, melyeket Mózes adott át nekünk.”</verse>
				<verse number="15">Egyszer csak a nagytanácsban ülők mind meredten néztek rá és az arcát olyannak látták, mintha angyal orcája volna.</verse>
			</chapter>
			<chapter number="7">
				<verse number="1">A főpap pedig megkérdezte: „Így vannak-e csakugyan ezek a dolgok?”</verse>
				<verse number="2">Mire ő így szólott: „Férfiak, testvérek és atyák! Hallgassatok meg! A dicsőségnek Istene megjelent atyánknak Ábrahámnak, mikor Mezopotámiában volt, még mielőtt Háránba átköltözött volna</verse>
				<verse number="3">és így szólott hozzá: Jöjj ki földedről és rokonságod közül, jöjj arra a földre, melyet majd mutatok neked.</verse>
				<verse number="4">Erre Ábrahám kiment a kaldeusok földjéről és letelepedett Háránban. Onnan atyja halála után átköltözött erre a földre, melyben most ti laktok,</verse>
				<verse number="5">ámde Isten nem adott neki abban örökrészt, még egy talpalatnyit sem, hanem azt ígérte, hogy majd birtokába fogja azt adni neki, utána meg a magvának, noha még gyermeke nem volt.</verse>
				<verse number="6">Ám azt is elmondta az Isten, hogy magva zsellér lesz idegen földön, ott rabszolgasorba vetik, és négyszáz esztendeig gonoszul sanyargatják.</verse>
				<verse number="7">De azt a nemzetet, mely őket rabszolgaságban tartja, megítélem én – mondta az Isten –, azután ki fognak onnan jönni, és nekem fognak szolgálni ezen a helyen.</verse>
				<verse number="8">Ekkor adta neki a körülmetélkedés szövetségét. Így nemzette azután Ábrahám Izsákot és metélte körül a nyolcadik napon, Izsák Jákóbot és Jákób a tizenkét ősatyát.</verse>
				<verse number="9">Az ősatyák irigykedtek Józsefre és eladták Egyiptomba, de Isten vele volt</verse>
				<verse number="10">és minden nyomorúságából kiragadta, kedvességet és bölcsességet adott neki Egyiptom királya, a fáraó előtt, az kormányzóvá tette őt Egyiptom és a maga egész háza fölött.</verse>
				<verse number="11">Azután éhínség és nagy nyomorúság tört egész Egyiptomra és Kánaánra, úgyhogy atyáink nem találtak eleséget.</verse>
				<verse number="12">Mikor Jákób meghallotta, hogy Egyiptomban van gabona, első ízben elküldötte atyáinkat,</verse>
				<verse number="13">másodízben József megismertette magát testvéreivel, azzal a fáraó előtt nyilvánvalóvá lett József származása.</verse>
				<verse number="14">Ekkor József elküldött, áthívta atyját, Jákóbot és egész rokonságát, mely akkor hetvenöt lélekből állott.</verse>
				<verse number="15">Jákób le is ment Egyiptomba és ott végezte életét, mint atyáink is,</verse>
				<verse number="16">onnan vitték át őket Sikembe és helyezték őket abba a sírba, amelyet Ábrahám áron vásárolt a sikembeli Emmór fiaitól.</verse>
				<verse number="17">Mikor azután eljött az ígéret ideje, melyet Isten Ábrahámnak megígért, Egyiptomban meg növekedett és elszaporodott a nép,</verse>
				<verse number="18">amíg csak másik király nem lépett fel Egyiptomban, ki nem ismerte Józsefet.</verse>
				<verse number="19">Ez ravasz fondorlatokkal fölébe kerekedett a mi nemzetségünknek, gonoszul bánt az atyákkal, amennyiben kisdedeiket kitétette velük, hogy ne az életre szülessenek.</verse>
				<verse number="20">Ezidőtájt született Mózes, kit Isten finom vonásokkal alkotott, kit három hónapig atyja házában tápláltak,</verse>
				<verse number="21">de azután kitették a folyóra, onnan a fáraó leánya kiemelte s felnevelte a maga fiává.</verse>
				<verse number="22">Ezután Mózest az egyiptomiak mindenféle tudományra nevelték, úgyhogy szóban is, tettben is hatalmas volt.</verse>
				<verse number="23">Mikor azonban elérte a negyvenéves kort, az a vágy támadt szívében, hogy meglátogassa testvéreit, Izráel fiait.</verse>
				<verse number="24">De amikor meglátta, hogy az egyik hébert bántalmazzák, bosszút állt és agyonütve az egyiptomit, igazságosságot szerzett a megkínzottnak.</verse>
				<verse number="25">Azt gondolta, hogy testvérei belátják, hogy Isten az ő keze által ad nekik menekülést, de azok nem látták be.</verse>
				<verse number="26">A következő napon azt látta, hogy övéi egymással veszekednek, megpróbálta kiengesztelni őket, hogy megbéküljenek: – Férfiak, testvérek vagytok, miért bántjátok egymást? – szólott,</verse>
				<verse number="27">de az, aki a felebarátját bántotta, ily szóval taszította el magától: Ki állított téged fejedelemnek s bírónak fölénk?</verse>
				<verse number="28">Engem is oly módon akarsz elveszíteni, ahogy tegnap az egyiptomit elpusztítottad?</verse>
				<verse number="29">Erre a szóra Mózes elmenekült és jövevény lett Midián földjén, ahol két fiat nemzett.</verse>
				<verse number="30">Negyven esztendő múlott már el, amikor a Sinai hegy pusztájában tüzes csipkebokor lángjában megjelent neki egy angyal.</verse>
				<verse number="31">Mózes, amidőn meglátta, elcsodálkozott a látomáson. Amikor azonban oda akart menni, hogy figyelmesen megnézze, megszólalt az Úr hangja:</verse>
				<verse number="32">Én vagyok atyáidnak Istene, Ábrahámnak, Izsáknak és Jákóbnak Istene. Mózes erre remegni kezdett, és nem mert odanézni.</verse>
				<verse number="33">Ekkor így szólt hozzá az Úr: Oldd le lábadról sarudat, mert szent a hely, amelyen állasz.</verse>
				<verse number="34">Jól láttam népem gonosz bántalmazását Egyiptomban, meghallottam sóhajtozását. Most alászálltam, hogy kiragadjam őket. Jer hát, hadd küldjelek el Egyiptomba.</verse>
				<verse number="35">Ugyanazt a Mózest, akit ilyen szóval tagadtak meg: Ki tett téged fejedelemmé és bíróvá fölénk? Ugyanazt küldötte el Isten fejedelemnek is, megváltónak is, annak az angyalnak közbenjárásával, aki neki a csipkebokorban megjelent.</verse>
				<verse number="36">Mózes vezette ki őket, miközben Egyiptomban, a Vörös tengeren és pusztában negyven esztendőn át csodákat és jeleket tett.</verse>
				<verse number="37">Ő az a Mózes, aki Izráel Fiainak ezt mondotta: Olyan prófétát fog támasztani az Isten testvéreitek közül, mint amilyen én vagyok.</verse>
				<verse number="38">Ő az, aki a sivatagban, a gyülekezetben azzal az angyallal együtt volt, aki a Sinai hegyen beszélt vele és atyáinkkal, aki élő igét kapott, hogy azokat nektek adja.</verse>
				<verse number="39">És mégis ennek a Mózesnek atyáink nem akartak engedelmeskedni, hanem eltaszították maguktól és szívükkel Egyiptom felé fordultak,</verse>
				<verse number="40">azzal, hogy azt mondták Áronnak: Készíts nekünk isteneket, hogy azok előttünk járjanak, mert nem tudjuk, mi lett azzal a Mózessel, aki Egyiptomból kivezetett bennünket.</verse>
				<verse number="41">Azokban a napokban borjút készítettek s áldozatot öltek a bálványnak, s gyönyörködtek saját kezük művében.</verse>
				<verse number="42">De erre megfordult az Isten és arra adta őket, hogy az ég seregének szolgáljanak, amint az a próféták könyvében írva van: Hát hoztatok nekem vágó marhákat, véres áldozatokat negyven éven át a pusztában, óh Izráel háza?</verse>
				<verse number="43">Hordoztátok a Moloch sátorát és a Romfa isten csillagát, azokat a szobrokat, amelyeket azért csináltatok, hogy imádjátok őket. Babilonon túlra foglak titeket száműzni.</verse>
				<verse number="44">A pusztában a bizonyságtétel sátora volt atyáinknak rendelve, ahogy ezt Isten – amikor Mózeshez beszélt – elrendelte, hogy készítse arra a mintára, amelyet látott.</verse>
				<verse number="45">Ezt a sátort atyáink átvették, azután bevitték Józsuéval arra a földre, melyet azok a nemzetek tartottak birtokukban, amelyeket Isten kiűzött atyáink elől. Birtokukban volt e sátor egészen Dávid napjaiig,</verse>
				<verse number="46">aki kegyelmet talált Isten előtt és azt kérte, hogy hajlékot találhasson Jákób Istenének.</verse>
				<verse number="47">De nem ő, hanem Salamon épített neki házat.</verse>
				<verse number="48">Ám a Magasságos kézzel épített templomokban nem lakik, amint a próféta mondja:</verse>
				<verse number="49">Az ég a trónom, a föld meg lábamnak zsámolya, micsoda házat fogtok ti nekem építeni – kérdi az Úr –, vagy melyik az a hely, amelyen lenyugodhatom?</verse>
				<verse number="50">Vajon nem kezem alkotta-e mindezeket?</verse>
				<verse number="51">Kemény nyakúak, körülmetéletlen szívűek és fülűek, ti mindig szembe szegültetek a Szent Szellemnek, ti éppen úgy, mint atyáitok.</verse>
				<verse number="52">A próféták közül ugyan kit nem üldöztek a ti atyáitok? Megölték azokat, akik előre hirdették amaz Igazságosnak eljövetelét, kinek ti most árulóivá és gyilkosaivá lettetek,</verse>
				<verse number="53">akik a törvényt angyalok rendezésével kaptátok, de nem őriztétek meg.”</verse>
				<verse number="54">Mikor e dolgokat hallották, szívüket elöntötte a méreg, úgyhogy a fogukat csikorgatták rá.</verse>
				<verse number="55">Ő azonban Szent Szellemmel telten a mennyre szegezte szemét és meglátta Isten dicsőségét, Jézust is, amint Istennek jobbján állott.</verse>
				<verse number="56">„Ni, megnyílva látom az egeket – szólott –, az embernek Fiát is, amint ott áll az Istennek jobbján.”</verse>
				<verse number="57">Azok meg hangos kiáltozásba kezdtek, a fülüket befogták: azután egy indulattal rárohantak,</verse>
				<verse number="58">és miután a városból kivetették, megkövezték őt. A tanúk köpenyeiket egy Saul nevű ifjú lábánál rakták le.</verse>
				<verse number="59">Azután megkövezték Istvánt, miközben ő Istent szólította és ezt mondotta: „Uram, Jézus fogadd el szellememet!”</verse>
				<verse number="60">Majd térdre esett és nagy hangon kiáltotta: „Uram, ne ródd fel nekik ezt a vétket.” Ahogy ezt kimondta, elaludt.</verse>
			</chapter>
			<chapter number="8">
				<verse number="1">Azon a napon nagy üldözés támadt a jeruzsálemi eklézsia ellen. Az apostolokat kivéve mindannyian széjjelszóródtak Júdeának és Szamáriának vidékeire.</verse>
				<verse number="2">Jó lelkiismeretű férfiak eltemették Istvánt és nagy gyászt tartottak felette.</verse>
				<verse number="3">Saul meg házról házra menve mindenhová behatolt, s úgy pusztította az eklézsiát, férfiakat is, nőket is elhurcolt, hogy börtönbe vettesse őket.</verse>
				<verse number="4">Azok most már, akiket széjjelszórtak, szétmentek és hirdették az örömüzenet szavát.</verse>
				<verse number="5">Fülöp Szamária városába ment alá és azoknak hirdette a Krisztust.</verse>
				<verse number="6">A tömeg egy indulattal figyelt azokra a dolgokra, melyeket Fülöp mondott, hallgatták szavát és szemlélték a jeleket, melyeket tett.</verse>
				<verse number="7">Sokakból, akikben tisztátalan szellemek voltak, azok hangos kiáltással mentek ki, sok szélütött és sánta meggyógyult.</verse>
				<verse number="8">Úgyhogy nagy öröm támadt abban a városban.</verse>
				<verse number="9">Egy Simon nevű férfi már korábban ott tartózkodott a városban, s mint mágus, varázslást folytatott, annyira, hogy a szamáriai nemzet magán kívül volt a csodálattól. Simon magát valami nagynak mondotta,</verse>
				<verse number="10">s kicsinytől nagyig mindenki ráfigyelt, azt mondva róla, hogy ő az Istennek úgynevezett Nagy hatalma.</verse>
				<verse number="11">Ráfigyeltek, mert már meglehetős ideje magukon kívül voltak varázslásai miatt,</verse>
				<verse number="12">mikor azonban Fülöpnek hittek, ki az Isten királyságáról és a Krisztus Jézusnak nevéről szóló örömüzenetet hirdette, bemerítkeztek férfiak is, nők is.</verse>
				<verse number="13">Simon maga is hitt s miután bemerítkezett, állandóan Fülöp mellett tartózkodott, s amikor látta a jeleket és a hatalmas nagy erőket, magán kívül volt.</verse>
				<verse number="14">Miután a Jeruzsálemben tartózkodó apostolok meghallották, hogy Szamária az igét befogadta, elküldték hozzájuk Pétert és Jánost.</verse>
				<verse number="15">Mikor azok lementek, imádkoztak a szamáriaiakért, hogy kapjanak Szent Szellemet,</verse>
				<verse number="16">ugyanis még egyikőjükre sem szállott le, csak az Úrnak, Jézusnak nevére merítkeztek be.</verse>
				<verse number="17">Azután rájuk tették kezüket és azok Szent Szellemet kaptak.</verse>
				<verse number="18">Mikor Simon látta, hogy hogyan adják a Szellemet az apostolok kezük rátevésével, pénzt vitt nekik</verse>
				<verse number="19">és kérte: „Adjátok meg nekem is ezt a hatalmat, hogy akire kezemet rávetem, Szent Szellemet kapjon.”</verse>
				<verse number="20">Péter azonban ezt mondta neki: „Vesszen el ezüstöd veled együtt azért, hogy azt gondoltad, hogy az Isten ajándékát pénzen meg lehet szerezni.</verse>
				<verse number="21">Nincs neked részed, sem örök juttatásod ebben a dologban, hiszen szíved nem egyenes az Istennel szemben.</verse>
				<verse number="22">Térj hát más felismerésre, fordulj el ettől a gonoszságtól és könyörögj az Úrhoz, hátha elengedi majd neked szíved gonosz szándékát.</verse>
				<verse number="23">Mert úgy látom, hogy keserű epébe és a hamisság bilincsébe jutottál bele.”</verse>
				<verse number="24">„Könyörögjetek értem az Úrhoz – szólt erre Simon –, hogy abból, amit mondottatok, semmi rám ne szálljon.”</verse>
				<verse number="25">Az apostolok, miközben mindenfelé erős bizonyságot tettek és az Úr beszédét szólták, visszatértek Jeruzsálembe. Közben a szamáriaiak sok falujában hirdették az örömhírt.</verse>
				<verse number="26">Az Úrnak egy angyala azután így szólt Fülöpnek: „Kelj fel és menj délre a Jeruzsálemből Gázába alávivő útra. Ez puszta út. ”</verse>
				<verse number="27">Fülöp felkelt és elment. Egyszer csak egy éthiópiai embert látott meg, az éthiópiaiak királynéjának, Kandakénak nagy hatalmú eunuchját, ki egész kincstára fölé volt rendelve, s ki azért ment Jeruzsálembe, hogy ott az Istent imádja,</verse>
				<verse number="28">most azonban már visszatérőben volt. Szekéren ült és Ézsaiás prófétát olvasta.</verse>
				<verse number="29">„Eredj oda – szólt a Szellem Fülöpnek – és csatlakozzál ehhez a szekérhez!”</verse>
				<verse number="30">Fülöp odafutott és hallotta, hogy az eunuch Ézsaiás prófétát olvassa. Megkérdezte: „Vajon érted-e, amit olvasol?”</verse>
				<verse number="31">„Hogy volnék rá képes, ha csak valaki útmutatást nem ad?” – Felelte az. Azzal kérlelni kezdte Fülöpöt, hogy szálljon fel és üljön melléje.</verse>
				<verse number="32">Az Írásnak az a helye, amelyet olvasott, ez volt: „Mint egy bárányt mészárszékre vitték, mint ahogy a juh néma azzal szemben, aki őt nyírja, ő sem nyitja fel száját.</verse>
				<verse number="33">Megaláztatásában elvették ítéletét. A nemzetségét ki sorolhatná el? Mert elveszik a földről életét.”</verse>
				<verse number="34">Az eunuch megszólította Fülöpöt: „Könyörgöm, kiről mondja ezt a próféta, magáról vagy valakiről másról?”</verse>
				<verse number="35">Fülöp erre megnyitotta száját és kezdve ezen az íráson, örömhírt hirdetett neki Jézusról.</verse>
				<verse number="36">Amint utaztak az úton, egy vízhez értek.” – Lám – mondta az eunuch –, víz van itt! Mi az akadálya, hogy bemerítkezzem?”</verse>
				<verse number="37">„ Ha teljes szívedből hiszel, akkor lehet. ” Az pedig így válaszolt: „ Hiszem, hogy Jézus Krisztus az Isten Fia. ”</verse>
				<verse number="38">Azzal parancsot adott, hogy a szekér álljon meg. Mindketten leszálltak a vízbe, Fülöp és az eunuch, és Fülöp bemerítette őt.</verse>
				<verse number="39">Mikor azonban feljöttek a vízből, az Úrnak Szelleme elragadta Fülöpöt, úgyhogy az eunuch nem látta őt többé. De azért örvendezve utazott tovább a maga útján.</verse>
				<verse number="40">Fülöp Azótusba került. Innen az örömhírt hirdetve bejárta az összes városokat, míg Cézáreába jutott.</verse>
			</chapter>
			<chapter number="9">
				<verse number="1">Saul, aki még mindig fújta magából a fenyegetést és a gyilkos dühöt az Úr tanítványai ellen, elment a főpaphoz</verse>
				<verse number="2">és leveleket kért tőle Damaszkuszba a zsinagógákhoz, hogy ha bárkit, férfiakat, avagy nőket, ehhez az Úthoz tartozókat találna, megkötözve vihesse Jeruzsálembe.</verse>
				<verse number="3">Utazás közben történt, hogy amikor közeledett Damaszkuszhoz, a mennyből hirtelen fény villámlotta körül.</verse>
				<verse number="4">Erre a földre bukott és hangot hallott, amely így szólt hozzá: „Saul, Saul, miért üldözöl engem?”</verse>
				<verse number="5">„Ki vagy, Uram?” – kérdezte ő, mire ő így felelt: „Én vagyok Jézus, akit üldözöl.</verse>
				<verse number="6">De most már kelj fel, menj be a városba, s ott majd megmondják neked, mit kell tenned.”</verse>
				<verse number="7">A vele együtt utazó férfiak némán állottak, hallották ugyan a hangot, de senkit sem láttak.</verse>
				<verse number="8">Saul felkelt a földről, ám amikor felnyitotta szemét, semmit sem látott, úgyhogy kézen fogva vezették be Damaszkuszba.</verse>
				<verse number="9">Három napig nem látott, nem evett és nem ivott.</verse>
				<verse number="10">Volt Damaszkuszban egy Anániás nevű tanítvány. Az Úr látomásban megszólította őt: „Anániás!” „– Itt vagyok, Uram!” – felelte ő,</verse>
				<verse number="11">mire az Úr így szólt hozzá: „Kelj fel, eredj az Egyenes nevű utcába, ott Júdás házában keresd meg a tárzusinak nevezett Sault. Mert már imádkozik.”</verse>
				<verse number="12">Saul pedig látomásban látta, hogy egy Anániás nevű férfi megy be hozzá, s reá teszi kezét azért, hogy lásson.</verse>
				<verse number="13">Ugyanakkor Anániás így szólt: „Uram, sokaktól hallottam e férfi felől, hogy mennyi gonoszat tett szentjeiddel Jeruzsálemben.</verse>
				<verse number="14">Itt is meghatalmazása van a főpapoktól, hogy mindazokat megkötözze, akik a te nevedet segítségül hívják.”</verse>
				<verse number="15">De az Úr ezt felelte neki: „Eredj el, mert ő nekem kiválasztott eszközöm arra, hogy nevemet a nemzetek, királyok és Izráel fiai elé vigye.</verse>
				<verse number="16">Én majd meg fogom neki mutatni, hogy mennyit kell az én nevemért szenvednie.”</verse>
				<verse number="17">Anániás el is ment, bement a házba és miután kezét Saulra tette, így szólt: „Testvérem, Saul, Jézus, az Úr küldött engem, ki neked azon az úton, amelyen jöttél, megjelent, azért, hogy megjöjjön látásod és megtelj Szent Szellemmel.”</verse>
				<verse number="18">Erre tüstént, mintha hályog esett volna le Saul szeméről, megjött a látása. Azután felkelt, bemerítkezett</verse>
				<verse number="19">és miután táplálékot vett magához, megerősödött.</verse>
				<verse number="20">Egy ideig a Damaszkuszban levő tanítványoknál időzött, és gyülekezeteikben azonnal hirdette Jézust, hogy ő Istennek Fia.</verse>
				<verse number="21">Akik hallották, mindannyian magukon kívül voltak a csodálkozástól és ezt mondották: „Nem ő volt-e az, aki Jeruzsálemben pusztította azokat, akik ezt a nevet segítségül hívják? Ide is nem azért jött-e, hogy őket megkötözve vigye a főpapokhoz?”</verse>
				<verse number="22">Saul pedig mindig több hatalomra tett szert, úgyhogy nagy zavarba hozta a Damaszkuszban lakó zsidókat, bebizonyítva, hogy Jézus a Krisztus.</verse>
				<verse number="23">Mikor már meglehetősen sok idő eltelt, a zsidók összebeszéltek, hogy megölik őt.</verse>
				<verse number="24">Saulnak azonban tudomására jutott alattomos tervük. Éjjel-nappal szemmel tartották a kapukat, hogy megölhessék.</verse>
				<verse number="25">Ám a tanítványok fogták őt és éjszaka, gyümölcsös kosárban a falon át leeresztették.</verse>
				<verse number="26">Mikor Jeruzsálembe megérkezett, ott csatlakozni próbált a tanítványokhoz, de mindannyian féltek tőle és nem hitték el, hogy tanítvány.</verse>
				<verse number="27">Barnabás erre magához vette őt, és az apostolokhoz vezette, elbeszélte nekik, hogy miképp látta meg az úton az Urat és hogy szólott vele, hogy Damaszkuszban miképp szólt nyilvánosan Jézus nevében.</verse>
				<verse number="28">Idő múltán bejáratos lett náluk, Jeruzsálemben,</verse>
				<verse number="29">és szabadon szólott az Úr nevében, beszélt, vitatkozott a hellenistákkal, akik rajta voltak, hogy őt elpusztítsák.</verse>
				<verse number="30">Mikor a testvérek megtudták szándékukat, levitték Sault Cézáreába, és útnak indították Tarzusba.</verse>
				<verse number="31">Az egész Júdeában, Galileában és Szamáriában az eklézsiának békessége volt s közben épült, az Úr félelmében előrehaladt és a Szent Szellem bátorítása szaporodott benne.</verse>
				<verse number="32">Amikor Péter e helyeket bejárta, történt, hogy eljutott a Liddában lakó szentekhez is.</verse>
				<verse number="33">Ott talált egy Éneász nevű embert, ki nyolc év óta hordágyon fekvő gutaütött volt.</verse>
				<verse number="34">„Éneász – szólította meg Péter –, meggyógyít téged a Krisztus Jézus. Kelj fel és vesd meg az ágyadat!” Tüstént felkelt.</verse>
				<verse number="35">A Liddában és Száronban lakók mind látták őt s megtértek az Úrhoz.</verse>
				<verse number="36">Joppéban volt egy bizonyos nőtanítvány, a neve Tábita, mely lefordítva Dorkászt, azaz Zergét jelent. Jótettek, könyöradományok osztása töltötték be életét.</verse>
				<verse number="37">Azokban a napokban történt azonban, hogy elerőtlenült és meghalt. Miután megmosták, elhelyezték a felső házban.</verse>
				<verse number="38">Mivel Lidda közel esik Joppéhoz és a tanítványok meghallották, hogy Péter ott van, két férfit elküldtek hozzá, hogy kérleljék meg: „Késlekedés nélkül jöjj át hozzánk!”</verse>
				<verse number="39">Péter felkerekedett és elment velük. Amikor megérkezett, felvitték a felső házba, ott eléje álltak az özvegyek valamennyien és sírva mutogatták azokat a köpenyeket és köntösöket, amelyeket még mikor velük volt, Dorkász készített.</verse>
				<verse number="40">Péter erre mindenkit kiűzött, térdre borult és úgy imádkozott. Azután visszafordult a testhez és ezt mondotta: „Tábita, kelj fel!” Az felnyitotta szemét, és amikor Pétert meglátta, felült.</verse>
				<verse number="41">Péter a kezét nyújtotta neki, talpra segítette, majd beszólította a szenteket és az özvegyeket, és élve eléjük állította Tábitát.</verse>
				<verse number="42">A dolog egész Joppéban ismeretessé vált, úgyhogy sokan hittek az Úrban.</verse>
				<verse number="43">Úgy történt, hogy Péter meglehetősen sok időn át maradt még Joppéban egy bizonyos Simon tímárnál.</verse>
			</chapter>
			<chapter number="10">
				<verse number="1">Volt egy Kornéliusz nevű férfi Cézáreában, egy százados, ki az Itáliainak nevezett csapathoz tartozott.</verse>
				<verse number="2">Ez a férfi, valamint egész háza istenes emberek voltak és félték az Istent, – Kornéliusz sok könyöradományt adott a népnek és minden időben könyörgött Istenhez.</verse>
				<verse number="3">A nappalnak kilencedik órája körül világos látomásban látta, hogy Istennek egy angyala ment be hozzá és így szólította meg: „Kornéliusz!”</verse>
				<verse number="4">A századost, míg meredten az angyalt nézte, félelem töltötte meg, majd így szólt: „Miről van szó, Uram?” Az angyal ezt felelte: „Imádságaid és könyöradományaid felszálltak Isten elé, hogy emlékezetébe idézzenek téged.</verse>
				<verse number="5">Most hát küldj el férfiakat Joppéba és hívasd onnan át Simont, akinek mellékneve Péter.</verse>
				<verse number="6">Vendégként időzik egy bizonyos Simon nevű tímárnál, kinek háza a tenger mentén van.”</verse>
				<verse number="7">Mihelyt eltávozott az angyal, aki vele beszélt, a százados magához hívatta két háziszolgáját és a házánál tartózkodók közül egy istenes katonát.</verse>
				<verse number="8">Mindent közölt velük, azután elküldte őket Joppéba.</verse>
				<verse number="9">Másnap, mialatt ők úton voltak és a városhoz közeledtek, a hatodik óra körül Péter felment a háztetőre imádkozni.</verse>
				<verse number="10">Közben nagyon megéhezett és szeretett volna valamit enni. De amíg eledelt készítettek neki, önkívületbe esett</verse>
				<verse number="11">s megnyílni látta az eget és alászállani látott valami eszközt, mely olyan volt, mint egy nagy vitorlavászon, melyet négy sarkánál fogva eresztenek le a földre.</verse>
				<verse number="12">Abban benn látta a földnek összes négylábúit és csúszómászóit, meg az ég madarait.</verse>
				<verse number="13">Azután egy hang szólt hozzá: „Kelj fel, Péter, öld és egyél!”</verse>
				<verse number="14">„– Semmiképp se, Uram! – mondotta Péter –, mert még soha semmiféle szentségtelent vagy tisztátalant nem ettem.”</verse>
				<verse number="15">De másodszor is szólt hozzá a hang: „Amit az Isten megtisztított, te ne tartsd tisztátalannak!</verse>
				<verse number="16">Háromszor történt ez, utána az eszköz azonnal felvétetett az égbe.</verse>
				<verse number="17">Amíg Pétert kételyek szállták meg a felől, hogy mit jelent a látomás, amelyet látott, egyszer csak a Kornéliusztól küldött emberek megálltak a kapunál és Simon háza után kérdezősködtek.</verse>
				<verse number="18">Bekiáltottak és megkérdezték, hogy az a Simon, akinek mellékneve Péter, ott van-e megszállva?</verse>
				<verse number="19">Mialatt Péter a látomáson tűnődött, megszólalt a Szent Szellem: „Nézd, két férfi keres téged.</verse>
				<verse number="20">Kelj fel hát, menj alá és utazzál el velük kételkedés nélkül, mert én küldöttem őket!”</verse>
				<verse number="21">Péter lement hát a férfiakhoz és így szólt: „Itt vagyok! Én vagyok az, akit kerestek. Mi okból jöttetek ide?”</verse>
				<verse number="22">Azok ezt felelték: „Kornéliusz százados igazságos és Istent félő férfiú, ki mellett az egész zsidó nemzet tanúságot tesz, szent angyaltól kijelentést kapott, hogy hívasson át téged házába és hallgassa meg szavaidat.”</verse>
				<verse number="23">Péter erre behívta és elszállásolta őket. Másnap felkerekedett és elutazott velük. Egyes Joppéból való testvérek szintén vele mentek.</verse>
				<verse number="24">A következő nap beért Cézáreába, hol Kornéliusz már várta őket, sőt rokonait és legközelebbi barátait is összehívta.</verse>
				<verse number="25">Mikor azután bekövetkezett, hogy Péter bemenjen hozzá, Kornéliusz elébe ment, a lábához borult és a földet csókolta.</verse>
				<verse number="26">Péter azonban felkeltette őt, és ezt mondta neki: „Kelj fel, én is ember vagyok!”</verse>
				<verse number="27">Mikor beszélgetve bement vele és sokakat összegyűlve talált,</verse>
				<verse number="28">beszédet intézett hozzájuk: „Ti tudjátok, hogy zsidó embernek nincs megengedve, hogy más törzshöz tartozókhoz csatlakozzék, vagy olyanhoz bemenjen. Nekem azonban az Isten megmutatta, hogy egy embert se mondjak szentségtelennek vagy tisztátalannak.</verse>
				<verse number="29">Ezért ellentmondás nélkül jöttem, amikor áthívattál. Azt kérdem hát, micsoda ügyben hívtatok át engem?”</verse>
				<verse number="30">Kornéliusz ezt felelte: „Ez idő előtt négy nappal a kilencedik órában éppen imádkoztam a házamban, amikor fénylő fehér ruhában egy férfi jelent meg előttem</verse>
				<verse number="31">és így szólt: Kornéliusz, imádságod bejutott Isten fülébe és könyöradományaidról megemlékeztek Isten előtt.</verse>
				<verse number="32">Küldj hát el Joppéba és hívasd át Simont, akinek Péter a mellékneve. Simon tímár házában szállott meg a tenger partján.</verse>
				<verse number="33">Így azonnal hozzád küldöttem, te meg nemesen cselekedtél, hogy eljöttél. Mi hát mindannyian azért vagyunk itt Isten színe előtt, hogy meghallgassuk azokat a szavakat, amelyeket az Úr rendelt neked.”</verse>
				<verse number="34">Péter ekkor ily beszédre nyitotta száját: „ Most látom igazán, hogy Isten nem személyválogató,</verse>
				<verse number="35">hanem minden nemzetből szívesen fogadja azokat, akik félik őt és igazságosságot cselekesznek.</verse>
				<verse number="36">Ti ismeritek azt az igét, melyet Isten Izráel fiainak küldött el, amikor a Krisztus Jézuson át a békesség örömüzenetét hirdette. Ez a Jézus mindeneknek ura.</verse>
				<verse number="37">Ti ismeritek azt az igét, mely Galileától elkezdve egész Júdeát általjárta azután a bemerítés után, amelyet János hirdetett,</verse>
				<verse number="38">tudtok a Názáretből való Jézusról, hogy hogyan kente fel őt Isten Szent Szellemmel és hatalommal, őt, aki jót cselekedve széjjeljárt és meggyógyította mindazokat, akiket a vádló a maga hatalma alá kényszerített, az Isten volt ugyanis vele.</verse>
				<verse number="39">Mi vagyunk a tanúi mindannak, amit ő a zsidók földjén és Jeruzsálemben cselekedett, noha fára függesztve megölték.</verse>
				<verse number="40">De az Isten őt harmadnapon feltámasztotta, s látható alakban megjelentette,</verse>
				<verse number="41">nem az egész népnek, hanem az Istentől előre kijelölt tanúknak, nekünk, akik vele együtt ettünk és ittunk azután, hogy ő a halottak közül feltámadott.</verse>
				<verse number="42">Ő parancsolta meg nekünk, hogy hirdessük a népnek, és erős bizonyságot tegyünk arról, hogy ő az, akit az Isten elválasztott arra, hogy élők és holtak bírája legyen.</verse>
				<verse number="43">Róla tesznek tanúságot az összes próféták, hogy az ő nevén át megkapja vétkeinek bocsánatát mindenki, aki ő benne hisz.”</verse>
				<verse number="44">Péter még mindig szólta ezeket a szavakat, amikor a Szent Szellem rászállt mindazokra, akik az igét hallgatták.</verse>
				<verse number="45">A körülmetélkedésből való hívek, akik Péterrel együtt jöttek, magukon kívül jutottak a csodálkozástól, amikor látták, hogy a nemzetekre is kitöltetik a Szent Szellem ajándéka.</verse>
				<verse number="46">Hallaniuk kellett ugyanis, hogy nyelveken szólnak és magasztalják az Istent. Ekkor Péter megszólalt.</verse>
				<verse number="47">„Vajon eltilthatja-e valaki a vizet ezektől, hogy be ne merítkezzenek, ezektől, akik éppen úgy kapták a Szent Szellemet, mint mi?”</verse>
				<verse number="48">Elrendelte hát nekik, hogy a Krisztus Jézus nevében merítkezzenek be. Ekkor megkérték, hogy maradjon náluk néhány napig.</verse>
			</chapter>
			<chapter number="11">
				<verse number="1">Meghallották az apostolok és a Júdea-szerte élő testvérek, hogy a nemzetek elfogadták Istennek igéjét.</verse>
				<verse number="2">Mikor azonban Péter felment Jeruzsálembe, a körülmetélkedésből származók perbe fogták őt.</verse>
				<verse number="3">„– Körül nem metélt emberekhez mentél be – mondották –, és velük együtt ettél.”</verse>
				<verse number="4">Péter ekkor hozzáfogott, hogy sorjában elbeszélje nekik:</verse>
				<verse number="5">„Imádkozás közben történt velem Joppéban, hogy önkívületben látomást láttam, – valami eszköz szállt alá, mint egy négy sarkánál fogva a mennyből alábocsátott vitorlavászon s egészen lejött hozzám.</verse>
				<verse number="6">Amikor meredten néztem, észrevettem, hogy földi négylábúak, fenevadak, csúszómászók s az ég madarai vannak benne.</verse>
				<verse number="7">Hangot is hallottam, mely így szólt hozzám: Kelj fel, Péter, öljed és egyél!</verse>
				<verse number="8">Azt feleltem: Semmiképp sem, Uram, mert szentségtelen vagy tisztátalan sohasem ment be a szájamon.</verse>
				<verse number="9">De a mennyből jövő hang másodszor is megszólalt: Amit az Isten megtisztított, te ne tartsd tisztátalannak.</verse>
				<verse number="10">Háromszor történt ez, azután mindent visszavontak ismét az égbe.</verse>
				<verse number="11">Tüstént ezután három férfi állott az elé a ház elé, melyben voltam, kiket Cézáreából küldtek hozzám.</verse>
				<verse number="12">A Szellem ekkor azt mondta nekem, hogy minden kételkedés nélkül menjek el velük. Eljött velem ez a hat testvér is és együtt mentünk be annak a férfinak házába.</verse>
				<verse number="13">Az azután közölte velünk, hogy hogyan látott egy angyalt a házában megállani, s hallotta, hogy az azt mondja: Küldj Joppéba s hívasd át Simont, kinek Péter a mellékneve.</verse>
				<verse number="14">Ő majd oly szókat fog mondani neked, melyek által megmenekülsz te és egész házad.</verse>
				<verse number="15">Mikor elkezdtem beszélni, a Szent Szellem úgy szállott le rájuk, mint reánk is kezdetben.</verse>
				<verse number="16">Visszaemlékeztem ekkor az Úr szavára, hogy hogyan mondotta: János vízbe merített titeket, de ti Szent Szellembe fogtok bemerülni.</verse>
				<verse number="17">Ha tehát ugyanazt az ajándékot adta Isten nekik is, mint amelyet nekünk adott, kik az Úrban, a Krisztus Jézusban hittünk, lehet nekem hatalmam arra, hogy Istent megakadályozzam?”</verse>
				<verse number="18">Ahogy ezt meghallották, lecsillapodtak, és ily szókkal dicsőítették Istent: „Tehát a nemzeteknek is megadta Isten, hogy az életre vivő új felismerésre térhessenek.”</verse>
				<verse number="19">Mármost azok, akiket az Istvánnal meginduló üldözés szétszórt, elmentek egész Föníciáig, Ciprusig és Antióhiáig, ám senkinek sem szólták az igét, csak zsidóknak.</verse>
				<verse number="20">Voltak azonban közöttük néhányan ciprusi és cirénei férfiak, kik Antióhiába mentek és ott a hellénekhez is szóltak, örömüzenetként hirdetve nekik Jézust, az Urat.</verse>
				<verse number="21">Velük volt az Úr keze, úgyhogy sokan tértek meg az Úrhoz pogányok, akik hittek.</verse>
				<verse number="22">Eljutott a hír felőlük a Jeruzsálemben levő eklézsia fülébe is, úgyhogy onnan Barnabást elküldték Antióhiába.</verse>
				<verse number="23">Mikor az odaérkezett és látta az Istennek ott ható kegyelmét, megörült és mindnyájukat bátorította, hogy elszánt szívvel maradjanak meg az Úr mellett.</verse>
				<verse number="24">Mert jó, Szent Szellemmel és hittel telített férfi volt. Így elég nagy sokaság csatlakozott az Úrhoz.</verse>
				<verse number="25">Elment azután Tárzuszba, hogy felkeresse Sault. Amikor megtalálta, magával vitte Antióhiába.</verse>
				<verse number="26">Úgy történt azután, hogy egy egész éven át együtt voltak az eklézsiában, s jókora sokaságot tanítottak. A tanítványok először Antióhiában kapták a keresztyén nevet.</verse>
				<verse number="27">Ezekben a napokban próféták mentek alá Jeruzsálemből Antióhiába.</verse>
				<verse number="28">Közölök egy Agábusz nevű előállott és a Szellem által jelképekben arra mutatott rá, hogy az egész lakott földre nagy éhínségnek kell eljönnie, ami Klaudiusz alatt be is következett.</verse>
				<verse number="29">A tanítványok elhatározták, hogy amely mértékben közölök kinek-kinek módjában fog állani, valamit küldeni fognak, hogy a Júdeában lakó testvéreknek szolgálatára lehessenek.</verse>
				<verse number="30">Meg is tették ezt, Barnabáson és Saulon keresztül elküldték az adományt a véneknek.</verse>
			</chapter>
			<chapter number="12">
				<verse number="1">Az idő tájt kezdett Heródes király az eklézsiából egyeseket gonosz bántalmakkal illetni.</verse>
				<verse number="2">Karddal ölette meg Jakabot, János testvérét.</verse>
				<verse number="3">Mikor látta, hogy a zsidóknak tetszik a dolog, folytatta azzal, hogy Pétert is elfogatta. Éppen a kovásztalan kenyerek ideje volt.</verse>
				<verse number="4">Letartóztatta, tömlöcre vetette, s négy négyes katonai őrségnek adta őt át, hogy őrizzék. Az volt a szándéka, hogy a pászka -ünnep után elővezetteti a népnek.</verse>
				<verse number="5">Míg Pétert a tömlöcben őrizték, az eklézsia kitartóan imádkozott érte az Istenhez.</verse>
				<verse number="6">Azon az éjszakán, amelyet követőleg Heródes elővezettetni készült őt, Péter két katona között aludt, két lánccal megkötözve s az ajtó előtt őrök őrizték a tömlöcöt.</verse>
				<verse number="7">Egyszerre azonban az Úrnak egy angyala állott mellé. Fény világította meg a helyiséget. Az angyal megtaszította Péter oldalát, felkeltette és így szólt: „Siess, kelj fel!” Erre lehullottak kezéről a láncok.</verse>
				<verse number="8">„Kösd fel övedet és kösd fel sarudat is!” – mondta neki az angyal. Megtette. „Vesd magad köré köpenyedet és kövess engem!” – szólt hozzá az angyal,</verse>
				<verse number="9">majd kiment és Péter követte őt. De nem tudta, hogy való-e az, ami az angyalon keresztül történt vele. Úgy vélte, hogy látomást lát.</verse>
				<verse number="10">Miután általmentek az első és második őrségen, eljutottak a vaskapuhoz, mely a városba vitt. Az magától megnyílt előttük, és amikor kijutottak és egy utcasarkot mentek előre, az angyal tüstént elmaradt mellőle.</verse>
				<verse number="11">Ahogy Péter magára maradt, így szólott: „Most látom már igazán, hogy az Úr csakugyan elküldötte angyalát és ő ragadott ki engem Heródes kezéből és a zsidók népének minden várakozása elől.”</verse>
				<verse number="12">Ahogy ezt felismerte, Máriának, a Márk melléknévvel nevezett János anyjának házához ment, ahol elég sokan voltak egybegyűlve és imádkoztak.</verse>
				<verse number="13">Miután a kapuajtón kopogtatott, odament egy Ródé nevű fiatal rabszolgáló, hogy hallgatózzék.</verse>
				<verse number="14">Mikor ráismert Péter hangjára, az örömtől nem nyitotta ki a kaput, hanem befutott és hírül adta, hogy Péter áll a kapu előtt.</verse>
				<verse number="15">Ám azok így szóltak hozzá: „Elment az eszed!” De mikor az erősködött, hogy úgy van, így szóltak: „Az angyala van ott!”</verse>
				<verse number="16">Péter azonban kitartóan kopogott. Mikor azután kinyitottak és látták, hogy ő az, magukon kívül voltak.</verse>
				<verse number="17">Péter hallgatást intett nekik kezével és elbeszélte, hogy az Úr hogyan vezette ki a tömlöcből. Majd így szólott: „Adjátok hírül ezeket Jakabnak és a testvéreknek!” Ezzel eltávozott és más helyre utazott.</verse>
				<verse number="18">Mikor kinappalodott, nem kis kavarodás keletkezett a katonák közt amiatt, hogy hát mi is lett Péterrel.</verse>
				<verse number="19">Heródes kerestette őt, és amikor nem találta, kihallgatta az őröket, majd megparancsolta, hogy vezessék el őket. Azután Júdeából Cézáreába ment le s ott időzött.</verse>
				<verse number="20">Heves harag töltötte el a tírusziak és szidoniak iránt. Azok pedig egy indulattal megjelentek nála s miután megnyerték maguknak Blasztust, a királyi hálószoba felügyelőjét, békét kértek. Az ő országuk a királyéból kapta élelmét.</verse>
				<verse number="21">Egy rendelt napon Heródes királyi ruhába öltözve az ítélőszékre ült és nyilvános beszédet mondott hozzájuk.</verse>
				<verse number="22">A nép erre rákiáltotta: „Isten szava ez, nem emberé!”</verse>
				<verse number="23">De az Úrnak angyala azonnal megverte őt azért, hogy nem Istennek adta a dicsőséget, úgyhogy miután a férgek rágták meg, kilehelte lelkét.</verse>
				<verse number="24">Istennek igéje pedig növekedett és sokasodott.</verse>
				<verse number="25">Barnabás és Saul, miután szolgálatukat elvégezték, visszatértek Jeruzsálemből és kísérőjükül fogadták Jánost, akinek mellékneve Márk.</verse>
			</chapter>
			<chapter number="13">
				<verse number="1">Antióhiában az ott levő eklézsiában próféták és tanítók működtek: Barnabás, Simeon, akit Nigernek neveztek, cirénei Luciusz, Manaén, Heródes negyedes fejedelem tejtestvére és Saul.</verse>
				<verse number="2">Mialatt az Úrnak szolgálatát teljesítették és böjtöltek, megszólalt a Szent Szellem: „Válasszátok most nekem külön Barnabást és Sault arra a munkára, amelyre elhívtam őket.”</verse>
				<verse number="3">Akkor böjtölés és imádkozás után rájuk tették kezüket, és útnak bocsátották őket.</verse>
				<verse number="4">Azután, hogy a Szent Szellem útnak indította őket, lementek Szeleukiába, onnan elhajóztak Ciprusba.</verse>
				<verse number="5">Szalamiszbe érkeztek, és ott Isten igéjét hirdették a zsidók zsinagógáiban. János is velük volt szolgaként.</verse>
				<verse number="6">Mikor az egész sziget bejárása után Páfuszba érkeztek, egy emberre bukkantak ott, aki mágus, hamis próféta volt s neve Bárjézu volt.</verse>
				<verse number="7">Ez a férfi egy mély belátású férfiúnak Szergiusz Paulusz helytartónak udvarában tartózkodott, ki Barnabást és Sault magához hívatta és azon volt, hogy Isten igéjét hallgathassa.</verse>
				<verse number="8">Elimász, a mágus azonban ellenállt nekik – így értelmezik tudniillik a nevét –, és igyekezett a helytartót a hittől elfordítani.</verse>
				<verse number="9">Saul erre, aki Pál is, Szent Szellemmel megtelve, rászögezte szemét</verse>
				<verse number="10">és így szólt: „Óh, te mindenfajta ármánnyal és minden könnyelműséggel megtöltött ember, a vádlónak fia, mindenféle igazságosságnak ellensége, nem hagyod abba, hogy az Úr egyenes útjait elforgasd?</verse>
				<verse number="11">Lásd, most rád súlyosodik az Úr keze: Vak leszel, és egy ideig nem látod a napot.” Azonnal köd és sötétség borult reá és keringve vezetőket keresett.</verse>
				<verse number="12">Ekkor a helytartó, mert látta, hogy mi történt, hitt, megdöbbentette őt az Úrnak tanítása.</verse>
				<verse number="13">Miután Páfuszban tengerre szálltak, Pál és társai a pamfiliai Pergébe mentek, ott azonban János megvált tőlük és visszatért Jeruzsálembe.</verse>
				<verse number="14">Ők maguk meg Pergéből átutazóban megérkeztek a piszidiai Antióhiába. Szombat-napon bementek a zsinagógába és leültek.</verse>
				<verse number="15">A törvény és a próféták felolvasása után a zsinagógafők hozzájuk küldöttek ezzel a kéréssel: „Férfiak, testvéreink, ha van bátorító szavatok a néphez, mondjátok el.”</verse>
				<verse number="16">Pál erre felállott, kezével csendre intette őket és így szólt: „Izráeli férfiak és ti istenfélők, halljátok meg!</verse>
				<verse number="17">Ennek a népnek, Izráelnek Istene kiválasztotta atyáinkat, és amikor Egyiptomban zsellérek voltak, felmagasztalta őket: felemelt karral hozta ki őket onnan,</verse>
				<verse number="18">majd negyven éven át viselte szokásaikat a pusztában,</verse>
				<verse number="19">Kánaán földjén hét nemzetet irtott ki s azok földét örökös birtokul adta nekik,</verse>
				<verse number="20">mintegy négyszázötven esztendőre. Ezek után Sámuel prófétáig bírákat adott nekik.</verse>
				<verse number="21">Azután királyt kértek maguknak és Isten Sault, a Kisz fiát, egy Benjámin törzséből való férfiút adta nekik negyven évre.</verse>
				<verse number="22">De azután leváltotta őt, s Dávidot támasztotta nekik királyul, ki mellett ezt a tanúságot tette: Megtaláltam Dávidot, a Jessze fiát, szívem szerint való férfiút, aki minden akaratomat meg fogja tenni.</verse>
				<verse number="23">Ígéret szerint ennek a magvából hozta elő Isten Izráelnek Megmentőül Jézust,</verse>
				<verse number="24">kinek fellépése előtt János előre hirdette Izráel egész népének az új felismerésre térést jelképező bemerítkezést.</verse>
				<verse number="25">János, amikor pályafutásának végére jutott, így szólt: Aminek ti engem sejtetek, az én nem vagyok. Az majd utánam jön el, s én még arra sem vagyok méltó, hogy lábán a saruját megoldjam.</verse>
				<verse number="26">Férfiak, testvéreim, ti Ábrahámtól származó fiak és ti, kik félitek az Istent, nekünk küldték el a mostani megmenekülésnek igéjét.</verse>
				<verse number="27">Hiszen Jeruzsálem lakói s azok elöljárói, mikor őt fel nem ismerték és elítélték, csak a prófétáknak minden szombaton felolvasott szavait töltötték be.</verse>
				<verse number="28">Bár semmi halálra méltó okot nem találtak ellene, mégis arra kérték Pilátust, hogy ölesse meg őt.</verse>
				<verse number="29">Mikor meg véghez vitték mindazt, amit felőle megírtak, levették őt a fáról, és sírba tették.</verse>
				<verse number="30">Isten azonban feltámasztotta őt a halottak közül,</verse>
				<verse number="31">úgyhogy sok napon át látták őt azok, akik vele együtt jöttek fel Galileából Jeruzsálembe, kik most tanúi a nép felé.</verse>
				<verse number="32">Mi is örömüzenetül hirdetjük nektek az atyáinknak adott ígéretet,</verse>
				<verse number="33">mert Isten azt teljesítette gyermekeinek azzal, hogy Jézust feltámasztotta, ahogy a második zsoltárban is írva van: Fiam vagy te, én ma szültelek téged.</verse>
				<verse number="34">Minthogy azonban őt a halottak közül feltámasztotta, úgyhogy többé nem kell neki a rothadásba visszatérnie, így szólott: Nektek fogom adni Dávid jámborságának biztos jutalmát.</verse>
				<verse number="35">Ezért mondja más helyen is: Nem fogod odaadni szentedet, hogy rothadást lásson.</verse>
				<verse number="36">Dávid ugyan, miután saját nemzedékében szolgálta az isteni tervet, elaludt és atyái mellé helyezték, úgyhogy rothadást látott,</verse>
				<verse number="37">de akit Isten feltámasztott, nem látott rothadást.</verse>
				<verse number="38">Legyen azért tudtotokra, férfiak, testvéreim, hogy rajta keresztül hirdetik nekünk a vétkek bocsánatát.</verse>
				<verse number="39">Mindazokból a vétkekből, melyekből Mózes törvényének nincs hatalma titeket igazságosakká tenni, ő mindenkit igazságossá tesz, aki hisz.</verse>
				<verse number="40">Vigyázzatok hát, hogy rátok ne szálljon az, amit a prófétákban megmondottak.</verse>
				<verse number="41">Lássátok meg, ti megvetők, csodálkozzatok és enyésszetek el, mert én egy munkát viszek véghez napjaitokban, munkát, melyet nem hinnétek el, ha valaki végig elbeszélné nektek.”</verse>
				<verse number="42">Mikor a zsinagógából kimentek, kérlelték őket, hogy a következő szombaton is beszéljenek nekik ezekről a dolgokról.</verse>
				<verse number="43">Mikor a zsinagóga szétoszlott, a zsidók és az istenfélő csatlakozók közül sokan követték Pált és Barnabást. Az apostolok elbeszélgettek velük és rábeszélték őket, hogy maradjanak meg az Isten kegyelme mellett.</verse>
				<verse number="44">A rákövetkező szombaton majdnem az egész város összegyűlt, hogy az Úr szavát hallgassák.</verse>
				<verse number="45">Mikor a zsidók a tömeget látták, megteltek irigységgel, s káromolva ellentmondtak annak, amit Pál beszélt.</verse>
				<verse number="46">Pál és Barnabás azonban bátorsággal ezt mondották: „Kényszerűségből először nektek szóltuk az Isten szavát. Miután azonban elvetettétek azt, és nem ítéltétek magatokat az örök életre méltóknak, a nemzetekhez fordulunk.</verse>
				<verse number="47">Mert ekképp parancsolta nekünk az Úr: Nemzetek világosságául helyeztelek el téged, hogy a föld széléig te légy a menekülés útja.”</verse>
				<verse number="48">A nemezetek örültek, ahogy ezt hallották, dicsőítették az Úrnak igéjét, és akik csak örök életre voltak rendelve, hittek.</verse>
				<verse number="49">Az Úr beszédét ezután az egész vidéken széjjelhordták.</verse>
				<verse number="50">A zsidók ellenben felingerelték az előkelő kegyes asszonyokat s a város főembereit, üldözést keltettek Pál és Barnabás ellen és kiűzték őket határaikból.</verse>
				<verse number="51">Ők erre rájuk rázták lábuk porát és Ikóniumba mentek.</verse>
				<verse number="52">A tanítványok azonban telve voltak örömmel és Szent Szellemmel.</verse>
			</chapter>
			<chapter number="14">
				<verse number="1">Ikóniumban ugyanúgy történt a dolog: bementek a zsidók zsinagógájába és ott beszédet mondottak, úgyhogy itt is a zsidóknak és helléneknek nagy sokasága hitt.</verse>
				<verse number="2">De az engedetlen zsidók felindították és elkeserítették a nemzetbeliek lelkét a testvérek ellen.</verse>
				<verse number="3">Mégis elég sokáig időztek ott és bátran szóltak az Úrról, az Úr meg tanúságot tett kegyelmének igéje mellett és megadta, hogy kezükön át jelek és csodák történjenek.</verse>
				<verse number="4">A városbeli sokaság kétfelé szakadt, egyesek a zsidókkal voltak, mások az apostolokkal.</verse>
				<verse number="5">Történt azonban, hogy a nemzetek és zsidók elöljáróikkal együtt rohamot intéztek, hogy bántalmazzák és megkövezzék őket.</verse>
				<verse number="6">Mikor erről tudomást szereztek, elmenekültek Likaónia városaiba, Lisztrába, Derbébe és a környező vidékre</verse>
				<verse number="7">és ott hirdették az örömüzenetet.</verse>
				<verse number="8">Lisztrában ült egy férfi, ki nem tudott a lábára állni, ki anyjának méhétől fogva sánta volt és még sohasem járt.</verse>
				<verse number="9">Ez figyelt Pálra, amíg az beszélt. Pál rászögezte szemét, és amikor látta, hogy hite van arra, hogy megmeneküljön,</verse>
				<verse number="10">erős hangon szólt: „Kelj fel és egyenesedjél fel a lábadon!” Az felszökött és járt.</verse>
				<verse number="11">Mikor a tömeg látta, amit Pál tett, likaóniai nyelven hangosan így szóltak: „Az istenek emberi alakban leszálltak hozzánk.”</verse>
				<verse number="12">Barnabást azután elnevezték Zeusznak, Pált meg Hermésznek, miután ő vitte a szót.</verse>
				<verse number="13">A város előtt levő Zeusz templomnak a papja erre felkoszorúzott bikákat vitt a kapukhoz és a tömeggel együtt áldozni akart.</verse>
				<verse number="14">Ahogy ezt Barnabás és Pál apostol meghallották, megszaggatták köpenyüket, a tömeg közé rohantak s hangosan kiáltozták:</verse>
				<verse number="15">„Férfiak, miért teszitek ezeket? Mi is csak emberek vagyunk, akiket hozzátok hasonló szenvedélyek töltenek meg, Mi azt az örömhírt hirdetjük nektek, hogy ezektől a hiábavalóságoktól forduljatok az élő Istenhez, aki a mennyet, a földet, a tengert és mindazt alkotta, ami bennük van.</verse>
				<verse number="16">Azt az Istent, aki a tovatűnő nemzedékekben a nemzeteket hagyta mind a maguk útján menni,</verse>
				<verse number="17">ki mégis nem hagyta magát tanúság nélkül, amennyiben jót tett veletek, azzal, hogy a mennyből esőzéseket és gyümölcstermő időszakokat adott és szíveteket táplálékkal és jókedvvel megtöltötte.”</verse>
				<verse number="18">Ilyesmit beszéltek, de alig-alig tudták lecsillapítani a tömeget, hogy ne áldozzék nekik.</verse>
				<verse number="19">Közben Antióhiából és Ikóniumból zsidók érkeztek oda, s azok rábeszélésére a sokaság megkövezte Pált, azután kivonszolta a városból, azt gondolva, hogy halott.</verse>
				<verse number="20">Mikor azonban a tanítványok gyűrűje körülvette, felkelt és bement a városba. Másnap Barnabással együtt Derbébe távozott.</verse>
				<verse number="21">Annak a városnak is hirdették az örömüzenetet, miután tekintélyes számú embert tanítvánnyá tettek, visszatértek Lisztrába, onnan Ikóniumba, majd Antióhiába.</verse>
				<verse number="22">Közben támogatták a tanítványok lelkét, bátorították őket, hogy tartsanak ki a hitben, s hangoztatták, hogy sok nyomorúságon át kell bemennünk az Isten királyságába.</verse>
				<verse number="23">Kézfelemeléssel eklézsiánként véneket választattak nekik, majd böjtölés és imádkozás után rábízták őket az Úrra, akibe hitüket vetették.</verse>
				<verse number="24">Piszidiát bejárván elérkeztek Pamfiliába</verse>
				<verse number="25">s azután, hogy Pergében az igét szólták, lementek Attáliába.</verse>
				<verse number="26">Innen azután elhajóztak Antióhiába, ahonnan az Isten kegyelmének adták át őket arra a munkára, amelyet már el is végeztek.</verse>
				<verse number="27">Miután megérkeztek és összegyűjtötték az eklézsiát, tudósították őket mindarról, amit az Isten tett velük, arról is, hogy hogyan nyitotta meg a nemzetek előtt a hitnek ajtaját.</verse>
				<verse number="28">Meglehetősen sok időt töltöttek el a tanítványok társaságában.</verse>
			</chapter>
			<chapter number="15">
				<verse number="1">Később Júdeából jöttek le egyesek és így tanították a testvéreket: „Ha a mózesi szokás szerint körül nem metélkedtek, nem menekültök meg.”</verse>
				<verse number="2">Azonban Pál és Barnabás nem csekély zendülést és vizsgálódást támasztottak ellenükben és elrendelték, hogy Pál és Barnabás és néhányan mások menjenek fel az apostolokhoz és a vénekhez Jeruzsálembe.</verse>
				<verse number="3">Az eklézsia elkísérte őket egy darabon, azután keresztülutaztak Fönícián és Szamárián. Útközben azzal, hogy végtől végig elbeszélték a nemzetek megtérését, nagy örömöt szereztek az összes testvéreknek.</verse>
				<verse number="4">Ahogy Jeruzsálembe megérkeztek, az eklézsia, az apostolok és a vének szívesen fogadták őket, ők meg tudomásukra adták, hogy Isten mily nagy dolgokat tett velük.</verse>
				<verse number="5">A farizeusok felekezetéből azonban előállottak némelyek, akik már hívőkké lettek, és kijelentették, hogy a nemzetbelieket körül kell metélni, és meg kell nekik parancsolni, hogy őrizzék meg Mózes törvényét.</verse>
				<verse number="6">Összegyűltek hát az apostolok és a vének, hogy e dolog felől meglássák az igazságot.</verse>
				<verse number="7">Sokat vitatkoztak, majd felállott Péter és így szólt hozzájuk: „Férfiak, testvéreim, tudjátok, hogy a kezdeti napok óta Isten engem kiválasztott arra, hogy a nemzetek az én szájamon át meghallják az örömüzenetet, hogy hihessenek.</verse>
				<verse number="8">A szíveket ismerő Isten tanúságot is tett mellettük azzal, hogy a Szent Szellemet éppen úgy adta nekik, mint nekünk is,</verse>
				<verse number="9">miután hittel megtisztította szívüket, nem tett közöttünk és közöttük semmi különbséget.</verse>
				<verse number="10">Most hát miért kísértitek az Istent azzal, hogy oly igát raktok a tanítványok nyakára, melynek elviselésére sem atyáinknak, sem nekünk nem volt erőnk.</verse>
				<verse number="11">Csak az Úrnak, Jézusnak kegyelmén át hisszük, hogy azon a módon megmenekülhetünk, melyen azok is.”</verse>
				<verse number="12">Ekkor elhallgatott az egész sokaság és ráfigyelt Barnabásra és Pálra, akik eléjük tárták, hogy mily nagy jeleket és csodákat tett rajtuk keresztül Isten a nemzetek között.</verse>
				<verse number="13">Ahogy ők elhallgattak, Jakab szólalt meg.”– Férfiak, testvéreim – mondta –, hallgassatok reám.</verse>
				<verse number="14">Simon előadta, hogyan irányította Isten tekintetét először arra, hogy a nemzetek közül népet szerezzen nevének.</verse>
				<verse number="15">Ezzel összhangzásban vannak a próféták beszédei, ahogy meg van írva:</verse>
				<verse number="16">Ezek után visszatérek majd s felépítem Dávid leomlott sátorát, felépítem, és magasba emelem annak omladékait,</verse>
				<verse number="17">hogy a többi ember megkeresse az Urat, meg az összes nemzetek, melyek felett az én nevemet segítségül hívják.</verse>
				<verse number="18">Így szól az Úr, ki ezeket az öröktől fogva ismert dolgokat megcselekszi.</verse>
				<verse number="19">Ezért úgy ítélem én, hogy nem kell zaklatni azokat, akik a nemzetek közül térnek meg az Istenhez, hanem levelet kell írni nekik,</verse>
				<verse number="20">hogy tartózkodjanak a bálványoknak, a paráznaságnak, a fulladt állatnak és a vérnek tisztátalanságától.</verse>
				<verse number="21">Mózesnek tudniillik az ősi nemzedékek óta városonként megvannak a maga hirdetői, amennyiben a zsinagógákban minden szombaton felolvassák.”</verse>
				<verse number="22">Ekkor az apostolok és a vének az egész eklézsiával együtt úgy vélték jónak, hogy Pállal és Barnabással válogatott férfiakat küldjenek Antióhiába, mégpedig Júdást, akit Barsabásnak hívnak, és Szilást, kik a testvérek között vezető férfiak voltak.</verse>
				<verse number="23">Ezt az írást küldték velük: „Az apostolok és a vének, testvérek a testvéreknek, kik Antióhiában, Szíriában és Kilikiában a nemzetek közül valók. Örvendjetek!</verse>
				<verse number="24">Miután meghallottuk, hogy közülünk némelyek beszédükkel nyugtalanná tettek titeket, s megterhelték a lelketeket, holott mi nekik parancsot nem adtunk,</verse>
				<verse number="25">egy indulattal lévén, úgy láttuk jónak, hogy a mi szeretett Barnabásunkkal és Pálunkkal együtt,</verse>
				<verse number="26">kik lelküket adták oda a mi Urunknak, a Krisztus Jézusnak nevéért, válogatott férfiakat küldjünk hozzátok.</verse>
				<verse number="27">Így küldtük el Júdást és Szilást, akik szóval maguk ugyanazt fogják közölni.</verse>
				<verse number="28">Jónak véltük ugyanis, a Szent Szellem és mi, hogy semmivel többel ne terheljünk meg titeket a szükségesen kívül, azon kívül,</verse>
				<verse number="29">hogy tartózkodjatok a bálványoktól, vértől, megfulladt állatoktól és paráznaságtól. Ha ezektől magatokat megőrzitek, jól lesz dolgotok. Egészséget kívánunk.”</verse>
				<verse number="30">Ezután elbocsátották őket, ők meg lementek Antióhiába, ott összegyűjtötték a sokaságot és átadták a levelet.</verse>
				<verse number="31">Amikor az összegyűltek, azt elolvasták, megörültek a bátorításnak.</verse>
				<verse number="32">Júdás és Szilás is, kik maguk is próféták voltak, sok szóval buzdították a testvéreket és megszilárdították őket.</verse>
				<verse number="33">Miután egy időt ott töltöttek, a testvérektől békességgel elváltak, hogy visszatérjenek azokhoz, akik őket elküldötték.</verse>
				<verse number="34">De Szilás jónak látta, hogy megvárja őket.</verse>
				<verse number="35">Pál és Barnabás azonban Antióhiában időztek még, és sok más társukkal együtt tanították az Úrnak igéjét és hirdették örömüzenetét.</verse>
				<verse number="36">Bizonyos napok eltelte után Pál így szólt Barnabáshoz: „Térjünk most vissza és látogassuk meg a testvéreket minden városban, amelyekben az Úr szavát hirdettük, lássuk, hogyan vannak.”</verse>
				<verse number="37">Barnabásnak az volt a szándéka, hogy magukkal vigyék Jánost is, kinek Márk volt a mellékneve.</verse>
				<verse number="38">Pál azonban nem tartotta méltányosnak, hogy azt, aki Pamfiliától fogva elhagyta őket és nem ment velük együtt a munkára, magukkal vigyék.</verse>
				<verse number="39">Ámde emiatt akkora ingerültség támadt, hogy elváltak egymástól, és Barnabás, Márkot magához vévén, Ciprusba hajózott.</verse>
				<verse number="40">Pál ellenben Szilást választotta maga mellé. Miután a testvérek az Úr kegyelmére bízták őt, elutazott.</verse>
				<verse number="41">Bejárta azután Szíriát és Ciliciát, miközben az eklézsiát szilárdítgatta.</verse>
			</chapter>
			<chapter number="16">
				<verse number="1">Eljutottak Derbébe és Lisztrába is. Volt ott egy Timóteus nevű tanítvány, hívő zsidó asszonynak, de hellén apának fia,</verse>
				<verse number="2">ki mellett jó bizonyságot tettek a Lisztrában és Ikóniumban élő testvérek.</verse>
				<verse number="3">Pál azt akarta, hogy Timóteus vele utazzék el, fogta hát és körülmetélte őt a zsidók miatt, kik azokon a helyeken laktak. Mindnyájan tudták ugyanis, hogy hellén volt az apja.</verse>
				<verse number="4">Amikor átutaztak a városokon, átadták nekik, hogy megőrizzék azokat a rendelkezéseket, melyeket a Jeruzsálembeli apostolok és vének határozatként kimondottak.</verse>
				<verse number="5">Az eklézsiák eközben napról-napra szilárdultak a hitben és gyarapodtak számban.</verse>
				<verse number="6">Azután Frígiát és a Galata vidékét járták be, minthogy a Szent Szellem eltiltotta őket attól, hogy Ázsiában szólják az igét.</verse>
				<verse number="7">Elmentek Mizia mellett, és megkísérelték, hogy Bitiniába utazzanak, de Jézusnak szelleme nem engedte őket.</verse>
				<verse number="8">Így Mizia mellett elmenvén, Troászba szálltak alá.</verse>
				<verse number="9">Itt Pál az éjszakában látomást látott: egy macedón férfi állott előtte és kérlelte őt: „Jöjj át Macedóniába és segíts rajtunk.”</verse>
				<verse number="10">Mihelyt a látomást látta, tüstént azon voltunk, hogy Macedóniába induljunk, mert úgy következtettünk, hogy az Isten arra hívott minket, hogy a macedónoknak szóljuk az örömüzenetet.</verse>
				<verse number="11">Troászból hajón egyenesen Szamotrákiába siettünk, a következő napon Neápoliszba,</verse>
				<verse number="12">onnan Filippibe, mely a macedóniai táj első városa, római kolónia. Bizonyos időt ebben a városban töltöttünk.</verse>
				<verse number="13">Szombatnapon kimentünk a városon kívül egy folyó mellé, ahol – úgy gondoltuk – imádkozás lesz. Leültünk és beszélgettünk az összegyűlt asszonyokkal.</verse>
				<verse number="14">Az egyik asszony, Lídia nevű, ki Tiatírából való bíborárus és istenfélő volt, hallgatott ránk. Ennek Isten megnyitotta szívét, hogy figyeljen arra, amit Pál beszél.</verse>
				<verse number="15">Mihelyt azután ő és a háza bemerítkezett, kérlelni kezdett minket: „Ha úgy ítéltek, hogy én hű vagyok az Úrhoz, jöjjetek be házamba és maradjatok nálam. ” Erőszakkal is kényszerített minket.</verse>
				<verse number="16">De történt, hogy amikor éppen az imádkozásra mentünk, egy fiatal rabszolgálóval találkoztunk, akiben jós szellem volt, ki jósolgatásával nagy nyereséget szerzett gazdáinak.</verse>
				<verse number="17">Ez követte Pált és minket, és azt kiáltozta: „Ezek az emberek a legmagasabb Istennek rabszolgái és nektek a menekülés útját hirdetik.”</verse>
				<verse number="18">Sok napon át tette ezt, végre Pál, mivel ránehezedett a dolog, megfordult és ezt mondta a szellemnek: „A Krisztus Jézus nevével megparancsolom neked, hogy menj ki belőle!” Az abban az órában ki is ment.</verse>
				<verse number="19">Mikor azonban a lány urai meglátták, hogy remélt nyereségük elveszett, megragadták Pált és Szilást és az elöljárók elé a piacra vonszolták őket.</verse>
				<verse number="20">Miután katonai parancsnokok elé állították őket, így szóltak: „Ezek az emberek fellázítják városunkat. Zsidó létükre</verse>
				<verse number="21">olyan erkölcsöket hirdetnek, melyeket nekünk, rómaiaknak sem elfogadnunk, sem megtennünk nem szabad.”</verse>
				<verse number="22">Ellenük fordult a tömeg is. A parancsnokok erre letépették ruháikat, s megparancsolták, hogy botozzák meg őket.</verse>
				<verse number="23">Miután sok vesszőcsapást mértek rájuk, börtönbe vetették őket s megparancsolták a foglárnak, hogy biztos őrizet alatt tartsa őket.</verse>
				<verse number="24">A porkoláb a parancs vétele után a belső tömlöcbe vetette őket és a lábukat biztonság végett kalodába zárta.</verse>
				<verse number="25">Éjféltájban Pál és Szilás imádkoztak, és énekkel magasztalták Istent, a foglyok pedig hallgatták őket.</verse>
				<verse number="26">Hirtelen nagy földrengés támadt, úgyhogy a tömlöc alapjai is megrendültek, tüstént kinyíltak az összes ajtók és mindnyájuk bilincsei lehullottak.</verse>
				<verse number="27">A tömlöctartó, ahogy álmából felriadt s meglátta, hogy a tömlöc ajtajai nyitva vannak, kardot rántott és el akarta magát pusztítani, mert azt hitte, hogy a foglyok elmenekültek.</verse>
				<verse number="28">Pál azonban hangosan rákiáltott: „Ne tégy magadban semmi kárt, mert mindnyájan itt vagyunk.”</verse>
				<verse number="29">Az erre világosságot kért és beugrott. Reszketve borult Pál és Szilás elé,</verse>
				<verse number="30">majd kivezette őket és így szólott: „Uraim, mit kell tennem, hogy megmeneküljek?”</verse>
				<verse number="31">„Higgy az Úrban, Jézusban – felelték azok – s megmenekülsz te is, a házad is.”</verse>
				<verse number="32">Azután az Isten igéjét szólták mindazoknak, akik a házában voltak.</verse>
				<verse number="33">A porkoláb azután az éjszakának még abban az órájában magához fogadta őket, és sebeiket kimosta. Nyomban be is merítkeztek, ő is, az övéi is mindannyian.</verse>
				<verse number="34">Majd felvezette őket házába, asztalt tett eléjük és egész házával ujjongott, hogy Istenben hívővé lehetett.</verse>
				<verse number="35">Mikor kinappalodott, a katonai parancsnokok ily üzenettel küldötték oda a poroszlókat: „Bocsásd el azokat az embereket!”</verse>
				<verse number="36">A tömlöctartó közölte e szavakat Pállal: „A katonai parancsnokok ideüzentek, hogy el kell titeket bocsátani. Most hát induljatok el, utazzatok el békességgel!”</verse>
				<verse number="37">De Pál így szólott hozzájuk: „Elítéletlenül nyilvánosan megverettek minket, s noha római polgárok vagyunk, tömlöcbe vetettek, most pedig titkon űznek ki bennünket. Ez így nem megy. Jöjjenek el maguk a parancsnokok és vezessenek ki bennünket!”</verse>
				<verse number="38">A poroszlók hírül vitték a parancsnokoknak e szavakat. Mikor azok meghallották, megijedtek amiatt, hogy rómaiak.</verse>
				<verse number="39">Elmentek hát és szívükre beszéltek, majd kivezették, és kérlelni kezdték őket, hogy távozzanak el a városból.</verse>
				<verse number="40">Erre kimentek a tömlöcből és bementek Lídiához. Ahogy meglátták a testvéreket, bátorították őket. Azután eltávoztak a városból.</verse>
			</chapter>
			<chapter number="17">
				<verse number="1">Ezután átutaztak Amfipoliszon és Apollónián, és eljutottak Tesszalonikába, ahol a zsidóknak zsinagógájuk volt.</verse>
				<verse number="2">Pál szokása szerint bement hozzájuk és három szombaton át boncolgatta előttük az írásokat,</verse>
				<verse number="3">megnyitotta azok értelmét és kimutatta, hogy a Krisztusnak szenvednie kellett és a halottak közül feltámadnia és hogy ez Jézus, a Krisztus, akit – szólt – én hirdetek nektek.</verse>
				<verse number="4">Közülük némelyek hitelt adtak nekik és Isten Pálnak, és Szilásnak juttatta őket, úgyszintén az istenfélő hellének közül is nagy sokaságot, valamint a város első asszonyai közül nem keveset.</verse>
				<verse number="5">Erre a zsidókat irigység szállta meg, magukhoz vettek a piacról néhány rossz embert, csődületet támasztottak és fellázították a várost. Majd odaálltak Jázon háza elé, és azon voltak, hogy az apostolokat a népgyűlés elé vigyék.</verse>
				<verse number="6">Mivel azonban nem találták őket, Jázont és néhány testvért hurcoltak a városnagyok elé, miközben ezt kiáltozták: „Ezek azok, akik a föld lakóit felzendítik, itt is megjelentek</verse>
				<verse number="7">és Jázon fogadta be őket. Mindannyiuknak a tettei sértik a császár rendeleteit, amellett más királyt hirdetnek, Jézust.”</verse>
				<verse number="8">Fellázították a tömeget és a városnagyokat, kik már hallottak ezekről a dolgokról.</verse>
				<verse number="9">Amikor azonban elég biztosítékot kaptak Jázontól és a többiektől, elbocsátották őket.</verse>
				<verse number="10">A testvérek pedig azonnal, még azon az éjjelen útnak indították Pált és Szilást Béreába. Amikor odaérkeztek, elmentek a zsidók zsinagógájába.</verse>
				<verse number="11">A béreabeliek nemesebbek voltak a tesszalonikabelieknél: teljes készséggel fogadták az igét, és naponként megvizsgálták az írásokat, hogy azoknak megfelelnek-e ezek a dolgok.</verse>
				<verse number="12">Sokan hittek is közülük, még az előkelő hellén asszonyok és férfiak közül sem kevesen.</verse>
				<verse number="13">Mikor azonban a Tesszalonikából való zsidók megtudták, hogy Pál Béreában is hirdette az Istennek igéjét, odamentek, hogy ott is megingassák és fellázítsák a tömeget.</verse>
				<verse number="14">Akkor azonban a testvérek Pált azonnal útnak indították, hogy utazzék el egész a tengerpartig, Szilás és Timóteus ellenben hátra maradtak.</verse>
				<verse number="15">Akik Pált elkísérték, elvezették őt egészen Athénig és miután Szilás és Timóteus felől parancsot kaptak tőle, hogy a leggyorsabban menjenek hozzá, elutaztak.</verse>
				<verse number="16">Míg Pál Athénben várta őket, erős izgalomba jutott szelleme, amikor észrevette, hogy bálványképekkel van teli az egész város.</verse>
				<verse number="17">Értekezett a zsinagógában a zsidókkal és istenfélőkkel, és a piacon is mindennap olyanokkal, akiket éppen ott talált.</verse>
				<verse number="18">Az epikureista és sztoikus filozófusok közül némelyek azonban összacsaptak vele.” – Mit akar mondani ez a fecsegő?” – kérdezték némelyek, mások meg azt mondták: „Úgy látszik, mintha idegen isteneket hirdetne.” Mert Jézusról és a feltámadásról szóló örömüzenetet hirdette.</verse>
				<verse number="19">Megragadták hát és elvitték az Areopágoszra.” – Megtudhatjuk, miben áll ez az új, tőled hirdetett tudomány?” Kérdezték.</verse>
				<verse number="20">„Mert néhány idegenszerű dologgal tömöd a fülünket. Tudni akarjuk, mi akar ez lenni.”</verse>
				<verse number="21">Az athéniek és az ott vendégként időző jövevények ugyanis semmi másra nem értek rá, csak arra, hogy valami újdonságot szóljanak vagy halljanak.</verse>
				<verse number="22">Pál erre kiállott az Areopágosz közepére és szólni kezdett: „Athéni férfiak! A vallásosságban mindenképp igen buzgónak láttalak titeket. Mikor ugyanis bejártam s újra meg újra megnéztem</verse>
				<verse number="23">istentiszteleti tárgyaitokat, egy oltárt is találtam ezzel a felirattal: AZ ISMERETLEN ISTENNEK. Akit ti tudatlanul tiszteltek, azt hirdetem én nektek.</verse>
				<verse number="24">Az az Isten, aki a világot és mindazt, ami benne van, alkotta, mennynek és földnek ura lévén, nem lakhatik kézzel épített templomokban,</verse>
				<verse number="25">sem emberi kéz nem gondozhatja őt, mintha valamit nélkülözne, hiszen ő maga ad mindeneknek életet, leheletet és mindent.</verse>
				<verse number="26">Ő úgy intézte, hogy az egy eredettől támadó emberek összes leszármazottjai a föld egész színét benépesítsék, miután az időpontokat és lakóhelyeket is elhatárolta számukra,</verse>
				<verse number="27">hogy az Istent megkeressék, hogy hátha kitapogathatnák és megtalálhatnák őt, hiszen egyikünktől sincs messze az Isten.</verse>
				<verse number="28">Hiszen benne élünk, mozgunk és vagyunk, mint ahogy a közületek való költők közül is némelyek mondották: Az ő leszármazottjai vagyunk.</verse>
				<verse number="29">Isten leszármazottjai lévén tartozunk azt gondolni, hogy ami isteni, az aranyhoz, ezüsthöz, kőhöz, emberi művészet, vagy szenvedély alkotta faragványhoz nem lehet hasonló.</verse>
				<verse number="30">Az értelmetlenségben eltöltött időket tehát elnézve most azt parancsolja az Isten az embereknek, hogy mindenütt mindannyian térjenek új felismerésre,</verse>
				<verse number="31">amennyiben már egy napot is kitűzött, melyen igazságosan meg fogja ítélni a föld lakóit egy ember által, akit erre külön kiválasztott. Arra pedig, hogy hinni tudjatok benne, azzal nyújtott lehetőséget mindeneknek, hogy őt a halottak közül feltámasztotta.”</verse>
				<verse number="32">Ám ahogy a halottak feltámasztásáról hallottak, némelyek gúnyolódtak, mások meg így szóltak: „Efelől majd még egyszer meghallgatunk téged.”</verse>
				<verse number="33">Így hát Pál eltávozott közülük.</verse>
				<verse number="34">Egyes férfiak mégis csatlakoztak hozzá és hittek. Ezek közül való az areopágita Dénes, egy Damarisz nevű asszony és velük mások.</verse>
			</chapter>
			<chapter number="18">
				<verse number="1">Ezek után Pál eltávozott Athénből és Korintusba ment.</verse>
				<verse number="2">Ott talált egy pontuszi származású, Akvila nevű zsidót, ki feleségével Priszcillával csak nemrég jött el Itáliából Klaudiusz rendeletének következtében, mely szerint a zsidóknak el kellett hagyniuk Rómát. Pál hozzájuk ment</verse>
				<verse number="3">és mivel ugyanolyan ipart űzött, náluk maradt. Sátorkészítés volt ugyanis a mesterségük.</verse>
				<verse number="4">Minden szombaton értekezett a zsinagógában, zsidókat is, helléneket is meggyőzni igyekezett.</verse>
				<verse number="5">Mikor azonban Macedóniából Szilás is, Timóteus is alájöttek, Pál az igétől szorongattatva erősen bizonygatta a zsidóknak, hogy Jézus a Krisztus.</verse>
				<verse number="6">Mikor azonban azok ellenszegültek és káromoltak, kirázta ruháit s így szólt hozzájuk: „Véretek szálljon a fejetekre, én tőletek tisztán megyek el és mostantól fogva a nemzeteknél leszek.”</verse>
				<verse number="7">Át is ment onnan egy bizonyos Ticiusz Jusztusz nevű istenfélő embernek a házába, kinek a háza a zsinagógával szomszédos volt.</verse>
				<verse number="8">Kriszpusz pedig, a zsinagógafő, egész házával együtt hitt az Úrban, a korintusiak közül is sokan hallgatták őt és hittek, majd bemerítkeztek.</verse>
				<verse number="9">Az Úr pedig éjjel látomásban azt mondotta Pálnak: „Ne félj, hanem szólj, ne hallgass,</verse>
				<verse number="10">mert veled vagyok, és senki sem fog gonosz ártással rád támadni. Hiszen nagy népem van ebben a városban.”</verse>
				<verse number="11">Ott is maradt egy évig és hat hónapig s tanította közöttük az Istennek igéjét.</verse>
				<verse number="12">Mikor azonban Gallió volt Ahája helytartója, a zsidók egy indulattal Pálnak estek és az ítélőszék elé hurcolták.</verse>
				<verse number="13">Azt mondták: „Ez törvénytelen istentiszteletre lázítja az embereket.”</verse>
				<verse number="14">Mikor Pál a száját kinyitni készült, Gallió így szólt a zsidókhoz: „Ha valami hamiskodás vagy rossz csíny forogna szóban, óh zsidók, valami ésszerű ügyben elviselnélek titeket,</verse>
				<verse number="15">de ha szóbeszéd, nevek, s a ti törvényetek a vitának a tárgya, magatok nézzetek utána. Ezekben nem akarok bíró lenni.”</verse>
				<verse number="16">Azzal elűzte őket az ítélőszék elől.</verse>
				<verse number="17">Ekkor mindannyian rátámadtak Szósztenésre, a zsinagógafőre, és mialatt verték az ítélőszék előtt, Gallió mit sem törődött velük.</verse>
				<verse number="18">Pál azután még meglehetősen sok ideig maradt náluk, majd búcsút vévén a testvérektől, elhajózott Szíriába, vele együtt mentek Priszcilla és Akvila is, miután ez Kenkreában megnyíratta a fejét, ugyanis fogadalma volt.</verse>
				<verse number="19">Mikor elérkeztek Efézusba, ott hátrahagyta őket. Efézusban Pál bement a zsinagógába s ott értekezett a zsidókkal.</verse>
				<verse number="20">Mikor arra kérték, hogy maradjon több ideig, nem intett igent,</verse>
				<verse number="21">hanem ily szóval búcsúzott: „Ha Isten úgy akarja, visszatérek hozzátok újra.” Azután elvitorlázott Efézusból.</verse>
				<verse number="22">Innen lement Cézáreába, ott kiszállt és miután az eklézsiát köszöntötte, lement Antióhiába.</verse>
				<verse number="23">Bizonyos időt ott töltvén, elutazott onnan. Majd sorjában végigjárta a galata földet és Frígiát, szilárdítgatta a tanítványokat mind.</verse>
				<verse number="24">Ezalatt egy bizonyos Apollós nevű alexandriai származású zsidó, szónoki képzettségű férfi, ki az írásokban is jártas volt, Efézusba érkezett.</verse>
				<verse number="25">Ez, miután korábban oktatást kapott már az Úr útját illetően, most a szellem tüzétől égve szólta s tanította pontosan Jézus dolgait, de csak a János bemerítését ismerte.</verse>
				<verse number="26">Nagy bátorsággal kezdett szólni a zsinagógában. Priszcilla és Akvila, miután meghallgatták, magukhoz vették őt, s pontosabban kifejtették előtte az Isten útját.</verse>
				<verse number="27">Később Ahájába akart átmenni, a testvérek buzdították és írtak az ottani tanítványoknak, hogy fogadják őt szívesen. Amikor odaérkezett, nagy segítségére volt azoknak, akik kegyelem által hívőkké lettek.</verse>
				<verse number="28">Mert a nyilvánosság előtt erőteljesen cáfolta a zsidókat s az írásokból kimutatta, hogy Jézus a Krisztus.</verse>
			</chapter>
			<chapter number="19">
				<verse number="1">Mialatt Apollós Korintusban volt, Pál a felső vidékeket járta be. Azután történt, hogy Efézusba ment és ott néhány tanítványra talált,</verse>
				<verse number="2">akiktől megkérdezte: „Vajon amikor hívőkké lettetek, kaptatok-e Szent Szellemet?” „De még csak nem is hallottuk, hogy Szent Szellem volna” – felelték azok,</verse>
				<verse number="3">mire megkérdezte: „Hát mibe merítkeztetek be?” „A János bemerítésébe” – felelték azok.</verse>
				<verse number="4">Pál ezt válaszolta: „János új felismerésre térített és úgy merített be. Egyidejűleg azt mondta a népnek, hogy higgyenek abban, aki ő utána jő el, tudniillik Jézusban.”</verse>
				<verse number="5">Mikor ezt meghallották, bemerítkeztek az Úrnak, Jézusnak nevében.</verse>
				<verse number="6">És amikor Pál kezét rájuk tette, rájuk szállott a Szent Szellem, nyelveken beszéltek és prófétáltak.</verse>
				<verse number="7">Ezek a tanítványok összesen mintegy tizenketten voltak.</verse>
				<verse number="8">Pál azután bement a zsinagógába, ott három hónapon át bátran szólott, az Isten királyságát fejtegette és igyekezett meggyőzni őket.</verse>
				<verse number="9">De amikor némelyek magukat megkeményítve ellenszegültek és a sokaság előtt gonoszul szólottak az Útról, otthagyta őket és különválasztotta tőlük a tanítványokat. Ezekkel azután naponta értekezett Tiránnus iskolájában.</verse>
				<verse number="10">Mintegy két éven át folyt ez így, úgyhogy az Ázsiában lakók mind meghallották az Úrnak szavát, zsidók is, hellének is.</verse>
				<verse number="11">Az Isten Pál kezén át hatalmának nem mindennapi jeleit is adta,</verse>
				<verse number="12">úgyhogy az elerőtlenültek Pál testéről a keszkenőket és a kötényeket is elvitték, mire elhagyták őket a betegségek, a rossz szellemek is kimentek belőlük.</verse>
				<verse number="13">Még a szerte csatangoló zsidó ördögűzök közül is némelyek elkezdték az Úrnak, Jézusnak a nevét megnevezni azok fölött, akikben rossz szellemek voltak.” – Arra a Jézusra kényszerítlek titeket – mondták –, akit Pál hirdet.”</verse>
				<verse number="14">Szkévász zsidó főpapnak hét fia cselekedett így.</verse>
				<verse number="15">A rossz szellem azonban ezt felelte nekik: „Jézust ismerem, Pálról is tudok, de hát ti kik vagytok?”</verse>
				<verse number="16">Erre az az ember, akiben a rossz szellem volt, nekiugrott, s miután mindkettőn úrrá lett, erőszakoskodni kezdett rajtuk, úgyhogy meztelenül és megsebesítve menekültek ki abból a házból.</verse>
				<verse number="17">Ezt azután megtudta minden zsidó és hellén, aki Efézusban lakott, és félelem szállta meg mindnyájukat és magasztalták az Úrnak, Jézusnak nevét.</verse>
				<verse number="18">Azok közül, akik hívőkké lettek, sokan eljöttek, vallomást tettek és számot adtak cselekedeteikről.</verse>
				<verse number="19">Azok közül, akik varázslásokkal foglalkoztak, tekintélyes számú ember összehordta a könyveket, és mindenkinek szeme láttára elégette. Megszámolták értéküket s azt ötvenezer ezüstpénznek találták.</verse>
				<verse number="20">Így az Úr feljebbvalóságának mértékében növekedett és erősödött az ige.</verse>
				<verse number="21">Mikor mindezek elvégződtek, Pál szellemben határozva kitűzte maga elé, hogy Macedóniának és Ahájának bejárása után Jeruzsálembe utazik. Azt mondta: „Azután, hogy oda eljutottam, Rómát is meg kell látnom.”</verse>
				<verse number="22">Miután azok közül, akik neki szolgáltak, kettőt, Timóteust és Erasztust Macedóniába elküldötte, ő maga egy ideig még Ázsiában késlekedett.</verse>
				<verse number="23">Az idő tájt nem csekély kavarodás támadt az Út körül.</verse>
				<verse number="24">Egy bizonyos Demeter nevű ezüstötvös, ki ezüstből Artemisz-templomokat csinált, és ezzel az ötvösöknek nem csekély keresetet szerzett,</verse>
				<verse number="25">egybegyűjtötte ezeket az ötvösöket és a hasonló szakmájú iparosokat, és így szólt: „Férfiak, ti tudjátok, hogy boldogulásunk ettől a keresettől függ.</verse>
				<verse number="26">Láthatjátok is, hallhatjátok is, hogy nemcsak Efézusban, hanem majdnem egész Ázsiában is az a Pál rábeszélésével jókora tömeget hangolt át, azzal az állításával, hogy nem istenek azok, melyek kézzel készülnek.</verse>
				<verse number="27">De nemcsak az a veszély fenyeget, hogy mesterségünk tönkremegy, hanem a nagy istennőnek, Artemisznek a szentélyét semmibe sem fogják venni, sőt az ő fenséges tekintélyét is leronthatják, melyet félve tisztelnek egész Ázsia és a föld lakói.”</verse>
				<verse number="28">Mikor ezt hallották, megteltek indulattal s kiáltozni kezdték: „Nagy az efézusi Artemisz!”</verse>
				<verse number="29">Az egész városra kiterjedt a zavargás, a sokaság egy indulattal a színházba rohant és magával hurcolta a macedóni Gájuszt és Arisztárhuszt, Pál utazó társait.</verse>
				<verse number="30">Pál be akart menni a népgyűlésbe, de a tanítványok nem engedték.</verse>
				<verse number="31">Sőt egyes ázsiai főpapok, kik barátai voltak, hozzá küldtek és kérlelték, hogy ne menjen el a színházba.</verse>
				<verse number="32">Ott ezalatt ki ezt, ki azt kiáltotta, mert az eklézsia fel volt zavarva, és a legtöbben azt sem tudták, miért jöttek össze.</verse>
				<verse number="33">A tömeg figyelme Alexandroszra irányult, akit a zsidók előre toltak. Alexandrosz a kezével csendre intett és igazolni akarta magát a népgyűlés előtt.</verse>
				<verse number="34">De amikor felismerték, hogy zsidó, mindnyájukból egy kiáltás tört elő s mintegy két óra hosszat kiáltoztak: „Nagy az efézusi Artemisz!”</verse>
				<verse number="35">Csak a jegyző csendesítette le a tömeget, ki így szólt: „Efézusi férfiak, ugyan ki az az ember, aki nem tudná, hogy az efézusiak városa a nagy Artemisznek és az égből leesett szobornak templomőre?</verse>
				<verse number="36">Mivel pedig ezeknek ellentmondani nem lehet, szükséges, hogy lecsendesedjetek, és semmi elhamarkodottságot el ne kövessetek.</verse>
				<verse number="37">Ide vezettétek ezeket a férfiakat, kik sem nem templomfosztogatók, sem istennőnket nem káromolták.</verse>
				<verse number="38">Ha Demeternek és a vele tartó ötvösöknek valaki ellen keresetük van, vannak törvénynapok, vannak helytartók, emeljenek panaszt egymás ellen.</verse>
				<verse number="39">Ha pedig még további követelésetek van, a törvényes eklézsián elintézhető.</verse>
				<verse number="40">De az a veszély is fenyeget minket, hogy a mai napért lázadással vádolhatnak meg bennünket, mert semmi okot nem tudunk felmutatni, amivel ezt a csoportosulást megmagyarázhatjuk.” Ezeket mondván, szétküldötte az eklézsiát.</verse>
			</chapter>
			<chapter number="20">
				<verse number="1">A zavargás megszűnése után Pál magához hívatta a tanítványokat, s miután bátorította és köszöntötte őket, elutazott, hogy Macedóniába távozzék.</verse>
				<verse number="2">Miután bejárta azokat a tájakat s hosszú beszéddel bátorította a tanítványokat, Hellászba érkezett s</verse>
				<verse number="3">ott három hónapot töltött. Majd, amikor Szíriába akart hajózni, s a zsidók alattomos szándékát látta ébredni maga ellen, az a vélemény alakult ki benne, hogy Macedónián át kell visszatérnie.</verse>
				<verse number="4">Kíséretében voltak Pirrusz fia, a béreai Szópátén, a tesszalonikai Arisztárhus és Szekundusz, a derbei Gájusz és Timóteus, azután az ázsiai Tihikusz és Trofimusz.</verse>
				<verse number="5">Ezek előre mentek és Troászban vártak meg minket.</verse>
				<verse number="6">Mi pedig Filippiből a kovásztalan kenyerek ideje után hajón indultunk el és öt nap alatt jutottunk el hozzájuk Troászba, ahol hét napig időztünk.</verse>
				<verse number="7">Mikor a hét első napján a kenyér megtörésére összegyűltünk, Pál fejtegette nekik az írást, és mivel másnap el akart utazni, éjfélig nyújtotta a beszédet.</verse>
				<verse number="8">Tekintélyes számú fáklya égett a felsőházban, ahol együtt voltunk.</verse>
				<verse number="9">Mikor Pál beszéde megnyúlt, egy Eutihusz nevű ifjú, ki az ablaknál ült és mély álomba merült, az álomtól elnyomva, a harmadik emeletről leesett és holtan szedték fel.</verse>
				<verse number="10">Pál azonban lement, ráborult, átölelte s azt mondta: „Ne üssetek lármát, hiszen benne van a lelke.”</verse>
				<verse number="11">Azután felment, megtörte a kenyeret, megkóstolta és még jó sok ideig, egész pirkadásig társalgott velük, azután útnak indult.</verse>
				<verse number="12">A fiút pedig élve felvezették és a gyülekezet nem kis mértékben vigasztalódott meg.</verse>
				<verse number="13">Mi azután előrementünk a hajóra és tengeren mentünk Asszoszba, ott készültünk felvenni Pált, így rendelkezett ugyanis, mert gyalogolni akart.</verse>
				<verse number="14">Amint Asszoszban összetalálkoztunk, felvettük őt, és Mitilénébe mentünk.</verse>
				<verse number="15">Onnan elhajóztunk s a következő napon Kiosz magasságába jutottunk, másnap Számosz mellett hajóztunk el, (Trogülionban megszálltunk) az arra következőn pedig Milétuszba értünk.</verse>
				<verse number="16">Pál ugyanis úgy döntött, hogy Efézus mellett csak elhajózunk, hogy ne vesztegesse Ázsiában az időt. Mert sietett, hogy ha teheti, pünkösd napján Jeruzsálemben legyen.</verse>
				<verse number="17">Miletuszból azonban átküldött Efézusba és áthívatta az eklézsia véneit.</verse>
				<verse number="18">Mikor azok nála megjelentek, így szólt hozzájuk: „Ti tudjátok, hogy az első naptól kezdve, melyen Ázsiába léptem, az egész idő alatt miként éltem köztetek,</verse>
				<verse number="19">hogy voltam az Úrnak teljes alázatossággal rabszolgája, könnyek, kísértések között, melyeket a zsidók alattomos szándékai szereztek nekem.</verse>
				<verse number="20">Ti tudjátok, hogy mennyire nem hallgattam el semmit abból, amit hasznos volt tudatnom veletek. Nem vonakodtam titeket nyilvánosan és házanként tanítani,</verse>
				<verse number="21">sürgetően bizonyságot téve zsidóknak is, helléneknek is, hogy az Isten új felismerésére kell térnünk és Urunkban, Jézusban hinnünk.</verse>
				<verse number="22">És lám, most a szellemtől megkötözve Jeruzsálembe utazom, és nem tudom, hogy ott mik fognak történni velem.</verse>
				<verse number="23">Mégis a Szent Szellem városonként erős bizonyságot tesz nekem, azt mondja, hogy bilincs és szorongattatások várnak rám.</verse>
				<verse number="24">Én azonban semmi értéket nem tulajdonítok a lelkemnek, csakhogy futásomat befejezhessem, és azt a szolgálatot bevégezhessem, melyet Uramtól, Jézustól kaptam, hogy Isten kegyelmének örömhíréről határozott bizonyságot tegyek.</verse>
				<verse number="25">Most lám tudom, hogy sem ti, sem senki azok közül, akik között a királyságot hirdetve jártam, többé nem fogjátok látni orcámat. Ezért a mai napon tanúságot teszek nektek arról, hogy mindenkinek vérétől tiszta vagyok.</verse>
				<verse number="27">Én nem vonakodtam az Isten teljes szándékát hirdetni nektek.</verse>
				<verse number="28">Ügyeljetek hát magatokra és az egész nyájra, melyben a Szent Szellem felügyelőkké tett titeket, hogy terelgessétek az Isten eklézsiáját, melyet tulajdon vére árán tartott meg magának.</verse>
				<verse number="29">Én tudom, hogy elmenetelem után ragadozó farkasok fognak közétek betörni, kik nem kímélik majd a nyájat.</verse>
				<verse number="30">S közületek magatok közül is olyan férfiak fognak előállani, kik fonák dolgokat hirdetnek, hogy a tanítványokat elvonják maguk után.</verse>
				<verse number="31">Azért legyetek éberek és emlékezzetek meg arról, hogy én három éven át sem éjjel, sem nappal meg nem szűntem közületek minden egyest könnyhullatással inteni.</verse>
				<verse number="32">Most pedig az Úrra bízlak titeket s az ő kegyelmének szavára, melynek hatalma van arra, hogy építsen titeket és arra, hogy az összes megszenteltek között örökrészt adjon nektek.</verse>
				<verse number="33">Senkinek ezüstjét, aranyát vagy ruháit meg nem kívántam.</verse>
				<verse number="34">Ti magatok tudjátok, hogy a magam szükségleteiért és a velem lévőkért ezek a kezek dolgoztak.</verse>
				<verse number="35">Mindenben megmutattam nektek, hogy ilyen fáradozással kell az elerőtlenülteknek segítségére menni s emlékeztetni az Úrnak, Jézusnak beszédeire, hogy ő azt mondta, hogy boldogítóbb dolog, ha adunk, mintha kapunk.”</verse>
				<verse number="36">Mikor mindezeket elmondta, mindnyájukkal együtt térdre borult és imádkozott.</verse>
				<verse number="37">Sok-sok sírás után mindannyian nyakába borultak Pálnak s összecsókolgatták őt,</verse>
				<verse number="38">különösen fájlalva azt a szavát, mellyel azt mondotta, hogy az arcát többé nem fogják látni. Azután kikísérték őt a hajóhoz.</verse>
			</chapter>
			<chapter number="21">
				<verse number="1">Amikor tőlük elváltunk és tengerre szálltunk, egyenes irányba sietve Kószba mentünk, a következő napon Róduszba, onnan Patarába.</verse>
				<verse number="2">Miután találtunk egy hajót, mely Föníciába volt átkelőben, abba beszálltunk és tengerre keltünk.</verse>
				<verse number="3">Mikor Ciprus feltűnt a láthatáron, azt balkézre elhagytuk, és Szíriába hajóztunk. Lementünk Tíruszba, mert odavitte a hajó a rakományát.</verse>
				<verse number="4">Miután tanítványokra leltünk, hét napig ott maradtunk. Ezek a tanítványok azt mondták a Szellemen át Pálnak, hogy ne menjen fel Jeruzsálembe.</verse>
				<verse number="5">Mikor azonban a hét nap végére jutottunk, mégis elindultunk és elutaztunk. Azok feleségükkel, gyermekeikkel együtt mind kikísértek bennünket a városon kívül. A parton térdre borultunk és imádkoztunk,</verse>
				<verse number="6">azután elbúcsúztunk egymástól, mi beszálltunk a hajóba, ők otthonukba tértek vissza.</verse>
				<verse number="7">Miután a hajózásnak végére jutottunk, Tíruszból Ptolemaiszba érkeztünk, ott köszöntöttük a testvéreket és egy napig náluk maradtunk.</verse>
				<verse number="8">A következő napon elindultunk és Cézáreába mentünk, hol Fülöp evangélista házában szálltunk meg, ki a hét közül való volt, és nála maradtunk.</verse>
				<verse number="9">Volt neki négy hajadon leánya, akik prófétáltak.</verse>
				<verse number="10">Több napig ott időztünk. Ezalatt lejött Júdeából egy Agábusz nevű próféta,</verse>
				<verse number="11">ki felkeresett minket, felvette Pál övét, azzal összekötözte saját lábát és kezét és így szólott: „Azt mondja a Szent Szellem: Azt a férfit, akié ez az öv, így fogják a zsidók megkötözni, azután átadják a nemzetek kezébe.”</verse>
				<verse number="12">Mihelyt ezt meghallottuk, kérlelgettük mi is, a helybeliek is, hogy ne menjen fel Jeruzsálembe.</verse>
				<verse number="13">Akkor Pál így felelt: „Miért teszitek ezt? Miért sírtok és töritek össze a szívemet. Hiszen én nemcsak arra vagyok kész, hogy megkötözzenek Jeruzsálemben, hanem arra is, hogy meghaljak az Úrnak, Jézusnak nevéért.”</verse>
				<verse number="14">Miután nem győzhettük meg, lecsillapodtunk, és azt mondtuk: „Az Úr akarata történjék.”</verse>
				<verse number="15">E napok után felkészültünk és felmentünk Jeruzsálembe.</verse>
				<verse number="16">Velünk jöttek egyesek a Cézáreából való tanítványok közül is, azok egy bizonyos ciprusi Mnázonhoz vezettek bennünket, ki kezdettől fogva tanítvány volt, nála szállást kaptunk.</verse>
				<verse number="17">Ahogy Jeruzsálembe jutottunk, örömmel fogadtak a testvérek.</verse>
				<verse number="18">A következő napon Pál velünk együtt elment Jakabhoz. Megjelentek a vének is mind.</verse>
				<verse number="19">Pál, miután köszöntötte őket, esetről esetre eléjük tárta, hogy mit tett Isten az ő szolgálatán keresztül a nemzetek között.</verse>
				<verse number="20">Azok, mikor hallották, dicsőítették az Istent, és azt mondták neki: „Látod testvérem, hány tízezer hívő van már a zsidók között, és valamennyi buzgón megőrzi a törvényt.</verse>
				<verse number="21">Felőled azonban az a beszéd hangzik, hogy mindazokat a zsidókat, akik a nemzetek között élnek, Mózestől való elpártolásra tanítod, hogy azt mondod, hogy ne metéljék körül gyermekeiket, és ne járjanak az átöröklött szokások szerint.</verse>
				<verse number="22">Hogy áll hát a dolog? Mindenesetre meg fogják hallani, hogy idejöttél.</verse>
				<verse number="23">Tedd meg azért, amit mondunk neked. Van nálunk négy férfi, akik fogadalmat vettek magukra.</verse>
				<verse number="24">Vedd ezeket magadhoz és fogj velük együtt szent tisztuláshoz. Fizess be értük, hogy lenyírathassák, a hajukat és akkor mindenki látni fogja, hogy semmi sem igaz abból, amit felőled hangoztatnak, ellenkezőleg, magad is úgy élsz, hogy megőrzöd a törvényt.</verse>
				<verse number="25">A hívő nemzetbeliek felől pedig már levélben rendelkeztünk, és úgy határoztunk, hogy őrizkedniük kell a bálványoknak áldozottól, vértől, fulladt állattól és paráznaságtól.”</verse>
				<verse number="26">A következő napon tehát Pál magához vette ama férfiakat, velük együtt szent tisztulás végett bement a szent helyre s kihirdettette a megtisztulás napjainak eltelését, amikor mindegyikükért megviszik a felajánlást.</verse>
				<verse number="27">Mikor a hét nap éppen befejezéshez közeledett, az ázsiai zsidók, akik meglátták őt a szent helyen, az egész tömeget összecsődítették. Kezüket Pálra vetették</verse>
				<verse number="28">és így kiáltoztak: „Izráeli férfiak segítsetek! Ez az ember, aki mindenhol mindenkit a nép ellen, a törvény ellen és e hely ellen tanít, a tetejében még helléneket is hozott be a szent helyre s megszentségtelenítette ezt a szent helyet.”</verse>
				<verse number="29">Előzőleg ugyanis vele látták a városban az efézusi Trofimuszt, és róla gondolták, hogy Pál a szent helyre bevitte.</verse>
				<verse number="30">A város mindenestől megmozdult, a nép összetódult. Pált megragadták, és kifelé vonszolták a szent helyről. Tüstént bezárták a kapukat.</verse>
				<verse number="31">Mikor meg akarták ölni, jelentés ment fel a zászlóalj ezredeséhez, hogy az egész Jeruzsálem zendülésben van.</verse>
				<verse number="32">Az abban a nyomban katonákat és századosokat vett magához és lefutott hozzájuk. A zsidók, amikor meglátták az ezredest és a katonákat, abbahagyták Pál verését.</verse>
				<verse number="33">Akkor az ezredes közelükbe jött, letartóztatta Pált és megparancsolta, hogy két bilinccsel kötözzék meg. Majd a felől tudakozódott, hogy kicsoda és mit cselekedett.</verse>
				<verse number="34">A tömegben egyik ezt, a másik azt kiáltozta rá, s mivel a zűrzavar miatt nem tudhatott meg semmi bizonyosat, megparancsolta, hogy a foglyot vezessék fel a kaszárnyába.</verse>
				<verse number="35">Mikor Pál a lépcsőkre jutott, úgy volt, hogy a tömeg erőszakossága miatt a katonáknak vinniük kellett őt.</verse>
				<verse number="36">Mert a tömeg nyomon követte, s ezt kiáltozta: „Pusztítsd el!”</verse>
				<verse number="37">Éppen be akarták vinni őt a kaszárnyába, amikor Pál megszólította az ezredest: „Szabad-e valamit kérnem tőled?” „– Te tudsz hellénül? – kérdezte az.</verse>
				<verse number="38">Hát nem te vagy az az egyiptomi, aki egy idővel ezelőtt felzendült és négyezer szikáriust a pusztába vezetett ki?”</verse>
				<verse number="39">Pál így felelt: „Én tarzusi zsidó ember vagyok, Cilicia nem jelentéktelen városának vagyok polgára. Könyörgöm, engedd meg, hogy a néphez szólhassak.”</verse>
				<verse number="40">Mikor az megengedte, Pál felállott a lépcsőre, kezével csendet intett a népnek, erre nagy hallgatás következett, ő meg héber nyelven így szólt hozzájuk:</verse>
			</chapter>
			<chapter number="22">
				<verse number="1">„Férfiak, testvéreim és atyák! Hallgassátok meg, halljátok meg most hozzátok intézendő védekezésemet.”</verse>
				<verse number="2">Mikor azok meghallották, hogy héber nyelven szól hozzájuk, még jobban lecsillapodtak. Ekkor így szólott:</verse>
				<verse number="3">„Én zsidó ember vagyok, a ciliciai Tárzusban születtem, de ebben a városban nevelkedtem fel Gamáliel lábánál, az atyai törvény pontos betartásában, Istenért buzgó voltam, mint ahogy ti mindnyájan vagytok ma.</verse>
				<verse number="4">Ezt az utat halálra üldöztem, megkötöztettem, börtönbe juttattam férfiakat is, nőket is,</verse>
				<verse number="5">ahogy azt a főpap is tanúsíthatja és a vének egész tanácsa. Miután tőlük leveleket is kaptam a testvérekhez, Damaszkuszba utaztam, hogy onnan foglyokat hozzak Jeruzsálembe, hogy megfenyítsék őket.</verse>
				<verse number="6">De utazás közben, mikor már közel voltam Damaszkuszhoz, déltájban az történt velem, hogy az égből hirtelen villámló nagy fényt láttam magam körül,</verse>
				<verse number="7">leestem a földre és hallottam, ahogy egy hang megszólított: Saul, Saul, miért üldözöl?</verse>
				<verse number="8">Megkérdeztem: Ki vagy Uram? Az így felelt: Én vagyok a názáreti Jézus, akit te üldözöl.</verse>
				<verse number="9">Azok, akik velem voltak, látták a fényt, de a velem beszélő hangot nem hallották.</verse>
				<verse number="10">Mit cselekedjem, Uram? – kérdeztem, mire az Úr így felelt nekem: Kelj fel, utazzál Damaszkuszba, ott majd mindenfelől tudósítanak téged, amiről ez van rendelve, hogy meg kell tenned.</verse>
				<verse number="11">Mivel pedig annak a fénynek a dicsőségétől a látásom elveszett, a velem levők a kezemet fogták meg és úgy mentem be Damaszkuszba.</verse>
				<verse number="12">Ott hozzám jött egy bizonyos Ananiás, ki a törvény szerint élő lelkiismeretes férfiú, ki mellett az összes ott lakó zsidók tanúságot tesznek,</verse>
				<verse number="13">mellém állott és így szólt: Saul, testvérem, tekints reám! S én abban az órában láttam őt.</verse>
				<verse number="14">Ekkor így szólt: Atyáinknak Istene eleve kezébe vett téged, hogy megismertesse veled akaratát és megláttassa veled azt az Igazságosat, szót hallj annak szájából</verse>
				<verse number="15">és te tanúja légy neki minden ember előtt, arról, amit láttál és hallottál.</verse>
				<verse number="16">Azért most mit habozol még? Kelj fel, merítkezzél be, mosd le vétkeidet azzal, hogy az ő nevét segítségül hívod.</verse>
				<verse number="17">Amikor később visszatértem Jeruzsálembe és a szent helyen imádkoztam, az történt velem, hogy önkívületbe estem,</verse>
				<verse number="18">és megláttam őt. Ő így szólt hozzám: Siess, eredj ki gyorsan Jeruzsálemből, minthogy nem fogadják el rólam tett tanúságtételedet.</verse>
				<verse number="19">Én azonban így szóltam: Uram, ők maguk tudják, hogy én zsinagógáról zsinagógára menve bebörtönöztettem és megverettem azokat, akik benned hittek,</verse>
				<verse number="20">meg hogy amikor tanúdnak, Istvánnak a vére kiömlött, én is egyetértően állottam ott, s én őriztem gyilkosainak köpenyét.</verse>
				<verse number="21">Ám ő ezt mondta nekem: Utazzál el, mert messzi nemzetekhez küldelek el téged.”</verse>
				<verse number="22">Eddig a szóig hallgatták őt, de itt felemelték szavukat: „Veszítsd el a földről az ilyent! Mert nem való az ilyennek élnie.”</verse>
				<verse number="23">Mikor azután azok kiáltoztak, s köpenyeiket dobálták a magosba, és a port szórták a levegőbe,</verse>
				<verse number="24">az ezredes megparancsolta, hogy vezessék Pált be a kaszárnyába. Majd azt mondta, hogy korbáccsal vallassák ki, hogy megtudhassa, mely okból kiáltoztak úgy rá.</verse>
				<verse number="25">Ám, amikor szíjakkal kifeszítették, Pál megkérdezte az ott álló századost: „Római polgárt szabad-e nektek ítélet nélkül megostoroznotok?”</verse>
				<verse number="26">Ahogy a százados ezt hallotta, odament az ezredeshez és hírt adott neki: „Mit szándékozol tenni? Hiszen ez az ember római!”</verse>
				<verse number="27">Az ezredes odament Pálhoz és megkérdezte tőle: „Mondd meg nekem, hogy római vagy-e.” Ő azt felelte: „Az vagyok.”</verse>
				<verse number="28">„Én nagy összeg pénzzel szereztem meg ezt a polgárjogot” – mondta az ezredes, mire Pál ezt felelte: „Én meg már benne születtem.”</verse>
				<verse number="29">Erre tüstént félreálltak tőle azok, akik vallatni készültek őt. Az ezredes pedig megijedt, hogy megtudta, hogy római, és mert megkötöztette.</verse>
				<verse number="30">A következő napon az ezredes, mivel valami biztosat akart megtudni a felől, hogy mivel vádolják a zsidók, feloldotta Pált és megparancsolta, hogy a főpapok és az egész nagytanács gyűljenek össze, azután levezettette, és közéjük állíttatta Pált.</verse>
			</chapter>
			<chapter number="23">
				<verse number="1">Pál a nagytanácsra szögezte szemét és megszólalt: „Férfiak, testvéreim! Az én nyilvános életemben lelkiismeretem Isten felé a mai napig tiszta volt.”</verse>
				<verse number="2">Erre Anániás főpap elrendelte a mellette állóknak, hogy üssenek a szájára.</verse>
				<verse number="3">De Pál így szólt hozzá: „Meg fog téged verni az Isten, te bemeszelt fal. Még te ülsz le ítélkezni rajtam s a törvény ellen cselekszel. A törvényt megkerülve parancsolod, hogy verjenek meg engem?”</verse>
				<verse number="4">Ám a mellette állók megszólaltak: „Isten főpapját gyalázod?”</verse>
				<verse number="5">„Nem tudtam testvéreim – szólt Pál is –, hogy főpap. Meg van ugyanis írva: Néped fejedelme ellen gonoszat ne szólj.”</verse>
				<verse number="6">Mikor azonban Pál észrevette, hogy részben szadduceusok, más részben farizeusok vannak a nagytanácsban, felkiáltott: „Férfiak, testvéreim, farizeus vagyok, farizeus fia, a holtak felől való reménységért és a halottak feltámadásáért vádolnak.”</verse>
				<verse number="7">Mikor ezt mondotta, farizeusok és szadduceusok egymás ellen támadtak, úgyhogy a sokaság ketté szakadt.</verse>
				<verse number="8">A szadduceusok ugyanis azt mondták, hogy nincs feltámadás, sem angyalok, sem szellem, a farizeusok ellenben mindegyiket vallják.</verse>
				<verse number="9">Nagy kiáltozás támadt. Felállott néhány írástudó a farizeusok felekezetéből és élénk vitába kezdtek: „Semmi gonoszat nem találunk ebben az emberben. Talán szellem szólott neki, vagy angyal.”</verse>
				<verse number="10">Mikor nagy lett a villongás, az ezredes megijedt, hogy Pált szétszaggatják, megparancsolta hát, hogy a sereg menjen le és ragadja ki közülük Pált, azután vezessék fel a kaszárnyába.</verse>
				<verse number="11">A következő éjjelen az Úr Pál mellé állott és ezt mondotta: „Bízzál! Mint ahogy bizonyságot tettél ügyem mellett Jeruzsálembe, úgy kell Rómában is tanúságot tenned!”</verse>
				<verse number="12">Mikor kinappalodott, egybegyűltek a zsidók és átokkal kötelezték magukat, hogy sem nem esznek, sem nem isznak addig, amíg Pált meg nem ölik.</verse>
				<verse number="13">Negyvennél többen voltak, akik ezt az összeesküvést csinálták.</verse>
				<verse number="14">Ugyanezek elmentek a főpapokhoz és a vénekhez és ezt mondták: „Erős átokkal fogadtuk meg, hogy addig semmit meg nem ízlelünk, amíg Pált meg nem öljük.</verse>
				<verse number="15">Most hát a nagytanáccsal együtt tegyetek jelentést az ezredesnek, hogy hozza le őt hozzátok, minthogy pontosabb vizsgálatot akartok tartani a dolog felől, mi pedig készen várjuk őt, hogy mielőtt ide megérkeznék, elpusztítsuk.”</verse>
				<verse number="16">Mikor azonban Pál nőtestvérének fia hallott a cselvetésről, odament, belépett a kaszárnyába és hírt adott Pálnak.</verse>
				<verse number="17">Pál erre a századosok közül egyet magához hívatott és ezt mondta: „Vezesd el azt az ifjút az ezredeshez, valami hírt hozott számára.”</verse>
				<verse number="18">Az maga mellé vette a fiút, elvezette az ezredeshez és jelentette: „A fogoly Pál magához hívatott és megkért, hogy ezt az ifjút hozzád vezessem, valami mondanivalója van neked.”</verse>
				<verse number="19">Az ezredes kézen fogta őt, félrevonult vele és külön megtudakolta: „Mi híred van számomra?”</verse>
				<verse number="20">Az így felelt: „A zsidók összebeszéltek, hogy megkérnek téged, hogy holnap vezettesd le Pált a nagytanácsba, mintha pontosabb értesülést akarnának szerezni felőle.</verse>
				<verse number="21">Te azonban ne engedj nekik, mert közülük többen, mint negyvenen állnak lesben ellene, ezek átokkal fogadták meg, hogy addig sem nem esznek, sem nem isznak, míg Pált meg nem ölik. Most készenlétben vannak és ígéretedre várnak.”</verse>
				<verse number="22">Az ezredes elbocsátotta az ifjút, de előbb megparancsolta: „Senkinek ki ne beszéld, hogy ezeket nekem bejelentetted.”</verse>
				<verse number="23">Azután magához hívott két századost és ezt mondta: „Tartsatok az éjszaka harmadik órájától fogva készenlétben kétszáz katonát, hogy azok menjenek el Cézáreáig, továbbá hetven lovast és kétszáz kopjavetőt,</verse>
				<verse number="24">egy nyerges állatot is állítsanak elő, hogy Pált rája ültetve Félix helytartóhoz biztosan átvihessétek.”</verse>
				<verse number="25">Amellett levelet is írt, melynek tartalma a következő volt:</verse>
				<verse number="26">„Klaudius Liziász, Félixnek, a magasztos helytartónak. Örvendj!</verse>
				<verse number="27">Ezt az embert a zsidók elfogták és meg akarták ölni. Miután megtudtam, hogy római, a sereggel rajtuk ütöttem s a kezükből kiragadtam őt.</verse>
				<verse number="28">Meg akarván tudni, hogy micsoda vádat emelnek ellene, levezettettem őt az ő nagytanácsukba.</verse>
				<verse number="29">Úgy találtam, hogy saját törvényük vitakérdéseiben vádolják, de semmi halálra vagy bilincsre méltó vád fel nem merült ellene.</verse>
				<verse number="30">Intést kaptam azonban, hogy valami terv készül ez ember ellen, úgyhogy nyomban hozzád küldöttem őt s megparancsoltam a vádlóknak is, hogy elédbe terjesszék vádjukat.”</verse>
				<verse number="31">A katonák a kapott rendelkezés értelmében magukhoz vették Pált s az éjszakán át Antipatriszba vitték.</verse>
				<verse number="32">Másnap a lovasokra hagyván, hogy tovább kísérjék, visszatértek a táborba.</verse>
				<verse number="33">Amazok meg elmentek Cézáreába, átadták a levelet a helytartónak, és eléje állították Pált is.</verse>
				<verse number="34">Az elolvasta s megkérdezte, hogy melyik tartományból való, mikor megtudta, hogy Ciliciából,</verse>
				<verse number="35">így szólt: „Majd kihallgatlak, ha vádlóid megjelennek.” Parancsot adott, hogy Heródes pretóriumában őrizzék.</verse>
			</chapter>
			<chapter number="24">
				<verse number="1">Öt nap múltán alájött Anániás főpap néhány vénnel és bizonyos Tertullusz ügyvéddel. Feljelentést tettek a helytartónál Pál ellen.</verse>
				<verse number="2">Miután előszólították őt, Tertullusz hozzáfogott a vádbeszédhez:</verse>
				<verse number="3">„Teljes hálával elismerjük, magasztos Félix, hogy minden oldalon és mindenhol nagy biztonsághoz juttattál bennünket és előrelátásod sok helyes intézkedéssel javított a nép helyzetén.</verse>
				<verse number="4">Hogy azonban tovább ne fárasszalak, esengem, hogy szokott méltányosságoddal hallgasd meg rövid előterjesztésünket.</verse>
				<verse number="5">Miután úgy találtuk, hogy ez az ember igazi dögvész, szerte a lakott földön az összes zsidók közt lázadásokat szít, a názáretiek felekezetének az elöljárója,</verse>
				<verse number="6">s most még a szent helyet is megpróbálta megszentségteleníteni, – ezért letartóztattuk, és a mi törvényünk szerint akartuk elítélni.</verse>
				<verse number="7">Liziász ezredes azonban odajött és erőszakkal kivette őt a kezünk közül, és azt parancsolta, hogy vádlói hozzád jöjjenek.</verse>
				<verse number="8">Különben, ha kérdezed, magad is tudomást szerezhetsz tőle mindazok felől, amikkel vádoljuk őt.”</verse>
				<verse number="9">Egy értelemben szóltak vele a zsidók is: „Így vannak ezek” – mondották.</verse>
				<verse number="10">Miután a helytartó intett Pálnak, hogy beszélhet, az megszólalt: „Minthogy tudom, hogy sok év óta vagy ennek a népnek a bírája, jó kedvvel védekezem a magam dolgában,</verse>
				<verse number="11">annál inkább, mert hiszen hatalmadban van megtudni, hogy nincs több, mint tizenkét napja annak, hogy feljöttem Jeruzsálembe, hogy itt Istent imádjam.</verse>
				<verse number="12">Amellett sem a szent helyen nem kaptak azon engem, hogy bárkivel is vitatkoztam volna, vagy tömeget felcsődítettem volna magam köré, sem a zsinagógákban, sem városszerte nem tettem ilyet,</verse>
				<verse number="13">sem semmi bizonyítékot nem tudnak felmutatni azok igazolására, amikkel most vádolnak engem.</verse>
				<verse number="14">Azt azonban megvallom neked, hogy a szerint az Út szerint, melyet felekezetnek (szakadásnak) mondanak, úgy szolgálok az atyák Istenének, hogy hiszek mindennek, amit a törvény tartalmaz, hogy hiszek a prófétákban megírottaknak,</verse>
				<verse number="15">hogy azt a reménységet ápolom az Istenben, amire ezek maguk is várnak, hogy el kell jönnie az igazságosak és hamisak feltámadásának.</verse>
				<verse number="16">Abban magam is gyakorolom magamat, hogy lelkiismeretem Istennel és emberekkel szemben mindenkor olyan legyen, hogy botlására senkinek ne legyek.</verse>
				<verse number="17">Sok év elmúltával jelentem itt meg, hogy népem számára könyöradományokat és felajánlásokat hozzak.</verse>
				<verse number="18">Ebben a foglalatosságban találtak engem bizonyos ázsiai zsidók, mikor a szent helyen a szent tisztulást végeztem, de nem csődületben, sőt anélkül, hogy bármily zavart keltettem volna.</verse>
				<verse number="19">Ezeknek a zsidóknak meg kell jelenniük előtted és vádat emelniük ellenem, ha ugyan van valami vádolni valójuk ellenem.</verse>
				<verse number="20">Vagy pedig ezek, akik itt állanak, mondják meg, micsoda hamisságot találtak bennem, amikor ott álltam a nagytanács előtt,</verse>
				<verse number="21">hacsak nem azt, ez egy szót, melyet közöttük állva kiáltottam, hogy „a halottak feltámadása miatt vagyok vád alatt a mai napon.”</verse>
				<verse number="22">Ekkor Félix, kinek pontosabb értesülése volt ez Út felől, elhalasztotta ügyüket. Azt mondta: „Ha Liziás ezredes alájön, majd döntök ügyetekben.”</verse>
				<verse number="23">Rendeletet adott a századosnak, hogy tartsák ugyan Pált őrizetben, de enyhítést adjanak neki és övéi közül senkit se akadályozzanak abban, hogy neki szolgáljon.</verse>
				<verse number="24">Néhány nap múlva megjelent Félix feleségével, Druzillával, ki zsidó volt. Pálért küldött és meghallgatta őt a Krisztus Jézusba vetett hit felől.</verse>
				<verse number="25">Mikor azonban Pál az igazságosságot, önmegtartóztatást és az elkövetkező ítéletet fejtegette, Félixet félelem töltötte el és így szólott: „Mára elég. Eredj el, ha időt tudok rá keríteni, majd hívatni foglak.”</verse>
				<verse number="26">Egyúttal azt is remélte, hogy Pál pénzt fog neki adni. Ezért sűrűbben hívatta és társalgott vele.</verse>
				<verse number="27">Két év múltán Félix utódot kapott, Porciusz Fesztuszt. Mivel pedig valami kedves dolgot akart tenni a zsidóknak, Pált fogságban hagyta.</verse>
			</chapter>
			<chapter number="25">
				<verse number="1">Fesztusz három nappal az után, hogy a kormányzói tisztébe lépett, felment Cézáreából Jeruzsálembe.</verse>
				<verse number="2">Ott a főpapok és a zsidók főemberei feljelentést tettek nála Pál ellen. Esengve kérték tőle</verse>
				<verse number="3">azt a kegyet Pál ellen, hogy küldje őt át Jeruzsálembe. Az úton lest vetettek neki, hogy megöljék.</verse>
				<verse number="4">Fesztusz azonban azt felelte, hogy Pált Cézáreában őrzik, ő maga is készül hamarosan odautazni.</verse>
				<verse number="5">„Akik tehát – szólt – közületek tehetik, jöjjenek velem le és nyújtsanak be vádat az ellen a férfi ellen, ha ugyan van benne valami helytelen.”</verse>
				<verse number="6">Nyolc-tíz napnál nem tovább időzvén közöttük, lement Cézáreába s másnap az ítélőszékre ült. Megparancsolta, hogy Pált vezessék elő.</verse>
				<verse number="7">Amikor előjött, körülállták a zsidók, akik Jeruzsálemből jöttek alá. Sok és súlyos vádat hoztak elő ellene, melyeket bizonyítani azonban nem volt erejük.</verse>
				<verse number="8">Pál így védekezett: „Sem a zsidók törvénye ellen, sem a szent hely ellen, sem a császár ellen nem vétettem.”</verse>
				<verse number="9">Fesztusz kedves dolgot akarván tenni a zsidóknak, megkérdezte Páltól: „Akarsz-e Jeruzsálembe felmenni, hogy ott kapj ítéletet tőlem?”</verse>
				<verse number="10">De Pál azt felelte: „A császár ítélőszéke előtt állok, ott kell ítéletet kapnom. A zsidóknak nem ártottam, amint te ezt igen jól tudod.</verse>
				<verse number="11">Ha hamis vagyok és halálra méltót tettem, nem kérem, hogy elkerüljem a halált. De ha az, amivel ezek vádolnak, semmis, senki engem nem adhat oda nekik azért, hogy kedveskedjék. A császárra fellebbezek.”</verse>
				<verse number="12">Ekkor Fesztusz, miután a tanáccsal megbeszélte a dolgot, határozatot hirdetett. „A császárra fellebbeztél: a császár elé fogsz menni.”</verse>
				<verse number="13">Napok múltával Agrippa király és Berniké Cézáreába érkeztek, hogy Fesztuszt köszöntsék.</verse>
				<verse number="14">Mikor már több napig időztek ott, Fesztusz a király elé terjesztette a Pál ellen beadott vádat: „Van itt egy fogoly, akit Félix hagyott hátra.</verse>
				<verse number="15">Ellene, amikor Jeruzsálemben voltam, a zsidók főpapjai és vénei feljelentést tettek, s ítéletet kértek ellene.</verse>
				<verse number="16">Azt feleltem nekik, hogy a rómaiaknak nem szokásuk, hogy bármely embert kegyképpen odaadjanak, amíg a vádlottat a vádlókkal nem szembesítették, és a vád felől a védekezésre helyet nem adtak.</verse>
				<verse number="17">Mikor itt összegyűltek, halogatás nélkül már a következő napon ítélőszékre ültem, és parancsot adtam, hogy vezessék elő azt a férfit.</verse>
				<verse number="18">A vádlók köréje álltak, de semmi olyan rosszaságot vádképpen elő nem adtak, amilyet gyanítottam,</verse>
				<verse number="19">hanem a saját vallásukkal kapcsolatban voltak vitakérdéseik ellene, valami meghalt Jézus felől, akiről Pál azt mondja, hogy él.</verse>
				<verse number="20">Zavarban lévén efelől, hogy az ily dolgok ügyében hogyan kell vizsgálatot tartani, azt mondtam Pálnak, ha akarja, utazzék Jeruzsálembe, s ott kapja meg az ítéletét e dolgok felől.</verse>
				<verse number="21">Mikor azonban Pál fellebbezett, hogy ügye a felség döntésére tartassék fenn, megparancsoltam, hogy tartsák őrizetben addig, amíg felküldhetem őt a császárhoz.”</verse>
				<verse number="22">Agrippa ekkor így szólt Fesztuszhoz: „Magam is szeretném meghallgatni azt az embert.” „Holnap – szólt a helytartó – meghallhatod őt.”</verse>
				<verse number="23">Másnap nagy pompával érkezett meg Agrippa és Berniké, s az ezredesekkel és a város kimagasló férfiaival együtt bementek az előadó terembe. Fesztusz parancsára előhozták Pált.</verse>
				<verse number="24">Azután megszólalt Fesztusz: „Agrippa király s mindazok, akik most itt velünk együtt vagytok, megfigyelhetitek azt a férfit, akinek ügyében Jeruzsálemben is, itt is a zsidók tömegestül fordultak hozzám s azt kiáltozták, hogy ez ne éljen tovább!</verse>
				<verse number="25">Én magam úgy találtam, hogy semmi halálra méltót nem követett el. Mivel azonban a császárra fellebbezett, úgy ítéltem, hogy odaküldöm.</verse>
				<verse number="26">De nem áll semmi biztos adat a rendelkezésemre, amit az úrnak írhatnék. Azért vezettettem őt elétek, és különösen eléd Agrippa király, hogy ha a kikérdezése megtörténik, tudjak mit írni.</verse>
				<verse number="27">Értelmetlenségnek tűnik fel ugyanis előttem, hogy foglyot küldjek, és ne jelezzem az ellene emelt vádakat is.”</verse>
			</chapter>
			<chapter number="26">
				<verse number="1">Agrippa ekkor így szólt Pálhoz: „Engedelmet kapsz, hogy magad felől beszélj.” Erre Pál kinyújtotta kezét és így védekezett:</verse>
				<verse number="2">„Boldognak tartom magamat Agrippa király, hogy mindabban, amivel a zsidók vádolnak engem, előtted kell ma védekeznem,</verse>
				<verse number="3">mivel te nagyon jól ismered a zsidóknak minden szokását és vitakérdését. Azért könyörgöm, hallgass meg engem nagy türelemmel.</verse>
				<verse number="4">Nemzetem közt is, Jeruzsálemben is tudják az összes zsidók, hogy az én régebbi életmódom ifjúságomtól fogva milyen volt, ha éppen tanúskodni akarnának.</verse>
				<verse number="5">Mert már előzőleg, sőt kezdettől fogva tudták rólam, hogy a mi istentiszteletünk legpontosabb felekezetének szabályai szerint éltem: farizeus voltam.</verse>
				<verse number="6">S most is azért a reménységért állok itt vád alá helyezve, melyet Isten atyáinkra vonatkozólag adott,</verse>
				<verse number="7">s amelyhez a mi tizenkét törzsünk, éjjel-nappal megfeszülten szolgálva, remél eljutni egyszer. Ezért a reménységért vádolnak engem most a zsidók, óh király!</verse>
				<verse number="8">Hogy is van hát a dolog? Nálatok hihetetlennek ítélik azt, hogy az Isten halottakat támaszt?</verse>
				<verse number="9">Nos, én magam is arra a véleményre jutottam, hogy a názáreti Jézus neve ellen sok ellenséges tettet kell véghez vinnem</verse>
				<verse number="10">és ezt Jeruzsálemben meg is tettem: a főpapoktól nyert meghatalmazással a szentek közül sokakat zárattam börtönökbe, s megöletésükhöz is hozzájárultam szavazatommal,</verse>
				<verse number="11">amellett az összes zsinagógákban sokszor kínzással kényszerítettem őket arra, hogy káromoljanak. A harag őrjöngővé tett velük szemben, és külországi városokig folytattam ellenük az üldözést.</verse>
				<verse number="12">Ilyképpen utaztam Damaszkuszba a főpapoktól kapott meghatalmazással és engedéllyel,</verse>
				<verse number="13">s utazás közben egy délben azt láttam, óh király, hogy a mennyből a nap ragyogását felülhaladó fény sugároz körül engem és azokat, akik velem utaztak.</verse>
				<verse number="14">Mindannyian a földre estünk és én egy hangot hallottam, mely héber nyelven így szólított meg: Saul, Saul, miért üldözöl engem? Nehéz neked az ösztöke ellen rugódoznod.</verse>
				<verse number="15">Azt kérdeztem erre: Ki vagy Uram? Az Úr így felelt: Én vagyok Jézus, akit te üldözöl.</verse>
				<verse number="16">Ám kelj fel! Állj a lábadra! Hisz éppen avégett jelentem meg neked, hogy téged előre kezembe vegyelek, és szolgaként és tanúként használjalak annak hirdetésében, amit láttál, s amiért még megjelenek neked.</verse>
				<verse number="17">Ugyanakkor meg foglak menteni téged a néptől és ama nemzetektől, melyek közé téged küldelek,</verse>
				<verse number="18">hogy szemüket megnyisd, hogy sötétségből világosságra térítsd őket, sátán fennhatósága alól Istenhez, hogy a belém vetett hit által elvehessék vétkeik bocsánatát és örök részt a megszenteltek között.</verse>
				<verse number="19">Innen van, király, hogy nem lettem engedetlen az égi látomás iránt,</verse>
				<verse number="20">hanem először a damaszkusziaknak, aztán a jeruzsálemieknek és a Júda egész földjén, majd a nemzeteknek hirdettem, hogy új felismerésre térjenek és hogy odaforduljanak Istenhez, aztán az új felismerésre téréshez méltó tetteket cselekedjenek.</verse>
				<verse number="21">Ilyen dolgok miatt fogtak el engem a zsidók a szent helyen és kísérelték meg, hogy meggyilkoljanak.</verse>
				<verse number="22">Elnyerve, s a mai napig élvezne, az isteni gondviselés oltalmát, itt állok mégis, és bizonyságot teszek kicsinyeknek és nagyoknak, és semmivel sem mondok többet azoknál, amikről a próféták és Mózes is megmondták már, hogy azoknak meg kell lenniük:</verse>
				<verse number="23">hogy tudniillik szenvedőnek kell lennie a Krisztusnak, hogy elsőként kell feltámadnia a halottak közül, hogy világosságot kell hirdetnie mind a népnek, mind a nemzeteknek.”</verse>
				<verse number="24">Amikor Pál védelmére ezeket elmondotta, Fesztusz nagy hangon felkiáltott: „Elment az eszed Pál, a sok tanulás kavarog benned az őrültségig.”</verse>
				<verse number="25">„Nem vagyok őrült, magasztos Fesztusz – felelte Pál –, hanem igaz és józan szavakat szólok.</verse>
				<verse number="26">Hiszen ismeri a dolgokat a király is, akihez szabadon szólhatok. Meg vagyok győződve, hogy e dolgok közül semmi sem maradt rejtve őelőle, mert nem valami zugban történtek ezek.</verse>
				<verse number="27">Hiszel Agrippa király a prófétáknak? Tudom, hogy hiszel.”</verse>
				<verse number="28">Agrippa erre így szólt Pálhoz: „Rövidesen ráveszel, hogy én is keresztyénként lépjek fel.”</verse>
				<verse number="29">Mire Pál: „Esdek az Istennek, hogy akár rövidesen, akár hosszabb idő múltán nemcsak te, hanem mindazok, akik ma hallgatnak engem, olyanokká legyenek, amilyen én vagyok, ezeket a bilincseket kivéve.”</verse>
				<verse number="30">Erre a király, a helytartó, Berniké és a velük ülők felkeltek,</verse>
				<verse number="31">elvonultak és azt beszélték egymás között, hogy ez az ember semmi olyant nem cselekszik, ami halált vagy bilincset érdemelne.</verse>
				<verse number="32">Agrippa pedig mondta Fesztusznak: „Ezt az embert szabadon lehetett volna bocsátani, ha a császárra nem fellebbezett volna.”</verse>
			</chapter>
			<chapter number="27">
				<verse number="1">Mikor megtörtént a döntés, hogy elhajózunk Itáliába, Pált és más foglyokat átadták egy Juliusz nevű századosnak, ki őfelsége kohorszából való volt.</verse>
				<verse number="2">Beszálltunk egy adramitteni hajóba, mely az ázsiai partokra készült vitorlázni s elindultunk. Velünk volt egy tesszalonikai macedón is, Arisztarhusz.</verse>
				<verse number="3">Másodnapon Szidonban kötöttünk ki s mivel Juliusz emberszeretőleg bánt Pállal, megengedte, hogy a barátaihoz menjen, és azok gondoskodását élvezze.</verse>
				<verse number="4">Onnan tengerre szállván Ciprus alatt vitorláztunk el, minthogy a szelek ellenkezőek voltak.</verse>
				<verse number="5">Miután a Cilicia és Pamfilia partját mosó tengert áthajóztuk, a liciai Mirába érkeztünk.</verse>
				<verse number="6">Ott a százados egy Itáliába tartó alexandriai hajót talált és arra felszállított bennünket.</verse>
				<verse number="7">Jó sok napig késéssel hajóztunk s alig tudtunk Knidusz közelébe jutni, s mivel a szél nem engedte, Szalmóné mellett Kréta alatt hajóztunk el,</verse>
				<verse number="8">de alig tudtunk mellette elhaladni. Majd egy bizonyos Szép Kikötőnek nevezett helyre érkeztünk, melyhez közel volt Lászája városa.</verse>
				<verse number="9">Meglehetősen sok idő elteltével, s amikor már a miatt is veszélyes volt a hajózás, mert a nagyböjt ideje elmúlt, Pál megintette a hajózókat:</verse>
				<verse number="10">„Férfiak, úgy veszem észre, hogy nemcsak a hajótehernek és a hajónak, hanem a lelkeknek, nekünk magunknak is bántalmunkkal és nagy kárunkkal jár majd a hajózás.”</verse>
				<verse number="11">A százados azonban inkább adott hitelt a kormányosnak és a hajó gazdájának, mint annak, amit Pál mondott.</verse>
				<verse number="12">Mivel a kikötő alkalmatlan volt a kitelelésre, a többség azt a tervet fogadta el, hogy elhajóznak onnan, hátha valamiképp eljuthatnának Főnixbe, és ott telelhetnének ki. Főnix Krétának olyan kikötője, mely délnyugati és északnyugati szélnek ellenében néz.</verse>
				<verse number="13">Miután gyenge déli szél fújt, azt vélvén, hogy elhatározásuknak urai lehetnek, felszedték a horgonyt és Kréta mellett, ahhoz közel hajóztak el.</verse>
				<verse number="14">Nem sokkal azután orkánszerű szél csapott rájuk, melyet Euraquilónak neveznek.</verse>
				<verse number="15">Ez a hajót magával ragadta, s amikor a hajó nem volt képes a széllel szembeszegülni, ráhagytuk magunkat, s az magával sodort bennünket.</verse>
				<verse number="16">Mikor egy Klauda nevű kis sziget alá futottunk, alig volt annyi erőnk, hogy a mentőcsónakot hatalmunkban tartsuk.</verse>
				<verse number="17">Miután ezt felhúzták, mentőeszközökhöz folyamodtak: alul körülövezték a hajót. Félve attól, hogy zátonyra futunk, leeresztették a vitorlát és így sodortattak.</verse>
				<verse number="18">A vihartól erősen szorongattatva, a következő nap kidobálták a rakomány egy részét,</verse>
				<verse number="19">s harmadnapon saját kezünkkel szórtuk ki a hajó felszerelését.</verse>
				<verse number="20">Mivel sem nap, sem csillagok több napon át nem fénylettek, s mivel nem csekély viharnak voltunk kitéve, a jövőt illetőleg a megmenekülésnek minden reménységét elvesztettük.</verse>
				<verse number="21">Mikor hosszú ideje tartott már az étlenség, felállott közöttük Pál és így szólott: „Óh férfiak, engedelmeskednetek kellett volna nekem, hogy Krétából ne induljunk el, és akkor megtakaríthattuk volna ezt a kárt és veszteséget.</verse>
				<verse number="22">De most arra intelek titeket, hogy ne veszítsétek el kedveteket, mert közületek egyetlen lélek sem fog elveszni, csak a hajó.</verse>
				<verse number="23">Ezen az éjszakán ugyanis mellém állott annak az Istennek egyik angyala, akié vagyok, akinek szolgálok</verse>
				<verse number="24">és ezt mondta: Ne félj Pál! Neked a császár elé kell állnod! Amellett lásd csak, Isten kegyelemből neked adta mindazokat a lelkeket, akikkel együtt utazol.</verse>
				<verse number="25">Ne veszítsétek el hát kedveteket, férfiak. Mert hűnek tartom az Istent és hiszem, hogy minden azon a módon fog történni, ahogy mondotta nekem.</verse>
				<verse number="26">Valamilyen szigetre ki kell jutnunk.”</verse>
				<verse number="27">Miután az Adrián való sodortatásunknak tizennegyedik éjjele is elérkezett ránk, éjfélkor észrevették a matrózok, hogy valamilyen föld felé vitetünk.</verse>
				<verse number="28">Amikor a mérő ónt kivetették, harminchét métert találtak. Kis távolságra ismét kivetették a mérő ónt és huszonhat métert találtak.</verse>
				<verse number="29">Mivel féltek, hogy sziklás helyre jutunk, a hajó faráról négy horgonyt eresztettek le, s epedve várták, hogy nappal legyen.</verse>
				<verse number="30">Minthogy a matrózok azon voltak, hogy elmeneküljenek a hajóról, a mentőcsónakot le is eresztették a tengerbe, színlelve, mintha a hajó orráról horgonyokat készülnének kivetni.</verse>
				<verse number="31">Pál azt mondta a századosnak és a katonáknak: „Ha ezek nem maradnak a hajóban, ti sem menekülhettek meg.”</verse>
				<verse number="32">Ekkor a katonák elvágták a mentőcsónak köteleit, s azt kiesni hagyták.</verse>
				<verse number="33">Mikor már nappalodni kezdett, Pál mindenkit bátorított, hogy élelmet vegyen magához. Azt mondta: „Már az étlen várakozásnak tizennegyedik napját töltitek úgy, hogy semmit magatokhoz nem vettetek.</verse>
				<verse number="34">Azért kérve kérlek titeket, hogy vegyetek magatokhoz élelmet, mivel ez megmenekülésteket munkálja. Mert közületek senkinek a hajaszála sem fog meggörbülni.”</verse>
				<verse number="35">Miután így szólt, mindenki előtt fogott egy kenyeret, hálát adott Istennek, megtörte és enni kezdett.</verse>
				<verse number="36">Erre mindenki jókedvre derült és evett.</verse>
				<verse number="37">Mindannyiunkat összevéve kétszázhetvenhat lélek voltunk együtt a hajóban.</verse>
				<verse number="38">Miután jóllaktunk az eledellel, megkönnyítették a hajót azzal, hogy a gabonát a tengerbe dobták.</verse>
				<verse number="39">Mikor kinappalodott, nem ismerték meg a szárazföldet, de valami öblöt figyeltek meg, amelynek lapos partja volt, így gondolták, ha lehet, erre hajtják ki a hajót.</verse>
				<verse number="40">A horgonyokat köröskörül levágták, s a tengerbe eresztették, egyúttal a kormányevezők szíjazatát fellazították és a sudárvitorlát a fúvó szél elé vonva, a part felé tartottak.</verse>
				<verse number="41">Mikor egy félszigetszerű helyre jutottak, a hajót partnak taszították, a hajó orra a fenékbe fúródott, mozdíthatatlanul megállott, a hajó farát azonban az erőszakos nyomás leszakította.</verse>
				<verse number="42">Ekkor a katonákban az a szándék fogamzott meg, hogy a foglyokat megölik, hogy valaki ki ne ússzék, és meg ne szökjék.</verse>
				<verse number="43">Ámde a százados, ki Pált meg akarta menteni, megakadályozta tervüket. Megparancsolta, hogy akik úszni tudnak, vessék magukat a tengerbe, és először menjenek ki a szárazra,</verse>
				<verse number="44">a többiek deszkákon, vagy más hajótartozékokon ússzanak ki. Így történt azután, hogy mindannyian kimenekedtek a szárazföldre.</verse>
			</chapter>
			<chapter number="28">
				<verse number="1">Csak mikor megmenekültünk, akkor tudtuk meg, hogy a szigetet Melittának (Máltának) nevezik.</verse>
				<verse number="2">A barbárok nem mindennapi emberszeretetet tanúsítottak irántunk. Mert tüzet gyújtottak, és bennünket mindannyiunkat odafogadtak magukhoz a beálló eső és a hideg miatt.</verse>
				<verse number="3">Mikor Pál rengeteg rőzsét gyűjtött össze és azt a tűzre vetette, a hőségtől előbújt egy vipera s kezéhez ragadt.</verse>
				<verse number="4">Amikor a barbárok meglátták a kezéről csüngő fenevadat, azt mondták egymás közt: „Ez az ember csak gyilkos lehet, mert az isteni igazságszolgáltatás azután sem hagyta élni, hogy a tengerből megmenekedett.”</verse>
				<verse number="5">Ő azonban belerázta az állatot a tűzbe és semmi kárt nem szenvedett.</verse>
				<verse number="6">Azok várták, hogy majd megdagad, és hirtelen holtan esik le. Mikor már sokáig várták és látták, hogy semmi rendkívüli nem történik vele, megváltoztatták nézetüket, és istennek mondták őt.</verse>
				<verse number="7">Annak a helynek környékén terült el a sziget főemberének, név szerint Publiusznak a birtoka, aki felvette gondunkat és három napon át barátságos indulattal vendégelt minket.</verse>
				<verse number="8">Publiusz atyja azonban láztól és vérhastól gyötörve ágynak esett. Pál bement hozzá, imádkozott, kezét rávetette és meggyógyította.</verse>
				<verse number="9">Ennek megtörténte után a szigeten levő többi elerőtlenült is eljött, és meggyógyultak.</verse>
				<verse number="10">Mikor azután elutaztunk, nagy megtiszteltetésekben részesítettek minket s gondoskodtak szükségleteinkről.</verse>
				<verse number="11">Három hónap elmúltával egy hajón, mely a szigeten telelt át, éspedig egy alexandriai hajón, melynek a Dioszkurok voltak jelvényei, elutaztunk.</verse>
				<verse number="12">Lementünk Szirakuzába, három napig ott maradtunk, onnan körbehajózva, Régiumba érkeztünk.</verse>
				<verse number="13">Egy nap múltán déli szél támadt, úgyhogy másodnap Puteoliba jutottunk,</verse>
				<verse number="14">ahol testvéreket találtunk. Ezek kérlelésére hét napig náluk maradtunk és úgy jutottunk el Rómába.</verse>
				<verse number="15">Puteoliból hallották meg a római testvérek is dolgainkat és egész Appiusz piacáig és a Három Kocsmáig elibünk jöttek. Amikor Pál meglátta őket, hálát adott az Istennek és bizalmat merített.</verse>
				<verse number="16">Amikor Rómába bementünk (a százados átadta a foglyokat a laktanyaparancsnoknak), Pálnak megengedték, hogy az őt őrző katonával együtt saját szállásán maradjon.</verse>
				<verse number="17">Három nap múltán magához hívatta az ott lakó zsidók főembereit. Mikor azok összegyűltek, így szólt hozzájuk: „Testvéreim, férfiak, noha semmit sem tettem, ami a népnek vagy az atyai szokásoknak ellenére volna, Jeruzsálemből mégis fogságba adtak a rómaiak kezére.</verse>
				<verse number="18">Ezek azután, miután kikérdeztek, el akartak bocsátani engem, mivel semmi halálra méltó vád nem merült fel ellenem.</verse>
				<verse number="19">Mivel azonban a zsidók ellentmondtak, kényszerítve voltam a császárra fellebbezni anélkül, hogy népem ellen nekem valami vádam volna.</verse>
				<verse number="20">Ez okból kérettelek titeket, hogy egyrészt lássalak, másrészt elbeszélgethessek veletek. Mert Izráel reménységéért övez engem ez a bilincs.”</verse>
				<verse number="21">Azok ezt felelték neki: „Semmiféle írást nem kaptunk felőled Júdeából, sem a testvérek közül senki ide nem érkezett, hogy hírt hozzon, vagy hogy valami rosszat szóljon ellened.</verse>
				<verse number="22">Méltányosnak találjuk, hogy tőled halljuk meg, hogy micsoda dolgok foglalják el elmédet. E felől a felekezet (szakadás, szekta) felől pedig annyit tudunk, hogy mindenütt ellene mondanak neki.”</verse>
				<verse number="23">Miután egy napot tűztek ki neki, többen lementek hozzá a szállására. Ezeknek azután bizonyságot tett. Kifejtette előttük az Isten királyságát, s Jézus felől reggeltől estig igyekezett meggyőzni őket mind a Mózes törvényéből, mind a prófétákból.</verse>
				<verse number="24">Egyesek engedtek szavainak, mások nem hittek neki.</verse>
				<verse number="25">Minthogy meghasonlottak egymás között, elváltak Páltól, miután Pál csak egy szót mondott: „Helyesen szólott a Szent Szellem Ézsaiás prófétán keresztül atyáitokhoz,</verse>
				<verse number="26">amikor ezt mondta: Eredj népemhez és mondd neki: Jól odahallgattok majd, mégsem látjátok be, jól megnézitek, mégsem fogtok látni,</verse>
				<verse number="27">mert háj nőtte be e nép szívét, úgyhogy fülük nehezen hallóvá lett, szemüket álom csukta be, hogy szemükkel ne lássanak, fülükkel ne halljanak, szívükkel belátásra ne jussanak, meg ne térjenek s én meg ne gyógyítsam őket.</verse>
				<verse number="28">Ez pedig legyen tudtotokra, hogy az Istennek ez a megmentő hatalma a nemzetekhez küldetett, s ők meg is fogják hallani.”</verse>
				<verse number="29">Miután ezt mondta, a zsidók maguk között sokat vitatkozva eltávoztak.</verse>
				<verse number="30">Két egész évig maradt az apostol a saját bérelt szállásán, s fogadta szívesen mindazokat, akik hozzá mentek.</verse>
				<verse number="31">Bátran, szabadon és akadálytalanul hirdette nekik az Isten királyságát, és tanította az Úrra, a Krisztus Jézusra vonatkozó igazságokat.</verse>
			</chapter>
		</book>
		<book number="45">
			<chapter number="1">
				<verse number="1">Pál, a Krisztus Jézus rabszolgája, elhívott apostol, kit örömüzenetének hirdetésére Isten különválasztott.</verse>
				<verse number="2">Az Isten prófétáin át a szent írásokban már előre megígérte azt, amiről az örömüzenet szól.</verse>
				<verse number="3">Ennek az üzenetnek tárgya a Fiú, ki, ha a húst nézzük, Dávid magvából támadott.</verse>
				<verse number="4">Kit azonban a szentség szelleme a halottak közül való feltámasztással Isten Fiaként hatalmas erővel bizonyított. E Fiú, a Krisztus Jézus, nekünk Urunk</verse>
				<verse number="5">és rajta keresztül kegyelmet és apostolságot kaptunk arra, hogy az ő nevével minden nemzetben a hit engedelmességét keltsük fel,</verse>
				<verse number="6">e nemzetek közé tartoztok ti is, Krisztus Jézus elhívottai.</verse>
				<verse number="7">Küldi e levelet az Isten Rómában lakó összes szeretteinek, elhívott szenteknek. Kegyelem néktek és békesség Atyánktól, Istentől és az Úrtól, a Krisztus Jézustól.</verse>
				<verse number="8">Először is a Krisztus Jézuson át mindnyájatokért hálát adok Istenemnek azért, hogy hiteteket az egész világon szerte mindenütt hirdetik.</verse>
				<verse number="9">Mert az az Isten, akinek Fia örömüzenetének hirdetésével szellememben szolgálok, a tanúm arra, hogy imádságaimban mindenkor szakadatlanul emlegetlek titeket.</verse>
				<verse number="10">Könyörgök is azért, hogy Isten akaratával valamiképpen már jó út nyíljék számomra hozzátok.</verse>
				<verse number="11">Mert epedve vágylak látni titeket, hogy a kegyelemnek egy s más szellemi ajándékát közölhessem veletek a ti megszilárdítástokra,</verse>
				<verse number="12">helyesebben, hogy köztetek ti is, én is kölcsönös bátorítást kapjunk azon a hiten keresztül, mely bennünk van, bennetek és bennem.</verse>
				<verse number="13">Nem akarom azonban, hogy ne tudjátok testvéreim, hogy már sokszor feltettem magamban, hogy elmegyek hozzátok, de mostanáig megakadályoztak abban, hogy köztetek is teremjek valami gyümölcsöt úgy, mint a többi nemzetek között.</verse>
				<verse number="14">Helléneknek is, barbároknak is, bölcseknek is, értelmetleneknek is adósa vagyok.</verse>
				<verse number="15">Így hát, ami engem illet, bennem a készség megvan arra, hogy nektek, Rómabelieknek is hirdessem az örömüzenetet.</verse>
				<verse number="16">Mert nem szégyenlem az örömhírt. Hiszen Istennek hatalma az minden hívőnek megmentésére, zsidónak is, sőt annak először, meg hellénnek is.</verse>
				<verse number="17">Mert Isten igazságosságáról hull le az örömüzenetben a lepel, s ezt az igazságosságot a hit a hitnek adja tudtul, miként írva is találjuk: „Az igazságos ember hite alapján fog élni.”</verse>
				<verse number="18">Mert hull már a lepel Isten haragjáról, mely mennyből sújt le azoknak az embereknek minden istentelenségére és hamisságára, akik az igazságot hamissággal lefogva tartják.</verse>
				<verse number="19">Lesújt rájuk, mert mindaz, amit Istenből megismerhetünk, köztük is nyilvánvaló, minthogy Isten láthatóvá tette nekik.</verse>
				<verse number="20">Hiszen azt, ami belőle láthatatlan, alkotásaiból az emberek a világ megalapítása óta megértik és átlátják, éspedig az ő örök hatalmát és Isten voltát, úgyhogy menthetetlenek.</verse>
				<verse number="21">Menthetetlenek, mert bár Istent megismerték, Istenként nem dicsőítették, és hálát neki nem adtak, hanem következtetéseikben hiábavalókká lettek, és be nem látó szívük elsötétedett.</verse>
				<verse number="22">Azt állították magukról, hogy bölcsek, pedig ostobákká lettek,</verse>
				<verse number="23">mikor a romolhatatlan Isten dicsőségét romlandó embernek, madaraknak, négylábúaknak és csúszómászóknak hasonmásával cserélték fel.</verse>
				<verse number="24">Ezért az Isten szívük kívánságainak következményeként kívánságaikban tisztátalanságra adta oda őket, hogy testüket egymás között megbecstelenítsék.</verse>
				<verse number="25">Hiszen ők maguk cserélték fel az Isten igazságát hazugsággal. Ők maguk félték és szolgálták a teremtményt, tették félre a Teremtőt, aki áldott az örök korokig. Ámen.</verse>
				<verse number="26">Ezért adta azután az Isten oda őket becstelen szenvedélyekre, nőik a természetes életmódot természetellenesre cserélték fel,</verse>
				<verse number="27">hasonlóképpen a férfiak is elhagyták a nővel való természetes élést és indulatuktól hajtva, egymás iránt gyulladtak lángra, férfiak férfiakon követtek el torz dolgokat és önmagukban kapták meg azt a bért, mely tévedésükért kijárt nekik.</verse>
				<verse number="28">S mint ahogy ők Istent kipróbálták s elvetették, nem méltatva arra, hogy ismeretükben megőrizzék, annak megfelelően Isten is olyan életfelfogásnak dobta őket oda, mely majd az ítéletkor nem állja ki a próbát. Hogy azt tegyék, ami ocsmány,</verse>
				<verse number="29">hogy telve legyenek mindenféle hamissággal, rosszasággal, haszonleséssel, gonoszsággal, jóllakjanak irigységgel, gyilkolással, civakodással, cselszövéssel, gonosz szokásokkal.</verse>
				<verse number="30">Hogy suttogók, pletykahordók, istengyűlölők, erőszakoskodók, fennhéjázók, kérkedők, gonosz dolgok feltalálói, szüleik iránt engedetlenek,</verse>
				<verse number="31">belátásnélküliek, állhatatlanok, szeretetlenek, könyörtelenek legyenek.</verse>
				<verse number="32">Mert bár Isten igazságos útjait felismerték – hogy akik ily dolgokat cselekszenek halálra méltók –, mégis nemcsak megteszik ezeket, hanem azokat, akik e dolgokat művelik, egyetértésükkel erősítik.</verse>
			</chapter>
			<chapter number="2">
				<verse number="1">Ezért menthetetlen vagy ember, bárki vagy is, aki ítélkezni szoktál, mert mikor a másikat elítéled, magadra mondasz kárhoztatást, hiszen ugyanazokat műveled, mikor magad ítélkezel.</verse>
				<verse number="2">Azt azonban tudjuk, hogy Isten ítélete az igazságnak megfelelően sújtja azokat, akik ily dolgokat művelnek.</verse>
				<verse number="3">Vagy arra számítasz te ember, aki elítéled ezeket, akik ilyesmit művelnek, de magad is ugyanazokat teszed, hogy az Isten ítélete elől elmenekülhetsz?</verse>
				<verse number="4">Vagy éppen semmibe veszed gazdagon ömlő jóságát, türelmét és hosszútűrését, és nem érted meg, hogy az ő jósága arra indít téged, hogy új felismerésre térj?</verse>
				<verse number="5">Te azonban keménységeddel és új látásra térni nem akaró szíveddel haragot halmozol fel magadnak arra a napra, melyen az Isten haragja le fog sújtani, s melyen igazságos ítéletéről a lepel lehull.</verse>
				<verse number="6">Meg fog ő fizetni kinek-kinek tettei szerint,</verse>
				<verse number="7">azoknak, akik állhatatos jócselekvéssel dicsőséget, megbecsülést és romolhatatlanságot keresnek: örökélettel,</verse>
				<verse number="8">ellenben azoknak, akik versengeni szoktak, és nem az igazságnak engedelmeskednek, hanem belenyugosznak a hamisságba: haraggal és indulattal.</verse>
				<verse number="9">Nyomorúság és szorongás jő minden emberi lélekre, aki a gonoszt munkálja, zsidóra is, sőt arra elsősorban, de hellénre is.</verse>
				<verse number="10">Ám dicsőség, megbecsülés és békesség lesz része mindenkinek, aki a jót munkálja, zsidónak is, annak először, de hellénnek is.</verse>
				<verse number="11">Mert Istennél nincs személyválogatás.</verse>
				<verse number="12">Mert akik törvény nélkül vétkeztek, törvény nélkül fognak elveszni is, akik pedig a törvényt ismerve vétkeztek, a törvényen át kapják majd ítéletüket.</verse>
				<verse number="13">Mert nem a törvény hallgatói igazságosak, hanem annak megtevőit fogják igazságosaknak nyilvánítani.</verse>
				<verse number="14">Mikor ugyanis azok a nemzetek, melyeknek nincs írott törvényük, természetszerűleg teszik a törvény dolgait, bár törvényük nincs, maguk képezik a törvényt maguknak.</verse>
				<verse number="15">Ezek ugyanis kimutatják, hogy a törvény kívánta tett a szívükbe van írva, amennyiben lelkiismeretük velük együtt tanúskodik, sőt tanúskodnak szívük fontolgatásai is, melyek egymást hol vádolják, hol védelmezik.</verse>
				<verse number="16">A lelkiismeret és e következtetések fognak majd tanúskodni ama napon is, melyen Isten az emberek rejtett titkait, ahogy az én örömüzenetem mondja, a Krisztus Jézuson át meg fogja ítélni.</verse>
				<verse number="17">Ha pedig te a zsidó nevet viseled, és a törvényből hamis biztonságot merítve megnyugtatod magad, ha te Istennel dicsekszel</verse>
				<verse number="18">és ismered a törvényben megnyilatkozó isteni akaratot, ha a törvényből nyert oktatás alapján mérlegelni tudod az eltérő ítéleteket,</verse>
				<verse number="19">ha elhitetted magaddal, hogy vakok vezére, sötétségben levők világossága,</verse>
				<verse number="20">esztelenek nevelője, kiskorúak tanítója vagy, mivel a mózesi törvényben bírod az alakba öntött ismeretet és igazságot,</verse>
				<verse number="21">hát akkor éppen te, aki tanítasz, nem tanítod magadat? Ki azt hirdeted: ne lopj, lopsz?</verse>
				<verse number="22">ne törj házasságot, házasságot törsz? Ki utálod a bálványokat, templomot fosztogatsz?</verse>
				<verse number="23">Ki a törvénnyel dicsekszel, a törvény áthágásával gyalázod meg az Istent?</verse>
				<verse number="24">Hiszen „Isten nevét miattatok káromolják a nemzetek között,” – amint az írva van.</verse>
				<verse number="25">Mert használ ugyan a körülmetélkedés, ha a törvényt véghez viszed, de ha a törvény áthágója vagy, körülmetélt voltod körülmetéletlenséggé változik.</verse>
				<verse number="26">Ha ellenben a körülmetéletlenek a törvény igazságos útjait megőrzik, körülmetéletlen voltuk nem számít-e majd körülmetéltségnek?</verse>
				<verse number="27">Akkor azok a körülmetéletlenek, akik természetüknél fogva hajtják végre a törvényt, fognak elítélni téged, aki betűn és körülmetélésen keresztül hágod át a törvényt.</verse>
				<verse number="28">Mert nem az a zsidó, aki szemnek láthatóan az, és nem az a körülmetélés, mely a húson látható,</verse>
				<verse number="29">hanem az számít zsidónak, aki rejtett mivoltában zsidó és a szív körülmetélése az igazi körülmetélés, mely szellemben, nem betűben történik, s melynek magasztalása nem emberektől származik, hanem Istentől.</verse>
			</chapter>
			<chapter number="3">
				<verse number="1">Mennyivel több a zsidó a nemzetbelinél, vagy mennyivel hasznosabb a körülmetélkedés?</verse>
				<verse number="2">Mindenféleképpen sokkal. Először is azzal, hogy rájuk bízták Isten szózatait.</verse>
				<verse number="3">Mert mi is a helyzet? Ha némelyek hitetlenekké lettek is, vajon hűtlenségük Isten hűségét hatálytalanítani fogja?</verse>
				<verse number="4">Szó sem lehet róla. Inkább az Isten igaz és minden ember hazug, mint ahogy írva is van, hogy: „Igazságosnak fogsz bizonyulni beszédeidben, s győzni fogsz, mikor perbe szállasz.”</verse>
				<verse number="5">Ha pedig éppen a mi hamisságunk erősíti meg Isten igazságosságát, mit mondjunk? Hát nem igazságtalan az Isten, mikor a haragot ránk hozza? Emberi okoskodással szólok.</verse>
				<verse number="6">Szó sem lehet róla. Különben hogy ítélhetné meg Isten a világot?</verse>
				<verse number="7">De ha Isten megbízhatóságát az én hazugságom fokozza az ő dicsőségére, miért ítélnek el engem akkor, mint vétkest?</verse>
				<verse number="8">Nem kellene-e azt tennünk, amivel rágalmaznak is bennünket, amiről azt állítják, hogy a mi szójárásunk: tegyük a gonoszt, hogy jó származzék belőle? Az ilyen ember elítélése igazságos volna.</verse>
				<verse number="9">Mi hát a valóság? Előnyben vagyunk? Semmi esetre sem. Hiszen az előbb mind a zsidókat, mind a helléneket azzal vádoltuk, hogy vétek terhe nyomja mindnyájukat.</verse>
				<verse number="10">Amint írva van: „Nincs igazságos egy sem,</verse>
				<verse number="11">nincs belátó, nincs aki megkeresné Istent.</verse>
				<verse number="12">Mindnyájan elhajlottak, együttesen hasznavehetetlenné lettek, nincs ki jóságosan cselekedjék, nincs egy sem.</verse>
				<verse number="13">Nyitott sír a gégéjük, nyelvük csalárdságot szól, viperaméreg van ajkuk mögött.</verse>
				<verse number="14">Szájuk átokkal, keserűséggel telve,</verse>
				<verse number="15">lábuk gyors a vérontásra,</verse>
				<verse number="16">útjukat romok és nyomor jelzik.</verse>
				<verse number="17">A békesség útját nem ismerték meg.</verse>
				<verse number="18">Isten félelme nincs a szemük előtt.”</verse>
				<verse number="19">Tudjuk pedig, hogy mindazt, amit a törvény mond, azoknak mondja, akik a törvény hatálya alatt élnek, hogy minden szájat betömjön, és az egész világ Isten kárhoztatása alá essék.</verse>
				<verse number="20">Ezért olyan tettek, melyekkel a törvényt akarja betölteni, egy hús igazságos voltát sem bizonyítják Isten előtt, mert a törvény csak a vétek felismerését nyújtja.</verse>
				<verse number="21">Most azonban a törvény nélkül lett láthatóvá nekünk az isteni igazságosság, amint arról a törvény és a próféták tanúságot tesznek.</verse>
				<verse number="22">A Krisztus Jézusba vetett hiten át lett láthatóvá Isten igazságossága az összes hívek számára. Mert nincs különbségtétel zsidó és nemzetbeli között,</verse>
				<verse number="23">hiszen mind vétkeztek, és híjával vannak az Isten dicsőségének,</verse>
				<verse number="24">ám ingyen jutnak igazságossághoz annak a kegyelemnek révén, melyet a Krisztus Jézus megváltó munkája fordított felénk.</verse>
				<verse number="25">Azon át, hogy az ő vérében kell hinnünk, már eleve őt rendelte az Isten engesztelő fedélnek, hogy igazságosságát megmutassa nekünk. Igazságosságát abban, hogy az isteni türelem elengedte az előzőleg (a Krisztus előtt) elkövetett vétkeket</verse>
				<verse number="26">és kimutatta igazságosságát a jelen időre nézve is, hogy igazságos maradjon, amikor igazságosnak nyilvánítja azt, aki a Jézus hitéből való.</verse>
				<verse number="27">Hol van hát az ember számára a dicsekvés lehetősége? Kizáratott. Miféle törvény zárta ki? A tettek törvénye? Nem, hanem a hitnek törvénye.</verse>
				<verse number="28">Mert úgy következtetünk, hogy az embert a törvény tettei nélkül a hit teszi igazságossá.</verse>
				<verse number="29">Hát akkor csak a zsidóké az Isten? Nem a nemzeteké is? Igen, a nemzeteké is,</verse>
				<verse number="30">ha ugyan az az Isten, aki a körülmetélteket hit alapján igazságosakká teszi, ugyanaz, mint aki a körülmetéletleneket hiten keresztül teszi igazságosakká.</verse>
				<verse number="31">Vajon hatályától fosztjuk meg a törvényt a hiten át? Szó sem lehet róla. Ellenkezőleg, éppen érvényre emeljük a törvényt a hiten át.</verse>
			</chapter>
			<chapter number="4">
				<verse number="1">Mit mondjunk hát? Mire jutott ősatyánk, Ábrahám a hús készségeivel?</verse>
				<verse number="2">Ha Ábrahámot a tettek tették volna igazságossá, volna dicsekedni valója. Csakhogy nincs erre lehetőség az Istennel szemben.</verse>
				<verse number="3">Mit mond tudniillik az Írás? „Hitt Ábrahám az Istennek, és azt igazságosságul számították be neki.”</verse>
				<verse number="4">Annak, aki tetteket visz véghez, a bért nem kegyelemképpen számítják, hanem tartozásképpen.</verse>
				<verse number="5">Annak ellenben, aki nem tetteket hajt végre, hanem hisz Abban, aki az istentelent igazságossá teszi, hitét számítják be igazságosságul,</verse>
				<verse number="6">úgy, ahogy Dávid írja le annak az embernek boldogságát, akinek tettek nélkül tulajdonít Isten igazságosságot:</verse>
				<verse number="7">„Boldogok azok, akiknek törvénytiprásait elengedték, és vétkeiket elfedezték.</verse>
				<verse number="8">Boldog az az ember, akinek az Úr vétket nem fog felszámítani.”</verse>
				<verse number="9">Vajon ez a boldognak mondás a körülmetélt vagy a körülmetéletlen Ábrahámnak szólt-e? Mert hiszen azt mondjuk: Ábrahámnak hitét számították be igazságosságnak.</verse>
				<verse number="10">Milyen állapotában számították be neki. Akkor-e, mikor körülmetélt volt, vagy mikor körülmetéletlen?</verse>
				<verse number="11">A körülmetélés jelképét éppen hitbeli igazságosságának pecsétjéül kapta még akkor, amikor körülmetéletlenül hitt, hogy így minden körülmetéletlenül hívőnek atyja legyen, hogy nekik is igazságosságot számítsanak be,</verse>
				<verse number="12">amellett a körülmetélteknek is atyja legyen, azoknak, akik nemcsak a körülmetélésből valók, hanem annak a hitnek nyomdokain is járnak, mellyel atyánk, Ábrahám, körülmetéletlen állapotában hitt.</verse>
				<verse number="13">Ábrahámnak és magvának ugyanis nem a törvényen át szól az ígéret, hogy a világ örököse lesz, hanem a hit igazságosságán keresztül.</verse>
				<verse number="14">Hiszen, ha a törvény alapján állók az örökösök, hiábavalóvá lett a hit, hatálytalanná az ígéret,</verse>
				<verse number="15">mert a törvény haragot munkál. Ahol azonban nincs törvény, ott azt nem lehet áthágni sem.</verse>
				<verse number="16">Azért van hit alapján az ígéret, hogy kegyelemképpen lehessen, hogy minden egyes mag számára szilárd legyen az ígéret, nemcsak annak, aki a törvény alapján várja, hanem az Ábrahám hite alapján állónak is (aki mindannyiunknak atyja,</verse>
				<verse number="17">amint meg van írva: „Sok nemzetnek atyjává rendeltelek téged”). Mindannyiunknak atyja ő az előtt az Isten előtt, akiben hitt, aki megeleveníti a holtakat, aki a nem létezőket úgy hívja elő, mintha léteznének.</verse>
				<verse number="18">Ábrahám reménység ellenére reménykedve hitte, hogy sok nemzetnek atyjává lesz, ahogy mondták neki: „Így lesz a te magod.”</verse>
				<verse number="19">A hit tette arra képessé, hogy mintegy száz éves korában sem erőtlenült el, és nem figyelte saját kihalt testét, sem Sára méhének elhalt voltát,</verse>
				<verse number="20">hitetlenül nem kételkedett Isten ígéretében, hanem a hit hatalomra emelte, s miután Istennek adta a dicsőséget,</verse>
				<verse number="21">teljes bizonyosságot kapott a felől, hogy Istennek hatalma van azt megtenni, amit ígért.</verse>
				<verse number="22">Ezért számították be hitét igazságosságul.</verse>
				<verse number="23">Nem őérte magáért írták meg azonban, hogy „beszámították neki,”</verse>
				<verse number="24">hanem értünk is, kiknek szintén be fogják számítani, értünk, akik hiszünk abban, aki Urunkat, Jézust a halottak közül feltámasztotta,</verse>
				<verse number="25">azt a Jézust, akit eleséseinkért halálra adtak, megigazulásunkért azonban feltámasztottak.</verse>
			</chapter>
			<chapter number="5">
				<verse number="1">Miután tehát a hit alapján igazságosakká lettünk, legyünk békességben Istennel, Urunkon, a Krisztus Jézuson keresztül,</verse>
				<verse number="2">akin keresztül szabadon járulhatunk ahhoz a kegyelemhez, melynek révén állunk, és az Isten dicsőségének reménységével is dicsekedhetünk.</verse>
				<verse number="3">Sőt nem egyedül ezzel, hanem dicsekedjünk a nyomorúságokkal is, miután tudjuk, hogy a nyomorúság állhatatosságot munkál,</verse>
				<verse number="4">az állhatatosság kipróbáltságot, a kipróbáltság reménységet.</verse>
				<verse number="5">A reménység pedig nem szégyeníthet meg, mivel Isten szeretete a nekünk adott Szent Szellemen keresztül ki van öntve szívünkbe,</verse>
				<verse number="6">ha ugyan igaz, hogy a Krisztus, még mikor erőtlenek voltunk, a kijelölt időben meghalt az istentelenekért,</verse>
				<verse number="7">akkor, amikor még az igazságosokért is alig hal meg valaki. A jóért ugyanis hamarabb elszánja magát valaki a halálra.</verse>
				<verse number="8">Irántunk való szeretetét éppen azzal bizonyította Isten, hogy a Krisztus akkor halt meg értünk, mikor még vétkesek voltunk.</verse>
				<verse number="9">Azután tehát, hogy igazságosakká tett minket, sokkal inkább meg fogunk menekülni a haragtól vére hatalmával őrajta keresztül.</verse>
				<verse number="10">Mert ha akkor, mikor ellenségek voltunk, Fiának halálán át megbékéltünk Istennel, mennyivel inkább mentetünk meg a Belőle belénk ömlő élet révén most, mikor már megbékéltünk,</verse>
				<verse number="11">sőt mikor már dicsekedhetünk is az Istennel Urunkon, a Krisztus Jézuson keresztül, ki által most a megbékülést elnyertük.</verse>
				<verse number="12">Számot kell tehát vetnünk a következőkkel: egyik oldalon a vétket látjuk, mely egy emberen keresztül jött be a világba, a vétken keresztül meg a halál jött be, s ekképp a halál minden emberig elhatolt, amennyiben mindnyájan vétkeztek.</verse>
				<verse number="13">Hiszen a törvényig is volt vétek a világban, de ha nincs törvény, a vétket nem róják fel.</verse>
				<verse number="14">A halál mégis uralomra jutott Ádámtól Mózesig azokon is, akik nem Ádám eleséséhez hasonlóan vétkeztek, ki az eljövendőnek (a második Ádámnak) az előképe.</verse>
				<verse number="15">A másik oldalon ott látjuk a kegyelmet, mellyel nem úgy vagyunk, mint az eleséssel. Ha ugyanis az egynek elesése a sokat halálra vitte, sokkal nagyobb az egy embernek, a Krisztus Jézusnak kegyelmén át az Isten kegyelmének és ingyen ajándékának hatása a sokakra.</verse>
				<verse number="16">Nem hatott úgy az ingyen ajándék, mint hatott a vétek azon az egyen át, aki vétkezett. Egyik oldalon az ítélet egy elesés alapján vált kárhoztató ítéletté, a másik oldalon a kegyelemajándék lett sok elesésből megigazulás útjává.</verse>
				<verse number="17">Ha ugyanis egynek elesése a halált azon az egyen keresztül uralomra juttathatta, mennyivel inkább kell uralkodniuk az egy Krisztus Jézuson keresztül az élet hatalmával azoknak, akik bőségben kapták a kegyelmet és az igazságosság ajándékát.</verse>
				<verse number="18">Mint ahogy tehát egy elesésen keresztül a kárhoztató ítélet minden emberig elhatolt, úgy hozza el a kegyelem egynek megigazító munkáján át az életadó megigazulást minden emberre.</verse>
				<verse number="19">Mint ahogy ugyanis egy ember engedetlensége a sok embert a vétkesség állapotába döntötte, úgy egy ember engedelmessége a sok embert az igazságosság állapotába fogja visszaállítani.</verse>
				<verse number="20">A törvény pedig azért csúszott be a kegyelem mellett, hogy megsokasítsa az elesést. De ahol a vétek megsokasodott, ott – azt messze felülmúlva – megszaporodott a kegyelem,</verse>
				<verse number="21">hogy amiképpen a vétek a halálban uralomra jutott, úgy a kegyelem is uralomra jusson az igazságosságon át, hogy Urunkon, a Krisztus Jézuson keresztül elhozza az örök életet.</verse>
			</chapter>
			<chapter number="6">
				<verse number="1">Mit mondjunk hát? Megmaradjunk a vétekben, hogy a kegyelmet megsokasítsuk?</verse>
				<verse number="2">Szó sem lehet róla. Vajon mi, akiket halálba vitt a vétek, élhetnénk-e még tovább ebben a vétekben?</verse>
				<verse number="3">Hát nem értitek, hogy mi, akik a Krisztus Jézusba bemerítkeztünk, halálába merültünk be?</verse>
				<verse number="4">A bemerítkezés ővele együtt eltemetett minket a halálba, hogy amiként a Krisztust a halottak közül az Atya dicsősége feltámasztotta, úgy mi is megújult életben járjunk.</verse>
				<verse number="5">Hiszen, ha eljutottunk arra, hogy halálának hasonmásával összenőjünk, feltámadásával is összenőttekké leszünk.</verse>
				<verse number="6">Mert tudjuk, hogy ó emberünk vele együtt megfeszíttetett, hogy a vétek teste tehetetlenné váljék, hogy tovább ne legyünk a vétek rabszolgái,</verse>
				<verse number="7">mert aki meghalt, az igazságossá lett, és a vétektől szabaddá.</verse>
				<verse number="8">Ha pedig a Krisztussal együtt meghaltunk, hisszük, hogy vele együtt élni is fogunk.</verse>
				<verse number="9">Miután tudjuk, hogy a Krisztus azután, hogy a halottak közül feltámadt, többé meg nem halhat, a halál rajta többé nem uralkodik.</verse>
				<verse number="10">Ami ugyanis benne meghalt, azt a vétek ölte meg egyszer, ami pedig él, azt Isten élteti.</verse>
				<verse number="11">Ti is hát halottaknak számítsátok magatokat, miután a vétek megölt titeket, mindamellett élőknek is Isten által a Krisztus Jézusban.</verse>
				<verse number="12">Ne a vétek uralkodjék tehát halandó testetekben, hogy kívánságainak engedelmeskedjetek,</verse>
				<verse number="13">se tagjaitokat ne állítsátok hamisság fegyvereiül a vétek oldalára, hanem álljatok Isten oldalára, mint akik a halottak közül feltámadtatok és éltek. Tagjaitokat is állítsátok az igazságosság fegyvereiként Isten mellé.</verse>
				<verse number="14">Mert a vétek nem fog uralkodni rajtatok, Hiszen nem törvény alatt vagytok, hanem kegyelem alatt.</verse>
				<verse number="15">Mi tehát a helyzet? Vétkezzünk, mivel nem vagyunk törvény alatt, hanem kegyelem alatt? Szó sem lehet róla.</verse>
				<verse number="16">Nem tudjátok, hogy ami mellé rabszolgák gyanánt odaálltok, hogy annak engedelmeskedjetek, annak rabszolgái is vagytok? Rabszolgái annak, aminek engedelmeskedtek: vagy a vétek rabszolgái, hogy meghaljatok, vagy a szófogadáséi, hogy igazságosak legyetek.</verse>
				<verse number="17">De hála legyen Istennek, hogy csak voltatok a vétek rabszolgái, ám szívből engedelmeskedtetek a tudomány amaz alakjának, amelyre rendelve vagytok.</verse>
				<verse number="18">Miután megszabadultatok a vétektől, az igazságosság rabszolgáivá lettetek.</verse>
				<verse number="19">Húsotok erőtlensége miatt emberi módra szólok: Ahogy azelőtt a tisztátalanság és törvényrontás oldalára állítottátok tagjaitokat, hogy azok törvényrontást műveljenek, most úgy állítsátok tagjaitokat rabszolgákul az igazságosság oldalára, hogy azok megszentelődéseteket munkálják.</verse>
				<verse number="20">Hiszen amikor a vétek rabszolgái voltatok, szabadok voltatok az igazságosságtól.</verse>
				<verse number="21">Mi gyümölcsötök volt akkor? Olyan dolgok, amiket most szégyelltek, mert azok vége halál.</verse>
				<verse number="22">Ám most, hogy a vétektől lettetek szabadokká és Isten rabszolgáivá lettetek, gyümölcsöt teremtek, amely a megszentelődést munkálja, annak vége pedig örök élet.</verse>
				<verse number="23">Mert a vétek zsoldja halál, de Urunkban, a Krisztus Jézusban az Isten kegyelmi ajándéka az örök élet.</verse>
			</chapter>
			<chapter number="7">
				<verse number="1">Hát nem értitek testvéreim – törvényismerőkhöz szólok –, hogy a törvény csak annyi ideig uralkodik az emberen, ameddig az ember él?</verse>
				<verse number="2">Hiszen a férj alatt élő nőt is a törvény csak az élő férjhez köti, ám ha meghal a férj, a férj törvénye hatálytalan ránézve.</verse>
				<verse number="3">Következőleg a férj életében házasságtörő a neve, ha más férfié lesz, de ha meghal a férj, szabad a törvénytől, nem lesz házasságtörővé, ha más férfié lesz.</verse>
				<verse number="4">Így van veletek is testvéreim. Titeket is halottakká tett a törvény a Krisztus testén keresztül, hogy máséi legyetek. Azéi, Aki azért támadott fel a halottak közül, hogy az Istennek teremjünk gyümölcsöt.</verse>
				<verse number="5">Mikor ugyanis a húsban voltunk, tagjainkban a vétkek szenvedélyei dolgoztak, amelyeket a törvény váltott ki, hogy a halálnak teremjünk gyümölcsöt,</verse>
				<verse number="6">most azonban, hogy a törvény ránk nézve elvesztette hatályát, miután meghaltunk, megölve attól, ami lefogva tartott, új szellemben, és ne a régi betűvilágban végezzük szolgálatunkat.</verse>
				<verse number="7">Mit mondunk tehát? Vétek a törvény? Szó sem lehet róla. De a vétket nem ismertem volna meg, ha a törvényen át meg nem ismerem. A vágyat sem ismerném, ha a törvény nem mondta volna: „Ne kívánd!”</verse>
				<verse number="8">A vétek azonban, miután a parancsolatban ugródeszkát talált, kimunkált bennem minden kívánságot. Törvény nélkül ugyanis a vétek holt.</verse>
				<verse number="9">Én pedig valaha törvény nélkül voltam, de amikor eljött a parancsolat, a vétek megelevenedett,</verse>
				<verse number="10">én pedig meghaltam és úgy találtam, hogy a parancsolat, mely az életet szolgálja, nekem halálomra van.</verse>
				<verse number="11">A vétek, miután ugródeszkát kapott a parancsolatban, végképp megcsalt és a parancsolaton át megölt engem.</verse>
				<verse number="12">Így tehát a törvény szent, és a parancsolat szent, igazságos és jó.</verse>
				<verse number="13">Úgy, hát a jó lett nekem halálommá? Szó sem lehet róla. Hanem a vétek, hogy véteknek tűnjék fel, a jón keresztül munkálja ki a halált, hogy a vétek a parancsolaton keresztül szerfölött vétkessé váljék.</verse>
				<verse number="14">Tudjuk ugyanis, hogy a törvény szellemi, én ellenben hús vagyok, eladva a vétek alá.</verse>
				<verse number="15">Hiszen, amit véghez viszek, nem ismerem, mert nem azt hajtom végre, amit akarok, hanem, amit gyűlölök, azt teszem meg.</verse>
				<verse number="16">Ha pedig azt teszem, amit nem akarok, akkor egyetértek a törvénnyel: elismerem róla, hogy jó.</verse>
				<verse number="17">Így hát többé nem én viszem azt véghez, hanem a bennem lakó vétek.</verse>
				<verse number="18">Tudom ugyanis, hogy bennem, azaz húsomban jó nem lakik, mert az akarás ugyan kezem ügyében van, de a jó dolgok véghezvitelét nem lelem magamban.</verse>
				<verse number="19">Mert nem a jót teszem, amit akarok, hanem a gonoszt, amit nem akarok, azt hajtom végre.</verse>
				<verse number="20">Ha pedig azt teszem, amit nem akarok, többé nem én munkálom azt, hanem a bennem lakó vétek.</verse>
				<verse number="21">Magamra nézve tehát azt találom törvénynek, hogy nekem, aki a jót akarom tenni, a gonosz van kezem ügyében.</verse>
				<verse number="22">Gyönyörűségemet lelem ugyanis az Isten törvényében a belső embernek megfelelően,</verse>
				<verse number="23">de tagjaimban egy másik törvényt látok, mely hadban áll értelmem törvényével, és fogollyá tesz annak a véteknek törvényébe zárva, mely tagjaimban van.</verse>
				<verse number="24">Én nyomorult ember! Ki fog kiragadni e halálos testből?</verse>
				<verse number="25">Az Istentől felkínált kegyelem a mi Urunkon, a Krisztus Jézuson keresztül. Következőleg én, mikor értelmem indít, Isten törvényének teljesítek rabszolgálatot, de amikor húsom indít, a vétek törvényének.</verse>
			</chapter>
			<chapter number="8">
				<verse number="1">Következőleg semmi kárhoztató ítélet nem szól azok ellen, akik a Krisztus Jézusban vannak,</verse>
				<verse number="2">mert a Krisztus Jézusban az élet Szellemének törvénye megszabadított téged a vétek és halál törvényétől.</verse>
				<verse number="3">Amire ugyanis a törvénynek nem volt képessége, mert a hús erőtlenné tette, azt véghez vitte az Isten, mikor a húsban a vétket elítélte azzal, hogy a vétkes hús hasonmásában és a vétek miatt saját Fiát küldte el,</verse>
				<verse number="4">hogy a törvény igazságos követelései beteljesedjenek bennünk, akiknek járását-kelését nem a hús vezérli, hanem a szellem.</verse>
				<verse number="5">A húshoz igazodók ugyanis a hús dolgain jártatják eszüket, de a szellemhez igazodók a szellem dolgain.</verse>
				<verse number="6">A hús észjárása ugyanis halálra visz, a szellem észjárása ellenben életre és békességre.</verse>
				<verse number="7">Ezért a hús észjárása ellenségeskedés Isten ellen, Isten törvényének ugyanis nem veti magát alá, minthogy nem is képes rá.</verse>
				<verse number="8">A húsban élők Istennek nem tetszhetnek.</verse>
				<verse number="9">Ti azonban nem a húsban éltek, hanem szellemben, ha csakugyan Istennek Szelleme lakik bennetek. Ha pedig valakinek a Krisztus Szelleme nem birtoka, az nem is övé.</verse>
				<verse number="10">Ha ellenben a Krisztus bennetek van, a test holt ugyan a vétek következtében, de a szellem élet azért, hogy igazságosságot munkálhasson.</verse>
				<verse number="11">Ha pedig annak Szelleme, aki Jézust a halottak közül feltámasztotta bennetek lakik, az, aki a Krisztus Jézust a halottak közül feltámasztotta, a bennetek lakó Szellem által a ti halandó testeteket is meg fogja eleveníteni.</verse>
				<verse number="12">Következőleg, testvéreim, adósok vagyunk, nem a hús adósai, hogy a hús kívánata szerint éljünk.</verse>
				<verse number="13">Ha ugyanis a hús kívánata szerint éltek, meg kell halnotok. De ha a szellemmel azt, amit a hús művel, megölitek, élni fogtok.</verse>
				<verse number="14">Mindazok ugyanis, akiket Isten Szelleme indít, Istennek fiai.</verse>
				<verse number="15">Mert nem rabszolgaság szellemét kaptátok újra, hogy féljetek, hanem a fiúvá fogadás szellemét kaptátok, aki által így kiáltunk: „Abba, Atya!”</verse>
				<verse number="16">Maga a Szellem a mi szellemünkkel együtt tesz tanúságot arról, hogy Isten gyermekei vagyunk.</verse>
				<verse number="17">Ha pedig gyermekek örökösök is, Istennek örökösei, a Krisztusnak örököstársai, ha csakugyan együtt szenvedünk vele, hogy vele együtt meg is dicsőüljünk.</verse>
				<verse number="18">Úgy számítom ugyanis, hogy a mostani idő szenvedései nem érdemlik meg, hogy összehasonlítsuk őket azzal a dicsőséggel, melyről értünk egyszer a lepel le fog hullani.</verse>
				<verse number="19">Mert a teremtés feszültségben és epedve várja Isten fiainak lelepleződését.</verse>
				<verse number="20">A teremtés tudniillik hiábavalóságnak van alávetve, nem önként, hanem azért, aki alávetette,</verse>
				<verse number="21">azzal a nekünk adott reménységgel, hogy maga a teremtés is meg fog szabadulni a romlandóság rabszolgaságából, és átjut az Isten fiainak dicsőséges szabadságába.</verse>
				<verse number="22">Tudjuk ugyanis, hogy az egész teremtés mostanáig együtt sóhajtozik, és együtt vajúdik.</verse>
				<verse number="23">Sőt nemcsak ők, hanem mi, a Szellem zsengéjének birtokosai, mi magunk is sóhajtozunk, mert a fiúvá fogadtatást várjuk, azaz testünknek megváltását.</verse>
				<verse number="24">Mert a mi megmentésünk reménységre szól, a reménység pedig, ha látjuk, nem reménység. Mert, amit látunk, minek azt remélni is?</verse>
				<verse number="25">Ám ha azt, amit nem látunk, reméljük, akkor állhatatossággal várjuk is.</verse>
				<verse number="26">Ugyanígy jön még a Szellem is segítségére erőtlenségünknek, mert azt, hogy mit imádkozzunk, és hogy azt hogyan kell tennünk, nem tudjuk, de maga a Szellem jár közben értünk hangtalan sóhajtásokkal.</verse>
				<verse number="27">Az pedig, aki a szíveket fürkészi, tudja, mi a Szellem törekvése, mert ő Istenhez igazodva jár közben a szentekért.</verse>
				<verse number="28">Tudjuk pedig, hogy azoknak, akik Istent szeretik, minden összedolgozik a javukra, miután az Isten előzetes terve szerint (való kifejlődésre) elhívottak,</verse>
				<verse number="29">mert akiket eleve felismert, azokat a többiektől eleve különválasztotta, hogy ugyanazt az alakot viseljék, amelyet az ő Fia, hogy így Isten Fia sok testvér között az elsőszülött legyen.</verse>
				<verse number="30">Akiket pedig eleve különválasztott, azokat el is hívta, akiket elhívott, azokat igazságosakká tette, akiket igazságosakká tett, azokat meg is dicsőítette.</verse>
				<verse number="31">Mit is fűzhetünk még ezekhez? Ha Isten értünk, ki tehet ellenünk?</verse>
				<verse number="32">Aki saját Fiát nem kímélte, hanem érettünk, mindnyájunkért odaadta, hogyan ne adna kegyelemből vele együtt mindent minékünk?</verse>
				<verse number="33">Ki emelhet vádat Isten kiválasztottjai ellen? Isten, aki igazságosságot ad?</verse>
				<verse number="34">Ki kárhoztat? A Krisztus Jézus, aki meghalt, sőt aki feltámadott, aki Isten jobbján van, aki közben is jár érettünk?</verse>
				<verse number="35">Ki szakíthat el minket a Krisztus szeretetétől? Nyomorúság, vagy szorongatás, üldözés, ínség, mezítelenség, veszedelem vagy kard?</verse>
				<verse number="36">Mint ahogy írva is van: „Érted egész nap ölnek minket, annyiba vesznek, mint vágójuhokat.”</verse>
				<verse number="37">Ám mi mindezekben győzteseknél is többek vagyunk azon keresztül, aki minket megszeretett.</verse>
				<verse number="38">Mert meg vagyok győződve, hogy sem halál, sem élet, sem angyalok, sem fejedelmek, sem jelenvalók, sem elkövetkezők, sem hatalmak</verse>
				<verse number="39">sem magasságban, sem mélységben lakók, sem semmi más teremtés sem képes elszakítani minket Isten szeretetétől, melyhez Urunkban, a Krisztus Jézusban jutottunk.</verse>
			</chapter>
			<chapter number="9">
				<verse number="1">Igazságot szólok a Krisztusban, nem hazudok, lelkiismeretem a Szent Szellemmel együtt tanúskodik,</verse>
				<verse number="2">hogy nagy bánat, szakadatlan kín gyötri szívemet.</verse>
				<verse number="3">Esdeklek, hogy bárcsak volnék átok alatt, a Krisztustól elszakítva azokért a testvéreimért, akik hús szerint rokonaim.</verse>
				<verse number="4">Mert izraeliták ők, övék a fiúvá fogadtatás, a dicsőség, a szövetségek, a törvényadás, az istentiszteleti szolgálat és az ígéretek,</verse>
				<verse number="5">övék az atyák, kiktől hús szerint a Krisztus származott, aki mindenek felett való Isten, s áldandó az örök korokig. Ámen.</verse>
				<verse number="6">Nem mintha az Isten igéje megbukott volna. Mert hisz nem mindenki tartozik Izráelhez, aki Izráeltől való,</verse>
				<verse number="7">nem mind számíthatók gyermekeknek, akik Ábrahám magvából származnak, hanem azt mondta az isteni szó: „Csak ami Izsákban van, azt fogják magodnak nevezni,”</verse>
				<verse number="8">azaz nem a hús gyermekei az Isten gyermekei, hanem csak az ígéret gyermekeit számítják magnak.</verse>
				<verse number="9">Mert ígéretnek szava ez: „Ebben az időtájban eljövök majd és Sárának fia lesz.”</verse>
				<verse number="10">Nemcsak Sárával történt ilyesmi, hanem Rebekával is, ki, amikor egy férfitól, atyánktól, Izsáktól terhes volt,</verse>
				<verse number="11">még mielőtt megszülettek s jót vagy hitványat művelhettek volna a gyermekek, azért, hogy Istennek a kiválasztást fenntartó előzetes elrendelése nem a tettek következményeképp, hanem az elhívó akaratából szilárd maradjon,</verse>
				<verse number="12">– azt hallotta, hogy a nagyobbik rabszolgája lesz a fiatalabbnak,</verse>
				<verse number="13">ahogy írva is van: „Jákóbot megszerettem, Ézsaut ellenben meggyűlöltem.”</verse>
				<verse number="14">Mit mondjunk erre? Talán csak nincs hamisság az Istennél? Szó sem lehet róla.</verse>
				<verse number="15">Mózeshez ugyanis így szól: „Könyörülni fogok azon, akin könyörülök, és irgalmazni fogok annak, akinek irgalmat adok.”</verse>
				<verse number="16">Következőleg nem az akaróé, sem a futóé a jövő, hanem a könyörülő Istené.</verse>
				<verse number="17">Mert a fáraóhoz így szól az írás: „Éppen avégre támasztottalak, hogy megmutassam rajtad hatalmamat, és hogy szerte az egész földön hirdessék: Nevemet.”</verse>
				<verse number="18">Így hát, akin akar, könyörül, és akit akar, megkeményít.</verse>
				<verse number="19">Azt kérded most már tőlem: „Hát akkor miért vádol még mindig? Ellenállhat-e valaki az ő akaratának?”</verse>
				<verse number="20">De hát ki is vagy te csakugyan ember, hogy Istennel feleselsz? Vajon mondhatja-e a gyuradék a gyúrójának: Miért csináltál engem így?</verse>
				<verse number="21">Hát nincs joga a fazekasnak az agyagon, hogy ugyanannak az agyagtömbnek egy részéből megbecsült, más részéből nem becsült célra formáljon edényt?</verse>
				<verse number="22">És ha ezzel éppen haragját akarta megmutatni, és hatalmát megismertetni az Isten, és azért viselte oly nagy türelemmel a harag edényeit, akik elveszésre készültek,</verse>
				<verse number="23">másfelől meg akarta ismertetni dicső gazdagságát az irgalom edényein, akiket eleve dicsőségre alkotott?</verse>
				<verse number="24">Ilyen edényekül hívott el minket is, nemcsak a zsidók közül, hanem a nemzetek közül is.</verse>
				<verse number="25">Már Hózseásnál is ezt mondja: „Azt, ami nem népem, népem gyanánt fogom elhívni s a nem szeretettet szeretettként,</verse>
				<verse number="26">és az fog történni, hogy amely helyen azt mondták nekik: Ti nem vagytok az én népem, ott az élő Isten fiainak fogják őket nevezni.”</verse>
				<verse number="27">Ézsaiás éppen így kiált Izráelért: „Ha Izráel fiainak száma annyi lesz is, mint a tenger fövenye, csak a maradék fog megmenekülni.”</verse>
				<verse number="28">Mert megcselekszi az igét az Úr a földön, miközben befejezéshez juttatja és megrövidíti a történést.</verse>
				<verse number="29">És amint Ézsaiás előre megmondta: „Ha a Seregek Ura magot nem hagyott volna nekünk, olyanokká lettünk volna, mint Szodoma, Gomorrához váltunk volna hasonlókká.”</verse>
				<verse number="30">Mit mondjunk hát? Hogy nemzetek, melyek igazságosságra nem törekedtek, birtokul kapták az igazságosságot, éspedig a hit alapján elérhető igazságosságot.</verse>
				<verse number="31">Izráel ellenben, mely az igazságosság törvénye után futott, nem érkezett el a törvényhez.</verse>
				<verse number="32">Miért nem? Mert nem a hit alapján kereste, hanem úgy, mintha cselekedetek alapján volna elnyerhető. Beleütköztek a megütközés kövébe.</verse>
				<verse number="33">Ahogy írva van: „Lám, Sionban megütközés kövét helyezek el, botlás kőszikláját, de aki hisz benne, meg nem szégyenül.”</verse>
			</chapter>
			<chapter number="10">
				<verse number="1">Testvéreim! Szívem helyeslő szava és Istenhez küldött könyörgésem értük szólnak, megmenekülésükért.</verse>
				<verse number="2">Mert tanúságot teszek amellett, hogy Isten iránt való buzgóság van bennük, de az nem felel meg az ismeretnek.</verse>
				<verse number="3">Mert azzal, hogy Isten igazságosságát nem értették, és a maguk igazságos voltát igyekeztek elismertetni, Isten igazságosságának magukat alá nem vetették.</verse>
				<verse number="4">A törvény vége ugyanis a Krisztus, aki mindenkinek igazságosságává lett, aki hisz.</verse>
				<verse number="5">Mózes ugyanis a törvény alapjára helyezkedő igazságosságot így írja le: „Az az ember, aki megteszi a törvényt, élni fog általa.”</verse>
				<verse number="6">A hitből származó igazságosság ellenben így beszél: „Ne mondd szívedben: Ki fog felmenni az égbe?” – tudniillik a Krisztust aláhozni?</verse>
				<verse number="7">Vagy: „Ki száll alá a feneketlen mélységbe?” – tudniillik a Krisztust a halottak közül felhozni?</verse>
				<verse number="8">Hanem így szól: „Közel hozzád a szó, szádban és szívedben,” tudniillik a hitnek szava, melyet hirdetünk.</verse>
				<verse number="9">Mert ha szájaddal vallod, hogy Jézus Úr, és szíveddel hiszed, hogy Isten őt a halottak közül feltámasztotta, meg fogsz menekülni.</verse>
				<verse number="10">Mert szívvel hiszünk, és annak alapján igazságosak leszünk, szájjal teszünk vallást, és azzal megmenekülünk.</verse>
				<verse number="11">Az írás ugyanis ezt mondja: „Senki meg nem szégyenül, aki benne hisz.”</verse>
				<verse number="12">Mert nincs különbség zsidó és hellén között, mert ő mindenek Ura, gazdag mindenek irányában, akik őt segítségül hívják.</verse>
				<verse number="13">„Mert minden, aki az Úr nevét segítségül hívja, meg fog menekülni.”</verse>
				<verse number="14">Miként hívhatnák azonban segítségül azt, akiben nem hittek?</verse>
				<verse number="15">Miként hihetnek abban, akiről nem hallottak? Miként hallanának, ha nincs igehirdető? Miként hirdetnék az igét, ha senki sem küldi őket? Így is írták meg: „Mily szép az örömhirdetőknek lába, akik a jóról beszélnek.”</verse>
				<verse number="16">Csakhogy nem mindnyájan hallgatnak az örömüzenetre. Ézsaiás ugyanis így szól: „Uram, ki hitt a mi igehirdetésünknek?”</verse>
				<verse number="17">A hit tehát az ige hallásából támad, a hallás pedig a Krisztus beszédén át.</verse>
				<verse number="18">De kérdem: Vajon nem hallották? Kétségen kívül „az egész földre elhatott kiáltásuk, a lakott föld végéig elhangzott beszédük.”</verse>
				<verse number="19">Azt kérdem mégis: Hátha Izráel nem ismerte fel? Már Mózes így szól: „Féltékenységre ingerellek benneteket azzal, ami nem nemzet, belátással nem bíró nemzettel felharagítlak titeket.”</verse>
				<verse number="20">Ézsaiás merészen megszólal: „Megtaláltak engem, akik nem kerestek. Láthatóvá tettem magamat azoknak, akik utánam nem tudakozódtak.”</verse>
				<verse number="21">Izráelnek pedig ezt mondja: „Egész napon át kiterjesztettem kezemet egy engedetlen és ellentmondó nép felé.”</verse>
			</chapter>
			<chapter number="11">
				<verse number="1">Kérdem hát: Csak nem taszította el Isten az ő népét? Szó sem lehet róla. Hisz én is izraelita vagyok, Ábrahám magvából, Benjámin törzséből.</verse>
				<verse number="2">Isten nem taszította el népét, melyet eleve felismert. Hát nem tudjátok, hogy Illés történetével mit akar mondani az írás? Hogy hogyan beszél Illés Istenhez Izráel ellen?</verse>
				<verse number="3">„Uram, prófétáidat meggyilkolták, oltáraidat lerontották, én maradtam meg egyedül, és nekem is lelkemre törnek.”</verse>
				<verse number="4">És mit is mond erre az isteni kijelentés? „Meghagytam magamnak hétezer férfiút, akik nem hajtottak térdet Baálnak.”</verse>
				<verse number="5">Ugyanígy a kegyelem kiválasztásához ragaszkodva, a mai időben is hagyott maradékot Isten.</verse>
				<verse number="6">Ha kegyelemből tette, akkor nem tettek alapján, mert akkor a kegyelem nem volna már kegyelem.</verse>
				<verse number="7">Mi hát a helyzet? Izráel azt, amit keres, nem érte el, a kiválasztottak ellenben elérték, míg a többiek megkövesedtek, ahogy írva is áll:</verse>
				<verse number="8">„Isten a bódultság szellemét adta nekik egész a mai napig: oly szemet, mely nem lát, és olyan fület, mely nem hall.”</verse>
				<verse number="9">Dávid meg ezt mondja: „Asztaluk tőrré legyen nékik és hálóvá, megbotlássá és visszafizetéssé,</verse>
				<verse number="10">szemük sötétedjék el, hogy ne lássanak, hátukat mindenkorra görbítsd meg.”</verse>
				<verse number="11">Kérdem hát: Azért botlottak meg, hogy végképp elessenek? Szó sem lehet róla. Elesésük menekülést hoz a nemzeteknek, hogy később ők maguk féltékenységre ingerlődjenek.</verse>
				<verse number="12">Ha pedig elesésük gazdagságot hozott a világnak, és vereségük gazdagságot szerzett a nemzeteknek, mennyivel többet jelent majd teljességre jutásuk.</verse>
				<verse number="13">Hozzátok, nemzetekhez szólok: Amennyiben én a nemzetek apostola vagyok, szolgálatomnak szereznék dicsőséget azzal,</verse>
				<verse number="14">ha saját húsomat valamiképpen féltékenységre ingerelhetném, és közülük egyeseket megmenthetnék.</verse>
				<verse number="15">Mert ha elvettetésük a világnak megbékülést hozott, mi mást hozhat akkor visszafogadtatásuk, mint halottak közül feltámadó életet?</verse>
				<verse number="16">Ha pedig a zsenge szent, a tészta is az lesz. Ha a gyökér szent, az ágak is azok.</verse>
				<verse number="17">Ha az ágak közül egyeseket kitörtek és téged vadolajfa létedre helyükbe oltottak, úgyhogy a szelíd olajfa bőzsírú gyökerének vele együtt részesévé lettél,</verse>
				<verse number="18">ne dicsekedjél az ágak ellenében. Ha mégis dicsekednél, tudd meg: Nem te hordozod a gyökeret, hanem a gyökér téged.</verse>
				<verse number="19">Azt mondod: Kitörték az ágakat, hogy engem beoltsanak?</verse>
				<verse number="20">Helyes. Hitetlenség az oka, hogy kitörték őket, téged pedig a hit tart egyenesen. Ne jártasd eszed a magas dolgokon, hanem félj.</verse>
				<verse number="21">Ha az Isten a természetes ágakat nem kímélte, téged sem fog megkímélni.</verse>
				<verse number="22">Tekints azért Isten jóságos és szigorú voltára, az elesőkkel szemben Isten szigorúságára, veled szemben jóságos voltára, ha ugyan a jóságosságnál megmaradsz, egyébként téged is kivágnak.</verse>
				<verse number="23">Azokat, ha nem maradnak meg a hitetlenségben, újra be fogja oltani, Istennek van arra hatalma, hogy újra beoltsa őket.</verse>
				<verse number="24">Ha téged a természetednek megfelelő vadolajfából kivághattak, és természet ellenére a nemes olajfába beolthattak, mennyivel inkább fogják őket a magukéba, a természetüknek megfelelő olajfába beoltani.</verse>
				<verse number="25">Mert hogy ne a magatok eszétől vezettessétek magatokat testvéreim, akarom, hogy értsétek meg azt a titkot, hogy részleges megkövesedés támadt Izráelen mindaddig, míg a nemzetekből kiváló, teljes szám be nem jut.</verse>
				<verse number="26">Így fog aztán egész Izráel megmenekülni, mint írva van: „Megérkezik Sionból az, aki kiragadja őket, aki Jákóbtól az istentelenséget elhárítja,</verse>
				<verse number="27">és akkor én ilyen szövetséget kötök velük: Elveszem vétkeiket.”</verse>
				<verse number="28">Az örömüzenetnek megfelelően most ugyan ellenségek tiértetek, a kiválasztásnak megfelelően azonban szeretettek az atyákért.</verse>
				<verse number="29">Mert a kegyelemajándékok és Isten meghívása megbánhatatlanok.</verse>
				<verse number="30">Mert ahogy egykor ti is megtagadtátok az engedelmességet Istennek, most ellenben ezek engedetlensége következtében könyörületet nyertetek,</verse>
				<verse number="31">úgy ők is – most ugyan megtagadták a rajtatok gyakorolt könyörülettel szemben az engedelmességet – azért, hogy utóbb ők is könyörületet nyerjenek.</verse>
				<verse number="32">Mert az Isten az összes embereket engedetlenségbe zárta össze, hogy valamennyin könyörülhessen.</verse>
				<verse number="33">Óh milyen mélységesen gazdag Istennek bölcsessége és tudománya. Milyen kifürkészhetetlenek ítéletei és kinyomozhatatlanok útjai.</verse>
				<verse number="34">Ugyan kiismerte-e valaki az Úr értelmét? Lett-e valaki neki tanácsosa?</verse>
				<verse number="35">Adott-e valaki neki előre, hogy annak visszafizetését várhassa?</verse>
				<verse number="36">Mert belőle jött elő, rajta keresztül megy és őfelé halad minden. Övé a dicsőség mind az örök korokig. Ámen.</verse>
			</chapter>
			<chapter number="12">
				<verse number="1">Esengek hozzátok, testvéreim, hogy testeteket az isteni irgalmasságon keresztül állítsátok oda élő, szent, Istennek kedves áldozatul, ez legyen a ti istentiszteleti szolgálatotok, mely az igének megfelel.</verse>
				<verse number="2">Ne idomuljatok ehhez a korhoz, hanem megújult értelemmel alakuljatok át, hogy azt próbálgassátok, hogy mi az Isten jó, kedves és tökéletes akarata.</verse>
				<verse number="3">A nekem adott kegyelmen át azt mondom tehát mindenkinek, aki köztetek van, hogy elméjét ne jártassa a magas dolgokon azon felül, amiben járnia kellene, hanem azon járjon az elmétek, hogy hogyan kell viselkednetek, józanul, kinek-kinek úgy, ahogy Isten a hit mértékét kiosztotta.</verse>
				<verse number="4">Mint ahogy tudniillik egy testben sok tagunk van, a sok tagnak pedig nem ugyanaz a tennivalója,</verse>
				<verse number="5">úgy a Krisztusban is sokan egy testet képezünk, de egyenként a többinek vagyunk a tagjai.</verse>
				<verse number="6">Mivel pedig a kegyelemajándékok aszerint, hogy mire kaptunk kegyelmet, különbözők, mindenki a maga kegyelemajándékát forgassa: aki prófétálást kapott, használja azt, ahogy a hit mértéke engedi,</verse>
				<verse number="7">aki szolgálat ajándékát kapta, forgolódjék a szolgálatban, a tanító a tanításban,</verse>
				<verse number="8">bátorító a bátorításban, az adakozó egyszerűségben, az elöljáró serénységgel, a könyörülő vidámsággal.</verse>
				<verse number="9">A szeretetet képmutatás nélkül gyakoroljuk, utálattal forduljunk el a rossztól, ragaszkodjunk a jóhoz.</verse>
				<verse number="10">Ha a testvérek kedvelését kaptuk ajándékul, egymás iránt gyöngédek legyünk, a tiszteletadásban egymást megelőzők,</verse>
				<verse number="11">a serénykedésben nem késlekedők, szellem által buzgók az Úrnak rabszolgáiként,</verse>
				<verse number="12">reménységben örvendezők, a szorongattatásban állhatatosak, az imádkozásban kitartók,</verse>
				<verse number="13">a szentek szükségleteire vagyonukat közlők, vendégszeretetre alkalmat keresők.</verse>
				<verse number="14">Áldjátok az üldözőket, áldjátok, ne átkozzátok,</verse>
				<verse number="15">az örvendezőkkel együtt örüljetek, a sírókkal együtt sírjatok,</verse>
				<verse number="16">egy célra, egymás javára törekedjetek. Ne a magas dolgokon jártassátok eszeteket, hanem az alacsonyan levőkkel tartsatok együtt. Ne legyetek önmagatok előtt eszesek,</verse>
				<verse number="17">gonoszért gonosszal senkinek ne fizessetek, nemes dolgokon gondolkozzatok, úgy, hogy azt mindenki lássa.</verse>
				<verse number="18">Ha lehetséges, amennyiben rajtatok áll, minden emberrel békességben éljetek,</verse>
				<verse number="19">ne szerezzetek megtorlást magatokért szeretteim, hanem adjatok helyt az isteni haragnak. Hiszen írva van: „Enyém a megtorlás. Én majd megfizetek.” Ezt mondja az Úr.</verse>
				<verse number="20">„De ha ellenséged éheznék, etesd meg, ha szomjaznék, itasd meg, mert amikor ezt teszed, tüzes szenet halmozol fejére,</verse>
				<verse number="21">ne győzzön le a gonosz, inkább jóval győzd le a gonoszt.”</verse>
			</chapter>
			<chapter number="13">
				<verse number="1">Minden lélek vesse magát a felettes hatóság alá, mert nincs más hatóság, csak Istentől adott, a meglevőket Isten rendelte el</verse>
				<verse number="2">Így hát, aki a hatóságnak ellene szegül, Isten rendelkezésével fordul szembe. Az ellenállók ítéletet vonnak magukra.</verse>
				<verse number="3">Mert az elöljárók nem a jó, hanem a gonosz tettek elrettentésére vannak. Azt akarod, hogy a hatóságtól ne kelljen rettegned? Tedd a jót, és dicséretet kapsz tőle.</verse>
				<verse number="4">Mert a hatóság Istent szolgálja, a te javadra. Ám, ha a gonoszt teszed, félj. Mert nem hiába viseli a fegyvert, hisz Isten szolgája, a haragot hozó megtorlója annak, aki a gonoszt cselekszi.</verse>
				<verse number="5">Kényszer alá vagyunk tehát vetve, nemcsak a harag kedvéért, hanem a lelkiismeret kedvéért is.</verse>
				<verse number="6">Adót azért kell nekik fizetnetek, mert Isten szolgálatát végzik, és ugyanezért a célért szorgoskodnak, mint Isten.</verse>
				<verse number="7">Adjátok meg mindenkinek, amivel tartoztok, akinek adóval, az adót, akinek vámmal, a vámot, akinek félelemmel a félelmet, akinek tiszteletadással, a tiszteletadást.</verse>
				<verse number="8">Ne tartozzatok senkinek semmivel, kivéve egymásnak szeretettel. Mert aki a másikat szereti, betöltötte a törvényt.</verse>
				<verse number="9">Hiszen e parancsokat: „Ne törj házasságot, ne ölj, ne lopj, ne kívánkozzál”, és ha van még más, ez az ige foglalja egy egészbe: „Szeresd felebarátodat, mint magadat!”</verse>
				<verse number="10">A szeretet nem szerez a felebarátnak gonosz bántalmazást. Szeretettel teljesen betöltjük a törvényt.</verse>
				<verse number="11">S mindezt úgy cselekedjétek, mint akik ismeritek az időt és tudjátok, hogy itt az órája már annak, hogy az álomból felkeljünk. Mert most közelebb hozzánk a menekülés, mint mikor hívőkké lettünk.</verse>
				<verse number="12">Az éj előrehaladt, a nappal közel jött, tegyük félre hát a sötétség munkáit, öltsük fel a világosság fegyvereit!</verse>
				<verse number="13">Illedelmesen járjunk, mint nappal kell, ne lakmározással, részegeskedéssel; ne bujálkodással és kicsapongással, ne civakodással és versengéssel,</verse>
				<verse number="14">hanem öltsük magunkra az Urat, a Krisztus Jézust, és ne tegyétek meg a húsnak szándékát, hogy vágyakat ne gerjesszenek.</verse>
			</chapter>
			<chapter number="14">
				<verse number="1">Karoljátok fel a hitben erőtlenül élőt, de anélkül, hogy gondolatait kezdenétek bírálgatni.</verse>
				<verse number="2">Van, aki azt hiszi, hogy mindent megehet, az erőtlen ellenben főzeléket eszik.</verse>
				<verse number="3">Aki mindent megeszik, ne vesse meg azt, aki nem eszik meg mindent, ne ítélje el azt, aki megeszi, mert</verse>
				<verse number="4">Isten fogadta őt magához. Ki vagy te, hogy másnak a cselédjén ítélkezel? Saját ura állítja talpra vagy ítéli el. De talpán fog állni, mert az Úrnak hatalma van rá, hogy felállítsa.</verse>
				<verse number="5">Van, aki különbséget tesz nap és nap között, van, aki minden napot egyformának ítél, ki-ki a saját értelmében teljes legyen.</verse>
				<verse number="6">Aki napokon jártatja az eszét, az Úrtól indítva teszi. Aki eszik, az Úrtól indítva eszik, hiszen hálát ad Istennek. Aki nem eszik, az Úr indítására nem eszik és hálát ad Istennek.</verse>
				<verse number="7">Mert közülünk senki sem él önmagától és senki sem hal önmaga akaratából.</verse>
				<verse number="8">Mert ha élünk is, az Úrtól van életünk, és ha meghalunk is, az Úrtól van a halálunk. Tehát akár élünk, akár halunk, az Úréi vagyunk.</verse>
				<verse number="9">Mert avégre halt meg és elevenedett meg a Krisztus, hogy holtakon is, élőkön is uralkodjék.</verse>
				<verse number="10">Mi jogon ítélkezel te testvéreden? Vagy éppen mi jogon veted meg testvéredet? Hiszen mindnyájunknak oda kell állanunk Isten ítélőszéke elé.</verse>
				<verse number="11">Mert írva áll: „Ahogy én élek, oly bizonyos, hogy minden térd meg fog hajolni nekem – ezt mondja az Úr –, és minden nyelv vallást fog tenni Isten mellett.”</verse>
				<verse number="12">Következőleg közülünk mindenki maga fog számot adni magáról Istennek.</verse>
				<verse number="13">Tovább tehát ne ítélgessük egymást, hanem annál a döntésnél maradjatok meg inkább, hogy ütközést vagy kelepcét a testvér elé nem fogtok vetni.</verse>
				<verse number="14">Tudom, éspedig az Úrban, Jézusban vált meggyőződésemmé, hogy önmagától semmi sem közönséges, csak ha valaki valamit közönségesnek gondol, annak az közönségessé lesz.</verse>
				<verse number="15">Ha tehát valamely étellel testvéreidet megszomorítod, nem a szeretet vezeti viselkedésedet. Ételeddel ne veszítsd el azt, akiért a Krisztus meghalt.</verse>
				<verse number="16">Ne káromolják azt, ami nektek jó.</verse>
				<verse number="17">Hiszen az Isten királysága nem evés és ivás, hanem a Szent Szellemben található igazságosság, békesség és öröm.</verse>
				<verse number="18">Mert az, aki ilyesmivel szolgál a Krisztusnak, az Istennek kedves, az emberek előtt próbaálló.</verse>
				<verse number="19">Vessük tehát magunkat azután, ami a békességet és az egymásra való épülést szolgálja.</verse>
				<verse number="20">Étel miatt ne rombold le az Isten művét. Minden tiszta, de gonosszá válik annak az embernek részére, aki úgy eszi, mintha az kelepce volna a számára.</verse>
				<verse number="21">Szép dolog nem enni húst, nem inni bort, sem olyant nem tenni, ami testvéredet tőrbe ejti.</verse>
				<verse number="22">Hited van neked? Tartsd meg magadnak Isten előtt. Boldog az, aki nem ítéli el magát abban, amit kipróbáltnak lát.</verse>
				<verse number="23">A kételkedő, ha eszik, kárhoztatás alatt van, mert nem hit alapján cselekszik. Vétek minden, ami nincs hitből.</verse>
			</chapter>
			<chapter number="15">
				<verse number="1">Mi, akik hatalmat érzünk magunkban, tartozunk a tehetetlenek erőtlenségét hordozni, és nem szabad a magunk tetszését keresnünk.</verse>
				<verse number="2">Közülünk mindenki felebarátjának tetszését keresse, hogy azt munkálja, ami az építéshez jó.</verse>
				<verse number="3">A Krisztus sem a maga tetszését kereste, hanem – mint írva van – „A téged szidalmazóknak szidalmai reám hullottak.”</verse>
				<verse number="4">Amiket előre megírtak, azért írták meg, hogy bennünket tanítsanak, hogy állhatatossággal és az írások bátorításával a reménységet megtartsuk.</verse>
				<verse number="5">Az állhatatosságnak és bátorításnak Istene adja meg nektek, hogy a Krisztus Jézushoz igazodva egymás között is ugyanazon a dolgon jártassátok elméteket</verse>
				<verse number="6">és egy indulattal, egy szájjal dicsőítsétek az Istent, Urunknak, a Krisztus Jézusnak az Atyját.</verse>
				<verse number="7">Ezért fogadjátok egymást szívetekre, ahogy Isten dicsőségére a Krisztus is magához fogadott bennünket.</verse>
				<verse number="8">Mert azt mondom, hogy a Krisztus az Isten igazságának kedvéért lett a körülmetélkedés kiszolgálója, hogy ezzel az atyáknak tett ígéreteket szilárdakká tegye.</verse>
				<verse number="9">A nemzetek pedig ugyanakkor könyörületéért dicsőíthessék az Istent, amint írva van: „Ezért vallást teszek rólad a nemzetek között, és nevednek dalt pengetek.”</verse>
				<verse number="10">Majd megint ezt mondja: „Vigadjatok nemzetek, az ő népével együtt.”</verse>
				<verse number="11">Ismét: „Magasztaljátok az Urat, mind ti nemzetek, mondjanak rá magasztalást mind a népek.”</verse>
				<verse number="12">Majd újra Ézsaiás ezt mondja: „Sarjad Jesszéből egy gyökér, ki fölkél majd, hogy a nemzeteken uralkodjék, nemzetek fognak benne reménykedni.”</verse>
				<verse number="13">A reménységnek Istene töltsön be hát titeket a hívés révén teljes örömmel és békességgel, hogy a Szent Szellem hatalma bőségessé tehesse reménységeteket.</verse>
				<verse number="14">Felőletek testvéreim, én magam is arról vagyok meggyőződve, hogy telve vagytok derekassággal, telve mindenféle ismerettel, képesek arra, hogy egymást is intsétek.</verse>
				<verse number="15">Ennek ellenére is írok, mire még jobban bátorít többek között az, hogy így az Istentől nekem adott kegyelemmel felhívhatom figyelmeteket arra,</verse>
				<verse number="16">hogy amikor az örömüzenet papi szolgálatát végzem, én a Krisztus Jézusnak a nemzetek közé kirendelt áldozó papja vagyok, hogy a nemzetek felajánlását elfogadhatóvá, Szent Szellem által megszenteltté tegyem.</verse>
				<verse number="17">Mert a munka isteni részét tekintve van dicsekedni valóm a Krisztus Jézussal,</verse>
				<verse number="18">olyasmiről azonban aligha lesz bátorságom beszámolni, amit a Szellem hatalma nélkül tettem volna, amit rajtam keresztül nem a Krisztus munkált volna szóval, tettel,</verse>
				<verse number="19">jelek, csodák hatalmával. Csak így történhetett, hogy Jeruzsálemtől elkezdve Illíriáig mindent betölthettem a Krisztus örömüzenetével.</verse>
				<verse number="20">Eszerint én abba helyezem becsvágyamat, hogy az örömüzenetet úgy hirdessem, hogy ne másnak talaján építsek, hanem ott, ahol a Krisztus nevét még nem említették.</verse>
				<verse number="21">Úgy, ahogy írva van: „Meg fogják látni őt azok, kiknek még nem hirdették őt, belátásra jutnak azok, akik még nem hallottak róla.”</verse>
				<verse number="22">Ezért, bár sok ízben akadályozva voltam abban, hogy hozzátok menjek,</verse>
				<verse number="23">– most, hogy többé már nincs helyem ezeken a tájakon, és mivel már sok éve él bennem a sóvárgás, hogy hozzátok elmehessek:</verse>
				<verse number="24">remélem, hogy mihelyt Hiszpániába utazom, átutazóban titeket is meglátogathatlak. Ti fogtok engem azután oda útnak indítani, ha már előbb részben veletek is beteltem.</verse>
				<verse number="25">Most egyelőre a szenteknek való szolgálatban Jeruzsálembe utazom.</verse>
				<verse number="26">Macedónia és Ahája ugyanis úgy látta helyesnek, hogy javaikat közöljék a jeruzsálemi szentek szegényeivel.</verse>
				<verse number="27">Helyesnek látták, de adósaik is nekik, mert ha azok szellemi javaikat közölték a nemzetekkel, ezek is tartoznak hús javaival szolgálni nekik.</verse>
				<verse number="28">Ha ezt elvégeztem és a gyümölcsükre a pecsétet ráütöttem, rajtatok keresztül el fogok menni Hiszpániába.</verse>
				<verse number="29">Azt azonban tudom, hogy ha majd hozzátok megyek, a Krisztus teljes áldását viszem magammal.</verse>
				<verse number="30">Urunkon, a Krisztus Jézuson át és a Szellem szeretete által arra bátorítalak titeket testvéreim, hogy Istennek mondott imádságaitokban küzdjetek velem együtt, értem, azért,</verse>
				<verse number="31">hogy Júdeában az engedetlenek közül kiragadtassam, hogy jeruzsálemi szolgálatom a szenteknek kellemes legyen,</verse>
				<verse number="32">hogy Isten akaratával örömmel mehessek hozzátok, és felüdülhessek körötökben.</verse>
				<verse number="33">A békességnek Istene legyen mindnyájatokkal. Ámen.</verse>
			</chapter>
			<chapter number="16">
				<verse number="1">Ajánlom nektek testvérünket, Fébét, a kenkreai eklézsia szolgálóját,</verse>
				<verse number="2">hogy őt szentekhez méltónak fogadjátok magatokhoz az Úrban, és álljatok melléje minden dologban, amiben rátok szorul, hiszen ő is sokaknak gyámolítója lett, nekem magamnak is.</verse>
				<verse number="3">Köszöntsétek Priszkát és Akvilát, a Krisztus Jézusban munkatársaimat,</verse>
				<verse number="4">akik lelkemért saját nyakukat helyezték tiló alá, kiknek nemcsak én vagyok hálás, hanem a nemzetek összes eklézsiái is.</verse>
				<verse number="5">Köszöntsétek a házukban levő eklézsiát is. Köszöntsétek a szeretett Epenetuszomat is, akit Ázsia zsengéjeként vittem a Krisztusnak.</verse>
				<verse number="6">Köszöntsétek Máriát, aki sokat fáradozott érdeketekben!</verse>
				<verse number="7">Köszöntsétek Andronikoszt és Juniát, rokonaimat és fogolytársaimat, akik igen jelesek az apostolok között, kik már előttem a Krisztusban voltak.</verse>
				<verse number="8">Köszöntsétek Ampliátoszt, akit az Úrban szeretek.</verse>
				<verse number="9">Köszöntsétek Urbánuszt, ki a Krisztusban munkatársunk, és köszöntsétek szeretett Sztakiszomat!</verse>
				<verse number="10">Köszöntsétek a Krisztusban kipróbált Apellészt! Köszöntsétek az Arisztobuluszéktól valókat!</verse>
				<verse number="11">Köszöntsétek rokonomat Hérodiont! Köszöntsétek a Narcisszusz háza népéből valókat, akik az Úrban vannak!</verse>
				<verse number="12">Köszöntsétek Trifénát és Trifószát, kik az Úrban fáradoznak! Köszöntsétek a szeretett Perziszt, aki sokat fáradozott az Úrban!</verse>
				<verse number="13">Köszöntsétek az Úrban kiválasztott Rúfuszt és anyját, aki az én anyám is.</verse>
				<verse number="14">Köszöntsétek Aszinkrituszt, Flegónt, Hermészt, Patrobászt, Hermászt és a velük levő testvéreket!</verse>
				<verse number="15">Köszöntsétek Filologoszt és Júliát, Néreuszt és annak húgát, Olimpiászt, valamint az összes náluk levő szenteket!</verse>
				<verse number="16">Köszöntsétek egymást szent csókkal! Köszöntenek titeket a Krisztusnak összes eklézsiái!</verse>
				<verse number="17">Esengem hozzátok testvéreim, hogy tartsátok a szemeteket azokon, akik a körül a tudomány körül, melyet tanultatok, egyenetlenségeket és kelepcéket készítenek,</verse>
				<verse number="18">és hajoljatok el tőlük. Mert az ilyenek nem Urunknak, a Krisztusnak szolgálnak, hanem a maguk hasának. Az ilyenek jóságtól csöpögő szavakkal és áldó szójárásukkal elcsalják azokat, akikben különben nincs gonoszság.</verse>
				<verse number="19">Hiszen a ti engedelmességeteknek híre mindenekhez elérkezett. Örömöm van bennetek. Szeretném, ha bölcsek volnátok a jóra, sérthetetlenek a gonosszal szemben.</verse>
				<verse number="20">A békességnek Istene hamar a lábatok alá fogja tiporni a sátánt. Urunknak, Jézusnak kegyelme legyen veletek!</verse>
				<verse number="21">Köszönt titeket munkatársam Timóteusz, továbbá rokonaim, Lúciusz, Jázon és Szószipatrosz.</verse>
				<verse number="22">Köszöntelek titeket az Úrban én is, Terciusz, ki e levelet leírtam.</verse>
				<verse number="23">Köszönt titeket Gájusz, házigazdánk nekem is, és az egész eklézsiának is. Köszönt titeket Erasztosz, a városgazda és Kvártusz testvér.</verse>
				<verse number="24">A mi Urunk Jézus Krisztus kegyelme legyen mindnyájatokkal!</verse>
				<verse number="25">Annak pedig, akinek van hatalma arra, hogy az én örömüzenetemben és a Krisztus Jézusról szóló igehirdetésben megszilárdítson titeket, abban az örök időkön át elhallgatott titokban, melyről most lehullt a lepel,</verse>
				<verse number="26">úgyhogy az most a szent próféták írásain keresztül az örök Isten rendelkezése szerint láthatóvá és közismertté lett az összes nemzetek számára, hogy hitbeli engedelmességet keltsen:</verse>
				<verse number="27">az egyedül bölcs Istennek szóljon a dicsőség a Krisztus Jézuson át, az örök korok korain át! Ámen.</verse>
			</chapter>
		</book>
		<book number="46">
			<chapter number="1">
				<verse number="1">Pál, Krisztus Jézusnak Isten akarata által elhívott apostola és Szosztenész testvér</verse>
				<verse number="2">az Isten Korintusban lévő egyházának írnak, a Krisztus Jézusban megszentelteknek, elhívott szenteknek, mindazokkal együtt, akik Urunknak, Krisztus Jézusnak nevét segítségül hívják bármely helyen, ki az övék is, a mienk is.</verse>
				<verse number="3">Kegyelem néktek és békesség Atyánktól, Istentől és Krisztus Jézus Úrtól.</verse>
				<verse number="4">Mindenkor hálát adok Istennek értetek, Istennek arra a kegyelmére gondolva, melyet a Krisztus Jézusban nektek adott,</verse>
				<verse number="5">hogy őbenne mindenben meggazdagodtatok, mindenféle igében és mindenféle ismeretben, abban a mértékben,</verse>
				<verse number="6">ahogy a Krisztus bizonyságtétele köztetek bizonyos lett,</verse>
				<verse number="7">úgyhogy a kegyelem egy ajándékában sem szűkölködtök, amíg Urunknak, a Krisztus Jézusnak lelepleződését várjátok.</verse>
				<verse number="8">Ő pedig szilárdságot fog adni nektek a végső időkre, hogy feddhetetlenek legyetek Jézus Urunknak napján.</verse>
				<verse number="9">Hű az Isten, aki elhívott titeket Fiának, Krisztus Jézusnak, a mi Urunknak közösségébe.</verse>
				<verse number="10">Urunknak, a Krisztus Jézusnak neve által felszólítalak titeket testvéreim, hogy mindnyájatoknak ugyanaz legyen a beszédetek, s ne legyenek köztetek hasadások, hanem ugyanabban a meglátásban és ugyanabban a megismerésben legyetek helyreállítva.</verse>
				<verse number="11">Kloé emberei ugyanis világossá tették előttem felőletek testvéreim, hogy vetélkedések vannak köztetek.</verse>
				<verse number="12">Úgy értem, hogy közületek így szólnak egyesek: Én Pálé vagyok, én Apollósé, én Kéfásé, én a Krisztusé.</verse>
				<verse number="13">Részekre osztották a Krisztust? Vagy Pál feszíttetett meg értetek? Vagy Pál nevébe merítkeztetek be?</verse>
				<verse number="14">Hálát adok, hogy közületek senkit sem merítettem be, csak Kriszpuszt és Gájuszt.</verse>
				<verse number="15">Hogy valaki azt ne mondja, hogy az én nevembe merítkeztetek be.</verse>
				<verse number="16">Bemerítettem még Sztefánász házát is. Egyébiránt nem tudom, hogy valaki mást bemerítettem volna.</verse>
				<verse number="17">A Krisztus ugyanis nem bemeríteni küldött engem, hanem örömüzenetet hirdetni, nem a szó bölcsességével, hogy a Krisztus keresztje üressé ne váljék.</verse>
				<verse number="18">A keresztről szóló ige ugyanis ostobaság azoknak, akik elvesznek, nekünk azonban, akik megszabadulunk, Istennek hatalma.</verse>
				<verse number="19">Hiszen így írták meg: „Megsemmisítem a bölcsek bölcsességét, s az értelmesek értését elvetem.”</verse>
				<verse number="20">Hol marad a bölcs? Hol az írástudó? Hol ennek a világkorszaknak vitatkozója? Nem tette-e ostobasággá Isten a világ bölcsességét?</verse>
				<verse number="21">Miután a világ a bölcselet által nem ismerte meg az Istent az isteni bölcsességben, Isten úgy látta jónak, hogy „ostoba” igehirdetéssel mentse meg a hívőket.</verse>
				<verse number="22">Miután a zsidók is jeleket kívánnak, hellének is bölcsességet keresnek,</verse>
				<verse number="23">mi megfeszített Krisztust hirdetünk a zsidóknak botrányul, helléneknek ostobaságul,</verse>
				<verse number="24">a választottaknak maguknak azonban, zsidóknak is, helléneknek is Krisztusul, Isten hatalmául, Isten bölcsességéül.</verse>
				<verse number="25">Mert Isten ostobasága bölcsebb az embereknél, és Isten erőtlensége erősebb az embereknél.</verse>
				<verse number="26">Nézzetek csak vissza elhívatástok idejére, hogy nem sokan voltatok hús szerint bölcsek, nem sokan hatalmasok, nem sokan előkelőek.</verse>
				<verse number="27">Ellenkezőleg, Isten azt választotta ki, ami ostoba a világban, hogy a bölcseket megszégyenítse, ami a világban erőtelen, azt választotta ki az Isten, hogy megszégyenítse azt, ami erős</verse>
				<verse number="28">és azt választotta ki Isten, ami a világban nem nemes, ami megvetett, sőt a nem levőket, hogy hatástalanná tegye azt, ami van,</verse>
				<verse number="29">hogy az Isten előtt egy hús se dicsekedhessék.</verse>
				<verse number="30">Mert őtőle van, hogy ti a Krisztus Jézusban vagytok, kit Isten bölcsességünkké tett, továbbá igazságosságunkká, megszentelődésünkké, megváltásunkká is,</verse>
				<verse number="31">hogy – amint írva van – „aki dicsekszik, az Úrral dicsekedjék.”</verse>
			</chapter>
			<chapter number="2">
				<verse number="1">Mikor hozzátok mentem testvéreim, én sem úgy mentem, hogy túltengő ékesszólással, vagy bölcsességgel hirdettem volna nektek az Isten bizonyságtételét.</verse>
				<verse number="2">Eltökéltem ugyanis, hogy semmiről sem fogok tudni köztetek a Krisztus Jézuson kívül, s róla is csak úgy, mint megfeszítettről.</verse>
				<verse number="3">Sok erőtelenség, félelem és reszketés vett körül, mikor hozzátok jutottam,</verse>
				<verse number="4">beszédemet és igehirdetésemet nem bölcs szavak tették meggyőzőkké, hanem a Szellem és hatalom felmutatása,</verse>
				<verse number="5">hogy hitetek ne emberi bölcsességen, hanem Isten hatalmán nyugodjék.</verse>
				<verse number="6">Ugyan bölcsességet is szólunk, de a tökéletesek között, azonban nem ennek a korszaknak, nem e korszak fejeinek bölcsességét, akik elvesznek,</verse>
				<verse number="7">hanem titokként Istennek bölcsességét, azt az elrejtettet, melyet az Isten korszakokkal ezelőtt különválasztott a mi dicsőségünkre,</verse>
				<verse number="8">mely e világ fejei közül senkinek sincs birtokában, senki sem ismerte meg. Hiszen, ha megismerték volna a dicsőség Urát, nem feszítették volna meg.</verse>
				<verse number="9">Ellenkezőleg. Amint írva van: „Amit szem nem látott, és fül nem hallott, ami ember szívében fel nem ötlött, azt készítette Isten az őt szeretőknek.”</verse>
				<verse number="10">Nekünk tudniillik a Szellem által jelentette ki az Isten. A Szellem ugyanis mindent nyomoz, az Isten mélységeit is.</verse>
				<verse number="11">Melyik ember ismeri ugyanis az ember dolgait, hacsak nem az ember szelleme? Ekképp az Isten dolgait senki sem ismeri, csak az Isten Szelleme.</verse>
				<verse number="12">Mi pedig nem a világ szellemét kaptuk, hanem az Istenből kiáramló szellemet, hogy tudjuk azt, amivel Isten kegyelme ajándékozott meg bennünket.</verse>
				<verse number="13">Amit szólunk is, nem emberi bölcsesség tanította szavakkal szóljuk, szellemi dolgokkal mérve össze a szellemi dolgokat.</verse>
				<verse number="14">Lelki ember nem fogadja el Isten Szellemének dolgait, hiszen ostobaság neki. Nem is ismerheti meg, mert szellemileg vizsgálhatók meg.</verse>
				<verse number="15">A szellemi ember mindent megvizsgál, ő maga azonban senki vizsgálata alá nem esik.</verse>
				<verse number="16">Hát ugyan ki ismerte meg úgy az Úr gondolkodását, hogy taníthatná őt? Bennünk azonban az Úr gondolkodása van.</verse>
			</chapter>
			<chapter number="3">
				<verse number="1">Veletek azonban nem beszélhettem úgy, mint szellemiekkel, hanem csak úgy, mint húsból valókkal, mint Krisztusban lévő kiskorúakkal.</verse>
				<verse number="2">Tejet itattam veletek, nem kenyeret, hiszen még nem bírtátok volna el,</verse>
				<verse number="3">még hústermészetűek vagytok, mert amennyiben köztetek irigység és vetélkedés van, nem vagytok-e hústermészetűek? Nem emberi módon jártok-e?</verse>
				<verse number="4">Mikor ugyanis az egyik ezt mondja: Én Pálé vagyok, a másik: Én Apollósé, nem emberek vagytok-e?</verse>
				<verse number="5">Hát mi Apollós? Mi Pál? Kiszolgálók, kik által hívőkké lettetek. S mindenkinek az a rész jutott, melyet az Úr adott neki.</verse>
				<verse number="6">Én ültettem, Apollós öntözött, de az Isten növesztett.</verse>
				<verse number="7">Így hát semmi az, aki ültet, és semmi az, aki öntöz, csak a növesztő Isten valami.</verse>
				<verse number="8">Az ültető és az öntöző egy, ki-ki fáradozásához képest meg fogja kapni a maga bérét.</verse>
				<verse number="9">Hiszen mi Isten munkatársai vagyunk: Isten szántóföldje, Isten épülete vagytok ti.</verse>
				<verse number="10">Az Isten nekem adott kegyelméhez képest bölcs építőmesterként alapot vetettem, de más épít rá. Mindenki nézzen utána, hogyan épít.</verse>
				<verse number="11">Hiszen más alapot senki sem vethet azon kívül, ami már benn fekszik, és ez Jézus, a Krisztus.</verse>
				<verse number="12">Mármost erre az alapra lehet aranyat, ezüstöt, értékes köveket, fát, szénát, szalmát építeni,</verse>
				<verse number="13">egyszer mindenkinek a munkája látható lesz. Ama nap ugyanis világosságra fogja hozni, mert tűzben lepleződik le. Mindenkinek a munkáját hogy minemű, a tűz fogja megpróbálni.</verse>
				<verse number="14">Ha valakinek a munkája, melyet épített, megmarad, bért kap majd,</verse>
				<verse number="15">ha valakinek a munkája megég, kárát vallja, ő maga azonban meg fog menekülni, de úgy, mint tűzön keresztül.</verse>
				<verse number="16">Nem tudjátok, hogy Isten temploma vagytok? S hogy Isten Szelleme lakik bennetek?</verse>
				<verse number="17">Ha valaki megrontja Isten templomát, meg fogja rontani azt az Isten. Hisz Isten temploma szent, s ti vagytok ez a templom.</verse>
				<verse number="18">Senki ne ejtsen meg titeket csalással! Ha köztetek valaki úgy gondolja, hogy bölcs ebben a korszakban, ostobává legyen, hogy bölccsé lehessen!</verse>
				<verse number="19">Mert ennek a korszaknak a bölcsessége ostobaság az Istennél. Hiszen megírták: „Ő rajtakapja a bölcseket azon, hogy mindenre kaphatók.”</verse>
				<verse number="20">Majd megint: „Ismeri az Úr a bölcsek érveléseit, hogy azok hiábavalók.”</verse>
				<verse number="21">Így hát emberekkel senki ne dicsekedjék. Mert minden a tiétek,</verse>
				<verse number="22">Pál is, Apollós is, Kéfás is, világ is, élet is, halál is, jelenvalók is, jövendők is: minden a tiétek!</verse>
				<verse number="23">De ti a Krisztuséi vagytok, a Krisztus pedig Istené.</verse>
			</chapter>
			<chapter number="4">
				<verse number="1">Velünk úgy kell számolni, mint a Krisztus szolgáival, mint Isten titkainak sáfáraival.</verse>
				<verse number="2">Ha ez így van, sáfárokon mást nem lehet keresni, csakhogy híveknek találtassanak.</verse>
				<verse number="3">Nekem pedig a legkisebb dolog, hogy ti ítélkezzetek rajtam, vagy emberi ítéletnap, sőt magam sem ítélkezem magamon,</verse>
				<verse number="4">mert lelkiismeretem semmiről sem tud magamra vonatkozólag, de ez még nem tesz engem igazságossá: aki rajtam ítélkezik, az az Úr.</verse>
				<verse number="5">Így hát idő előtt ti se ítéljetek semmi felől, amíg el nem jön az Úr. Ő majd rávilágít a sötétség rejtett dolgaira, s világossá teszi a szívek szándékait. Akkor majd mindenki az Úrtól kapja meg dicséretét.</verse>
				<verse number="6">Ezt a példát tiértetek alkalmaztam magamra és Apollósra, testvéreim, hogy rajtunk tanuljátok meg, hogy nem szabad túlhaladni azon, ami meghatott, hogy fel ne fuvalkodjatok az egyik kedvéért a másik ellen fordulva.</verse>
				<verse number="7">Ki tesz téged különbbé? Mid van, amit nem kaptál volna? Ha pedig kaptad te is, miért dicsekszel úgy, mintha nem kaptad volna?</verse>
				<verse number="8">Már jóllaktatok. Már meggazdagodtatok. Nélkülünk királyságra jutottatok. Óh, bárcsak királyságra jutottatok volna, hogy mi is veletek együtt uralkodnánk.</verse>
				<verse number="9">Úgy tűnik fel nekem, hogy bennünket, apostolokat az Isten utolsóknak jelölt ki, mintha halálraítéltek volnánk, mert színházává lettünk a világnak, angyaloknak, embereknek is:</verse>
				<verse number="10">mi a Krisztusért ostobákká, ti ellenben a Krisztusban okosokká, mi erőtlenekké, ti erősekké, ti dicsőségesekké, mi ellenben dicstelenekké.</verse>
				<verse number="11">A mostani óráig éhezünk, szomjazunk, mezítelenkedünk, arcul vernek minket, hazátlanok vagyunk,</verse>
				<verse number="12">saját kezünkkel dolgozva fáradunk, míg minket szidalmaznak, mi áldunk, amíg üldöznek, mi felülmaradunk,</verse>
				<verse number="13">amíg rossz hírünket keltik, mi vigasztalunk. Mintegy a világ szemétjévé lettünk, mindenek mocskává a mai napig.</verse>
				<verse number="14">Nem úgy írom ezeket, hogy megszégyenítselek titeket, hanem hogy szeretett gyermekként intselek.</verse>
				<verse number="15">Ha tízezer nevelőtök volna is a Krisztusban, de nem sok atyátok. Mert a Krisztus Jézusban az örömüzenettel én nemzettelek titeket.</verse>
				<verse number="16">Kérlek hát titeket, utánzóimmá legyetek.</verse>
				<verse number="17">Éppen azért küldtem hozzátok Timóteust, aki szeretett és hűséges gyermekem az Úrban, hogy titeket az én utaimra emlékeztessen, melyek a Krisztus Jézusban vannak, mint ahogy mindenhol minden egyházban tanítok.</verse>
				<verse number="18">De némelyek úgy felfuvalkodtak, mintha nem mennék el hozzátok.</verse>
				<verse number="19">Pedig ha az Úr akarja, hamarosan elmegyek hozzátok, s megismerkedem a felfuvalkodottaknak nem a beszédével, hanem a hatalmával.</verse>
				<verse number="20">Mert az Isten királysága nem beszédben nyilvánul meg, hanem hatalomban.</verse>
				<verse number="21">Mit akartok? Vesszővel menjek hozzátok, vagy szeretettel és szelídség szellemével?</verse>
			</chapter>
			<chapter number="5">
				<verse number="1">Általánosságban is lehet köztetek paráznaságról hallani, de olyan paráznaság is előfordul, amilyen még a nemzetek között sem hallható: hogy valaki atyja feleségét bírja.</verse>
				<verse number="2">Ti pedig felfuvalkodtatok, ahelyett hogy inkább gyászolnátok, hogy közületek kikerüljön az, aki ezt a tettet elkövette.</verse>
				<verse number="3">Én ugyan, ki testben távol, de szellemben jelen vagyok, mint jelenlévő már ítéltem, hogy azt, aki ezt elkövette,</verse>
				<verse number="4">míg ti az Úrnak, Jézusnak nevében az én szellememmel összejöttök, a mi Urunknak, Jézusnak hatalmával</verse>
				<verse number="5">átadjuk az ilyent a sátánnak a hús romlására, hogy a szellem az Úrnak napján megmentessék.</verse>
				<verse number="6">Nem jó a ti dicsekvéstek. Nem tudjátok, hogy kevés kovász az egész tésztát megkeleszti?</verse>
				<verse number="7">Tisztítsátok ki a régi kovászt, hogy új tésztává legyetek annak megfelelően, hogy kovásztalanok vagytok. Hiszen a mi pászkabárányunk is megöletett már, a Krisztus.</verse>
				<verse number="8">Ezért ne régi kovásszal ünnepeljünk hát, ne is gonoszságnak és rosszaságnak kovászával, hanem tisztaságnak és igazságnak kovásztalanságával.</verse>
				<verse number="9">Megírtam nektek levelemben, hogy ne keveredjetek össze paráznákkal.</verse>
				<verse number="10">Nem általában e világnak paráznáival vagy kapzsijaival és ragadozóival vagy bálványimádóival, különben még a világból is ki kellene mennetek.</verse>
				<verse number="11">Nos azt írtam nektek, hogy ne keveredjetek össze olyannal, akit testvérnek neveznek és mégis parázna, vagy kapzsi, vagy bálványimádó, vagy szitkozódó, vagy részeges, vagy ragadozó, az ilyennel együtt se egyetek.</verse>
				<verse number="12">Hiszen mit tartozik ez rám, hogy a kívülvalókat megítéljem? Nem a benn lévőket ítélitek-e meg?</verse>
				<verse number="13">A kívülvalókat pedig Isten ítéli meg. Vessétek ki a gonoszt magatok közül.</verse>
			</chapter>
			<chapter number="6">
				<verse number="1">Merészel közületek valaki, akinek a másik ellen pere van, az igazságtalanoknál pereskedni? És nem a szenteknél?</verse>
				<verse number="2">Vagy nem tudjátok, hogy a szentek a világot fogják megítélni? És ha veletek ítéltetik meg a világot, arra méltatlanok vagytok, hogy a legkisebb dolgokban az ítélet mértékei legyetek?</verse>
				<verse number="3">Nem tudjátok, hogy angyalokat fogunk ítélni, nem a mindennapi élet dolgait?</verse>
				<verse number="4">Ha pedig a mindennapos élet dolgai felől kell ítélni, azokat ültetitek le, akiket a gyülekezetben megvetnek?</verse>
				<verse number="5">Azért mondom, hogy megszégyenítselek titeket. Nincs köztetek egyetlen bölcs sem, aki ítéletet tarthatna a testvére között?</verse>
				<verse number="6">Hanem testvér testvérrel pereskedik, éspedig hitetleneknél?</verse>
				<verse number="7">Egyáltalában már az is vereség nálatok, hogy pereitek vannak egymással. Miért nem szendveditek el inkább az igazságtalanságot?</verse>
				<verse number="8">Ellenkezőleg, ti követtek el igazságtalanságot, fosztogattok, éspedig testvéreteket.</verse>
				<verse number="9">Vagy nem tudjátok, hogy igazságtalanok Isten királyságát nem fogják örökölni? Ne tévelyegjetek! Sem paráznák, sem bálványimádók, sem puhányok, sem férfifertőzők,</verse>
				<verse number="10">sem tolvajok, sem kapzsik, sem iszákosok, sem szitkozódók, sem ragadozók Isten királyságát örökölni nem fogják.</verse>
				<verse number="11">Ezek voltatok néhányan, de lemosakodtatok, de megszentelődtetek, de megigazultatok a Krisztus Úrnak neve és Istenünknek Szelleme által.</verse>
				<verse number="12">Minden szabad nekem, de nem minden használ. Minden szabad nekem, csak azután le ne igázzon.</verse>
				<verse number="13">Az ételek a hasnak és a has az ételeknek, de az Isten amazt is, emezeket is félre fogja tenni. A test azonban nem a paráznaságnak való, hanem az Úrnak és az Úr a testnek.</verse>
				<verse number="14">Az Isten pedig az Urat is feltámasztotta, hatalma által minket is fel fog támasztani.</verse>
				<verse number="15">Nem tudjátok, hogy testetek a Krisztusnak tagja? Vegyem el a Krisztus tagjait, és parázna tagjaivá tegyem? Meg ne történjék!</verse>
				<verse number="16">Vagy nem tudjátok, hogy aki a paráznához ragaszkodik, egy test vele? „A kettő ugyanis – azt mondja az Írás – egy hússá lesz.”</verse>
				<verse number="17">Aki ellenben az Úrhoz ragaszkodik, egy szellem vele.</verse>
				<verse number="18">Meneküljetek a paráznaságtól! Minden vétek, melyet ember tesz, kívül van a testen, de aki paráználkodik, saját teste ellen vétkezik.</verse>
				<verse number="19">Vagy nem tudjátok, hogy testetek a bennetek levő Szent Szellemnek a temploma, akit Istentől kaptatok? És hogy nem vagytok magatokéi?</verse>
				<verse number="20">Áron vásároltak meg titeket. Magasztaljátok Istent testetekben!</verse>
			</chapter>
			<chapter number="7">
				<verse number="1">Afelől írtatok, hogy „jó az embernek asszonyhoz nem nyúlni.”</verse>
				<verse number="2">Ám a paráznaság miatt kinek-kinek legyen tulajdon felesége, és minden nőnek legyen meg a maga férje.</verse>
				<verse number="3">Az asszonynak adja meg a férj, amivel neki tartozik, hasonlóképpen az asszony a férjnek.</verse>
				<verse number="4">Az asszony nem rendelkezik a maga testével, hanem a férfi, hasonlóképpen a férfi sem rendelkezik a maga testével, hanem az asszony. S Ne fosszátok meg egymást, hanem csak megegyezésből egy időre, hogy szabad időtök legyen az imádkozásra, azután újra együtt legyetek, hogy mértéktelenségetek miatt meg ne kísértsen a sátán.</verse>
				<verse number="6">Ezt azonban engedményképpen mondom, nem parancsként.</verse>
				<verse number="7">Azt akarom, hogy minden ember úgy legyen, ahogy én, ámde kinek-kinek Istentől van a maga külön kegyelemajándéka, egyiknek így, a másiknak úgy.</verse>
				<verse number="8">Azoknak, akik nem házasok és özvegyek, azt mondom, hogy jó nekik, ha úgy maradnak, mint én is,</verse>
				<verse number="9">de ha nem tartóztatják meg magukat, házasodjanak meg. Mert jobb megházasodni, mint égni.</verse>
				<verse number="10">A házasoknak pedig azt rendelem, nem én, hanem az Úr, hogy az asszony ne váljék el a férjtől,</verse>
				<verse number="11">ha mégis elválik, maradjon házasságon kívül, vagy engesztelődjék ki, továbbá, hogy a férj ne küldje el feleségét.</verse>
				<verse number="12">A többieknek én mondom, nem az Úr, ha valamely testvérnek hitetlen felesége van és a feleség meg van elégedve, hogy együtt lakjék vele, ne küldje el a feleségét.</verse>
				<verse number="13">S ha valamely asszonynak van hitetlen férje, s ez megelégszik azzal, hogy vele lakjék, ne küldje el a férjet.</verse>
				<verse number="14">Mert megszentelődik a hitetlen asszony a testvér által, mert különben gyermekeik tisztátalanok volnának, pedig szentek.</verse>
				<verse number="15">Ám ha a hitetlen válik, váljék. Nincs rabszolgaságra vetve a férfi vagy a nőtestvér az ily dolgokban. Békességre szólott az Isten hívása számotokra.</verse>
				<verse number="16">Mert hát mit tudod te asszony, hogy megmentheted-e férjedet? Vagy mit tudod te férj, hogy megmentheted-e feleségedet?</verse>
				<verse number="17">Csak ahogy az Úr kinek-kinek részéül adta, ahogy kit-kit elhívott az Isten, úgy járjon. Ily rendelkezést adok az összes egyházakban.</verse>
				<verse number="18">Körülmetélve hívtak el valakit? Ne csinálja vissza! Körülmetéletlenül hívták el? Ne metéltesse magát körül!</verse>
				<verse number="19">A körülmetéltség semmit sem jelent, és a körülmetéletlenség sem jelent semmit, csak az Isten parancsolatainak megőrzése.</verse>
				<verse number="20">Mindenki maradjon meg abban a hivatásban, amelyben elhívták.</verse>
				<verse number="21">Rabszolgaként hívtak el? Ne törődj vele, sőt ha képes volnál szabaddá lenni, inkább azt használd.</verse>
				<verse number="22">Mert az Úrban elhívott rabszolga az Úrnak szabadosa (szabadon bocsátottja). Hasonlóképpen az, akit szabadon hívtak el, a Krisztus rabszolgája.</verse>
				<verse number="23">Áron vett meg titeket. Ne legyetek embereknek rabszolgái.</verse>
				<verse number="24">Ki-ki, amiben elhívták testvéreim, abban maradjon meg az Úrnál.</verse>
				<verse number="25">A szüzekre vonatkozólag nincs az Úrtól rendelkezésem, véleményt azonban adok, mint akit az Úr abban az irgalomban részesített, hogy megbízható legyek.</verse>
				<verse number="26">Úgy vélekedem, hogy a jelenvaló kényszer miatt jó ez az állapot, hogy jó az embernek így lenni.</verse>
				<verse number="27">Asszonyhoz vagy kötve, ne keress feloldást! Fel vagy oldva asszonytól? Ne keress asszonyt!</verse>
				<verse number="28">De akkor sem vétkezel, ha megházasodol. Ha férjhez menne is a szűz, nem vétkezik. De az ilyenek húsukban nyomorúságot szenvednek, én pedig kíméllek titeket.</verse>
				<verse number="29">Azt mondom testvéreim, hogy az idő meg van rövidítve. A jövőben azok, akiknek asszonyaik vannak, úgy legyenek, mintha nem volnának nekik,</verse>
				<verse number="30">akik sírnak, mintha nem sírnának, akik örvendeznek, mint a nem örvendők, akik vásárolnak, mint akiknek nincs semmijük,</verse>
				<verse number="31">s akik a világot élvezik, mint akik azt nem használják, mert elmúlik a világnak külső arculata.</verse>
				<verse number="32">Azt akarom, hogy gondtalanok legyetek. Aki nem házas, az Úr dolgaival törődik, hogy mi módon tetszhetik az Úrnak.</verse>
				<verse number="33">Aki megházasodott, a világ dolgaival törődik, hogy mint tetszhetik a feleségének,</verse>
				<verse number="34">szét van szaggatva. A nem házas asszony és a szűz az Úr dolgaival törődik, hogy testben is, szellemben is szent legyen. Aki megházasodott, a világ dolgaival törődik, hogy kedvére legyen a férjnek.</verse>
				<verse number="35">A ti magatok hasznáért mondom ezt, nem azért, hogy tőrt vessek nektek, hanem, hogy anélkül, hogy ide-oda rángatnának, illő és kitartó lehessen az életetek az Úr mellett.</verse>
				<verse number="36">Ha azonban valaki szégyennek tartja, hogy felnőtt leánya szűz legyen, és szüksége is van rá, hogy megházasodjék, tegye meg amit akar, nem vétkezik, házasodjanak meg.</verse>
				<verse number="37">Ám aki mozdíthatatlanul megáll szívében és nincs kényszere, hanem hatalma van akaratán s eldöntötte ezt szívében, hogy szűzét megőrzi, jól cselekszik.</verse>
				<verse number="38">Így hát, aki férjhez adja szűzét, jól cselekszik, de aki nem adja férjhez, jobban cselekszik.</verse>
				<verse number="39">Az asszony addig van kötve, ameddig férje él, ha elalszik a férj, szabad, férjhez mehet, akihez akar, ám csak az Úrban.</verse>
				<verse number="40">Boldogabb azonban, ha úgy marad, már az én véleményem szerint. De úgy vélem, nálam is Isten Szelleme van.</verse>
			</chapter>
			<chapter number="8">
				<verse number="1">A bálványáldozatok felől tudjuk, hogy mindnyájunknak van ismerete. Az ismeret felfuvalkodottá tesz, a szeretet ellenben épít.</verse>
				<verse number="2">Ha valakinek úgy tűnik fel, hogy tud valamit, még nem szerzett úgy ismeretet, ahogy ismernie kell.</verse>
				<verse number="3">Ám ha valaki szereti az Istent, az ismert az Istennél.</verse>
				<verse number="4">A bálványáldozatok evését illetőleg tudjuk, hogy nincs bálvány a világon, és hogy nincs több Isten, csak egy.</verse>
				<verse number="5">Vannak ugyan úgynevezett istenek égen is, földön is, aminthogy van sok isten és sok úr.</verse>
				<verse number="6">Nekünk azonban egy az Istenünk, az Atya, akitől van a mindenség, mi meg ő reá nézve, és egy az Úr, a Krisztus Jézus, aki által van a mindenség, mi is őáltala.</verse>
				<verse number="7">Ám nem mindenkiben van meg e tudás. Némelyek a bálványhoz való szokottság miatt a mai napig bálványáldozatként eszik az ilyen húst, s erőtelen lelkiismeretük lévén, az beszennyeződik.</verse>
				<verse number="8">Étel bennünket nem állít Isten mellé. Még ha nem eszünk, akkor sincs hiányunk, ha eszünk, akkor sincs bőségünk.</verse>
				<verse number="9">Vigyázzatok, hogy az, ahogy ti fölébe kerekedtek ennek a kérdésnek, az erőtleneknek botlására ne legyen.</verse>
				<verse number="10">Ha valaki meglát téged, akinek ismereted van, a bálványtemplomban evéshez dőlve, vajon erőtelen létére a lelkiismerete nem abban épül-e (erősödik meg), hogy bálványoknak áldozottat egyék?</verse>
				<verse number="11">Hiszen így elvész az erőtlen a te ismereted következtében, az a testvér, akiért a Krisztus meghalt.</verse>
				<verse number="12">Mikor így vétkeztek a testvérek ellen, és megsebzitek azoknak erőtlen lelkiismeretét, a Krisztus ellen vétkeztek.</verse>
				<verse number="13">Ha tehát étel botlásba viszi testvéremet, soha egyáltalán nem eszem húst, hogy testvéremet tőrbe ne ejtsem.</verse>
			</chapter>
			<chapter number="9">
				<verse number="1">Nem vagyok én szabad? Nem vagyok apostol? Nem láttam-e Urunkat, Jézust? Vajon nem az én munkám vagytok-e ti az Úrban?</verse>
				<verse number="2">Ha másoknak nem vagyok apostol, nektek bizonyára az vagyok. Mert az én apostolságom pecsétje ti vagytok az Úrban.</verse>
				<verse number="3">Azokkal szemben, akik vizsgálgatnak engem, védekezésem ez:</verse>
				<verse number="4">Nincs jogunk arra, hogy együnk és igyunk?</verse>
				<verse number="5">Nincs jogunk arra, hogy egy testvért feleségként magunkkal hordozzunk, mint ahogy a többi apostol, az Úrnak testvérei és Kéfás teszik?</verse>
				<verse number="6">Csak nekem és Barnabásnak nincs jogunk arra, hogy ne dolgozzunk?</verse>
				<verse number="7">Ki katonáskodik bármikor is a maga zsoldján? Ki ültet szőlőt, hogy ne ennék annak gyümölcséből? Ki terelget nyájat, hogy ne ennék a nyájnak tejéből?</verse>
				<verse number="8">Vajon csak emberi módon mondom ezeket? Vagy a törvény is nem ezt mondja-e?</verse>
				<verse number="9">Mózes törvényében ugyanis írva áll: „Ne kösd be a nyomtató ökör száját!” Vajon csak az ökrökre van az Istennek gondja?</verse>
				<verse number="10">Vagy talán értünk egyetemlegesen szól? Hiszen értünk írták meg, hogy a szántóvetőnek reménységgel kell szántania, és a cséplő a részesedés reményében csépel.</verse>
				<verse number="11">Ha mi nektek szellemieket vetettünk, nagy dolog, ha hús világához tartozókat készülünk aratni?</verse>
				<verse number="12">Ha mások részesednek abban a jogban, hogy a tiéteken rendelkezzenek, nem több-e a mi jogunk hozzá? Ha másoknak joguk van, hogy részesedjenek a tiétekben, nincs-e inkább nekünk? De nem éltünk ezzel a jogunkkal, hanem mindent tűrünk, csakhogy a Krisztus evangéliumának ne vessünk akadályt.</verse>
				<verse number="13">Nem tudjátok, hogy akik a szent dolgokkal munkálkodnak, a szentélyből származókból esznek? Hogy akik az oltár mellett foglalatoskodnak, az oltárról részt kapnak?</verse>
				<verse number="14">Így rendelte az Úr is az örömhír hirdetőinek, hogy az örömhírből éljenek.</verse>
				<verse number="15">Én azonban ezek közül eggyel sem éltem. Nem azért írtam ezekről, hogy velem is így történjék, mert jobb meghalnom, minthogy a dicsekvésemet valaki üressé tegye.</verse>
				<verse number="16">Azzal, hogy az örömhírt hirdetem, nem dicsekedhetem, mert kényszer ül rajtam, hisz jaj nekem, ha nem fogom az örömhírt szólni.</verse>
				<verse number="17">Ha ugyanis önként teszem, jutalmam van érte, ha önkéntelenül, sáfársággal bíztak meg.</verse>
				<verse number="18">De hát mi a jutalmam? Hogy mikor az örömhírt hirdetem, ingyenessé tehetem az örömhírt, hogy nem használom azt a jogomat, melyet az örömhír ad.</verse>
				<verse number="19">Szabad lévén ugyanis mindenektől, magamat mindenek rabszolgájává tettem, hogy a lehető legtöbbet megnyerjem.</verse>
				<verse number="20">Zsidóknak tudniillik olyan lettem, mint zsidó, hogy a zsidókat megnyerjem, törvény alatt valóknak, mintha törvény alatt lévő volnék, pedig nem vagyok törvény alatt, hogy a törvény alatt lévőket megnyerhessem,</verse>
				<verse number="21">a törvénynélkülieknek, mintha törvénynélküli volnék, pedig nem vagyok Isten törvénye nélkül, hanem a Krisztus törvényében vagyok, hogy a törvénynélkülieket megnyerjem.</verse>
				<verse number="22">Az erőtleneknek erőtlenné lettem, hogy az erőtleneket megnyerjem, mindenkinek mindenné lettem, hogy minden módon megmentsek némelyeket.</verse>
				<verse number="23">Mindent megteszek az örömüzenetért, hogy annak részestársává legyek.</verse>
				<verse number="24">Nem tudjátok, hogy akik a pályán futnak, mindnyájan futnak ugyan, de csak egy nyeri el a babért? Úgy fussatok, hogy elnyerjétek!</verse>
				<verse number="25">Mindenki, aki versenyez, mindenben megtartóztatja magát, amazok, hogy romlandó koszorút nyerjenek, mi hogy romolhatatlant.</verse>
				<verse number="26">Én mindenesetre úgy futok, hogy nem bizonytalanra, úgy öklözöm, mint aki nem levegőbe csapdos.</verse>
				<verse number="27">Sőt állütést adok a testemnek, és rabszolgává teszem azt, hogy amíg másokat versenybe hívok, én magam olyanná ne váljak, aki nem állja ki a próbát.</verse>
			</chapter>
			<chapter number="10">
				<verse number="1">Azt akarom ugyanis testvéreim, ne maradjon tudtotokon kívül, hogy bár atyáink mindnyájan a felhő alatt voltak, mindnyájan átmentek a tengeren</verse>
				<verse number="2">és a felhő és a tenger útján mindnyájan bemerítkeztek Mózesbe,</verse>
				<verse number="3">mindnyájan ugyanazt a szellemi kenyeret ették</verse>
				<verse number="4">s mindnyájan ugyanazt a szellemi italt itták, – hiszen ittak az őket követő szellemi kősziklából, mely a Krisztus volt</verse>
				<verse number="5">mégis a többségükben nem gyönyörködött az Isten, mindnyájukat leterítették ugyanis a sivatagban.</verse>
				<verse number="6">Ezek ugyanis előképekül történtek, hogy mi ne legyünk gonosz dolgok kívánói, ahogy azok is kívánkoztak,</verse>
				<verse number="7">se ne legyetek bálványtisztelőkké, mint közülük némelyek. Ahogy megírták: „Leült a nép enni és inni, s felkelt játszani.”</verse>
				<verse number="8">Se ne paráználkodjunk, mint közülük némelyek paráználkodtak, s egy napon huszonháromezren hullottak el.</verse>
				<verse number="9">Se ne kísértsük az Urat, mint ahogy közülük némelyek megkísértették, s a kígyók miatt pusztultak el.</verse>
				<verse number="10">Se ne zúgolódjatok, mint ahogy közülük némelyek zúgolódtak, és a pusztító elveszítette őket.</verse>
				<verse number="11">De mindezek előképekként estek meg azokkal, ám a mi intésünkre írattak meg, kik a korok végső eseményeinek megyünk eléje.</verse>
				<verse number="12">Úgyhogy aki azt véli, hogy áll, vigyázzon, hogy el ne essék!</verse>
				<verse number="13">Csak emberi kísértés fogott elő titeket. Ám hű az Isten, aki nem engedi, hogy azon felül érjen titeket kísértés, amit elviselhettek, sőt a kísértéssel együtt a kijutást (kimenekedést) is megadja, úgyhogy a kísértést elviselhetitek.</verse>
				<verse number="14">Éppen ezért szeretteim, meneküljetek a bálványimádástól!</verse>
				<verse number="15">Mint okosokhoz szólok hozzátok, ítéljétek meg ti, amit mondok:</verse>
				<verse number="16">Az áldás pohara, melyet megáldunk, nem a Krisztus vérének közössége-e, a kenyér, melyet megtörünk, nem a Krisztus testének közössége-e?</verse>
				<verse number="17">Mert egy kenyér van, egy test vagyunk sokan. Hiszen mindnyájan egy kenyérből részesedünk.</verse>
				<verse number="18">Nézzétek meg a hús szerint való Izráelt. Ugye, hogy azok, akik az áldozatokat eszik, közösségben vannak az áldozati oltárral?</verse>
				<verse number="19">Mit mondok ezzel? Hogy a bálványáldozat valami erővel bír?</verse>
				<verse number="20">Ellenkezőleg, hogy amit áldoznak, ördögöknek és nem az Istennek áldozzák. Nem akarom, hogy ördögökkel legyetek közösségben.</verse>
				<verse number="21">Nem ihattok egyszerre az Úrnak poharából és ördögök poharából. Nem részesedhettek egyszerre az Úr asztaláról és ördögök asztaláról.</verse>
				<verse number="22">Vagy felharagítsuk az Urat? Vajon erősebbek vagyunk, mint ő?</verse>
				<verse number="23">Minden szabad, de nem minden használ. Minden szabad, de nem minden épít.</verse>
				<verse number="24">Senki se keresse a magáét, hanem a másét.</verse>
				<verse number="25">Megehettek mindent, amit a mészárszékben árulnak, s egyáltalán ne nyomozzatok semmi után a lelkiismeretért.</verse>
				<verse number="26">Mert az Úré a föld és annak teljessége.</verse>
				<verse number="27">Ha a hitetlenek közül valaki meghív titeket, és el akartok menni, megehettek mindent, amit előtökbe raknak, s a lelkiismeret miatt semmi után ne nyomozzatok.</verse>
				<verse number="28">Ám ha valaki ezt mondja nektek: Ez bálványnak szentelt áldozat, ne egyetek a miatt, aki az intést adta, és a lelkiismeret miatt.</verse>
				<verse number="29">Lelkiismeretet mondok, de nem a saját lelkiismeretemről szólok, hanem a másikéról. Az én szabadságomat miért ítélje el a másik lelkiismerete?</verse>
				<verse number="30">Ha én kegyelemben részesedem, miért káromoljanak engem azért, amiért én hálát adok?</verse>
				<verse number="31">Azért akár esztek, akár isztok, akármit cselekesztek, mindent az Isten dicsőségére cselekedjetek.</verse>
				<verse number="32">Olyanok legyetek, akiken sem zsidók, sem hellének, sem az Isten egyháza nem botlanak meg.</verse>
				<verse number="33">Mint ahogy én is mindenben mindenkinek tetszését keresem, nem keresve a magam hasznát, hanem a sokakét, hogy megmeneküljenek.</verse>
			</chapter>
			<chapter number="11">
				<verse number="1">Legyetek az én utánzóim, mint ahogy én a Krisztusé vagyok.</verse>
				<verse number="2">Dicsérem nálatok, hogy mindenben rám emlékeztek, s hogy amit nektek átadtam, úgy tartjátok meg, ahogy átadtam.</verse>
				<verse number="3">Azt akarom, hogy tudjátok, hogy minden férfinak feje a Krisztus, s minden asszonynak feje a férfi, a Krisztusnak feje pedig az Isten.</verse>
				<verse number="4">Megszégyeníti fejét minden férfi, aki úgy imádkozik vagy prófétál, hogy a fején tart valamit.</verse>
				<verse number="5">Megszégyeníti fejét minden nő, amikor fedetlen fejjel imádkozik vagy prófétál. Mert egy és ugyanaz, mint egy megnyírt nő.</verse>
				<verse number="6">Mert ha nem fedi le fejét a nő, akkor beretváltassa is le haját. Ha pedig éktelen dolog a nőnek, hogy megnyiratkozzék vagy megberetválkozzék, akkor fedje el arcát!</verse>
				<verse number="7">Férfi ellenben nem tartozik befedni a fejét, miután ő Istennek képe és dicsősége, a nő meg a férfi dicsősége.</verse>
				<verse number="8">Mert nem a férfi van a nőből, hanem a nő a férfiből,</verse>
				<verse number="9">mert nem is a férfit teremtették a nőért, hanem a nőt a férfiért.</verse>
				<verse number="10">Ezért tartozik a nő viselni a fennhatóság jelét a fején az angyalok miatt.</verse>
				<verse number="11">Ettől eltekintve sem nő nincs férfi nélkül, sem férfi nő nélkül az Úrban,</verse>
				<verse number="12">mint ahogy tudniillik a nő a férfiból lett, úgy a férfi a nő által lesz, de minden Istenből.</verse>
				<verse number="13">Ti magatoktól ítéljétek meg, illik-e a nőnek fedetlenül imádkozni Istenhez.</verse>
				<verse number="14">A természet is nem azt tanítja-e nektek, hogy a férfinak gyalázatára válik, hogy hosszú hajat viseljen,</verse>
				<verse number="15">a nőnek ellenben dicsősége, ha hosszú hajat ereszt, mert a hosszú haját fátyol gyanánt kapta.</verse>
				<verse number="16">Ha pedig valaki úgy vélekedik, hogy szereti a civakodást, nekünk ilyen szokásunk nincs, sem az Isten egyházainak nincsen.</verse>
				<verse number="17">Ami a következő rendelkezésemet illeti, nem dicsérem, mivel nem javatokra, hanem károtokra gyűltök össze.</verse>
				<verse number="18">Először is úgy hallom, hogy mikor az egyházban összejöttök, hasadások vannak közöttetek, s részben hiszem is.</verse>
				<verse number="19">Mert hiszen kell közöttetek szakadásoknak lenniük, hogy a kipróbáltak láthatókká legyenek köztetek.</verse>
				<verse number="20">Nos, amikor összejöttök egy helyre, nem az Úr vacsoráját eszitek.</verse>
				<verse number="21">Mert mikor esztek, ki-ki a saját vacsoráját veszi elő, s így az egyik éhezik, a másik dőzsöl.</verse>
				<verse number="22">Hát nincsenek házaitok arra, hogy egyetek és igyatok? Annyira lenézitek az Isten egyházát s megszégyenítitek azokat, akiknek nincs? Mit mondjak nektek? Dicsérjelek titeket? Ebben nem dicsérlek.</verse>
				<verse number="23">Úgy kaptam ugyanis az Úrtól, s azt tovább is adtam nektek, hogy Jézus az Úr azon az éjszakán, melyen elárulták, fogta a kenyeret</verse>
				<verse number="24">és miután hálát adott, megtörte azt és így szólt: „Ez az én testem, mely tiértetek van. Ezt cselekedjétek rám emlékezésül!”</verse>
				<verse number="25">Hasonlóképpen fogta a poharat is vacsora után, s ezt mondta: „E pohár vérem útján amaz új szövetség, valahányszor csak isztok belőle, ezt tegyétek rólam való megemlékezésül!”</verse>
				<verse number="26">Mert valahányszor eszitek ezt a kenyeret és isztok a pohárból, az Úrnak halálát hirdetitek, míg csak el nem jön.</verse>
				<verse number="27">Így hát, aki az Úrhoz méltatlanul eszi a kenyeret és iszik a pohárból, vétkezik az Úr testével és vérével szemben.</verse>
				<verse number="28">Próbálja meg hát az ember magát, s úgy egyék a kenyérből és igyék a pohárból.</verse>
				<verse number="29">Aki úgy eszik és iszik, hogy nem különbözteti meg a testet, ítéletet eszik és iszik magának.</verse>
				<verse number="30">Ezért van sok erőtelen és gyenge köztetek, és elég sokan alusznak is.</verse>
				<verse number="31">De ha megítéljük magunkat, nem kerülünk ítélet alá.</verse>
				<verse number="32">Ha ítél is az Úr, csak nevelésünkre szolgál, hogy a világgal együtt ne sújtson ránk a kárhoztató ítélet.</verse>
				<verse number="33">Így hát testvéreim, ha összejöttök enni, egymást fogadjátok el.</verse>
				<verse number="34">Ha valaki éhezik, otthon egyék, hogy ne ítéletre gyűljetek össze. A többi dologban intézkedni fogok, mihelyt odamegyek.</verse>
			</chapter>
			<chapter number="12">
				<verse number="1">A szellemi emberek felől nem akarom, hogy tudatlanságban legyetek testvéreim.</verse>
				<verse number="2">Tudjátok, hogy mikor „nemzetek” voltatok, a néma bálványokhoz úgy hurcoltak titeket orrotoknál fogva vezetve.</verse>
				<verse number="3">Ezért hozom tudtotokra, hogy senki, aki Isten Szellemével szól, nem mondja: Jézus átkozott! De azt sem mondhatja senki: Jézus Úr! Csak Szent Szellem által.</verse>
				<verse number="4">Különböző kegyelemnyilvánulások vannak, de ugyanaz a Szellem.</verse>
				<verse number="5">Különböző szolgálatok vannak, de ugyanaz az Úr.</verse>
				<verse number="6">Különböző hatások vannak, de ugyanaz az Isten, aki mindenekben mindent kimunkál.</verse>
				<verse number="7">Kinek-kinek közhaszonra adják a Szellem megnyilvánulását.</verse>
				<verse number="8">Egyiknek a Szellem által bölcsesség szavát adják, másnak ismeret beszédét ugyanahhoz a Szellemhez mérten,</verse>
				<verse number="9">megint másnak hitet ugyanabban a Szellemben, egy másiknak gyógyulások kegyelemnyilvánulásait egy Szellemben,</verse>
				<verse number="10">megint másoknak erőhatásokat, másnak prófétálást, másnak szellemek megítélését, másnak nyelvek nemeit, másnak nyelvek tolmácsolását.</verse>
				<verse number="11">De mindezeket egy és ugyanaz a Szellem hatja, szétosztva külön-külön mindenkinek, ahogy akarja.</verse>
				<verse number="12">Mert amiképpen egy a test, bár sok tagja van és a test minden tagja, bár sokan vannak, mégis egy test: ekképp a Krisztus is.</verse>
				<verse number="13">Mert egy Szellembe meríttettünk be mindannyian, hogy egy testté váljunk, akár zsidók vagyunk, akár hellének, akár rabszolgák, akár szabadok: mindannyiunkat egy Szellem itatott át.</verse>
				<verse number="14">A test ugyanis nem egy tag, hanem sok.</verse>
				<verse number="15">Ha a láb azt mondaná: Mivel nem vagyok kéz, nem vagyok a testből való. Mindemellett is nem a testből való-e?</verse>
				<verse number="16">És ha azt mondaná a fül: Mert nem vagyok szem, nem vagyok a testből való. Mindamellett nem a testből való-e?</verse>
				<verse number="17">Ha az egész test szem, hol a hallás? Ha az egész hallás, hol a szaglás?</verse>
				<verse number="18">Ezzel szemben az Isten helyezte el a tagokat, azoknak minden egyesét a testben úgy, ahogy akarta.</verse>
				<verse number="19">Ha mindannyi egy tag volna, hol volna a test?</verse>
				<verse number="20">Valósággal sok a tag, de egy a test.</verse>
				<verse number="21">A szem nem mondhatja a kéznek: Nincs rád szükségem. De a fej sem a lábaknak: Nincs rátok szükségem.</verse>
				<verse number="22">Ellenkezőleg, amely tagokról azt gondolja, hogy erőtlenebbek, azok sokkal szükségesebbek.</verse>
				<verse number="23">Azokat a tagokat, amelyeket kevésbé értékeseknek gondolunk, nagyobb becsüléssel vesszük körül, szégyelltebb tagjainknak több illeme van,</verse>
				<verse number="24">illendő tag jainknak ilyesmire szüksége nincs. Az Isten úgy szerkesztette össze a testet, hogy a fogyatékosabbnak több tisztességet adott,</verse>
				<verse number="25">hogy a testben ne legyenek hasadások, hanem egymásért a tagok gondja ugyanarra irányuljon,</verse>
				<verse number="26">úgyhogy ha szenved az egyik tag, minden tag együtt szenvedjen, ha dicsőíttetik egyik tag, minden tag együtt örüljön!</verse>
				<verse number="27">Ti a Krisztus teste vagytok, részenként tagjai!</verse>
				<verse number="28">Az egyházban az Isten némelyeket először apostolokká, másodszor prófétákká, harmadszor tanítókká rendelt, aztán hatalmaknak, gyógyítások kegyelemnyilvánulásainak közlőivé, segélynyújtókká, kormányzókká, nyelvek nemeinek szólóivá.</verse>
				<verse number="29">Vajon mind apostolok-e? Vajon mind próféták-e? Vajon mind tanítók-e? Vajon mind hatalmak közlői-e?</verse>
				<verse number="30">Vajon mindnyájuknál vannak-e gyógyulás kegyelemnyilvánulásai? Vajon mind szólnak-e nyelveken? Vajon mind tolmácsolnak-e?</verse>
				<verse number="31">Buzgólkodjatok a nagyobb kegyelemnyilvánulásokért.</verse>
			</chapter>
			<chapter number="13">
				<verse number="1">Még egy mindent felülmúló utat mutatok nektek. Ha embereknek vagy angyaloknak nyelvén szólok is, de szeretetem nincs, zengő érccé vagy pengő cimbalommá lettem.</verse>
				<verse number="2">S ha bennem van a prófétálás ajándéka, s a titkokat ismerem mind, úgyhogy teljes ismeretem van, és ha teljes a hitem, úgyhogy hegyeket mozdíthatok el, de szeretetem nincs, semmi vagyok.</verse>
				<verse number="3">És ha felétetem minden vagyonomat, s ha odaadom testemet, hogy megégessenek, szeretetem azonban nincs, nincs hasznom belőle.</verse>
				<verse number="4">A szeretet hosszan tűr, jóságos a szeretet, nem irigykedik, a szeretet nem kérkedik, nem fújja fel magát,</verse>
				<verse number="5">nem illetlenkedik, nem keresi a magáét, nem keseredik el, nem rója fel a gonoszt,</verse>
				<verse number="6">nem örül az igazságtalanságnak, de együtt örül az igazsággal,</verse>
				<verse number="7">mindent elfedez, mindent hisz, mindent remél, mindenben állhatatos.</verse>
				<verse number="8">A szeretet soha alább nem hagy. A prófétálások elvesztik hatásukat, a nyelvek megszűnnek, az ismeret hatását veszti,</verse>
				<verse number="9">hiszen csak egy részt ismerünk, csak részleges a prófétálásunk.</verse>
				<verse number="10">Mikor pedig eljön a teljes, a részleges feleslegessé válik.</verse>
				<verse number="11">Mikor kiskorú voltam, úgy beszéltem, mint kiskorú, olyan törekvéseim voltak, mint egy kiskorúnak, úgy számítottam, mint egy kiskorú. De amikor férfivá lettem, félretettem a kiskorúság dolgait.</verse>
				<verse number="12">Most ugyanis tükrön át, képes beszédben látunk, akkor színről-színre. Most részt (töredékesen) ismerek, akkor úgy ismerek rá a dolgokra, mint ahogy én rám ismert az Isten.</verse>
				<verse number="13">Így hát megmarad a hit, remény, szeretet, ez a három, közülük azonban legnagyobb a szeretet.</verse>
			</chapter>
			<chapter number="14">
				<verse number="1">Fussatok a szeretet után. Buzogjatok a szellemi ajándékokért, bár inkább azért, hogy prófétáljatok!</verse>
				<verse number="2">Hiszen, aki nyelven szól, nem embereknek beszél, hanem Istennek, hisz senki sem hallgat rá, hanem a Szellem által szól titkokat.</verse>
				<verse number="3">Aki prófétál, embereknek beszél épülést, vígasztatást, buzdítást.</verse>
				<verse number="4">Aki nyelveken szól, magát építi, aki prófétál, az egyházat építi.</verse>
				<verse number="5">Akarom, hogy mindnyájan szóljatok nyelveken, de inkább, hogy prófétáljatok. Nagyobb a prófétáló, mint a nyelveken szóló, kivéve, ha tolmácsolja, hogy az egyház épülést nyerjen.</verse>
				<verse number="6">Lám testvéreim, ha nyelveken szólva megyek hozzátok, mi hasznotok belőle? Ha nem szólok nektek leleplezéssel, ismerettel, prófétálással vagy tanítással?</verse>
				<verse number="7">Hiszen így van még a lélektelen dolgokkal is, melyek hangot adnak, a fuvolával, a citerával, de ha a hangok közt különbséget nem teszek, hogyan ismerik fel, hogy mit fuvolázok vagy citerázok.</verse>
				<verse number="8">Hát, ha a kürt nem ad világos hangot, ki készül csatára?</verse>
				<verse number="9">Éppen így, ha a nyelvvel nem adtok ki jól felismerhető beszédet, miképp értik majd, amit mondtok? A levegőbe fogtok beszélni.</verse>
				<verse number="10">Ki tudná a hangoknak hány neme van a világon, és egy sem jelentéstelen.</verse>
				<verse number="11">Ha a hang hatalmát nem ismerem, a beszélőnek olyan leszek, mint egy barbár, a beszélő pedig nekem lesz barbár.</verse>
				<verse number="12">Így ti is, minthogy szellemek után buzogtok, azon legyetek, hogy abban bővelkedjetek, ami az egyház építésére szolgál.</verse>
				<verse number="13">Azért, aki nyelveken szól, imádkozzék, hogy tolmácsolhassa.</verse>
				<verse number="14">Ha ugyanis nyelven imádkozom, szellemem imádkozik, értelmem azonban gyümölcstelen.</verse>
				<verse number="15">Mi hát a feladatom? Imádkozni fogok a szellemmel, de imádkozni fogok az értelemmel is, zsoltárt fogok énekelni a szellemmel, de énekelni fogok az értelemmel is.</verse>
				<verse number="16">Mert hiszen ha a szellemmel mondasz áldást, hogy fog áment mondani hálaadásodra az, aki a be nem avatottak helyét tölti be? Hisz amit mondasz, nem érti.</verse>
				<verse number="17">Mert ugyan te jól adsz hálát, de a másik nem épül.</verse>
				<verse number="18">Hálát adok Istennek, hogy mindnyájatoknál jobban beszélek nyelveken.</verse>
				<verse number="19">Mégis az egyházban inkább akarok szólni öt szót értelemmel, hogy másokat is taníthassak, mint tízezer szót nyelven.</verse>
				<verse number="20">Testvéreim, az okosságban ne legyetek gyermekek! A gonoszságban legyetek kiskorúak, az okosságban teljesek legyetek!</verse>
				<verse number="21">Írva áll a törvényben, hogy „más nyelven beszélőkkel és idegen ajakkal fogok beszélni ehhez a néphez, de még így sem fognak rám hallgatni” – mondja az Úr.</verse>
				<verse number="22">Így hát a nyelvek jelül vannak nem a hívőknek, hanem a hitetleneknek, a prófétálás ellenben nem a hitetleneknek, hanem a hívőknek.</verse>
				<verse number="23">Ha tehát az egész egyház összegyűl egy helyen, és mindenki nyelveken szól, azután bemennek oda be nem avatottak vagy hitetlenek, nem azt fogják-e mondani, hogy őrjöngtök?</verse>
				<verse number="24">De ha mindannyian prófétálnak, s úgy megy be valamely hitetlen vagy be nem avatott, azt mindenki megfeddi, azt mindenki megítéli,</verse>
				<verse number="25">szívének rejtett dolgai láthatókká válnak, úgyhogy arcára borulva imádni fogja az Istent, s vallást tesz róla, hogy: Valóban az Isten van köztetek.</verse>
				<verse number="26">Mi hát a követendő testvéreim? Az, hogy mikor összegyűltök, s kinek-kinek van zsoltára, tanítása, leleplezése, nyelve, tolmácsolása, minden az épülést szolgálja.</verse>
				<verse number="27">Ha nyelven szól valaki, ketten vagy legfeljebb hárman szóljanak, éspedig egymásután, és egy tolmácsolja.</verse>
				<verse number="28">Ám ha nincs tolmács, hallgasson az egyházban, magának beszéljen és Istennek.</verse>
				<verse number="29">Próféta kettő vagy három szóljon, s a többiek ítéljék meg.</verse>
				<verse number="30">Ha egy másik ott ülő kap leleplezést, az első hallgasson!</verse>
				<verse number="31">Így egyenként mindnyájan prófétálhattok, hogy mindenki tanuljon, és mindenki bátorítást kapjon.</verse>
				<verse number="32">Próféták szellemei a prófétáknak alávetik magukat.</verse>
				<verse number="33">Isten ugyanis nem a felforgatás barátja, hanem a békességé. Mint a szenteknek minden egyházában,</verse>
				<verse number="34">a nők az egyházakban hallgassanak. Nincs megengedve nekik, hogy beszéljenek, hanem legyenek alávetettek, amint a törvény is mondja.</verse>
				<verse number="35">Ha pedig tanulni akarnak, otthon saját férjüket kérdezzék meg: szégyenletes dolog ugyanis nőnek az egyházban beszélnie.</verse>
				<verse number="36">Vagy talán tőletek indult ki az Istennek beszéde? Vagy egyedül hozzátok érkezett el?</verse>
				<verse number="37">Ha valaki úgy véli, hogy ő próféta vagy szellemi ember, ismerje fel, hogy amiket nektek írok, az az Úr parancsolata.</verse>
				<verse number="38">Ha pedig valaki nem ismeri ezt fel, hát ne ismerje fel.</verse>
				<verse number="39">Így hát testvéreim buzogjatok azért, hogy prófétáljatok, és a nyelveken szólást se akadályozzátok!</verse>
				<verse number="40">Minden szép külső renddel történjék.</verse>
			</chapter>
			<chapter number="15">
				<verse number="1">Testvéreim, hadd ismertessem meg veletek, hogy az örömhírt, melyet vittem nektek, melyet el is fogadtatok, melyben állotok is,</verse>
				<verse number="2">mely által meg is fogtok szabadulni, milyen igével hirdettem nektek, ha ugyan ragaszkodtok még hozzá, ha ugyan nem hiába hittetek.</verse>
				<verse number="3">Elsősorban azt adtam át nektek, amit én is úgy kaptam, hogy a Krisztus az írások szerint vétkeinkért meghalt,</verse>
				<verse number="4">el is temették, fel is támadt az írások szerint a harmadik napon,</verse>
				<verse number="5">hogy megjelent Kéfásnak, azután a tizenkettőnek,</verse>
				<verse number="6">azután ötszáznál több testvér látta egyszerre, kik közül a többség mai napig él, bár némelyek elaludtak,</verse>
				<verse number="7">azután Jakabnak jelent meg, azután az összes apostolnak,</verse>
				<verse number="8">mindenki közül utolsónak pedig, mint egy idétlennek, nekem magamnak is láthatóvá lett.</verse>
				<verse number="9">Én vagyok ugyanis legkisebb az apostolok között, ki nem vagyok arra elég, hogy apostolnak nevezzenek, azért mert az Isten egyházát üldöztem.</verse>
				<verse number="10">De az Isten kegyelme által az vagyok, ami vagyok és az ő hozzám való kegyelme nem lett hiábavalóvá, sőt mindazoknál többet fáradtam, ugyan nem én, hanem az Istennek velem levő kegyelme.</verse>
				<verse number="11">Akár én, akár pedig amazok, ekképp hirdetjük, s ti ekképp hittetek.</verse>
				<verse number="12">Ha pedig a Krisztusról azt hirdetjük, hogy a halottak közül feltámadott, hogyan mondhatják némelyek, hogy halottak feltámadása nincs?</verse>
				<verse number="13">Ha nincs halottak feltámadása, akkor a Krisztus sem támadt fel.</verse>
				<verse number="14">Ha pedig a Krisztus fel nem támadt, akkor hiábavaló a mi igehirdetésünk, és hiábavaló a ti hitetek.</verse>
				<verse number="15">Sőt Isten hamis tanúinak találnak bennünket, mert Isten ellenére arról tettünk tanúságot, hogy a Krisztust feltámasztotta, holott nem támasztotta fel, ha halottak csakugyan nem támadnak fel.</verse>
				<verse number="16">Mert ha a halottak nem támadnak fel, a Krisztus sem támadott fel.</verse>
				<verse number="17">Ha pedig a Krisztus fel nem támadott, hiábavaló a hitetek, még vétkeitekben vagytok.</verse>
				<verse number="18">Akkor azok is elvesztek, akik a Krisztusban aludtak el.</verse>
				<verse number="19">Ha egyedül ebben az életben vetettük reményünket a Krisztusba, szánalmasabbak vagyunk minden embernél.</verse>
				<verse number="20">Az igazság azonban az, hogy a Krisztus feltámadott a halottak közül az elaludtak zsengéjeként.</verse>
				<verse number="21">Miután ugyanis emberen át jött a halál, emberen át jött a halottak feltámadása is.</verse>
				<verse number="22">Mint ahogy ugyanis Ádámban mindnyájan együtt halnak meg, úgy a Krisztusban mindannyian együtt elevenednek majd meg.</verse>
				<verse number="23">Ki-ki azonban a maga rendjében: zsenge a Krisztus, azután a Krisztuséi, mikor megérkezik,</verse>
				<verse number="24">azután a vég, mikor a királyságot átadja az Istennek és Atyának, mikor félretesz minden fejedelemséget, minden fennhatóságot és hatalmat.</verse>
				<verse number="25">Addig kell ugyanis királynak lennie, míg lába alá nem veti mind az ellenségeit.</verse>
				<verse number="26">Utolsó ellenségeként teszi félre a halált.</verse>
				<verse number="27">Hiszen az Atya mindent lába alá vetett. Mikor pedig azt mondja, hogy mindent alája vetett, világos, hogy azt kivéve, aki a mindenséget alája vetette.</verse>
				<verse number="28">Mikor pedig alája veti majd a mindenséget, akkor majd ő maga a Fiú is alája veti magát annak, aki a mindenséget alája vetette, hogy Isten legyen minden mindenekben.</verse>
				<verse number="29">Ugyan hát mit is csinálnak azok, akik halottakért merítkeznek be? Ha halottak egyáltalán fel nem támadnak, miért is merítkeznek be értük?</verse>
				<verse number="30">Mi is miért megyünk veszélybe minden órában?</verse>
				<verse number="31">A veletek való dicsekvésre mondom testvéreim, mely a Krisztus Jézusban, a mi Urunkban az enyém, hogy napról-napra halál révén vagyok.</verse>
				<verse number="32">Ha Efézusban ember módjára harcoltam a fenevadakkal, mi hasznom belőle? Ha a halottak nem támadnak fel, akkor együnk, igyunk, holnap úgyis meghalunk.</verse>
				<verse number="33">Ne tévelyegjetek. Gonosz beszédek megrontanak jó erkölcsöket.</verse>
				<verse number="34">Az igazságosságnak megfelelően józanodjatok ki, s többé ne vétkezzetek. Némelyeknek ugyanis nincs Isten-ismeretük. Azért mondom, hogy megszégyenüljetek.</verse>
				<verse number="35">Kérdi azonban valaki: Hogyan támadnak fel a halottak? Milyen testtel jönnek elő?</verse>
				<verse number="36">Esztelen! Amit te elvetsz, az sem elevenedik meg, csak ha meghal.</verse>
				<verse number="37">És mikor elveted, nem a leendő testet veted el, hanem puszta magot vagy búzáét, vagy a többiek közül valamelyikét.</verse>
				<verse number="38">Azután az Isten adja neki a testet, úgy, ahogy akarta, éspedig minden egyes magnak külön a maga testét.</verse>
				<verse number="39">Nem minden hús ugyanaz a hús, hanem más az emberek, más a barmok húsa, más a madarak húsa, más a halaké.</verse>
				<verse number="40">Vannak mennyei testek és vannak földi testek. De más a mennyeiek dicsősége és más a földieké.</verse>
				<verse number="41">Más a nap dicsősége, más a hold dicsősége és más a csillagok dicsősége.</verse>
				<verse number="42">Így van a holtak feltámadásával is. Elvetik a testet rothadó állapotban, feltámad romolhatatlanságban,</verse>
				<verse number="43">elvetik gyalázatban, feltámad dicsőségben, elvetik erőtlenségben, feltámad hatalomban.</verse>
				<verse number="44">Elvetnek lelki testet, feltámad szellemi test. Ha van lelki test, van szellemi test is.</verse>
				<verse number="45">Így is írták meg: „Lett az első ember, Ádám, élő lélekké, az utolsó Ádám megelevenítő szellemmé.”</verse>
				<verse number="46">De nem a szellemi az első, hanem a lelki, azután a szellemi.</verse>
				<verse number="47">Az első ember földből formált por-ember, a második ember mennyből eredő.</verse>
				<verse number="48">Amilyen a porember, olyanok a porból valók is, amilyen a mennyei ember, olyanok a mennyeiek is.</verse>
				<verse number="49">Amint viseltük a porember képét, úgy fogjuk viselni a mennyei ember képét is.</verse>
				<verse number="50">Ezt pedig azért mondom el testvéreim, mert hús és vér Isten királyságát nem örökölheti, sem a romlás nem örököl romolhatatlanságot.</verse>
				<verse number="51">Íme, egy titkot mondok nektek: Nem fogunk mindnyájan elaludni, de mindnyájan át fogunk változni</verse>
				<verse number="52">egy oszthatatlan időben, egy szempillantásban, az utolsó kürtszókor, – mert kürtölni fognak – s a halottak romolhatatlanságban feltámadnak, mi pedig átváltozunk majd.</verse>
				<verse number="53">Kell ugyanis, hogy ez a megromló test romolhatatlanságot öltsön fel, és ez a halandó test halhatatlanságot öltsön fel.</verse>
				<verse number="54">Mikor pedig ez a megromló test romolhatatlanságot ölt fel és ez a halandó test halhatatlanságot ölt fel, akkor bekövetkezik a megírt ige: „Győzelem nyelte el a halált!</verse>
				<verse number="55">Halál, hol a győzedelmed? Halál, hol a fullánkod?”</verse>
				<verse number="56">A halál fullánkja pedig a vétek, hatalma pedig a törvény.</verse>
				<verse number="57">Hála legyen az Istennek, aki Urunkon, a Krisztus Jézuson keresztül a győzelmet adja nekünk.</verse>
				<verse number="58">Így hát szeretett testvéreim, szilárdak legyetek, mozdíthatatlanok, az Úr munkájának mindenkor bőviben levők, tudva azt, hogy fáradozásunk az Úrban nem hiábavaló.</verse>
			</chapter>
			<chapter number="16">
				<verse number="1">Ami pedig a szentek számára rendezett gyűjtést illeti, úgy tegyetek ti is, amiképpen Galácia egyházainál rendelkeztem.</verse>
				<verse number="2">A hét első napján ki-ki tegye félre magánál, amit hét közben sikerült összegyűjtenie, hogy ne akkor legyenek gyűjtések, mikor odamegyek.</verse>
				<verse number="3">Mikor pedig már ott leszek, azoktól fogom Jeruzsálembe elküldeni kedvességeteket, akiket kipróbáltaknak ítéltetek.</verse>
				<verse number="4">Ha azután méltó lesz a gyűjtés arra, hogy én is elutazzam, velem fognak menni.</verse>
				<verse number="5">Akkor fogok elmenni hozzátok, mikor Macedónián átmegyek.</verse>
				<verse number="6">Macedónián ugyanis csak általmegyek, de nálatok esetleg ott is maradok, talán a telet is ott töltöm, hogy majd ti kísérjetek el oda, ahová menni fogok.</verse>
				<verse number="7">Mert most nemcsak úgy átmenőben akarlak titeket látni, mert remélem, hogy bizonyos időt nálatok tölthetek, ha az Úr megengedi.</verse>
				<verse number="8">Pünkösdig azonban Efézusban maradok,</verse>
				<verse number="9">nagy és munkában gazdag kapu nyílt meg ugyanis előttem, de sok az ellenfél is.</verse>
				<verse number="10">Ha Timóteus odamegy, lássatok utána, hogy félelem nélkül lehessen nálatok, mert az Úr munkáját végzi, mint én is.</verse>
				<verse number="11">Meg ne vesse hát senki se őt! Bocsássátok el őt békességgel, hogy hozzám jöhessen, mert várom őt a testvérekkel egyben.</verse>
				<verse number="12">Ami Apollós testvért illeti, igen kértem őt, hogy a testvérekkel együtt menjen el hozzátok, de semmiképp sem volt rá akarata, hogy most menjen. Elmegy majd, ha kedvező alkalma lesz rá.</verse>
				<verse number="13">Legyetek éberek, álljatok meg a hitben, legyetek férfiak, győzedelmeskedjetek.</verse>
				<verse number="14">Minden dolgotok szeretetben történjék!</verse>
				<verse number="15">Intelek titeket testvéreim, miután Stefanász házanépéről tudjátok, hogy ők Ahája zsengéje, s hogy a szenteknek szolgálatára rendelték magukat,</verse>
				<verse number="16">hogy ti is alájuk rendeljétek magatokat az ilyeneknek s mindenkinek, aki velük együtt munkálkodik és fárad.</verse>
				<verse number="17">Örülök Stefanász, Fortunátusz és Ahaikusz jelenlétének, mert a miattatok érzett hiányt töltötték be,</verse>
				<verse number="18">mert megnyugtatták az én szellememet és a tiéteket. Ismerjétek el hát az ilyeneket.</verse>
				<verse number="19">Üdvözölnek titeket Ázsia egyházai. Sokszor üdvözöl titeket Akvila és Priszka, a házunkban levő egyházzal együtt.</verse>
				<verse number="20">A testvérek mind üdvözölnek titeket. Köszöntsétek egymást szent csókkal!</verse>
				<verse number="21">Az üdvözlést az én kezem írta, a Pálé.</verse>
				<verse number="22">Ha valakinek nem kedves az Úr, legyen átok! Maran Atha!</verse>
				<verse number="23">Az Úrnak Jézusnak kegyelme veletek!</verse>
				<verse number="24">Szeretetem együtt van mindnyájatokkal az Úrban, a Krisztus Jézusban.</verse>
			</chapter>
		</book>
		<book number="47">
			<chapter number="1">
				<verse number="1">Pál, a Krisztus Jézusnak Isten akarata által apostola és Timóteus testvér az Isten Korintusban lévő egyházának az egész Ahájában lakó összes szentekkel együtt.</verse>
				<verse number="2">Kegyelem és békesség nektek Atyánktól, az Istentől és Krisztus Jézus Úrtól.</verse>
				<verse number="3">Áldott az Isten és Urunknak a Krisztus Jézusnak Atyja, az irgalmazások Atyja és mindenféle vigasztalásnak Istene,</verse>
				<verse number="4">ki minden szorongattatásunkban megvigasztal bennünket, hogy mi meg azzal a vigasztalással, mellyel bennünket, magunkat Isten vigasztal, a mindenféle szorongattatásban levőket vigasztalhassuk.</verse>
				<verse number="5">Mert mint ahogy a Krisztus szenvedése irányunkban túláradó mértékű, úgy a Krisztus által vigasztalásunk is túláradó.</verse>
				<verse number="6">Akár szorongatnak minket, az a ti vigasztalástokért és szabadulástokért van, akár vigasztalnak, a ti vigasztalástokért van, ami ugyanazoknak a szenvedéseknek állhatatos elviselését munkálja bennetek, amelyeket mi is szenvedünk.</verse>
				<verse number="7">A rátok vonatkozó reménységünk pedig szilárd, tudván, hogy amint a szenvedésekben részestársak vagytok, úgy a vigasztalásban is.</verse>
				<verse number="8">Azt akarjuk ugyanis testvéreim, hogy tudjatok szorongattatásunkról, mely Ázsiában esett rajtunk, hogy képességünket messze felülmúló teher nehezedett reánk, úgyhogy még életben maradásunk felől is kétségben voltunk.</verse>
				<verse number="9">Sőt kimondtuk már magunkban a halálos ítéletet is magunk felől, hogy bizodalmunk ne magunkban legyen, hanem abban az Istenben, aki a halottakat feltámasztja.</verse>
				<verse number="10">Ő ragadott ki bennünket ekkor a halálból, s ki is fog ragadni. Benne van a reményünk, hogy ezután is ki fog ragadni,</verse>
				<verse number="11">ha imádságotokkal ti is segítségünkre lesztek, hogy azért a kegyelemért, mely sokakért esett reánk, sok személyből fakadjon hála mi miattunk.</verse>
				<verse number="12">Mert a mi dicsekedésünk, a mi lelkiismeretünk bizonyságtétele abban áll, hogy isteni szentségben és napfénytiszta őszinteséggel nem a hús bölcsességével, hanem Isten kegyelmével forgolódtunk a világban, leginkább nálatok.</verse>
				<verse number="13">Mert nem írunk egyébről nektek, mint amit pontosan ismertek, sőt, amire ráismertek és remélem, hogy mindvégig felismeritek majd,</verse>
				<verse number="14">mint ahogy legalább részben már kiismertetek minket, mert hiszen dicsekesztek velünk, mint ahogy mi is fogunk veletek Urunknak, Jézusnak napján.</verse>
				<verse number="15">Azzal a bizakodással szándékoztam én korábban hozzátok menni, hogy második kegyelemben részesüljetek,</verse>
				<verse number="16">hogy rajtatok keresztül elmehetek Macedóniába és Macedóniából újra hozzátok mehetek, hogy azután ti indítsatok útnak Júdeába.</verse>
				<verse number="17">Mikor ez a szándék bennem volt, vajon könnyelműség vezetett? Vagy amit szándékozom, a hús indítására szándékozom? Hogy nálam az „igen-igen” „nem-nem” is lehet?</verse>
				<verse number="18">De hű az Isten, aki tanú rá, hogy hozzátok intézett szavunk nem igen és nem volt.</verse>
				<verse number="19">Mert az Isten Fia, a Krisztus Jézus, akit mi, én, Szilvánusz és Timóteus köztetek hirdettünk, nem lett Igenné és Nemmé, hanem az Igen valósult meg benne.</verse>
				<verse number="20">Mert ahány ígérete van az Istennek, az mind igenné lett őbenne, azért Ámen is ő általa lesz meg, Istennek dicsőségül, rajtunk keresztül.</verse>
				<verse number="21">Az pedig, aki bennünket veletek együtt a Krisztusban megszilárdít, és aki fel is kent bennünket, Isten maga.</verse>
				<verse number="22">Ő az, aki el is pecsételt minket és szívünkbe adta a Szellem foglalóját.</verse>
				<verse number="23">Istent hívom tanúul a lelkem mellé, hogy csak azért nem mentem még el Korintusba, mert kíméltelek titeket.</verse>
				<verse number="24">Mert mi nem uralkodunk hiteteken, hanem örömötöknek vagyunk munkatársai, mert hisz hit által álltok.</verse>
			</chapter>
			<chapter number="2">
				<verse number="1">Elvégeztem magamban, hogy szomorúsággal nem megyek újra hozzátok.</verse>
				<verse number="2">Mert ha én megszomorítlak titeket, ki lesz, aki engem megörvendeztet, ha csak az nem, akit én szomorítok meg?</verse>
				<verse number="3">Ezt pedig azért írom, hogy mikor odamegyek majd, szomorúság ne érjen azok részéről, akiknek örülnöm kellene, bizalommal lévén mindnyájatok iránt, hogy az én örömömet mindnyájan osztjátok.</verse>
				<verse number="4">Mert nagy nyomorúságból és szívszorongásból sok könnyhullatással írok nektek, nem azért, hogy megszomorodjatok, hanem hogy megismerjétek azt a nagy szeretetet, mely bennem különösen irántatok van.</verse>
				<verse number="5">Ha pedig valaki meg is szomorított engem, nem éppen engem szomorított meg, hanem részben, hogy túl sokat ne mondjak, titeket, mindnyájatokat.</verse>
				<verse number="6">Elég az ilyennek az a korholás, mely a többség részéről érte,</verse>
				<verse number="7">úgyhogy inkább nektek kell neki megkegyelmeznetek s őt megbátorítanotok, hogy a túláradó szomorúság el ne nyelje az ilyent.</verse>
				<verse number="8">Ezért kérlellek titeket, hogy fokozzátok a szeretetet iránta.</verse>
				<verse number="9">Hiszen evégett írtam is, hadd ismerjem meg abban kipróbált voltotokat, hogy mindenben szófogadók vagytok.</verse>
				<verse number="10">Akinek pedig ti megkegyelmeztek, annak én is. Ha pedig valamiben én kegyelmeztem, ha ugyan adtam valamiben kegyelmet, értetek történt a Krisztus orcája előtt, hogy még nagyobb nyeresége ne legyen belőlünk a sátánnak.</verse>
				<verse number="11">Hiszen nem ismeretlenek nekünk az ő szándékai.</verse>
				<verse number="12">Amikor a Krisztus örömüzenetét hirdetni Tróászba érkeztem, bár ajtó nyílt meg előttem az Úrban,</verse>
				<verse number="13">semmi nyugtot nem hagyott a szellemem amiatt, hogy nem találtam rá testvéremre, Tituszra, búcsút vettem hát tőlük és Macedóniába távoztam.</verse>
				<verse number="14">De hála legyen Istennek, hogy a Krisztusban mindenkor diadalmenetben hordoz bennünket, és ismeretének jó illatját rajtunk keresztül minden helyen érezhetővé teszi.</verse>
				<verse number="15">Mert Isten a Krisztus jóillatává tett bennünket mind a megmenekülők, mind az elveszők között,</verse>
				<verse number="16">némelyeknek olyan illattá, mely halálból halált támaszt, némelyeknek olyan illattá, mely életből életre kelt. S ugyan ki elégséges az ilyen életre?</verse>
				<verse number="17">Mert lám mi nem vagyunk olyanok, mint a többség, akik szatócskodnak Isten igéjével, hanem mintegy napfénytisztaságból, hanem mintegy Istenből Isten előtt a Krisztusban szólunk.</verse>
			</chapter>
			<chapter number="3">
				<verse number="1">Újra ajánlgatni kezdjük magunkat? Vagy talán ajánlólevelekre van szükségünk hozzátok vagy tőletek, mint ahogy némelyeknek szükségük van ilyesmire.</verse>
				<verse number="2">A mi levelünk ti vagytok saját szívünkbe írva, melyet minden ember ismer és olvas,</verse>
				<verse number="3">nyilvánvalóvá lévén, hogy a Krisztus levele vagytok a mi szolgálatunkkal, nem tintával, hanem élő Isten Szellemével írva, nem kőtáblákra, hanem hússzív táblákra.</verse>
				<verse number="4">Ekkora bizalmunk a Krisztus által van Isten irányában.</verse>
				<verse number="5">Nem mintha a magunk rátermettsége alapján ébredhetnének ilyen gondolataink, ellenkezőleg a mi rátermettségünk Istentől való,</verse>
				<verse number="6">aki bennünket elégségeseknek talált arra, hogy új szövetségnek, nem betűnek, hanem szellemnek kiszolgálóivá legyünk, hiszen a betű megöl, a szellem ellenben megelevenít.</verse>
				<verse number="7">Ha pedig a halál szolgálatát, melyet betűkkel kövekbe véstek, dicsőség vette körül, úgyhogy arcának elmúló dicsősége miatt Izráel fiai nem tudtak merőn Mózes arcába nézni,</verse>
				<verse number="8">mennyivel inkább dicsőség övezi a Szellem szolgálatát.</verse>
				<verse number="9">Mert ha a kárhoztatás szolgálata dicsőség, mennyivel gazdagabb dicsőségben az igazságosság szolgálata.</verse>
				<verse number="10">Mert hiszen e szempontból nem is lehet dicsőíteni a megdicsőültet az őt felülhaladó dicsőség miatt.</verse>
				<verse number="11">Mert ha az elvesző dicsőségen át jő, mennyivel több dicsőség veszi körül a megmaradót.</verse>
				<verse number="12">Ily nagy reménység birtokában nagy szabadsággal élünk,</verse>
				<verse number="13">nem úgy, mint Mózes, aki lepelt borított arcára, hogy Izráel fiai az elmúló dicsőségnek még a végére se tekinthessenek.</verse>
				<verse number="14">De bele is kövesedtek gondolkodásukba. Mert az ószövetség olvasásakor a mai napig rajtuk van a lepel, s nem hull le róluk, mert csak a Krisztusban veszti hatályát.</verse>
				<verse number="15">Sőt a mai napig, valahányszor csak Mózest olvassák, lepel van a szívükön.</verse>
				<verse number="16">De amikor megtér valamelyikük az Úrhoz, lehull körüle a lepel.</verse>
				<verse number="17">Az Úr a Szellem, s ahol az Úr Szelleme, ott szabadság van.</verse>
				<verse number="18">Mi pedig mindannyian, míg felfedett arccal visszatükrözzük az Úr dicsőségét, dicsőségről dicsőségre átváltozunk úgy, ahogy az Úr Szelleme hat.</verse>
			</chapter>
			<chapter number="4">
				<verse number="1">Ezért, minthogy ezt a szolgálatot ahhoz a könyörülethez mérten végezzük, amelyben mi részesültünk, nem restelkedünk,</verse>
				<verse number="2">ellenkezőleg, lemondunk a szégyellni való titkokról, sem nem járunk ravaszkodva, sem az Isten igéjét meg nem hamisítjuk, hanem az igazságnak láthatóvá tételével ajánljuk magunkat Isten előtt minden ember lelkiismeretének.</verse>
				<verse number="3">De, még ha leplezett volna is a mi örömüzenetünk, az elveszők között leplezett,</verse>
				<verse number="4">akikben e kor istene vakká tette a hitetlen gondolkodást, hogy a Krisztus dicsőséges örömüzenetének fénye, aki Istennek képe, rájuk ne ragyoghasson.</verse>
				<verse number="5">Mert nem magunkat hirdetjük, hanem a Krisztus Jézus Urat, magunkat legfeljebb úgy, mint Jézusért a ti rabszolgáitokat.</verse>
				<verse number="6">Mert az Isten volt az, aki azt mondta, hogy a sötétségből fény ragyogjon elő, aki szívünkben is világosságot gyújtott annak a dicsőséges felismerésnek sugároztatására, mely Istennek a Krisztus orcáján megjelenő fénye.</verse>
				<verse number="7">Ezt a kincset azonban cserépedényekben bírjuk, hogy annak mindent felülmúló hatalma Istentől eredőnek tűnjék fel, s ne belőlünk eredőnek.</verse>
				<verse number="8">Amikor mindenben nyomorgatnak minket, de meg nem szorítanak, zavarba hoznak, de kétségbe nem ejtenek,</verse>
				<verse number="9">üldöznek, de cserbenhagyottakká nem leszünk, levernek, de el nem veszítenek,</verse>
				<verse number="10">Jézus elhaltságát mindenkor testünkben hordozzuk, hogy Jézus élete is látható legyen testünkben.</verse>
				<verse number="11">Minket, kik bár élünk, szüntelenül halálra adnak Jézusért, hogy halandó húsunkon Jézus élete is látható legyen.</verse>
				<verse number="12">Úgyhogy a halál bennünk munkálkodik, az élet meg bennetek.</verse>
				<verse number="13">Mivel azonban bennünk is a hitnek ugyanaz a szelleme van, ennek az írásnak megfelelően: „Hittem, azért szóltam”, mi is hiszünk, s annak megfelelően szólunk is.</verse>
				<verse number="14">Mert tudjuk, hogy aki az Urat, Jézust feltámasztotta, Jézussal együtt minket is fel fog támasztani.</verse>
				<verse number="15">Veletek együtt, mert minden értetek van, hogy a kegyelem, mely sokakon általmenve megsokasodik, Isten dicsőségére a hálát is túláradóvá tegye.</verse>
				<verse number="16">Innen van az, hogy nem csüggedünk el, hanem, ha külső emberünk megromlik is, belső emberünk napról napra megújul.</verse>
				<verse number="17">Mert egy pillanatig tartó könnyű nyomorúság mindent felülmúló örök súlyú dicsőséget munkál ki számunkra,</verse>
				<verse number="18">kik nem a láthatókon tartjuk szemünket, hanem a láthatatlanokon. A láthatók tudniillik ideig tartók, a láthatatlanok pedig örökkévalók.</verse>
			</chapter>
			<chapter number="5">
				<verse number="1">Tudjuk ugyanis, hogy ha a sátor, mely a mi földi házunk, felbomol, Istentől való lakásunk van, nem kézzel csinált örök épület a mennyekben.</verse>
				<verse number="2">Hiszen éppen az kelti fel sóhajtozásunkat, hogy epekedünk azért, hogy mennyei lakásunkat ráhúzhassuk a földire,</verse>
				<verse number="3">ha ugyan bár felöltözötten, nem fogunk mezíteleneknek találtatni.</verse>
				<verse number="4">Mert már azalatt, amíg a földi sátorban vagyunk, megterhelten sóhajtozunk, amennyiben nem levetkőzni vágyunk, – hanem a szennyből valót a földire ráölteni, hogy azt, ami halandó, elnyelje az élet.</verse>
				<verse number="5">Ugyanaz az Isten készített el minket erre, aki a Szellemet is foglalóul adta nekünk.</verse>
				<verse number="6">Mivel tehát mindenkor bizakodunk és tudjuk, hogy amikor a testben otthon vagyunk, az Úrtól elszakítva idegenben vagyunk,</verse>
				<verse number="7">– s mert a hit vezet járásunkban és nem a látás,</verse>
				<verse number="8">bízunk, és inkább tetszenék, hogy kiköltözzünk a testből és otthon legyünk az Úrnál.</verse>
				<verse number="9">Ezért becsvágyunkat is abba helyezzük, hogy akár otthon vagyunk, akár távol vagyunk, neki tessünk.</verse>
				<verse number="10">Mert mindannyiunknak láthatókká kell lennünk a Krisztus ítélőszéke előtt, hogy ki-ki aszerint kapja meg jutalmát, amit a testén át művelt, a jót is, a hitványat is.</verse>
				<verse number="11">Mivel tehát az Úr félelmét ismerjük, embereket meggyőzni igyekszünk, de az Isten előtt láthatók vagyunk, remélem, hogy lelkiismeretetek előtt is láthatók vagyunk.</verse>
				<verse number="12">Nem ajánljuk magunkat ismét nektek, hanem alkalmat adunk nektek arra, hogy velünk dicsekedhessetek, hogy ez támaszul szolgáljon néktek azokkal szemben, akik külső megjelenéssel dicsekednek és nem szívvel.</verse>
				<verse number="13">Hiszen, ha magunkon kívül vagyunk, Istennek tárulunk fel, ha eszünknél vagyunk, nektek.</verse>
				<verse number="14">Mert a Krisztus szerelme szorongat minket, mikor azt a döntést hozzuk, hogy ha egy mindenkiért meghalt, következőleg mindenki meghalt.</verse>
				<verse number="15">S az az egy azért halt meg mindenkiért, hogy azok, akik élnek, ne magukért éljenek, hanem annak, aki meghalt és feltámadt értük.</verse>
				<verse number="16">Így hát, mi mostantól kezdve senkit sem ismerünk hús szerint. Ha a Krisztust ismertük is hús szerint, most már többé nem ismerjük.</verse>
				<verse number="17">Így hát, ha valaki a Krisztusban van, új teremtés, a régiek elmúltak, íme új állt elő.</verse>
				<verse number="18">De mindez Istenből támadt, aki a Krisztuson keresztül minket magával kibékített és a kibékítés szolgálatát ránk bízta.</verse>
				<verse number="19">Isten volt a Krisztusban, amikor a világot magával kibékítette, amikor nem számította fel nekik az eleséseket, sőt belénk helyezte a kibékítés igéjét.</verse>
				<verse number="20">A Krisztus helyett járunk tehát követségben, mintha Isten kérlelne titeket rajtunk keresztül, a Krisztus helyett kérlelünk titeket: Béküljetek ki Istennel!</verse>
				<verse number="21">Azt, aki vétket nem ismert, helyettünk vétekké tette, hogy benne Isten igazságosságává legyünk.</verse>
			</chapter>
			<chapter number="6">
				<verse number="1">Együtt munkálkodva vele kérlelünk titeket, hogy ne váljék hiábavalóvá az, hogy az Isten kegyelmét elfogadtátok.</verse>
				<verse number="2">Hiszen az Írás is azt mondja: „A nekem tetsző időben meghallgattalak, a menekülés napján segítségedre siettem.” Lám most van a szívesen fogadott idő, íme most van a menekülésnek napja!</verse>
				<verse number="3">Közben semmiben semmi alkalmat ne adjatok a botlásra, hogy a szolgálatot ne gyalázzák,</verse>
				<verse number="4">hanem mindenben úgy ajánljátok fel magatokat, mint akik Istent szolgáljátok ki sok állhatatossággal, nyomorúságokban, kényszerhelyzetben, szorultságokban,</verse>
				<verse number="5">verések között, tömlöcökbe zárva, lázadások közepette, fáradozásokban, virrasztásokban, böjtölésekben,</verse>
				<verse number="6">tisztasággal, megismeréssel, hosszútűréssel, jóságossággal, Szent Szellemmel, képmutatástól ment szeretettel,</verse>
				<verse number="7">igazság beszédével, isteni hatalommal, az igazságosságnak jobb és balkéz felől való fegyverei (azaz támadó és védő) által</verse>
				<verse number="8">dicsőségen és gyalázaton át, rossz híren és jó híren keresztül, mintha tévelyítők volnánk, pedig igazak vagyunk,</verse>
				<verse number="9">mikor nem ismernek ránk, s mikor ránk ismernek, haldoklókként, pedig élünk, fenyíték alatt, de meg nem öletve,</verse>
				<verse number="10">megszomorítva és mindig örvendezve, szegényekként, noha sokakat gazdagítunk, mint akiknek semmijük sincs, mégis mindent birtokolnak.</verse>
				<verse number="11">Kinyílt a szánk felétek, korintusiak, kitágult a szívünk.</verse>
				<verse number="12">Nem szűkös helyetek van bennünk. A saját belsőtökben szűk a hely.</verse>
				<verse number="13">Úgy szólok hozzátok, mint gyermekeimhez, viszonzásul ti is táguljatok ki.</verse>
				<verse number="14">Ne legyetek felemás igában hitetlenekkel! Hogy közösködhetik igazságosság a törvényrontással? Mi közössége van a fénynek a sötétséggel?</verse>
				<verse number="15">Mi egyezése a Krisztusnak Beliállal? Vagy mi része hívőnek hitetlennel?</verse>
				<verse number="16">Hogy egyezhetnék meg Isten temploma bálványokkal? Mert mi az élő Isten temploma vagyunk, amiképp Isten megmondotta: „Bennük fogok lakni, s majd közöttük járok: Istenükké leszek, s ők népemmé lesznek.</verse>
				<verse number="17">Azért jöjjetek ki közülük és váljatok el tőlük, szól az Úr. Tisztátalanhoz ne nyúljatok, és én magamhoz fogadlak titeket.</verse>
				<verse number="18">Atyátokká leszek majd és ti fiaimmá, s leányaimmá lesztek. Ezt mondja az Úr, a mindeneken uralkodó.”</verse>
			</chapter>
			<chapter number="7">
				<verse number="1">Ezeknek az ígéreteknek birtokában, szeretteim, tisztítsuk meg magunkat minden szennyezéstől, melyet hús vagy szellem okoz, és Isten félelmében hajtsuk végre megszentelődésünket!</verse>
				<verse number="2">Adjatok helyet nekünk! Senkivel szemben hamisságot el nem követtünk, senkit meg nem rontottunk, senkit ki nem használtunk.</verse>
				<verse number="3">Nem kárhoztatásotokra mondom, mert hiszen előre megmondtam, hogy bent vagytok szívünkben, hogy együtt haljunk, és együtt éljünk.</verse>
				<verse number="4">Nagy a mi szabadságunk a veletek való szólásra, sok a dicsekednivalónk veletek. Minden nyomorúságunkban telve vagyok bátorítással, – túlárad örömöm.</verse>
				<verse number="5">Mert amikor Macedóniába mentünk, nem volt nyugta húsunknak, hanem mindenben szorongattak, kívül harcok támadtak, belül félelmek.</verse>
				<verse number="6">De az Isten, aki az alázatosokat felbátorítja, minket is megbátorított, Titusz megjelenésével,</verse>
				<verse number="7">nemcsak a megjelenésével, hanem azzal a bátorítással is, amelyet rátok vonatkozólag kapott, amikor tudomásunkra hozta irántam érzett sóvárgásotokat, jajveszékelésteket, felbuzdulástokat, úgyhogy inkább örülnöm kellett.</verse>
				<verse number="8">Mert ha meg is szomorítottalak titeket levelemmel, nem bánom, ha bántam is, látom, hogy az a levél szükséges volt, és ha ideig-óráig megszomorított is titeket,</verse>
				<verse number="9">most már örülök, nem annak, hogy megszomorodtatok, hanem hogy megszomorodástok más felismerésre térített titeket. Annak örülök, hogy Isten gondolata szerint szomorodtatok meg, hogy mi semmi kárt sem okoztunk nektek.</verse>
				<verse number="10">Mert az Isten szerint való szomorúság más felismerésre térést munkál menekülésre, melyben nincs megbánni való, a világ szomorúsága ellenben halált munkál.</verse>
				<verse number="11">Hiszen, lám éppen ez az Isten szerint való megszomorodás mekkora igyekezetet munkált, sőt védekezést, sőt bosszankodást, sőt félelmet, sőt vágyakozást, sőt buzgóságot, sőt megtorlást. Mindenben úgy mutattátok be magatokat, mint akik szentül-tiszták vagytok az ügyben.</verse>
				<verse number="12">Tehát, ha írtam is néktek, nem azért történt, aki a hamisságot elkövette, nem is azért, aki azt elszenvedte, hanem azért, hogy a ti értünk való igyekezetetek nálatok Isten előtt láthatóvá legyen.</verse>
				<verse number="13">Ez adta nekünk a bátorságot. Megbátorodásunkban örömünket még jobban növelte Titusz öröme, mert mindannyian felüdítettétek szellemét.</verse>
				<verse number="14">Mert ha valamit dicsekedtem neki felőletek, nem szégyenültem meg, hanem mint ahogy mindenben igazat mondtunk nektek, úgy a veletek való dicsekvésünk is igazságnak bizonyult Titusz előtt.</verse>
				<verse number="15">Benseje annál inkább felétek fordul, hogy visszaemlékezik mindnyájatok engedelmességére, hogy mekkora rémüléssel és reszketéssel fogadtátok őt.</verse>
				<verse number="16">Örülök, hogy mindenben bízhatok bennetek.</verse>
			</chapter>
			<chapter number="8">
				<verse number="1">Hadd ismertessem meg veletek testvéreim azt a kegyelmet, melyet Isten Macedónia egyházainak adott,</verse>
				<verse number="2">hogy a nyomorúság sok próbatétele között túláradó örömüket és mélységes szegénységüket őszinteségük gazdagsággá sokasította,</verse>
				<verse number="3">mert tanúja vagyok, hogy képességükhöz mérten, sőt képességükön felül is adakoztak, önként.</verse>
				<verse number="4">Sok kérleléssel könyörögve kérték tőlünk azt a kegyelmet, hogy a szentek kiszolgálásában közösséget vállalhassanak.</verse>
				<verse number="5">De nemcsak annyit tettek, amennyit reméltünk, hanem még magukat is odaadták először az Úrnak, azután Isten akaratával nekünk is,</verse>
				<verse number="6">úgyhogy kérlelnünk kellett Tituszt, hogy ahogyan korábban elkezdte, úgy juttassa befejezéshez is a rátok vonatkozólag adott kegyelmet.</verse>
				<verse number="7">Arra kérlek azonban titeket, hogy amiképpen minden bőségben jelentkezik nálatok: hit, szó, megismerés, mindenféle serénység, tőlünk felétek áradó szeretet, a jótékonyságnak ebben a kegyelmében is bőségetek legyen.</verse>
				<verse number="8">Nem parancsként mondom, hanem azért, hogy mások buzgóságán át a ti szereteteteknek valódiságát is kipróbáljam.</verse>
				<verse number="9">Hiszen ismeritek a mi Urunknak, a Krisztus Jézusnak kegyelmét, hogy gazdag lévén, értetek szegénnyé lett, hogy ti az ő szegénysége által meggazdagodjatok.</verse>
				<verse number="10">Véleményt is nyilvánítok e dologban: Nektek magatoknak van hasznotok belőle, akik nemcsak a cselekvést, hanem az akarást is már előbb, már tavaly óta elkezdtétek.</verse>
				<verse number="11">Most pedig fejezzétek be a cselekvést is, hogy amekkora készségetek volt az akarásra, a befejezés is abból legyen, amitek van.</verse>
				<verse number="12">Mert ha a készség megvan, az annak mértékében kedves, ami van, és nem annak mértékében, ami nincs.</verse>
				<verse number="13">Ne úgy legyen, hogy míg másoknak könnyebbségük támad, nektek nyomor, hanem egyenlően legyen.</verse>
				<verse number="14">A mostani időben a ti bőségetek egészítse ki amazok hiányát, hogy azután azok bősége pótolja a ti hiányotokat, hogy egyenlőség legyen,</verse>
				<verse number="15">aszerint amint írva van: „Annak, aki sokat gyűjtött, nem volt többje, s aki keveset gyűjtött, nem volt kevesebbje.”</verse>
				<verse number="16">Hála legyen Istennek, hogy Titusz szívébe értetek ugyanazt a buzgalmat adta,</verse>
				<verse number="17">mert elfogadta ugyan a bátorítást, de mivel ennél még nagyobb volt benne a buzgalom, önként ment el hozzátok.</verse>
				<verse number="18">Vele küldöttük el a testvért is, akit az örömüzenettel kapcsolatban szerte az összes eklézsiák magasztalnak.</verse>
				<verse number="19">De nemcsak ennyi történt, hanem az eklézsiák utazó társunkká választották őt ennek a kegyelemnek szolgálatában, melyet mi magának az Úrnak dicsőségére és a mi buzgóságunk kimutatására végzünk,</verse>
				<verse number="20">ezzel el akarjuk kerülni, hogy szolgálatunknak ezért az érett gyümölcséért bárki is gyalázhasson bennünket.</verse>
				<verse number="21">Mert nemcsak az Úr előtt, hanem az emberek előtt is gondunk van a jó hírre.</verse>
				<verse number="22">Velük együtt küldtük testvérünket is, kinek buzgalmát sokszor sok esetben kipróbáltuk, de most még nagyobbnak találtuk az irántatok való nagy bizodalom következtében.</verse>
				<verse number="23">Akár Tituszról van hát szó, vele közösségben élek, ti felétek pedig munkatársam ő, akár testvéreinkről, ők az eklézsiák apostolai, a Krisztus dicsőségére.</verse>
				<verse number="24">Adjátok az ő irányukban bizonyítékát a ti szereteteteknek és a mi veletek való dicsekedésünknek az egyházak színe előtt.</verse>
			</chapter>
			<chapter number="9">
				<verse number="1">A szentek iránt való szolgálatról pedig felesleges dolog nektek írnom.</verse>
				<verse number="2">Ismerem ugyanis buzgóságotokat, mellyel rátok vonatkozólag a macedónoknak dicsekszem, hogy Ahája tavaly óta készen áll, úgyhogy buzgóságotok a legtöbbjüket feltüzelte.</verse>
				<verse number="3">Mégis odaküldtem a testvéreket, hogy veletek való dicsekvésünk e dologban hiábavalónak ne bizonyuljon,</verse>
				<verse number="4">hogy ha macedónok jönnek majd velem, és titeket készületlenül találnának, mi megszégyenüljünk, vagy – úgy is mondhatjuk – ti megszégyenüljetek ebben a vállalkozásban.</verse>
				<verse number="5">Szükségesnek tartottam hát a testvéreket arra buzdítani, hogy előre menjenek hozzátok és készítsék elő az áldást, melyet ti előzőleg megígértetek, hogy az úgy legyen készen, mint áldás, és ne úgy, mint kapzsi haszonvárás.</verse>
				<verse number="6">Ezt pedig vegyétek figyelembe: „Aki szűkösen vet, szűkösen fog aratni is, és aki áldással vet, áldással fog aratni is!”</verse>
				<verse number="7">Ki-ki amint előre elszánta szívében, ne bánatból, ne is kényszer alatt tegye, mert Isten a vidám adakozót szereti.</verse>
				<verse number="8">Hatalmas az Isten arra, hogy mindenféle kegyelmet bőségesen ontson rátok, hogy mindenben, mindenkor teljes megelégedésben minden jó cselekedetre bőségetek legyen,</verse>
				<verse number="9">ahogy megírták: „Szórt, adott a szegényeknek, igazságossága örökké megmarad.”</verse>
				<verse number="10">Aki maggal látja el a vetőt, az kenyeret is nyújt az evésre, megszaporítja a ti vetéseteket és felneveli igazságosságotok gyümölcseit,</verse>
				<verse number="11">úgyhogy mindenben meg fogtok gazdagodni a teljes hűség kifejtésére, mely általunk hálaadást munkál Istennek.</verse>
				<verse number="12">Mert ennek a vállalkozásnak szolgálata nemcsak a szentek hiányait tölti be, hanem sokak hálájától megsokasítva ömlik Isten felé.</verse>
				<verse number="13">Mert szolgálatotokon keresztül, mellyel arról tesztek próbát, hogy magatokat a Krisztus örömüzenetének összhangzó lélekkel alávetitek, a ti egyszerűségetek, mely vagyonotokat velük és mindenkivel közössé teszi, arra indítja őket, hogy Istent dicsőítsék,</verse>
				<verse number="14">amikor értetek könyörögve utánatok epekednek az Isten rátok kiárasztott kegyelmének láttára.</verse>
				<verse number="15">Hála legyen Istennek az ő kimondhatatlan ajándékáért.</verse>
			</chapter>
			<chapter number="10">
				<verse number="1">A Krisztusnak szelídsége és nyájassága által vezettetve én Pál magam intelek titeket, ki köztetek való jelenlétemben alázatos vagyok, távollétemben azonban bizakodva állok veletek szemben,</verse>
				<verse number="2">kérlek, hogy jelenlétemben ne kelljen majd bizakodónak lennem annak a bizalomnak az alapján, amellyel úgy számítom, vakmerő is lehetek némelyekkel szemben, kik úgy tekintenek bennünket, hogy hús szerint járunk.</verse>
				<verse number="3">Mert ha húsban járunk is, nem a hús módjára viseljük a harcot.</verse>
				<verse number="4">Mert a mi harcviselésünk fegyverei nem a húsból valók. Ellenkezőleg! Isten által hatnak és arra képesek, hogy erősségeket romboljanak le, okoskodásokat bontsanak le,</verse>
				<verse number="5">továbbá minden magaslatot lerontsanak, amely Isten ismerete ellen felemelkedik, sőt fogollyá tesznek minden gondolatot, hogy a Krisztusnak engedelmeskedjék,</verse>
				<verse number="6">amellett készen állunk megtorolni minden engedetlenséget, mikor majd a ti engedelmességetek teljessé lesz.</verse>
				<verse number="7">Ti a látszatra néztek. Ha valaki elhitte magáról, hogy a Krisztusé, következtessen tovább magából, hogy amint ő a Krisztusé, úgy mi is.</verse>
				<verse number="8">Mert ha kissé túlságosan dicsekedném is azzal a felhatalmazással, melyet az Úr avégre adott nekünk, hogy építsünk titeket és nem azért, hogy romboljunk, nem fogok megszégyenülni,</verse>
				<verse number="9">hogy úgy ne tűnjek fel, mint aki csak levelein keresztül akar titeket ijesztgetni.</verse>
				<verse number="10">Mert úgy mondják: Levelei súlyosak és erősek, de testi jelenléte erőtelen és szava megvetendő.</verse>
				<verse number="11">Az ilyen bíráló számoljon azonban azzal, hogy amilyenek vagyunk távollétünkben a leveleken át szóval, olyanok leszünk jelenlétünkben tettel is.</verse>
				<verse number="12">Mert nem vagyunk oly vakmerők, hogy azok közé számítsuk magunkat, vagy azokkal vessük össze magunkat, akik maguk ajánlják magukat. Sőt, mikor ezek magukat magukkal mérik, és magukat magukkal hasonlítják össze, értelmetlenek.</verse>
				<verse number="13">Mi azonban nem fogunk mértéktelenségig dicsekedni, hanem csak annak a mérővesszőnek mértékéig, amelyet Isten osztott ki nekünk akkor, amikor hozzátok is eljutottunk.</verse>
				<verse number="14">Mert nem feszítjük túl magunkat, mint tennők, ha nem értünk volna el hozzátok. Mert hiszen egészen hozzátok vittük a Krisztus örömüzenetét.</verse>
				<verse number="15">Mi nem dicsekszünk mértéktelenségig a mások fáradságának gyümölcsével, ellenkezőleg az a reménységünk, hogy hitetek növekedésével közöttetek a mi mérővesszőnkhöz képest még igen nagyra nőhetünk,</verse>
				<verse number="16">hogy még rajtatok túl is fogjuk az örömüzenetet hirdetni, és nem fogunk másnak a mértékével, a már késszel dicsekedni.</verse>
				<verse number="17">Aki pedig dicsekszik, az Úrban dicsekedjék.</verse>
				<verse number="18">Mert nem az a kipróbált, aki magát ajánlgatja, hanem az, akit az Úr ajánl.</verse>
			</chapter>
			<chapter number="11">
				<verse number="1">Bárcsak tőlem is elviselnétek valami kis esztelenséget. De hiszen el is viseltek.</verse>
				<verse number="2">Mert Isten buzgóságával buzgólkodom értetek. Mert egy férfival jegyeztelek el titeket, hogy majd szent, tiszta szűzként állítsalak benneteket a Krisztus mellé.</verse>
				<verse number="3">Félek azonban, hogy mint ahogy a kígyó csalárdságával rászedte Évát, a ti szándékaitokat is megrontja azzal, hogy eltérít titeket a Krisztus iránt való őszinteségtől és tisztaságtól.</verse>
				<verse number="4">Mert ha egy jövevény más Jézust hirdet, akit mi nem hirdettünk, vagy más szellemet kaptok, akit nem kaptatok, vagy más örömüzenetet, melyet nem fogadtatok el, szépen elviselitek.</verse>
				<verse number="5">Úgy számítom, hogy semmivel sem vagyok hátrább a fő-főapostoloknál.</verse>
				<verse number="6">Ha pedig járatlan vagyok is a beszédben, de nem az ismeretben, sőt azt közöttetek minden tekintetben és mindenben nyilvánvalóvá is tettük.</verse>
				<verse number="7">Vagy vétket követtem el, mikor megaláztam magam, hogy ti felemelkedjetek, hogy ingyen hirdettem nektek az Isten örömüzenetét?</verse>
				<verse number="8">Más egyházakat kifosztottam, zsoldot fogadván el, hogy titeket szolgálhassalak.</verse>
				<verse number="9">Mikor nálatok voltam és szükséget szenvedtem, senkinek sem voltam terhére. Hiányomat azok a testvérek töltötték be, akik Macedóniából érkeztek. Mindenben megtartottam és meg fogom tartani, hogy ne legyek nektek terhes.</verse>
				<verse number="10">A Krisztus igazsága bennem, hogy ezt a dicsekvésemet Ahája vidékein nem fogják elhallgattatni.</verse>
				<verse number="11">Miért? Mert nem szeretlek titeket? Isten tudja.</verse>
				<verse number="12">Amit teszek, tenni is fogom, hogy elvágjam az alkalmat az alkalomkeresőktől, hogy mialatt dicsekesznek, olyanoknak tűnjenek fel, amilyenek mi vagyunk.</verse>
				<verse number="13">Hamis apostolok, cselszövő munkások az ilyenek, kik a Krisztus apostolaihoz hasonlóvá változtatják a külsejüket.</verse>
				<verse number="14">Nem is csoda. Hiszen még maga a sátán is a világosság angyalának képére változik át.</verse>
				<verse number="15">Nem nagy dolog hát, ha kiszolgálói is olyanokra változtatják át magukat, mintha az igazságosság szolgái volnának. Ezeknek vége meg fog felelni tetteiknek.</verse>
				<verse number="16">Újra mondom, senki se tartson engem esztelennek. Ha pedig mégis annak vélnétek, akkor esztelenként fogadjatok el, hogy egy kicsit én is dicsekedhessem.</verse>
				<verse number="17">Amit beszélek, nem az Úr módján beszélem, hanem mintegy bolondul, ha már a dicsekvésre vállalkoztam.</verse>
				<verse number="18">Miután sokan dicsekednek hús módjára, dicsekszem én is.</verse>
				<verse number="19">Okos létetekre ugyanis szívesen elviselitek a bolondokat.</verse>
				<verse number="20">Elviselitek, ha valaki titeket rabszolgává tesz, ha felzabál, ha valaki fülön ragad titeket, ha valaki fölétek emelkedik, ha valaki arcul ver titeket.</verse>
				<verse number="21">Megszégyenítésül mondom, minthogy mi magunk erőtlenségben élünk. Abban azonban, ami némelyeket merészségre csábít – esztelenül szólok – én is merész vagyok.</verse>
				<verse number="22">Héberek ők? Én is. Izráeliták? Én is. Ábrahám magva? Én is.</verse>
				<verse number="23">A Krisztus szolgái? Eszemen kívül mondom: Sokkal inkább én. Az voltam bőségesebben fáradozásokban, bőségesebben a börtönökben, túláradóan megbotoztatásokban, az voltam sokszor halálos veszedelmekben.</verse>
				<verse number="24">A zsidóktól ötször kaptam egy híján negyvenet,</verse>
				<verse number="25">háromszor megvesszőztek, egyszer megköveztek, háromszor hajótörött voltam, egy éjen és napon a mély vízen hánykódtam.</verse>
				<verse number="26">Az voltam sokszor utazásokkal, folyók veszedelmeivel, rablók veszedelmeivel, saját fajom részéről érő veszedelmekkel, nemzetektől támasztott veszedelmekkel, városban keletkező veszedelmekkel, sivatagban érő veszedelmekkel, tengeri veszedelmekkel, hamis testvérek közt támadó veszedelmekkel,</verse>
				<verse number="27">fáradsággal és vesződéssel, sokszoros virrasztással, éhezéssel és szomjazással, sokszoros böjtöléssel, hidegben és meztelenséggel,</verse>
				<verse number="28">nem számítva mindennapi megtámadtatásomat, az összes eklézsiákért viselt gondot.</verse>
				<verse number="29">Ki volna erőtelen, hogy én ne élnék erőtelenségben?! Ki gyötrődnék tőrbe jutva, hogy én nem égnék?</verse>
				<verse number="30">Ha dicsekednem kell, erőtlenségeimmel fogok dicsekedni.</verse>
				<verse number="31">Az Úrnak, Jézusnak Istene és Atyja, ki áldott az örök korokig, tudja, hogy nem hazudom.</verse>
				<verse number="32">Damaszkuszban Aretász király helytartója őriztette a damaszkusziak városát, hogy engem elfoghasson,</verse>
				<verse number="33">és ablakból gyümölcskosárba eresztettek alá a falon, úgy menekültem ki a kezéből.</verse>
			</chapter>
			<chapter number="12">
				<verse number="1">Dicsekednem kell. Nem hasznos az nekem. Áttérek a látomásokra és az Úr lelepleződéseire.</verse>
				<verse number="2">A Krisztusban ismerek egy embert, akit tizennégy évvel ezelőtt – hogy testben-e, nem tudom, hogy testen kívül-e, nem tudom, Isten tudja – elragadták a harmadik égig.</verse>
				<verse number="3">Ismerem ezt az embert, – hogy testben-e, testen kívül-e, nem tudom, Isten tudja –</verse>
				<verse number="4">akit elragadtak a paradicsomba, s ott kibeszélhetetlen szavakat hallott, melyeket nem szabad elbeszélnie embernek.</verse>
				<verse number="5">Ilyesmivel fogok dicsekedni. Magamat illetőleg pedig nem fogok mással dicsekedni, csak erőtlenségeimmel.</verse>
				<verse number="6">De még ha dicsekedni akarnék is, nem lennék esztelenné, mert az igazságot mondanám.</verse>
				<verse number="7">De vonakodom ezt tenni, hogy valaki a leleplezések túl nagy volta miatt is többet ne tulajdonítson nekem, mint amit lát vagy hall tőlem. Hogy fel ne fuvalkodjam, azért hegyes karót helyeztek húsomba, sátán angyalát, hogy ököllel verjen engem, hogy fel ne fuvalkodjam.</verse>
				<verse number="8">Emiatt háromszor kértem meg az Urat, hogy távozzék el tőlem,</verse>
				<verse number="9">de azt mondotta nekem: „Kegyelmem elég neked, mert hatalmam erőtlenségben lesz teljessé.” Nagy örömmel dicsekszem hát erőtlenségeimmel, hogy a Krisztus hatalma sátorozhassék rajtam.</verse>
				<verse number="10">Ezért gyönyörködöm a Krisztusért szenvedett erőtlenségekben, bántalmazásokban, kényszerítésekben, üldöztetésekben, szorult helyzetekben, mikor ugyanis erőtlen vagyok, akkor vagyok hatalmas.</verse>
				<verse number="11">Esztelenné váltam. Ti kényszerítetek rá. Tinéktek kellett volna engem ajánlanotok. Mert semmivel sem állok hátrább a fő-főapostoloknál, még ha semmi vagyok is.</verse>
				<verse number="12">Az apostolság jeleit teljesítettem közöttetek teljes állhatatossággal, jelekkel is, csodákkal is, hatalmas erőkkel is.</verse>
				<verse number="13">Mi az, amiben a többi eklézsiákhoz képest megrövidültetek, ha csak nem abban, hogy én nem voltam terhetekre? Bocsássátok meg nekem ezt az igazságtalanságot.</verse>
				<verse number="14">Lám, kész vagyok harmadszor menni hozzátok, és nem leszek terhetekre, mert nem a tiéteket keresem, hanem titeket. Mert nem a gyermekek tartoznak a szülőknek vagyont gyűjteni, hanem a szülők a gyermekeknek.</verse>
				<verse number="15">Én pedig örömest költök rátok, és magamat is elköltöm a ti lelketekért. Ha jobban szeretlek titeket, én kevesebb szeretetet kapok?</verse>
				<verse number="16">De legyen: nem raktam rátok terheket, hanem ravasz ember létemre ármánnyal fogtalak meg titeket.</verse>
				<verse number="17">Vajon azok közül, akiket hozzátok küldtem, valaki által megzsaroltalak titeket?</verse>
				<verse number="18">Megkértem Tituszt, vele küldöttem el a testvért: vajon megzsarolt titeket Titusz? Nem ugyanabban a Szellemben jártunk-e? Nem ugyanazokon a nyomokon?</verse>
				<verse number="19">Már régen úgy tűnhetik fel nektek, hogy védekezünk veletek szemben. Isten előtt a Krisztusban beszélünk. És mindent a ti épüléstekért, szeretteim.</verse>
				<verse number="20">Mert félek, hogy mikor odamegyek hozzátok, nem olyanoknak talállak titeket, amilyeneknek akarlak, s ti sem olyannak fogtok találni engem, mint amilyennek akartok, hogy valami módon civakodás, irigység, indulatok, veszekedések, megszólások, sugdosások, felfuvalkodások, felfordulás ne támadjanak köztetek,</verse>
				<verse number="21">hogy mikor ismét hozzátok megyek, meg fog alázni engem az én Istenem nálatok, és én sokakat meg fogok gyászolni azok közül, kik korábban vétkeztek, de nem tértek más felismerésre, amiatt a tisztátalanság, paráznaság és kicsapongás miatt, amelyet elkövettek.</verse>
			</chapter>
			<chapter number="13">
				<verse number="1">Ez alkalommal harmadszor megyek hozzátok. Két vagy három tanú szája által megáll minden beszéd.</verse>
				<verse number="2">Előre megmondtam, és most előre megmondom, másodszori jelenlétemben és most távollétemben azoknak, akik előbb vétkeztek és a többieknek is mindnek, hogy ha ismét odamegyek, nem fogok kímélni,</verse>
				<verse number="3">miután próbáját keresitek annak, hogy bennem a Krisztus beszél, aki veletek szemben nem erőtlen, sőt hatalmas köztetek.</verse>
				<verse number="4">Mert hiszen megfeszítették erőtlensége következtében, de él Istennek hatalmából. Persze mi is erőtlenek vagyunk őbenne, de élni fogunk vele együtt Isten hatalma alapján ellenetekre.</verse>
				<verse number="5">Kísértsétek meg magatokat, hogy hitben vagytok-e, saját magatokat vessétek próba alá! Vagy nem ismertek magatokra, hogy a Krisztus Jézus bennetek van? Ha ugyan olyanok nem vagytok, akik a próbát ki nem fogjátok állani.</verse>
				<verse number="6">Remélem, hogy felismeritek majd, hogy mi kiálljuk a próbát.</verse>
				<verse number="7">Fohászkodunk az Istenhez, hogy semmi gonoszt ne tegyetek, nem azért, hogy mi kipróbáltaknak tűnjünk fel, hanem hogy ti a nemeset tegyétek, mi pedig úgy tűnjünk fel, mintha a próbát ki nem állnók.</verse>
				<verse number="8">Hiszen semmit sem tehetünk az igazság ellen, csak az igazságért.</verse>
				<verse number="9">Mert örülünk, mikor mi erőtlenek vagyunk, és ti hatalmasok vagytok. Ezért imádkozunk: a ti helyreállásotokért.</verse>
				<verse number="10">Azért írom ezeket távollétemben, hogy mikor jelen leszek, ne ridegen használjam azt a hatalmat, melyet az Úr építésre és nem rombolásra adott nekem.</verse>
				<verse number="11">Egyébiránt örvendezzetek testvéreim, igazodjatok helyre, bátorodjatok, ugyanarra törekedjetek, békességben legyetek, s a szeretetnek és békességnek Istene veletek lesz.</verse>
				<verse number="12">Köszöntsétek egymást szent csókkal.</verse>
				<verse number="13">A szentek mind köszöntenek titeket.</verse>
				<verse number="14">Az Úrnak, a Krisztus Jézusnak kegyelme, az Istennek szeretete és a Szent Szellem közössége legyen mindnyájatokkal.</verse>
			</chapter>
		</book>
		<book number="48">
			<chapter number="1">
				<verse number="1">Pál apostol, kit nem emberek küldtek, kit nem ember tett apostollá, hanem a Krisztus Jézus és Isten, az Atya, ki Jézust a halottak közül feltámasztotta</verse>
				<verse number="2">és a velem levő összes testvérek írjuk ezt a levelet Galácia eklézsiáinak:</verse>
				<verse number="3">Kegyelem és békesség szálljon rátok Atyánktól, az Istentől és az Úrtól, a Krisztus Jézustól,</verse>
				<verse number="4">aki vétkeinkért odaadta magát, hogy a jelenvaló rossz korból kivegyen bennünket magának, ahogy azt Isten, a mi Atyánk akarta.</verse>
				<verse number="5">Övé legyen a dicsőség az örök korok korain át! Ámen.</verse>
				<verse number="6">Csodálkozom, hogy attól, aki a Krisztus kegyelmével elhívott titeket, ilyen hamar másféle örömüzenethez pártoltatok.</verse>
				<verse number="7">Örömüzenet ugyan nincs más, de vannak némelyek, akik nyugtalanítanak titeket, és akik át (ki) akarják forgatni a Krisztus örömüzenetét.</verse>
				<verse number="8">De, még ha mi, vagy mennyből való ember hirdetnénk is valamit néktek azon kívül, amit előbb örömüzenetként hirdettünk: Átok legyen!</verse>
				<verse number="9">Ahogy előzőleg megmondtuk, és most újra mondom, ha valaki amellett, amit már elfogadtatok, még valami más örömüzenetet hirdetne nektek, átok legyen.</verse>
				<verse number="10">Vajon most embereket igyekszem megnyerni vagy az Istent? Vajon embereknek igyekszem tetszeni? Ha még embereknek tetszelegnék, a Krisztus rabszolgája nem volnék.</verse>
				<verse number="11">Tudtotokra akarom adni ugyanis nektek, testvéreim, hogy az az örömüzenet, melyet én vittem nektek, nem emberekhez volt szabva.</verse>
				<verse number="12">Mert sem embertől nem kaptam, sem nem tanítottak rá, hanem a Krisztus Jézus leleplezésén át jutottam hozzá.</verse>
				<verse number="13">Hiszen hallottatok arról, hogy én egykor hogyan viselkedtem a zsidóságban, hogy mértéken felül üldöztem és pusztítottam az Isten eklézsiáját.</verse>
				<verse number="14">Nemzetségemből sok kortársamat felülmúltam a zsidóskodásban, amennyiben az atyai hagyományoknak n áluk sokkal buzgóbb követője voltam.</verse>
				<verse number="15">Mikor azonban az, aki engem anyám méhétől különválasztott és kegyelmével elhívott; helyesnek látta, hogy</verse>
				<verse number="16">Fiát leleplezze bennem, hogy azután örömüzenetül hirdessem őt a nemzetek között, azonnal abbahagytam, hogy húsra és vérre támaszkodjam,</verse>
				<verse number="17">Jeruzsálembe sem mentem fel azokhoz, akik előttem voltak apostolok, hanem elutaztam Arábiába, majd újra visszatértem Damaszkuszba.</verse>
				<verse number="18">Három évvel később felmentem Jeruzsálembe, hogy Kéfást meglátogassam, és nála maradtam tizenöt napig.</verse>
				<verse number="19">Az apostolok közül mást nem láttam, csak az Úr testvérét, Jakabot.</verse>
				<verse number="20">Amit írok nektek, lám Isten előtt írom, nem hazudom.</verse>
				<verse number="21">Utóbb Szíria és Cilicia tájaira mentem.</verse>
				<verse number="22">Júdeának a Krisztusban élő eklézsiái előtt arcra nézve ismeretlen voltam.</verse>
				<verse number="23">Csak hallották, hogy az, aki egykor üldözött bennünket, örömüzenetként hirdeti a hitet, melyet egykor pusztított.</verse>
				<verse number="24">Dicsőítették azonban az Istent azért, ami történt bennem.</verse>
			</chapter>
			<chapter number="2">
				<verse number="1">Tizennégy esztendő elmúltával Barnabással együtt újra felmentem Jeruzsálembe, de Tituszt is magammal vittem.</verse>
				<verse number="2">Kijelentés következtében mentem fel, és ott eléjük tártam azt az örömüzenetet, melyet a nemzetek között hirdetek, azonban külön a tekintélyesek elé, hogy hiába ne fussak, vagy ne váljék hiábavalóvá eddigi futásom.</verse>
				<verse number="3">De még csak a velem lévő Tituszt sem kényszerítették körülmetélkedésre</verse>
				<verse number="4">– noha hellén volt, tekintettel a hamis atyafiakra, akik azért lopakodtak be, hogy kikémleljék a Krisztus Jézusban kapott szabadságunkat, hogy bennünket rabszolgákká tehessenek.</verse>
				<verse number="5">Ezeknek mégcsak egy óráig sem engedtünk, hogy magunkat alájuk vetettük volna, hogy az örömüzenet igazsága számotokra megmaradjon.</verse>
				<verse number="6">Azok, akiket valami nagynak néznek – bármilyenek voltak is egykor, nekem semmit sem jelentenek, – Isten nem nézi az ember személyét, – szóval a tekintélyesek az előttem leleplezett örömüzenethez semmivel hozzá nem járultak,</verse>
				<verse number="7">sőt ellenkezőleg, mikor meglátták, hogy a körülmetéletlenek között az örömüzenet hirdetésével engem bízott meg Isten, mint Pétert a körülmetéltek között –</verse>
				<verse number="8">mert aki Péterben munkálkodott, hogy a körülmetéltek apostolságát végezhesse, az munkált bennem is a nemzetek között –,</verse>
				<verse number="9">szóval, mikor Jakab, Kéfás és János, akiket oszlopoknak tekintenek, felismerték a nekem adott kegyelmet, a közösség kifejezésére jobbjukat nyújtották nekem és Barnabásnak, hogy mi a nemzetek közé menjünk, ők meg a körülmetéltek közé,</verse>
				<verse number="10">csak azt kötötték ki, hogy a szegényekről megemlékezzünk, amit nagyon is serénykedtem megtenni.</verse>
				<verse number="11">Mikor azonban Kéfás eljött Antióhiába, szemtől szembe ellene álltam, mert ítélet alá esett.</verse>
				<verse number="12">Mielőtt ugyanis némelyek Jakabtól odajöttek volna, a nemzetekkel együtt evett, de mikor azok megérkeztek, visszavonult és elkülönítette magát, mivel félt a körülmetéltek közül valóktól.</verse>
				<verse number="13">Együtt képmutatóskodtak azután vele a többi zsidók is, úgyhogy még Barnabást is magával ragadta képmutatásuk.</verse>
				<verse number="14">Mikor azonban megláttam, hogy az örömüzenet igazságához mérten nem járnak egyenes úton, mindenki füle hallatára ezt mondtam Kéfásnak: Ha te zsidó létedre a pogányok módjára élsz és nem zsidó módra, hogyan kényszerítheted a nemzeteket zsidóskodásra?</verse>
				<verse number="15">Mi, akik természettől zsidók vagyunk és nem nemzetek közül való vétkezők,</verse>
				<verse number="16">miután tudjuk, hogy az ember a törvény tettei alapján nem lesz igazságossá, csak a Krisztus Jézusba vetett hiten keresztül, mi is hittünk a Krisztus Jézusban, hogy a Krisztusba vetett hit alapján és ne a törvény tettei alapján váljunk igazságosakká, mert hiszen a törvény mutatta tettek alapján egy hús sem lehet igazságossá.</verse>
				<verse number="17">Ha azonban bennünket magunkat is, kik a Krisztusban keresünk megigazulást, azon kapnak rajta, hogy vétkezők vagyunk, ebből az következik, hogy a Krisztus a vétek kiszolgálója? Szó se legyen róla.</verse>
				<verse number="18">Mert ha újra felépítem azt, amit már lerontottam, magamra állítom ki a bizonyítványt magamról, hogy a lerontott törvény áthágója vagyok.</verse>
				<verse number="19">Mert engem a törvényen keresztül ölt meg a törvény, hogy Istentől legyen az életem. A Krisztussal együtt függök megfeszítve.</verse>
				<verse number="20">Élek. De többé nem én, hanem a Krisztus él bennem. Amely életet pedig most húsban élek, az Isten Fiába vetett hitben élem, aki szeretett engem és önmagát adta értem.</verse>
				<verse number="21">Nem vetem félre az Isten kegyelmét. Ha ugyanis a törvényen keresztül valósulna meg az igazságosság, ebből az következnék, hogy a Krisztus hiába halt meg.</verse>
			</chapter>
			<chapter number="3">
				<verse number="1">Óh, értelmetlen galaták, ki igézett meg éppen titeket, akiknek szeme elé úgy rajzolódott előzőleg a Krisztus Jézus, mint megfeszített.</verse>
				<verse number="2">Csak azt az egyet akarom megtudni tőletek, hogy a Szellemet a törvény előírta tettek alapján kaptátok-e? Vagy hitnek hallásán át?</verse>
				<verse number="3">Ennyire értelmetlenek vagytok? Szellemmel kezdtétek el, és most hússal végzitek be?</verse>
				<verse number="4">Akkora élményt éltetek át – hiába? Ha csakugyan hiába.</verse>
				<verse number="5">Az, aki a Szellemet szolgáltatja nektek, és hatalmas erőket munkál bennetek, törvény tettei alapján vagy hitbeli engedelmesség alapján teszi-e ezt?</verse>
				<verse number="6">Így hitt Ábrahám is az Istennek, és igazságosságul számították azt be neki.</verse>
				<verse number="7">Ismerjétek fel hát, hogy akik a hitből valók, azok az Ábrahám fiai.</verse>
				<verse number="8">Miután az Írás előre látta, hogy az Isten a nemzeteket a hit alapján teszi igazságossá, előre hirdette Ábrahámnak ezt az örömhírt: „Benned fognak áldást kapni az összes nemzetek.”</verse>
				<verse number="9">Így hát a hitből valók kapnak áldást a hívő Ábrahámmal együtt.</verse>
				<verse number="10">Hiszen akik a törvény tettei alapján állnak, mind átok alatt vannak, mert meg írva: „Átkozott mindenki, aki nem marad meg abban, amit a törvény könyvében megírtak, hogy azt megtegye.”</verse>
				<verse number="11">Hogy pedig a törvény által senki sem válik igazságossá Istennél, nyilvánvaló, mert az igazságos hit alapján fog élni.</verse>
				<verse number="12">A törvény pedig nem a hit alapján követelőzik, hanem aki megtette, amit követel, azáltal fog élni.</verse>
				<verse number="13">A Krisztus azzal, hogy átokká lett értünk, kivásárolt bennünket a törvény átka alól, hiszen meg van írva: „Átkozott mindenki, aki fán függ.”</verse>
				<verse number="14">Így azután Ábrahám áldása a Krisztus Jézusban száll a nemzetekre, hogy a Szellem ígéretét a hiten keresztül nyerjük el.</verse>
				<verse number="15">Testvéreim, ember módjára szólok: Még egy emberi végrendeletet sem tehet senki félre, ha hitelesítve van, sem nem fűzhet hozzá más rendelkezést.</verse>
				<verse number="16">Már most az ígéreteket Ábrahámnak tették és magvának. Nem azt mondja: „magvainak”, mintha sokról szólna, hanem úgy szól, mint egyről: „és magvának”, aki a Krisztus.</verse>
				<verse number="17">Mondom tehát: Az Istentől előzőleg hitelesítve adott rendelkezést a négyszázharminc évvel később előálló törvény nem érvénytelenítheti, hogy az ígéretet hatályától fossza meg.</verse>
				<verse number="18">Ha ugyanis a törvény alapján nyernénk el az örökséget, többé nem az ígéret alapján kapnánk. Ábrahámnak azonban az ígéreten keresztül adta azt Istennek kegyelme.</verse>
				<verse number="19">Mire való tehát a törvény? Az áthágások miatt toldották meg vele az ígéretet, s addig tart érvénye, míg eljön a Mag, akinek az ígéretet adták. Az angyalok adták parancsba, közbenjáró kezén át.</verse>
				<verse number="20">A közbenjáró pedig nem egyhez tartozik, ellenben az Isten egy.</verse>
				<verse number="21">Ellene szól tehát a törvény az ígéreteknek? Szó sem lehet róla! Hiszen ha olyan törvényt adtak volna, melynek hatalma van arra, hogy megelevenítsen, valóban a törvény megtartásából származnék az igazságosság.</verse>
				<verse number="22">Ámde az írás vétek alá zárt mindent, hogy az ígéretet a Krisztus Jézusba vetett hit alapján kapják meg a hívők.</verse>
				<verse number="23">Mielőtt azonban a hit eljött volna, törvény alá összezárva őriztek minket, míg a hit le nem lepleződik.</verse>
				<verse number="24">Így hát a törvény nevelőnkké (gyermekvezetőnkké) lett a Krisztushoz, hogy azután hit alapján legyünk igazságosakká.</verse>
				<verse number="25">Miután azonban a hit eljött, többé nem vagyunk a nevelő alatt.</verse>
				<verse number="26">A Krisztus Jézusba vetett hiten keresztül ugyanis mindnyájan Isten fiai vagytok.</verse>
				<verse number="27">Ahányan csak a Krisztusba bemerítkeztetek, a Krisztust öltöttétek fel.</verse>
				<verse number="28">Nincs hát többé zsidó, sem hellén, nincs rabszolga, sem szabad, nincs férfi és nő, mert mindnyájan egyek vagytok a Krisztus Jézusban.</verse>
				<verse number="29">Ha pedig a Krisztuséi vagytok, következőleg Ábrahám magva vagytok, ígéret vonalán örökösök.</verse>
			</chapter>
			<chapter number="4">
				<verse number="1">De azt mondom, ameddig az örökös kiskorú, semmivel sem különb a rabszolgánál, noha mindenek (mindennek) ura.</verse>
				<verse number="2">Mégis gyámok, és sáfárok alatt van az atyjától előre meghatározott időig.</verse>
				<verse number="3">Így mi is, mikor kiskorúak voltunk, a világ elemei alá voltunk vetve rabszolgasorsra.</verse>
				<verse number="4">Mikor azonban eljött az idő teljessége, Isten elküldte a Fiát, ki asszonytól lett, törvény alá került, ~ hogy a törvény alatt levőket kivásárolja, hogy a fiúvá fogadtatást elnyerjük.</verse>
				<verse number="6">Minthogy pedig fiak vagytok, Isten elküldte szívünkbe Fiának szellemét, aki így kiált: „Abba! Atya!”</verse>
				<verse number="7">Így hát nem vagy többé rabszolga, hanem fiú, ha pedig fiú, akkor Istenen át örökös is.</verse>
				<verse number="8">Mégis akkor, mikor Istent nem ismertétek, természettől oly dolgok rabszolgaságában éltetek, melyek nem istenek.</verse>
				<verse number="9">De most, hogy Istent megismertétek, helyesebben, hogy Isten megismert titeket, hogy fordulhattok ismét az erőtlen és szegényes elemekhez? Hogy akarhatjátok ugyanazt újra kezdeni? Ismét az elemek rabszolgái akartok lenni?</verse>
				<verse number="10">Napokra, hónapokra, időpontokra és évekre figyeltek. Féltelek titeket!</verse>
				<verse number="11">Csak nem volt hiábavaló az értetek való fáradozásom?</verse>
				<verse number="12">Legyetek olyanokká, mint én, mert én is olyanná lettem, amilyenek ti vagytok, testvéreim! Könyörgöm hozzátok! Ti nekem semmit sem ártottatok.</verse>
				<verse number="13">Tudjátok, hogy első ízben hústestem erőtlensége miatt hirdettem nektek az örömüzenetet.</verse>
				<verse number="14">Ti akkor arra a kísértésre, mely a húsomban kísértett, nem válaszoltatok megvetéssel, sem nem köptetek engem látva, hanem úgy fogadtatok, mint Istennek angyalát, mint magát a Krisztus Jézust.</verse>
				<verse number="15">Hova lett boldognak-magasztalásotok? Mert bizonyságot teszek, hogy ha lehetséges lett volna, szemeteket vájtátok volna ki, s adtátok volna nekem.</verse>
				<verse number="16">Hát azzal ellenségetekké lettem, hogy az igazat megmondtam nektek?</verse>
				<verse number="17">Nem szépen buzgólkodnak azok értetek, sőt ki akarnak rekeszteni titeket Isten kegyelméből, hogy körülöttük buzgólkodjatok.</verse>
				<verse number="18">Szép dolog az, ha mindenkor buzgók vagytok, és nemcsak akkor, mikor jelen vagyok nálatok.</verse>
				<verse number="19">Gyermekeim, kiket ismét fájdalommal szülök, míg kiformálódik bennetek a Krisztus,</verse>
				<verse number="20">szeretnék most nálatok lenni és változtatni a hangomon, mert zavarban vagyok veletek szemben.</verse>
				<verse number="21">Azt mondjátok meg nekem ti, kik a törvény alatt akartok lenni, hogy nem halljátok a törvényt?</verse>
				<verse number="22">Hiszen írva van benne, hogy Ábrahámnak két fia volt, egy a fiatal rabszolgálótól és egy a szabad nőtől.</verse>
				<verse number="23">Az egyik a rabszolgálótól a hús vonalán született, a másik az ígéreten át a szabadtól.</verse>
				<verse number="24">Ezek egy példázatnak a képei. A két nő tudniillik két szövetség: egy a Sina hegyéről való, rabszolgaságra szülő: ez Hágár</verse>
				<verse number="25">Hágár a Sina hegy Arábiában, egy vonalban van a mostani Jeruzsálemmel, mert gyermekeivel együtt rabszolgaságban él.</verse>
				<verse number="26">A felső Jeruzsálem ellenben szabad, ez a mi anyánk.</verse>
				<verse number="27">Hiszen meg van írva: „Vigadj te meddő, ki nem szülsz! Törj ki hangos kiáltásba, ki nem vajúdsz. Mert sokan vannak az elhagyottnak gyermekei, többen, mint a férjes asszonyéi!”</verse>
				<verse number="28">Ti testvéreim, Izsák vonalán ígéret gyermekei vagytok!</verse>
				<verse number="29">De mint ahogy a hús vonalán született üldözte a Szellem vonalán születőt, úgy van ma is.</verse>
				<verse number="30">Csakhogy mit mond az írás? „Vesd ki a rabszolgálót és annak fiát, mert rabszolgálónak fia nem fog szabadnak fiával együtt örökrészt kapni.”</verse>
				<verse number="31">Azért hát testvéreim, nem a rabszolgálónak, hanem a szabadnak gyermekei vagyunk.</verse>
			</chapter>
			<chapter number="5">
				<verse number="1">Szabad életre szabadított meg titeket a Krisztus, álljatok meg hát ebben, és ne tűrjétek magatokon újra a rabszolgaság igáját.</verse>
				<verse number="2">Íme én, Pál, mondom néktek, hogy ha körülmetélkedtek, a Krisztus semmit sem fog használni nektek.</verse>
				<verse number="3">Ismét bizonyságot teszek minden embernek, aki körülmetélkedik, hogy az ilyen tartozik az egész törvényt megtenni.</verse>
				<verse number="4">Nem használ nektek a Krisztus, akik a törvény által kerestek igazságot. Kiestetek a kegyelemből.</verse>
				<verse number="5">Mi ugyanis Szellem által hit alapján várjuk az igazságosság reménységét.</verse>
				<verse number="6">Mert a Krisztus Jézusban sem a körülmetélkedésnek, sem a körülmetéletlenségnek nincs semmi ereje, csak a szereteten át munkálkodó hitnek.</verse>
				<verse number="7">Szépen futottatok! Ki tartott fel, hogy az igazságnak ne engedelmeskedjetek?</verse>
				<verse number="8">Ez a rábeszélés nem attól van, aki elhívott titeket.</verse>
				<verse number="9">Kicsiny kovász az egész tésztát megkeleszti.</verse>
				<verse number="10">Én az Úrból rátok vonatkozólag azt a bizalmat merítettem, hogy nem fog az eszetek egyében járni. De az, aki megháborít titeket, hordozni fogja az ítéletet, bárki legyen is.</verse>
				<verse number="11">Ám ha így van, ha én még a körülmetélkedést hirdetem, testvéreim, miért üldöznek engem akkor? Ha így igaz, akkor megszűnt a kereszt botránya.</verse>
				<verse number="12">Bárcsak lemetszenék magukat azok, akik titeket fellázítanak.</verse>
				<verse number="13">Mert titeket szabadságra hívtak el, testvéreim, de nem olyan szabadságra, mely ugródeszka a húsnak. Ellenkezőleg. Szereteten át szolgáljátok egymást.</verse>
				<verse number="14">Mert az egész törvény egyetlen igében teljesül: „Szeresd felebarátodat, mint magadat.”</verse>
				<verse number="15">Ha azonban harapjátok és felfaljátok egymást, vigyázzatok, mert még elemésztitek egymást.</verse>
				<verse number="16">Azt mondom, Szellemtől ösztökélve járjatok, és a hús kívánságát véghez ne vigyétek.</verse>
				<verse number="17">Mert a hús kívánsága a Szellem kívánsága ellen fordít titeket, s a Szellem kívánsága a húsé ellen, ezek ugyanis egymással ellenkeznek, hogy ne azt tegyétek, amit akartok.</verse>
				<verse number="18">De ha a Szellem hajt, nem vagytok törvény alatt.</verse>
				<verse number="19">A hús tettei pedig nyilvánvalóak, ilyenfélék: paráznaság, tisztátalanság, kicsapongás,</verse>
				<verse number="20">bálványimádás, varázslás, ellenségeskedés, civakodás, féltékenység, indulatoskodás, veszekedések, meghasonlás, versengések,</verse>
				<verse number="21">irigykedés, részegeskedés, lakmározás és az ezekhez hasonlók. Akik ilyesmiket tesznek – előre megmondom nektek, mint ahogy már előre meg is mondtam –, Isten királyságát nem fogják örökrészül kapni.</verse>
				<verse number="22">A Szellemnek gyümölcse ellenben: szeretet, öröm, békesség, hosszútűrés, jóságosság, derékség, hűség (hit),</verse>
				<verse number="23">szelídség, önuralom. Az ilyenek ellen nincs törvény.</verse>
				<verse number="24">Azok, akik a Krisztus Jézuséi, a húst szenvedélyeivel és kívánságaival együtt megfeszítették.</verse>
				<verse number="25">Ha a Szellem életet ad nekünk, úgy is járjunk, ahogy a Szellem ösztökél.</verse>
				<verse number="26">Ne vágyódjunk üres tekintélyre, ne legyünk egymással szemben kihívók, ne irigykedjünk egymásra.</verse>
			</chapter>
			<chapter number="6">
				<verse number="1">Testvéreim! Ha valakit rajta érnek valamely elesésen, az olyant ti, szellemiek, szelídség szellemével igazítsátok helyre. De tartsd magadon a szemedet, hogy te ne juss szintén kísértésbe.</verse>
				<verse number="2">Egymás terhét hordozzátok, és úgy töltsétek be a Krisztus törvényét.</verse>
				<verse number="3">Ha valaki valaminek véli magát, noha semmi, tévútra viszi saját eszét.</verse>
				<verse number="4">Ki-ki a saját munkáját próbálja meg és akkor csak saját maga felé lesz dicsekednivalója és nem a másik felé.</verse>
				<verse number="5">Mert mindenki a saját terhét fogja hordozni.</verse>
				<verse number="6">Akit az igére oktatnak, tegye közössé oktatójával minden javát.</verse>
				<verse number="7">Ne tévelyegjetek! Isten nem hagy csúfot űzni magából, mert amit vet az ember, azt fogja aratni is.</verse>
				<verse number="8">Aki a hús világába vet, saját húsából fog romlást aratni, aki ellenben a Szellembe vet, a Szellemből fog örök életet aratni.</verse>
				<verse number="9">A nemes dolgok tevésében hanyagokká ne váljunk. Mert ha ki nem dőlünk, a maga idejében aratni fogunk.</verse>
				<verse number="10">Következőleg, amint alkalmunk adódik rá, munkáljuk mindenki irányában a jót, de leginkább hitünk házanépével szemben.</verse>
				<verse number="11">Lássátok, mekkora betűkkel írok a saját kezemmel.</verse>
				<verse number="12">Mindazok, akik a hús vonalán akarnak tetszetős külsőt ölteni, arra kényszerítenek titeket, hogy metélkedjetek körül, csak hogy a Krisztus keresztjéért üldözést ne kelljen szenvedniük.</verse>
				<verse number="13">Mert hiszen maguk azok sem őrzik meg a törvényt, akik körülmetélkednek, hanem azért akarnak titeket körülmetélni, hogy húsotokkal dicsekedhessenek.</verse>
				<verse number="14">Nálam pedig szóba se jöjjön a dicsekedés, hacsak Urunknak, a Krisztus Jézusnak keresztjével nem, akin keresztül nekem a világ meg van feszítve, én pedig a világnak.</verse>
				<verse number="15">Mert sem a körülmetélés nem jelent semmit, sem a körülmetéletlenség, csak az új teremtés.</verse>
				<verse number="16">Mindazokra, akik ezzel a mértékmutatóval járnak, szálljon békesség és könyörület, meg az Isten Izráelére.</verse>
				<verse number="17">A jövőben pedig senki se zaklasson engem, mert én Jézus sebhelyeit viselem a testemen.</verse>
				<verse number="18">Urunknak, a Krisztus Jézusnak kegyelme legyen a ti szellemetekkel testvéreim. Ámen.</verse>
			</chapter>
		</book>
		<book number="49">
			<chapter number="1">
				<verse number="1">Pál, ki Isten akaratával a Krisztus Jézus apostola, ír az Efézusban lakó szenteknek és a Krisztus Jézusban élő hűségeseknek.</verse>
				<verse number="2">Atyánktól, Istentől és Urunktól, a Krisztus Jézustól kegyelem és békesség szálljon rátok.</verse>
				<verse number="3">Áldott a mi Urunknak, a Krisztus Jézusnak Istene és Atyja, ki a Krisztusban, a mennyeiekben található minden szellemi áldással megáldott minket annak megfelelően,</verse>
				<verse number="4">ahogy a világ megalapozása előtt őbenne kiválogatott bennünket magának, hogy őelőtte szentek és kifogástalanok legyünk.</verse>
				<verse number="5">Szeretetéből indítva azonban már eleve különválasztott minket a maga számára a Krisztus Jézuson keresztül, avégre, hogy fiaivá tegyen, ahogyan ezt akarata is helyeselte.</verse>
				<verse number="6">Tette ezt kegyelmének magasztalására, mellyel bennünket abban a Szerelmesben megajándékozott.</verse>
				<verse number="7">Ebben a Szerelmesben lett ugyanis mienk a váltság, és engedte el az eleséseket az ő vérén keresztül kegyelmének gazdag voltához mérten,</verse>
				<verse number="8">mely kegyelmet mindenféle bölcsességben és eszünk járásának igazgatásában nagy bőséggel öntött ki ránk,</verse>
				<verse number="9">miután titkos akaratát velünk megismertette. Így felelt meg ez az ő jótetszésének, melyet őbenne</verse>
				<verse number="10">az idők teljességének háztartására már eleve kitűzött: hogy a mindenség, mindaz, ami a mennyekben van, és ami a földön van, a Krisztusban egy fő alatt egyesüljön.</verse>
				<verse number="11">Egyesüljön abban, akiben sorsrészünket is megkaptuk, ahogyan erre a többi embertől eleve különválasztott minket az, aki a tőle akart terv szerint munkásságával a mindenséget áthatja</verse>
				<verse number="12">s azon munkálkodik, hogy mi, akik reménységünket eleve a Krisztusba vetettük, az ő dicsőségének magasztalására legyünk.</verse>
				<verse number="13">Őbenne titeket is, miután az igazságnak szavát, megmenekülésetek örömüzenetét meghallottátok és abban hittetek, az ígéret Szent Szellemével elpecsételt,</verse>
				<verse number="14">aki a mi örökrészünknek foglalója, s feladata az Istennek megtartott nép megváltása és ezzel az Isten dicsőségének magasztalása.</verse>
				<verse number="15">Ezért miután hallottam arról a hitről, mely nálatok szerte az Úrban, Jézusban van, és arról a szeretetről, melyet az összes szentek iránt tanúsítotok,</verse>
				<verse number="16">én sem szűnök meg hálát adni értetek, és imádságaimban megemlítelek titeket,</verse>
				<verse number="17">hogy Urunknak, a Krisztus Jézusnak Istene, a dicsőségnek Atyja, annak a bölcsességnek és leleplezésnek szellemét adja néktek, melyet az ő megismerése nyújt,</verse>
				<verse number="18">adja néktek a szívnek megvilágosított szemét, hogy tudhassátok, micsoda reménységre hívott ő el, hogy mily gazdag dicsőségű a tőle adandó örökrész a szentek között,</verse>
				<verse number="19">mennyire felülmúl mindent az ő nagy hatalma a mi életünkben, akik abban a mértékben hittünk, ahogy az ő erejének uralkodó hatalmát a Krisztus életében munkálkodni láttuk.</verse>
				<verse number="20">Ez az erő hatott a Krisztusban, mikor Isten őt a halottak közül feltámasztotta, a mennyeiekben jobbjára ültette,</verse>
				<verse number="21">minden fejedelemség, fennhatóság, hatalom, uraság és minden név fölé, melyet nemcsak ebben a korban, hanem az elkövetkezőben is neveznek,</verse>
				<verse number="22">és amikor mindent lába alá rendelt, és amikor messze mindenek fölött őt adta fejül az eklézsiának, mely az ő teste, amely telítve van azzal, aki mindenben mindent kitölt.</verse>
			</chapter>
			<chapter number="2">
				<verse number="1">Vele együtt titeket is feltámasztott, kik eleséseitektől és vétkeitektől megölötten holtak voltatok,</verse>
				<verse number="2">miután egykor e világ korának rendjéhez, a levegőbeli fennhatóságnak az engedetlenség fiaiban most munkálkodó szellemnek fejedelméhez igazodva jártatok.</verse>
				<verse number="3">Ezekben az elesésekben és vétkekben jártunk mi is mindannyian, egykor húsunk kívánságaiban élve, mikor a húsból és gondolatokból feltörő akarásokat vittük véghez, és természettől a harag gyermekei voltunk, mint a többiek.</verse>
				<verse number="4">Ámde az Isten, minthogy gazdag könyörületben, nagy szeretetéért, mellyel minket akkor szeretett meg,</verse>
				<verse number="5">amikor eleséseink miatt még holtak voltunk, a Krisztussal együtt megelevenített – a kegyelem mentett meg titeket.</verse>
				<verse number="6">Vele együtt fel is támasztott, és vele együtt a Krisztus Jézusban beültetett a mennyeiekben,</verse>
				<verse number="7">hogy jóságos voltában az ezután következő korokban kegyelmének mindent felülmúló gazdagságát a Krisztus Jézusban megmutassa rajtunk.</verse>
				<verse number="8">A kegyelem mentett meg titeket a hiten keresztül. És ez nem tőletek van, Isten adománya.</verse>
				<verse number="9">Nem tettek alapján jött, hogy senki se kérkedjék.</verse>
				<verse number="10">Hiszen az ő alkotása vagyunk, a Krisztus Jézusban jó munkákra teremtve, melyeket Isten előre elkészített, hogy azokban járjunk.</verse>
				<verse number="11">Azért emlékezzetek meg arról, hogy valamikor, mikor még a húsban éltünk, ti pogány nemzetek voltatok, s titeket körülmetéletlenségnek mondott a húson kézzel végzett körülmetélkedés,</verse>
				<verse number="12">emlékezzetek, hogy ti abban az időben a Krisztuson kívül voltatok, Izráel polgárjogától elidegenültek, az ígéret szövetségeit tekintve jövevények, nem volt reményetek s Isten nélkül éltetek a világban.</verse>
				<verse number="13">Most azonban, hogy a Krisztus Jézusban éltek, ti, akik messze voltatok, a Krisztus vére által közeliekké lettetek.</verse>
				<verse number="14">Mert ő a mi békességünk, aki a kettőt eggyé tette s, azzal, hogy az ellenségeskedést, ezt az elválasztó közfalat saját húsában lebontotta,</verse>
				<verse number="15">a parancsolatoknak rendeletekben adott törvényét hatályon kívül helyezte, hogy magában a kettőt egy új emberré teremtse azzal, hogy békességet csinál,</verse>
				<verse number="16">s mindkettőt egy testbe foglalva a kereszten át kiengeszteli Istennel, miután önmagában az ellenségeskedést megölte.</verse>
				<verse number="17">Eljött, a békesség örömhírét hirdette nektek, távoliaknak, és békességet hirdetett a közelieknek.</verse>
				<verse number="18">Mert mindketten egy Szellemben őrajta keresztül nyertük el, hogy az Atyához járulhatunk.</verse>
				<verse number="19">Így hát nem vagytok többé jövevények és zsellérek, hanem a szentek polgártársai és Istennek házanépe,</verse>
				<verse number="20">miután az apostolok és próféták fundamentumán Isten házává épültetek, melyben a szegletkő maga a Krisztus Jézus,</verse>
				<verse number="21">kiben egymásba illesztve az egész épület szent templommá növekszik az Úrban,</verse>
				<verse number="22">kiben Szellem által ti is együtt épültök Isten lakóhelyévé.</verse>
			</chapter>
			<chapter number="3">
				<verse number="1">Ezért fordulok hát hozzátok én, Pál, ki a Krisztus Jézusnak értetek, a nemzetekért vagyok foglya,</verse>
				<verse number="2">– ha ugyan hallottatok az Isten kegyelmének arról a sáfárságáról, melyet tiértetek adtak nekem.</verse>
				<verse number="3">Mert leleplezés útján jutott tudomásomra a titok úgy, ahogy röviden már megírtam,</verse>
				<verse number="4">melyből, ha elolvassátok, képesek lesztek megérteni, micsoda belátást kaptam én a Krisztus titkába,</verse>
				<verse number="5">melyet más nemzedékekben nem ismertettek meg az emberek fiaival úgy, ahogy most a szent apostolok és próféták előtt a Szellem által a leplet levonták róla,</verse>
				<verse number="6">hogy a nemzetek örököstársak, egy testbe vannak szerkesztve, s az ígéret részestársaivá téve a Krisztus Jézus által az örömüzeneten keresztül,</verse>
				<verse number="7">melynek kiszolgálója lettem az Isten kegyelemajándékához mérten, melyet az ő hatalmas munkásságának mértékében adtak nékem.</verse>
				<verse number="8">Nékem, az összes szentek közül a legkisebbnek adták azt a kegyelmet, hogy a nemzeteknek örömüzenetül hirdethetem a Krisztus kinyomozhatatlan gazdagságát</verse>
				<verse number="9">és megvilágíthatom, hogy miben áll annak a titoknak sáfársága, mely örök korok óta el volt rejtve Istenben, aki a mindenséget azért teremtette,</verse>
				<verse number="10">hogy most a mennyei fejedelemségekkel és fennhatóságokkal az eklézsián keresztül megismertethesse az Isten sokféle bölcsességét</verse>
				<verse number="11">az örök korokban előzetesen tett elhatározásának megfelelően, mely Urunkban, a Krisztus Jézusban született meg,</verse>
				<verse number="12">akiben az őbelé vetett hiten át mi is szabadon szólhatunk, és bizalommal járulhatunk az Atyához.</verse>
				<verse number="13">Ezért kérem, hogy értetek viselt nyomorúságaim el ne gyengítsenek titeket, ami a ti dicsőségetek lesz.</verse>
				<verse number="14">Ez okból meghajtom térdemet az Atya előtt,</verse>
				<verse number="15">akiről a mennyekben és földön minden atyafiság a nevét kapta,</verse>
				<verse number="16">s kérem, adja meg nektek, hogy dicső gazdagságának mértékében belső emberetek úgy elhatalmasodjék, hogy ti az Isten Szellemén át uralomra juthassatok,</verse>
				<verse number="17">hogy a Krisztus a hiten át szívetekben lakozhassék, és ti szeretetben úgy meggyökerezzetek és megalapozódjatok,</verse>
				<verse number="18">hogy az összes szentekkel együtt erőt nyerjetek annak felfogására, hogy a szeretetben mennyi a szélesség, hosszúság, magasság és mélység</verse>
				<verse number="19">és megismerhessétek a Krisztusnak ismeretet felülmúló szeretetét is, hogy így az Istennek egész teljességéig betelhessetek.</verse>
				<verse number="20">Annak pedig, aki az ő bennünk ható hatalma szerint mindannál, amit kérünk vagy gondolunk sokkal-sokkal többet képes cselekedni,</verse>
				<verse number="21">legyen része a dicsőség az egyházban és Krisztus Jézusban a korszakok korszakának minden nemzedékéig. Ámen.</verse>
			</chapter>
			<chapter number="4">
				<verse number="1">Arra buzdítalak titeket az Úrban én, a fogoly, hogy ahhoz az elhíváshoz, mellyel elhívtak titeket, méltóan járjatok,</verse>
				<verse number="2">mindenben alázatosságot, szelídséget és hosszútűrést tanúsítsatok, egymást szeretettel elviseljétek</verse>
				<verse number="3">és abban serénykedjetek, hogy békességben egybekötve a Szellem egységét megőrizzétek.</verse>
				<verse number="4">Hogy legyen egy test és egy Szellem, miként elhivatásotoknak is egy reménységével hívtak el titeket,</verse>
				<verse number="5">legyen egy Úr, egy hit, egy bemerítés,</verse>
				<verse number="6">egy Istene és Atyja mindeneknek, s aki mindeneken uralkodik, mindeneket áthat, és mindenekben bent lakik.</verse>
				<verse number="7">A Krisztus ajándékának mértékében minden egyesünk kapott kegyelmet,</verse>
				<verse number="8">ezért mondja: „Felhágott a magasságba és foglyokat vitt fogságba, megajándékozta az embereket.”</verse>
				<verse number="9">Az hogy felment, mi egyebet jelent, mint hogy le is szállt a föld alsóbb részeibe,</verse>
				<verse number="10">aki leszállt, ugyanaz, mint aki fel is ment, fölébe minden egeknek, hogy a mindenséget betöltse.</verse>
				<verse number="11">Ő volt az is, aki némelyeket apostolokul rendelt, némelyeket prófétákul, némelyeket örömhirdetőkül, némelyeket pásztorokul és tanítókul</verse>
				<verse number="12">a szentek helyreigazítására, kiszolgálás munkájára, a Krisztus testének építésére,</verse>
				<verse number="13">míg csak mind el nem jutunk a hitnek és az Isten Fia megismerésének egységére, míg férfiasságunk bevégzetté nem lesz, s a Krisztussal való teljes beteltség korának mértékéig el nem jutunk,</verse>
				<verse number="14">hogy ne legyünk tovább kiskorúak, kiket hullámok sodornak el, s a tanítás akármi szele találomra ide-oda hajt, úgy ahogy azt az emberi szeszély és ravasz tévelygők fogásai diktálják,</verse>
				<verse number="15">ellenkezőleg, igazságban élve, szeretetben járva, nőjünk bele minden ponton abba, aki a fej, a Krisztusba,</verse>
				<verse number="16">kiből kiindulva az ízek összeillesztésével, a kölcsönös szolgáltatás mindenféle kapcsán át összekötöződve, amin minden egyes tag saját mértékében munkálkodik, végzi a test a test növekedését szeretetben saját felépítésére.</verse>
				<verse number="17">Azt mondom tehát, és emellett tanúként lépek fel az Úrban, hogy többé ne járjatok úgy, amint a nemzetek járnak, hiábavalóvá lett értelemmel,</verse>
				<verse number="18">elsötétült gondolatokkal, s minthogy a bennük levő értelmetlenség szívüket megkövesítette, az isteni élettől elidegenültek,</verse>
				<verse number="19">kik elfásultan és tehetetlenül magukat kicsapongásnak adták oda mindenféle tisztátalan tevékenységre.</verse>
				<verse number="20">Ti nem így ismertétek meg a Krisztust,</verse>
				<verse number="21">ha ugyan hallottatok róla, és úgy kaptatok tanítást őbenne, amint az a Jézusban megvalósult igazságnak megfelel,</verse>
				<verse number="22">hogy levessétek az óembert, mely magát korábbi forgolódástokhoz szabja, mely a csalárd kívánságok útján megromlik,</verse>
				<verse number="23">de értelmetek szelleme által megújuljatok,</verse>
				<verse number="24">és felöltsétek azt az új embert, mely Isten útján igazságosságban és igaz jámborságban teremtetett.</verse>
				<verse number="25">Azért vessétek le a hazugságot és szóljon ki-ki igazságot a felebarátjával, mert egymásnak vagyunk tagjai.</verse>
				<verse number="26">Haragudjatok, de ne vétkezzetek, a nap le ne menjen felindult haragotokon,</verse>
				<verse number="27">se helyet ne adjatok a vádlónak.</verse>
				<verse number="28">A tolvaj többé ne lopjon, fáradjon inkább, saját két kezével munkálja a jót, hogy legyen miből adakoznia a szűkölködőknek.</verse>
				<verse number="29">Semmiféle romlott beszéd szájatokból ki ne jöjjön, hanem csak ami jó a szükségszerű építésre, hogy kedves legyen azoknak, akik hallják.</verse>
				<verse number="30">Az Istennek Szent Szellemét, kivel a megváltás napjára elpecsételtek titeket, meg ne szomorítsátok.</verse>
				<verse number="31">Tűnjék el belőletek minden keserűség, indulat, harag, kiáltás és káromlás, minden gonoszsággal egyetemben,</verse>
				<verse number="32">legyetek egymás iránt jóságosak, irgalmasak, egymásnak megkegyelmezők, ahogy Isten is a Krisztusban megkegyelmezett nektek.</verse>
			</chapter>
			<chapter number="5">
				<verse number="1">Legyetek szeretett gyermekként Isten utánzói,</verse>
				<verse number="2">járjatok szeretetben, mint a Krisztus is szeretett minket s odaadta magát értünk, hogy felajánlás, véres áldozat, jó illat legyen az Istennek.</verse>
				<verse number="3">Semmiféle paráznaságot és tisztátalanságot vagy haszonlesést még csak ne is említsenek köztetek, mint ez szentekhez illik,</verse>
				<verse number="4">se szégyenletes, se ostoba vagy szellemeskedő beszéd ne hangozzék, melyek nem illenek hozzánk, hanem inkább hálaadás.</verse>
				<verse number="5">Mert azt tudjátok, hogy sem paráznának, sem tisztátalannak, sem kapzsinak, aki bálványimádó, nincs örökrésze a Krisztusnak és Istennek királyságában.</verse>
				<verse number="6">Üres szavakkal senki el ne csaljon titeket, hiszen az ilyen dolgokért jön az Isten haragja az engedetlenség fiaira.</verse>
				<verse number="7">Ne legyetek részestársak az ilyenekkel.</verse>
				<verse number="8">Mert egykor sötétség voltatok, most azonban világosság vagytok az Úrban. Világosság gyermekeiként járjatok</verse>
				<verse number="9">– a világosság gyümölcse ugyanis mindenféle rátermettségben, igazságosságban és igazságban mutatkozik,</verse>
				<verse number="10">– egyúttal próbálgassátok, hogy mi kedves az Úrnak.</verse>
				<verse number="11">Ne vállaljatok közösséget a sötétség gyümölcstelen tetteivel, inkább feddjétek meg őket.</verse>
				<verse number="12">Mert arról, ami alattomban kikerül tőlük, szégyen még beszélni is.</verse>
				<verse number="13">Ámde minden láthatóvá lesz, mikor a világosság megfeddi, mert minden, ami láthatóvá válik, világosság.</verse>
				<verse number="14">Ezért mondja: „Kelj fel szunnyadó, támadj fel a halottak közül! S majd rád veti fényét a Krisztus.”</verse>
				<verse number="15">Pontosan nézzetek utána, hogy hogyan viselkedtek, ne botorul hanem bölcsen,</verse>
				<verse number="16">áron is megvásároljátok az alkalmat, mert rosszak a napok.</verse>
				<verse number="17">Azért hát ne legyetek esztelenek, hanem lássátok be, mi az Úrnak akarata.</verse>
				<verse number="18">S ne részegedjetek le bortól, amiben menthetetlen romlás van (aszótia: fényűzés, bujálkodás), teljetek be inkább Szellemmel,</verse>
				<verse number="19">szellemi dallamokkal, énekekkel és dalokkal beszéljetek egymásnak, szívetekkel daloljatok és zengjetek az Úrnak,</verse>
				<verse number="20">a Krisztus Jézusnak nevével mindenért mindenkor hálát adjatok Istennek és az Atyának.</verse>
				<verse number="21">Egymásnak a Krisztus félelmében magatokat alávessétek.</verse>
				<verse number="22">Az asszonyok is saját férjüknek magukat alárendeljék, mintha csak az Úrnak tennék.</verse>
				<verse number="23">Mert a férfi feje az asszonynak, mint a Krisztus is az eklézsiának. Ő megmentője a testnek.</verse>
				<verse number="24">De mint ahogy az eklézsia aláveti magát a Krisztusnak, úgy tegyenek az asszonyok is mindenben a férjekkel.</verse>
				<verse number="25">Férjek, szeressétek feleségeteket, miként a Krisztus is szerette az eklézsiát és odaadta magát érte,</verse>
				<verse number="26">hogy azt megtisztítsa az igében levő vízfürdővel,</verse>
				<verse number="27">hogy megdicsőülve állítsa maga mellé az eklézsiát, hogy azon ne legyen szennyfolt, ránc, vagy valami efféle, hanem, hogy szent legyen és kifogástalan.</verse>
				<verse number="28">Így a férjek is tartoznak szeretni a feleségüket, akárcsak a saját testüket. Aki a feleségét szereti, magát szereti.</verse>
				<verse number="29">Hiszen még senki sohasem gyűlölte a saját húsát, ellenkezőleg, feltáplálja, melengeti azt, mint a Krisztus is az eklézsiát,</verse>
				<verse number="30">hisz az ő testének tagjai vagyunk.</verse>
				<verse number="31">Ennek felel az meg, hogy az ember elhagyja atyját és anyját és a feleségéhez ragaszkodik, úgyhogy a kettő egy hússá lesz.</verse>
				<verse number="32">Nagy ez a titok. Én azonban a Krisztusról és az eklézsiáról beszélek.</verse>
				<verse number="33">Mindenesetre ti is egyenként úgy szeressétek a feleségeteket, mint magatokat, s az asszony félje a férjét.</verse>
			</chapter>
			<chapter number="6">
				<verse number="1">Gyermekek! Vessétek magatokat szüleitek alá, ha az Úrban vagytok, mert ez így igazságos.</verse>
				<verse number="2">Tiszteld atyádat és anyádat – ez az első parancsolat ígérettel –,</verse>
				<verse number="3">hogy jól legyen dolgod és hosszú életű légy a földön.</verse>
				<verse number="4">Atyák, ti se haragítsátok fel gyermekeiteket, hanem az Úr nevelésével és intésével tápláljátok fel őket.</verse>
				<verse number="5">Rabszolgák! Félelemmel és reszketéssel, szívetek egyszerűségével engedelmeskedjetek hús szerint való uratoknak, akárcsak a Krisztusnak.</verse>
				<verse number="6">Ne szem előtt való szolgálattal, mint akik emberek tetszését keresik, hanem ahogy a Krisztus rabszolgáihoz illik: Isten akaratát lélekből cselekedjétek,</verse>
				<verse number="7">jószándékkal végezve rabszolgálatotokat, mintha az Úrnak, s nem embereknek szolgálnátok:</verse>
				<verse number="8">tudva, hogy ki-ki azt fogja kapni az Úrnál, ami jót tesz, szabad is, rabszolga is.</verse>
				<verse number="9">És ti urak is ugyanazt tegyétek ővelük, hagyjátok el a fenyegetést, tudva, hogy nekik is, nektek is a mennyekben uratok van, és hogy nála nincs személyválogatás.</verse>
				<verse number="10">Egyébiránt tegyetek szert több hatalomra az Úr által és az ő uralkodó ereje által.</verse>
				<verse number="11">Öltsétek fel az Isten teljes fegyverzetét, hogy hatalmatok legyen megállni a vádló fogásaival szemben,</verse>
				<verse number="12">mert a mi küzdelmünk nem vér és hús ellen folyik, hanem a mostani sötétségnek fejedelemségei, fennhatóságai és világuralkodói ellen, a rosszaság szellemi lényei ellen, kik a mennyeiekben vannak.</verse>
				<verse number="13">Ezért vegyétek fel az Isten teljes fegyverzetét, hogy ama rossz napon képesek legyetek ellenállni, és miután minden munkátokat elvégeztétek, megállni.</verse>
				<verse number="14">Álljatok meg hát! Csípőtöket igazsággal övezzétek fel, öltsétek fel az igazságosság páncélját,</verse>
				<verse number="15">Lábatokra húzzátok fel sarunak a békesség örömüzenetének készségét,</verse>
				<verse number="16">ragadjátok meg minden esetben a hitnek pajzsát, mellyel ama rossznak tüzes nyilait mind kiolthatjátok.</verse>
				<verse number="17">Vegyétek fel a megmenekülés sisakját és mindenféle imádságon és könyörgésen át a Szellem kardját, mely az Isten beszéde.</verse>
				<verse number="18">Imádkozzatok minden időben a Szellem által, és evégett virrasszatok teljes állhatatossággal, a szentekért mondott könyörgéssel,</verse>
				<verse number="19">értem is, hogy szájam felnyitásakor szó adassék nékem, hogy a szólás szabadságával ismertethessem meg az örömüzenet titkát,</verse>
				<verse number="20">melyért bilincsben járok követséget, hogy olyan szabadon szólhassak felőle, ahogy beszélnem kell.</verse>
				<verse number="21">Hogy pedig ti is tudjatok az én dolgaimról, hogy mit cselekszem, majd tudósítást ad nektek az én szeretett testvérem Tihikusz, aki hű szolga az Úrban,</verse>
				<verse number="22">akit éppen evégett küldtem hozzátok, hogy megtudjátok a körülöttem folyó dolgokat, és azért, hogy felbátorítsa szíveteket.</verse>
				<verse number="23">Békességet a testvéreknek és szeretetet, hittel együtt Atyánktól, Istentől és az Úrtól, a Krisztus Jézustól.</verse>
				<verse number="24">A kegyelem legyen mindazokkal, akik romolhatatlaságban szeretik Urunkat, a Krisztus Jézust.</verse>
			</chapter>
		</book>
		<book number="50">
			<chapter number="1">
				<verse number="1">Pál és Timóteus, a Krisztus Jézus rabszolgái írják e levelet azoknak a Krisztus Jézusban élő szenteknek, akik Filippiben laknak a püspökökkel és diakónusokkal együtt.</verse>
				<verse number="2">Kegyelmet nektek és békességet Istentől, a mi Atyánktól és az Úrtól, a Krisztus Jézustól.</verse>
				<verse number="3">Valahányszor rátok emlékezem, hálát adok Istenemnek.</verse>
				<verse number="4">Mindnyájatokért mondott minden könyörgésemben mindenkor örömmel könyörgök,</verse>
				<verse number="5">arra gondolva, hogy az első naptól mostanig közösséget vállaltatok velem az örömüzenet dolgában.</verse>
				<verse number="6">Bízom is, hogy aki elkezdte bennetek a jó munkát, a Krisztus Jézus napjáig be fogja azt fejezni.</verse>
				<verse number="7">Mindannyiotok felől csak ilyen észjárás lehet részemről méltányos azért, mert szívembe foglaltalak titeket, akik mindannyian részestársaim lettetek a kegyelemben, társak bilincseimben, az örömüzenet védelmében és megszilárdításában.</verse>
				<verse number="8">Tanúm tudniillik az Isten, hogy a Krisztus Jézus gerjedelmével mennyire sóvárgok mindnyájatok után.</verse>
				<verse number="9">Azért imádkozom, hogy szeretetetek mindig jobban gyarapodjék megismerésben, mindenféle észlelésben,</verse>
				<verse number="10">míg az eltérő dolgokat meg tudjátok próbálni, hogy a Krisztus napjára napfénytiszták legyetek, olyanok, akikben senki meg nem botolhat,</verse>
				<verse number="11">hogy Isten dicsőségére és magasztalására telve legyetek a Krisztus Jézuson keresztül az igazságosság gyümölcsével.</verse>
				<verse number="12">Akarom, hogy megtudjátok testvéreim, hogy a körülöttem folyó dolgok mindig jobban az örömüzenet előrehaladását szolgálják,</verse>
				<verse number="13">úgyhogy az egész pretóriumban és másutt is mindenütt az emberek szemébe tűntek a Krisztusért viselt bilincseim</verse>
				<verse number="14">és a testvérek többsége az Úrban bizalmat merített bilincseimből, úgyhogy sokkal bátrabban, félelem nélkül szólták Istennek igéjét.</verse>
				<verse number="15">Némelyek ugyan irigységből és versengésből, némelyek azonban helyeselve hirdetik a Krisztust,</verse>
				<verse number="16">egyesek szeretetből, tudva, hagy az örömüzenet védelmére vagyok rendelve,</verse>
				<verse number="17">mások versengésből hirdetik a Krisztust, nem szent tisztasággal, abban a reményben, hogy bilincseimet még más nyomorúsággal toldhatják meg.</verse>
				<verse number="18">De hát mit jelent ez? Csakhogy minden módon, akár színből, akár őszintén a Krisztust hirdetik. S ennek én örülök. De fogok is örülni.</verse>
				<verse number="19">Tudom ugyanis, hogy ennek a dolognak a kimenetele az én megmenekülésem lesz a ti könyörgéseteken és Urunk, a Krisztus Jézus Szellemének szolgáltatásán keresztül,</verse>
				<verse number="20">s ez meg fog felelni az én feszült várakozásomnak és ama reményemnek, hogy semmiben sem fogok szégyent vallani, hanem mint mindenkor, most is teljes szólásszabadsággal fog testemben magasztalást nyerni a Krisztus, akár halálomon, akár életemen át.</verse>
				<verse number="21">Mert az én életem a Krisztus, a halálom pedig nyereség.</verse>
				<verse number="22">Ha azonban a húsban élést úgy tekinthetem, mint munkám gyümölcsét, nem tudom, hogy mit válasszak.</verse>
				<verse number="23">Két dolog szorongat: vágyom elköltözni, és a Krisztussal lenni: ez ugyanis sokkal-sokkal jobb,</verse>
				<verse number="24">a húsban maradni azonban kényszerítőbb rám nézve értetek.</verse>
				<verse number="25">És ezt bízvást tudom, meg fogok maradni, nálatok fogok maradni, mindnyájatokkal a ti előrehaladástokért és hitetek öröméért,</verse>
				<verse number="26">hogy a Krisztus Jézusban a velem való dicsekedéstek bőségessé váljék annak révén, hogy újra ott leszek nálatok.</verse>
				<verse number="27">Csak éppen arra ügyeljetek, hogy a ti mennyei polgárságban való forgolódásotok a Krisztus örömüzenetéhez méltó legyen, hogy akár ha elmegyek és látlak titeket, akár ha távol vagyok, azt halljam felőletek, hogy egy szellemben álltok, egy lélekkel bajtársian együtt küzdötök az örömüzenet hitéért,</verse>
				<verse number="28">hogy az ellenfelektől semmiben meg nem rettentek, ami nekik a veszedelem bizonyítéka lesz, nektek a menekülésé, s ez Istentől van így.</verse>
				<verse number="29">Mert nektek megadatott a Krisztusért az a kegyelem, hogy nemcsak hihettek benne, hanem szenvedhettek is érte,</verse>
				<verse number="30">mialatt ugyanazt a küzdelmet vívjátok, melyet nálam láttatok és most rólam hallotok.</verse>
			</chapter>
			<chapter number="2">
				<verse number="1">Ha tehát van valami bátorítás a Krisztusban, ha telik belőle a szeretetnek valamilyen vigasztalása, a Szellemnek valamilyen közlése, ha tud irgalmat gerjeszteni bennetek,</verse>
				<verse number="2">tegyétek teljessé az én örömömet azzal, hogy ugyanazon a dolgon járjon az eszetek, ugyanaz a szeretet lakozzék bennetek, egy lélek legyen bennetek, egy észjárás</verse>
				<verse number="3">és hogy semmit se tegyetek versengésből vagy hiúságért, hanem mindenben alacsony helyzetre törekedve egymást magatok felett állóknak tekintsétek,</verse>
				<verse number="4">és hogy senki se tartsa szemét azon, ami az övé, hanem mindenki a másokét is szeme előtt tartsa.</verse>
				<verse number="5">Az az észjárás (törekvés) legyen bennetek, mely a Krisztus Jézusban is volt,</verse>
				<verse number="6">ki Isten alakjában nem tartotta azt rablott zsákmánynak, hogy Istennel egyenlő,</verse>
				<verse number="7">hanem azzal, hogy rabszolgai alakját öltötte fel, s emberi hasonmásba öltözött, üressé tette magát,</verse>
				<verse number="8">sőt még akkor is, mikor külső idomban olyan volt már, mint egy ember, megalázta magát azzal, hogy a halálig engedelmes lett, éspedig a kereszt haláláig.</verse>
				<verse number="9">Ezért azután Isten is felmagasztalta őt és kegyelme olyan névvel ajándékozta meg, mely minden név felett van,</verse>
				<verse number="10">hogy Jézus nevére minden térd meghajoljon, mennyeieknek, földieknek és földalattiaknak térde,</verse>
				<verse number="11">s hogy minden nyelv vallást tegyen arról, hogy a KRISZTUS JÉZUS ÚR, Istennek, az Atyának dicsőségére.</verse>
				<verse number="12">Így hát szeretteim, ahogy mindenkor engedelmeskedtetek, nemcsak jelenlétemben, hanem még sokkal inkább távollétemben: félve és rettegve munkáljátok ki megmenekülésteket.</verse>
				<verse number="13">Hiszen Isten munkálja bennetek az akarást is azért, mert ez az ő helyeslésével találkozik.</verse>
				<verse number="14">Mindent zúgolódás és számítgatás nélkül tegyetek,</verse>
				<verse number="15">hogy feddhetetlenek, épek lehessetek, Istennek ócsárlástól mentes gyermekei e fonák és kificamodott nemzedék között, kik, mint fénypontok ragyogtok közöttük (a világban),</verse>
				<verse number="16">kik azzal, hogy kitartotok az élet igéje mellett, az én dicsekvésem tárgya lesztek a Krisztusnak napján, hogy nem hiába futottam és nem hiába fáradoztam.</verse>
				<verse number="17">Sőt, még ha hitetek véres áldozata és papi hivatala fölé italáldozatul ki is öntenek engem, örülök, és együtt örülök mindnyájatokkal.</verse>
				<verse number="18">Ugyanannak ti is örüljetek, éspedig örüljetek velem együtt.</verse>
				<verse number="19">Reménységem van az Úrban, Jézusban, hogy Timóteust hamarosan hozzátok küldhetem, hogy dolgaitok megismerése engem is felüdíthessen.</verse>
				<verse number="20">Mert nincs nekem senkim, aki vele egyenlő lelkű volna, aki oly igazán viselné gondjaitokat.</verse>
				<verse number="21">Mert mindenki azt keresi, ami az övé, és nem azt, ami a Krisztus Jézusé.</verse>
				<verse number="22">Ismeritek az ő kipróbált voltát, hogy mint atyának a fiú, úgy szolgált nekem az örömüzenet rabszolgálatában.</verse>
				<verse number="23">Remélem pedig, hogy mihelyt áttekinthetem dolgaimat, tüstént elküldhetem őt.</verse>
				<verse number="24">Azt a bizalmat merítettem az Úrból, hogy én magam is hamarosan elmehetek.</verse>
				<verse number="25">Kényszerítve láttam magam arra, hogy hozzátok küldjem testvéremet, munkatársamat és harcostársamat, Epafrodituszt, ki nektek apostolotok, az én szükségleteimben pedig szolgálatteljesítő pap.</verse>
				<verse number="26">Kényszerítve láttam magam, miután nagyon vágyódott mindnyájatok után, s egészen nyugtalan volt már amiatt, hogy meghallottátok, hogy elerőtlenült.</verse>
				<verse number="27">Erőtlen is volt csakugyan, majdnem halálos erőtlenséggel. Ámde az Isten könyörült rajta, bár nemcsak rajta, hanem rajtam is, hogy bánat bánatra ne halmozódjék bennem.</verse>
				<verse number="28">Annál nagyobb sietséggel küldtem hát hozzátok, hogy láttára újra örüljetek, én pedig szabadabb legyek a bánattól.</verse>
				<verse number="29">Teljes örömmel fogadjátok őt az Úrban magatokhoz, és tiszteletben tartsátok az ilyeneket,</verse>
				<verse number="30">hiszen a Krisztus munkájáért a halálhoz jutott közel, s a lelkét tette ki veszélynek, hogy az értem végzett papi szolgálatban a ti hiányzástokat távollétetekben betöltse.</verse>
			</chapter>
			<chapter number="3">
				<verse number="1">Egyébként örüljetek az Úrban testvéreim! Nem terhes nekem ugyanazt írni nektek, tinéktek pedig biztonságot jelent.</verse>
				<verse number="2">Nézzétek a kutyákat, nézzétek a gonosz munkásokat, nézzétek az elmetélkedést.</verse>
				<verse number="3">A körülmetélkedés ugyanis mi vagyunk, akik az Isten Szellemétől hajtva szolgálunk, a Krisztus Jézussal dicsekszünk és nem a húsba vetettük bizalmunkat,</verse>
				<verse number="4">noha nekem volna a húsban is bizakodni valóm. Ha valaki más úgy véli, hogy a hús dolgaiban bizakodásra van oka, nekem még inkább van.</verse>
				<verse number="5">Körülmetéltek nyolcnapos koromban, Izráel nemzetségéből, Benjámin törzséből való vagyok, héberektől származó héber. A törvény előírásait tekintve farizeus,</verse>
				<verse number="6">a buzgóságot tekintve az eklézsia üldözője, a törvényben leírt igazságosság tekintetében elértem a feddhetetlenséget.</verse>
				<verse number="7">De ami nekem nyereség volt, azt én a Krisztusért kárnak tartottam,</verse>
				<verse number="8">sőt bizonyos, hogy mindent kárbaveszni hagyok Uramnak, a Krisztus Jézusnak mindent felülmúló ismerete mellett, kiért az egész mindenséget kárbaveszni hagytam, és szemétnek tartom, hogy a Krisztust megnyerhessem</verse>
				<verse number="9">és őbenne találjon az Isten, minthogy nincs nekem a törvény alapján felépített saját igazságosságom, hanem a Krisztusban való hiten át szerzett, Istenből születő, hiten alapuló igazságosságom,</verse>
				<verse number="10">hogy megismerjem őt, feltámadásának hatalmát, a szenvedéseiben való közösséget, hogy életem az ő halálához hasonló alakot öltsön,</verse>
				<verse number="11">ha így valami módon eljuthatnék a halottak közül való első feltámadásra.</verse>
				<verse number="12">Nem gondolom, hogy már megkaptam ezt, vagy hogy már elértem volna a bevégzettséget, de futok utána, hogy megragadjam, hiszen a Krisztus Jézus már megragadott erre engem.</verse>
				<verse number="13">Testvéreim, én nem olyannak számítom magam, mint aki már elérte azt, de egyet: azt, ami hátam mögött van, elfelejtettem, azután ami előttem van, kinyújtom kezemet</verse>
				<verse number="14">s célegyenest futok a pályadíj felé, melyre az Isten a Krisztus Jézusban oda felhívott.</verse>
				<verse number="15">Mindazoknak, akik bevégzettek vagyunk, ilyen észjárásunk van, és ha valamiben a ti észjárásotok más volna, Isten azt is le fogja előttetek leplezni.</verse>
				<verse number="16">Csak éppen, hogy ha valamire eljutottunk már, abban szilárdan meg kell állni.</verse>
				<verse number="17">Utánozzatok ebben engem, testvéreim. Tartsátok szemeteket azokon, akik akképpen járnak, ahogy mi is példaképetek vagyunk.</verse>
				<verse number="18">Mert sokan, akikről már sokszor beszéltem nektek és most sírva újra szólok, úgy járnak, mint a Krisztus keresztjének ellenségei.</verse>
				<verse number="19">Ezeknek vége veszedelem, ezeknek istene a hasuk, és dicsőségük gyalázatukban van, ezeknek esze a földieken jár.</verse>
				<verse number="20">De az az állam, melynek mi polgárai vagyunk, a mennyekben van, megmentőül is onnan várjuk az Urat, a Krisztus Jézust.</verse>
				<verse number="21">Ő a megalázottságban hordott testünket átidomítja majd az ő dicsőségben viselt testének alakjára azzal a munkával, mellyel ő képes a mindenséget is maga alá vetni.</verse>
			</chapter>
			<chapter number="4">
				<verse number="1">Így hát szeretett testvéreim, kik után sóvárgok, én örömem és koronám, így álljatok meg az Úrban, ti szeretettek.</verse>
				<verse number="2">Evódiát kérlelem, Szintihét is kérlelem, hogy az Úrban egy észjáráson legyenek.</verse>
				<verse number="3">Igen, téged is kérlek, én igazi igavonó társam, fogadd őket együtt magadhoz, hiszen az örömüzenet szolgálatában bajtársaim voltak Kelemennel és többi munkatársaimmal együtt, kiknek neve be van írva az élet könyvébe.</verse>
				<verse number="4">Örüljetek az Úrban mindenkor, újra mondom, örüljetek.</verse>
				<verse number="5">Kíméletességeteket hadd ismerje meg minden ember. Közel az Úr.</verse>
				<verse number="6">Semmi gondot ne hordozzatok. Ellenkezőleg. Kéréseiteket minden imádságotokban hálaadásotokkal együtt ismerje meg az Isten.</verse>
				<verse number="7">Istennek békessége aztán, mely minden értelmet felülmúl, meg fogja őrizni szíveteket és gondolataitokat a Krisztus Jézusban.</verse>
				<verse number="8">Egyébiránt testvéreim, vegyétek számba mindazt, ami igaz, ami tisztességes, ami igazságos, ami szentül tiszta, ami barátságos, ami jóhírű, ha valami erény van, ha valami magasztalni való.</verse>
				<verse number="9">Amiket pedig megtanultatok, elfogadtatok, hallottatok és láttatok bennem, azokat cselekedjétek meg. A békességnek Istene aztán veletek lesz.</verse>
				<verse number="10">Igen nagy öröm fogott el az Úrban, hogy valahára újra felvirágoztatok annyira, hogy újra az én dolgaimon jártathattátok az eszeteket. Jártattátok ugyan eddig is, de hiányzott hozzá az alkalom.</verse>
				<verse number="11">Nem az elszenvedett hiány miatt beszélek erről, mert én megtanultam, hogy megelégedett legyek azzal, amiben vagyok.</verse>
				<verse number="12">Tudok alant élni, tudok bővelkedni is. Mindenbe, az élet összes formáiba be vagyok avatva, a jóllakásba és az éhezésbe, a bővelkedésbe és a nélkülözésbe.</verse>
				<verse number="13">Mindenre van erőm az által, aki hatalomra segít engem.</verse>
				<verse number="14">Mégis helyesen tettétek, hogy közösséget vállaltatok az én nyomorúságommal.</verse>
				<verse number="15">Ti, filippibeliek is tudjátok, hogy az örömüzenet útjának kezdetén, mikor Macedóniából kiindultam, egy eklézsia sem volt az adás-vevés közösségében velem, hanem csak ti,</verse>
				<verse number="16">hogy Tesszalonikába is küldtetek szükségemre egyszer-kétszer.</verse>
				<verse number="17">Nem arról van szó, hogy az ajándékot keresem, hanem a gyümölcsöt keresem, mely a ti számlátokon szaporulatot idéz elő.</verse>
				<verse number="18">Mindent kapok, feleslegem van, ki vagyok elégítve, miután Epafroditusztól a tőletek jövőt megkaptam, gyönyörűséges jó illatot, szívesen fogadható áldozatot, mely Istennek kedves.</verse>
				<verse number="19">Az én Istenem minden szükségeteket be fogja tölteni a Krisztus Jézusban elhelyezett dicsőséges gazdagságának mértékében.</verse>
				<verse number="20">A mi Istenünknek és Atyánknak dicsőséget az örök korok korain át. Ámen.</verse>
				<verse number="21">Köszöntsetek minden szentet a Krisztus Jézusban.</verse>
				<verse number="22">Köszöntenek titeket a velem lévő testvérek. Köszöntenek titeket mind a szentek, különösen a császár házából valók.</verse>
				<verse number="23">Az Úrnak, a Krisztus Jézusnak kegyelme a ti szellemetekkel.</verse>
			</chapter>
		</book>
		<book number="51">
			<chapter number="1">
				<verse number="1">Pál, a Krisztus Jézusnak Isten akaratával apostola és Timóteusz testvér írják e levelet</verse>
				<verse number="2">a kolosszébeli szent és hű testvéreknek a Krisztusban. Atyánk, az Isten kegyelmet és békességet adjon nektek.</verse>
				<verse number="3">Valahányszor csak értetek imádkozunk, mindenkor hálát adunk Istennek, Urunk, a Krisztus Jézus Atyjának,</verse>
				<verse number="4">minthogy hallottunk a Krisztus Jézusba vetett hitetekről és szeretetekről, mely az összes szentek iránt</verse>
				<verse number="5">ama reménység miatt költözött belétek, mely a mennyekben félretéve vár reátok, mely már előbb fületekbe hangzott az örömüzenet igazságát megszólaltató igében.</verse>
				<verse number="6">S az örömüzenet jelen van nálatok, és mint az egész világon, úgy nálatok is gyümölcsöt terem és növekszik attól a naptól fogva, amelyen meghallottátok, és az Isten kegyelmét igazán megismertétek,</verse>
				<verse number="7">ahogy azt szeretett rabszolgatársunktól, Epafrásztól megtanultátok, aki a Krisztust értetek híven szolgálja ki,</verse>
				<verse number="8">s aki velünk is megismertette azt a szeretetet, mely a Szellem által bennetek lakik.</verse>
				<verse number="9">Ezért attól a naptól fogva, hogy ezt meghallottuk, mi sem szűnünk meg imádkozni értetek és kérni, hadd töltsön be titeket az ő akaratának megismerése mindenféle Szellem adta bölcsességgel és belátással,</verse>
				<verse number="10">hogy az Úrhoz méltóan járhassatok az ő teljes tetszésére, mindenféle jótettnek gyümölcsét megteremjétek, és az Isten megismerésében növekedjetek.</verse>
				<verse number="11">Az ő mindenen uralkodó dicsősége lehetővé teszi, hogy mindenféle képességgel felruház va olyan hatalomra jussatok, mely teljes állhatatosságra és hosszútűrésre képesít,</verse>
				<verse number="12">úgyhogy örömmel fogtok hálát adni az Atyának, aki elégségesnek ítélt titeket arra, hogy a világosságban részt nyerjetek a szenteknek szánt örökrészben.</verse>
				<verse number="13">Ő a sötétség fennhatóságából is kiragadott minket, és áthelyezett szeretett Fia királyságába,</verse>
				<verse number="14">aki által a megváltás és a vétkek bocsánata is birtokunkká lett.</verse>
				<verse number="15">Ő a láthatatlan Isten képmása, az egész teremtésben az elsőszülött,</verse>
				<verse number="16">mert benne teremtettek mindent a mennyekben és a földön, láthatókat és láthatatlanokat, a trónokat, az uraságokat, a fejedelemségeket és a fennhatóságokat is. Őrajta keresztül és ővégette teremtették a mindenséget.</verse>
				<verse number="17">Ő mindenek előtt való és a mindenség őbenne áll fenn.</verse>
				<verse number="18">Ő a feje a testnek is, az eklézsiának, ő a kezdet, a halottak közül az elsőszülött, hogy mindenben ő járjon elől,</verse>
				<verse number="19">minthogy az Atya úgy látta helyesnek, hogy benne lakozzék mindaz, ami a teremtést betölti,</verse>
				<verse number="20">miután a keresztről lehulló vérrel békességet szerzett, rajta keresztül engeszteljen ki mindent magával, rajta keresztül azokat is, amik a földön, azokat is, amik a mennyekben vannak.</verse>
				<verse number="21">Titeket is, kik egy időben el voltatok idegenülve, kiket ellenségekké tett a rossz munkákban megnyilvánuló gondolkozásmód,</verse>
				<verse number="22">most hústestében a halálon át kiengesztelt, hogy majd szentül, kifogás és vád nélkül állíthasson maga elé,</verse>
				<verse number="23">ha ugyan megmaradtok a hitben megalapozódva és szilárdul, az örömüzenetbe foglalt reménységtől elmozdíthatatlanul. Erről a reménységről ti is hallottatok. Ezt az ég alatt lakó minden teremtménynek kihirdették, s ennek én, Pál kiszolgálójává lettem.</verse>
				<verse number="24">Most örülök értetek viselt szenvedéseimben. Húsomban az ő testéért, mely az eklézsia, viszonzásképpen betöltöm a Krisztus szorongattatásainak hiányzó részét.</verse>
				<verse number="25">Az eklézsiáért, melynek én kiszolgálójává lettem annak a sáfárságnak következtében, melyet az Isten tivégettetek bízott reám, hogy az Isten szavát betöltsem.</verse>
				<verse number="26">Isten szavát arról a titokról, mely, mióta korok és nemzedékek vannak, el volt rejtve, most azonban láthatóvá lett az Isten szentjei számára.</verse>
				<verse number="27">Isten szentjeivel akarta ugyanis megismertetni, hogy miben áll e titoknak, a bennetek lakó Krisztusnak dicső gazdagsága a nemzetek között. Ő a mi dicső reménységünk.</verse>
				<verse number="28">Őt hirdetjük, mikor minden embert intünk, minden embert mindenféle bölcsességgel tanítunk, hogy majd a Krisztusban minden embert bevégezetten állíthassunk elő.</verse>
				<verse number="29">Evégett fáradok és küzdök az ő bennem ható hatalmas munkájának eredményeképpen.</verse>
			</chapter>
			<chapter number="2">
				<verse number="1">Mert akarom, hogy tudjátok, hogy mekkora küzdelmet vívok értetek és a laodikeabeliekért, meg mindazokért, akik hús-arcomat nem látták,</verse>
				<verse number="2">hogy szívük megbátorodjék, hogy szeretet kösse őket össze, hogy eljussanak a teljességre fejlett belátás gazdagságára, az Isten titkának, a Krisztusnak megismerésére,</verse>
				<verse number="3">akiben a bölcsességnek és az ismeretnek összes kincsei rejtve vannak.</verse>
				<verse number="4">Azért beszélem ezt, hogy senki titeket rábeszélő szavakkal (hamis következtetésekkel) félre ne vezessen.</verse>
				<verse number="5">Mert ha húsommal távol vagyok is, de szellememmel örvendezve veletek vagyok, és látom rendeteket és a Krisztusban vetett hitetek szilárd voltát.</verse>
				<verse number="6">Nos hát, ahogy a Krisztus Jézust, az Urat elfogadtátok, úgy járjatok is m ost benne,</verse>
				<verse number="7">belé gyökerezve, rá épülve, hittől megszilárdítva, ahogy tanítottalak titeket, és túláradó hálaadással.</verse>
				<verse number="8">Vigyázzatok, hogy valaki a tudományon keresztül üres félrevezető szavakon át zsákmányul ne ejtsen titeket, az emberi hagyományokhoz, a világ elemeihez tartva magát, és nem a Krisztushoz.</verse>
				<verse number="9">Mert testileg őbenne lakozik minden, ami az istenséget betölti,</verse>
				<verse number="10">titeket pedig ő tölt meg. Ő minden fejedelemségnek és fennhatóságnak feje.</verse>
				<verse number="11">Benne körül is metéltek titeket, ugyan nem kézzel csinált körülmetéléssel, ha nem a hústestből való kivetkőztetéssel, a Krisztus körülmetélésével,</verse>
				<verse number="12">miután a bemerítés ővele együtt eltemetett bennünket. Őbenne, ővele együtt fel is támadtatok, éspedig az Isten ama munkájában vetett hiten át, mellyel Isten a Krisztust a halottak közül feltámasztotta.</verse>
				<verse number="13">Titeket is, akiket halottakká tettek az elesések és húsotok körülmetéletlen volta. Ővele együtt megelevenített, azután, hogy minden elesésünket megbocsátotta,</verse>
				<verse number="14">azután, hogy az ellenünk kézzel írt és tételekbe foglalt kézírást kitörölte, és azt a kereszthez hozzászegezve, eltolta az útból,</verse>
				<verse number="15">amennyiben a fejedelemségeket és fennhatóságokat lefegyverezte, őket nyilvánosan kipellengérezte és ezzel diadalmenetben meghurcolta.</verse>
				<verse number="16">Senki meg ne ítéljen hát titeket evés és ivás, ünnep vagy újhold, vagy szombatok dolgában,</verse>
				<verse number="17">melyek az eljövendőknek árnyékai csak, míg a testi valóság a Krisztustól való.</verse>
				<verse number="18">Alázatoskodással vagy angyalok tiszteletével tetszelegve meg ne fosszon titeket a pályadíjtól senki, aki látomások után indul, s akit ok nélkül felfuvalkodottá tesz a hústól vezetett értelem,</verse>
				<verse number="19">ki nem kapaszkodik bele erősen a Főbe, noha az egész test belőle kapja növekedését. Amennyiben a kapcsokon és kötelékeken át ellátva és egybekötözve Isten adja növekedését.</verse>
				<verse number="20">Ha pedig már a világ elemeitől elszakadtatok, s a Krisztussal együtt meghaltatok, miért állítotok fel, mintha még a világban élnétek ilyen tételeket:</verse>
				<verse number="21">Ne fogd meg, meg se ízleld, hozzá ne nyúlj!</verse>
				<verse number="22">Emberi tanításból folyó parancsolatokat követtek velük, s olyan dolgokhoz tapadtok, melyek elhasználás útján mind romlásra vannak szánva,</verse>
				<verse number="23">amikben van ugyan a bölcsességnek valami rendszere, összekötve önkényesen választott istentisztelettel, alázatoskodással, test nem kíméléssel, de értéktelen dolgokra vannak alkalmazva, melyek a hústest megtöltésére szolgálnak.</verse>
			</chapter>
			<chapter number="3">
				<verse number="1">Ha tehát a Krisztussal együtt feltámadtatok, a fenn lévőket keressétek, ahol a Krisztus van, az Isten jobbján ülve.</verse>
				<verse number="2">Eszetek a fenn lévőkön járjon, ne a földön levőkön.</verse>
				<verse number="3">Hiszen meghaltatok, s életetek a Krisztussal együtt rejtve van az Istenben.</verse>
				<verse number="4">Mikor a Krisztus, aki a mi életünk, láthatóvá lesz, akkor ti is megdicsőülve vele együtt láthatókká lesztek.</verse>
				<verse number="5">Öljétek el hát földön lévő tagjaitokat, a paráznaságot, tisztátalanságot, szenvedélyt, gonosz vágyat, továbbá a telhetetlenséget, ami bálványimádás.</verse>
				<verse number="6">Ezekért jön el az Isten haragja.</verse>
				<verse number="7">Bennük jártatok ti is egykor, mikor ezekből állt az életetek.</verse>
				<verse number="8">Most azonban tegyétek le ti is mind: a haragot, indulatot, gonoszságot, rágalmazást, szátokból a gyalázatos beszédet.</verse>
				<verse number="9">Ne hazudjatok egymás ellen, ha egyszer az óembert foglalkozásaival együtt levetkőztétek</verse>
				<verse number="10">és az újat felöltöttétek, mely annak képére újul meg minduntalan új megismerésre, aki azt teremtette.</verse>
				<verse number="11">S ebben nincs hellén és zsidó, körülmetélt és körülmetéletlen, barbár, szittya, rabszolga, szabad, hanem minden a Krisztus és mindenekben a Krisztus van.</verse>
				<verse number="12">Öltsétek fel tehát azért, mert Isten választottai, szentek és szeretettek vagytok, az irgalom gerjedezését, jóságosságot, alázatosságra való törekvést, szelídséget, hosszútűrést.</verse>
				<verse number="13">Viseljétek el egymást és legyetek kegyelmesek egymáshoz, ha valakinek valaki ellen panasza volna. Ahogy az Úr kegyelmet adott nektek, úgy kegyelmezzetek ti is.</verse>
				<verse number="14">Mindezekre rá öltsétek fel a szeretetet, mely a legtökéletesebb kötelék.</verse>
				<verse number="15">A Krisztus békessége legyen a versenybíró szívetekben. Erre a békességre hívtak el titeket egy testben. Háládatosak legyetek.</verse>
				<verse number="16">A Krisztus igéje gazdagon lakozzék bennetek, teljes bölcsességgel tanítsátok és intsétek egymást, Szellem adta dallamokkal, énekekkel és dalokkal kedvesen énekeljetek szívetekben Istennek.</verse>
				<verse number="17">Akármit tesztek, szóval vagy tettel, mindent az Úrnak, Jézusnak nevében tegyetek, s közben adjatok hálát őrajta keresztül Istennek, az Atyának.</verse>
				<verse number="18">Asszonyok, legyetek férjetek alá vetve, mint az az Úrban illő.</verse>
				<verse number="19">Férfiak, szeressétek feleségeteket, s ne keseredjetek el ellenük.</verse>
				<verse number="20">Gyermekek, mindenben hallgassatok szüleitekre, mert ez kedves az Úrban.</verse>
				<verse number="21">Atyák, ne ingereljétek gyermekeiteket, hogy kedvetlenné ne váljanak.</verse>
				<verse number="22">Rabszolgák, mindenben fogadjatok szót hús szerint való uraitoknak, ne szemnek szánt szolgálattal, ahogy emberek tetszését szokták keresni, hanem egyszerű szívvel, az Urat félve.</verse>
				<verse number="23">Ha valami munkát végeztek, azt lelketekből tegyétek, mint akik azt az Úrnak s nem embereknek teszik,</verse>
				<verse number="24">hisz tudjátok, hogy viszonzásképpen örökrészeteket fogja nektek adni az Úr. Az Úrnak, a Krisztusnak végezzétek rabszolgálatotokat.</verse>
				<verse number="25">Mert aki igazságtalanságával kárt tesz, azt nyeri el, amit ártott, és ebben nincs személyválogatás.</verse>
			</chapter>
			<chapter number="4">
				<verse number="1">Urak, ami igazságos és az egyenlőségnek megfelel, azt nyújtsátok rabszolgáitoknak, abban a tudatban, hogy nektek is van uratok a mennyekben.</verse>
				<verse number="2">Tartsatok ki az imádkozásban s tanúsítsatok benne éberséget háládatossággal.</verse>
				<verse number="3">Egyúttal értünk is imádkozzatok, hogy az Isten az ige ajtaját megnyissa előttünk, hadd szólhassuk a Krisztus titkát, melyért bilincset is viselek,</verse>
				<verse number="4">hogy úgy tehessem nyilvánvalóvá ezt a titkot, ahogy szólnom kell.</verse>
				<verse number="5">A kívül valókkal szemben bölcsen viselkedjetek, megvásárolva az időt.</verse>
				<verse number="6">Beszédeteket mindenkor kedvesség öntse el. Sóként fűszerezze azt tudásotok, hogy kinek-kinek milyen feleletet kell adnotok.</verse>
				<verse number="7">Minden engem illető dologról tudósítani fog titeket szeretett testvérem, Tihikusz, ki hűséges szolga s nekem az Úrban rabszolgatársam.</verse>
				<verse number="8">Őt éppen azért küldöm hozzátok, hogy megtudjátok dolgainkat, s hogy szíveteket felbátorítsa.</verse>
				<verse number="9">Együtt küldöm a hűséges Onézimosszal, ki szintén hű és szeretett testvér, és közületek való. Minden itteni dolgot megismertetnek veletek.</verse>
				<verse number="10">Köszönt titeket fogolytársam Arisztárhosz, továbbá Barnabás unokaöccse, Mórkosz (ki felől parancsokat kaptatok – ha hozzátok menne, fogadjátok szívesen),</verse>
				<verse number="11">továbbá Jézus, kit Jusztosznak mondanak. A körülmetélkedésből csak ezek munkatársaim az Isten királyságában. Ők vigasztalásommá lettek.</verse>
				<verse number="12">Köszönt titeket Epafrász, aki közületek való, a Krisztus Jézus rabszolgája, ki imádságaiban mindenkor küzd értetek, hogy mindenben, ami Isten akarata, bevégezetten, teljes biztonságra jutva állhassatok meg.</verse>
				<verse number="13">Tanúskodom mellette, hogy sok vesződséggel fáradozik értetek és a Laodikeában és Hierápoliszban lakókért.</verse>
				<verse number="14">Köszönt titeket a szeretett orvos, Lukács, és Démász.</verse>
				<verse number="15">Köszöntsétek a Laodikeában élő testvéreket, meg Nimfát, valamint a házában levő eklézsiát.</verse>
				<verse number="16">Ha majd felolvassák nálatok a levelet, gondoskodjatok arról, hogy a laodikeaiak eklézsiájában is felolvassák. A laodikeai levelet pedig ti is olvastassátok fel.</verse>
				<verse number="17">Arhipposznak mondjátok meg: Gondod legyen a szolgálatra, melyet az Úrban kaptál, hogy azt betöltsed.</verse>
				<verse number="18">A köszöntés az én kezemmel, a Páléval. Emlékezzetek meg bilincseimről. A kegyelem legyen veletek.</verse>
			</chapter>
		</book>
		<book number="52">
			<chapter number="1">
				<verse number="1">Pál, Szilvánusz és Timóteusz, Istenben, az Atyában és az Úrban, a Krisztus Jézusban írja e levelet a tesszalonikabeliek eklézsiájának. Kegyelmet nektek és békességet.</verse>
				<verse number="2">Mindnyájatokért mindenkor hálát adunk az Istennek, valahányszor imádságainkban megemlítünk titeket.</verse>
				<verse number="3">Szakadatlanul emlékezünk hitetek munkájáról, szeretetetek fáradozásáról, és ama reménységetek állhatatosságáról, melyet Istenünk és Atyánk előtt Urunkba, a Krisztus Jézusba vetettetek.</verse>
				<verse number="4">Mert Istentől szeretett testvéreink, tudomásunk van kiválasztott voltotokról,</verse>
				<verse number="5">hiszen nemcsak szóval szóltuk nektek az örömüzenetet, hanem hatalommal, Szent Szellemmel, nagy biztonsággal is, mint ahogy tudjátok, hogy milyenekké lettünk közöttetek a ti érdeketekben.</verse>
				<verse number="6">Ti pedig utánzóinkká lettetek és az Úr utánzói, azután, hogy az igét sok szorongattatás között a Szent Szellem örömével elfogadtátok,</verse>
				<verse number="7">úgyhogy mindazoknak mintaképeivé lettetek, akik Macedóniában és Ahájában hívőkké lettek.</verse>
				<verse number="8">Mert tőletek hangzott ki az Úr igéje, és nemcsak Macedóniába és Ahájába, hanem minden helyre elhatolt a ti Istenbe vetett hitetek híre, úgyhogy nincs arra szükség, hogy mi beszéljünk valamit róla.</verse>
				<verse number="9">Mert ők maguk hirdetik rólunk, hogy micsoda bevonulást tartottunk nálatok, és hogy ti hogyan tértetek meg a bálványoktól az Istenhez avégett, hogy az élő és igaz Istennek legyetek szolgáivá,</verse>
				<verse number="10">s a mennyekből a Fiát várjátok, kit ő a halottak közül feltámasztott, tudniillik Jézust, ki minket az eljövő haragból kiragad.</verse>
			</chapter>
			<chapter number="2">
				<verse number="1">Hiszen magatok tudjátok testvéreim a mi hozzátok való bevonulásunkról, hogy az nem volt üres tüntetés,</verse>
				<verse number="2">hanem miután előzőleg szenvedtünk és bántalmazást tűrtünk már, amint tudjátok Filippiben, mi Istenünkből sok küzdelem között bátorságot merítettünk arra, hogy szabadon szóljuk nektek az Isten örömüzenetét.</verse>
				<verse number="3">A mi megbátorodásunk oka azonban sem tévelygés, sem tisztátalanság, sem ármány nem volt,</verse>
				<verse number="4">ellenkezőleg annak megfelelően, hogy Isten kipróbált már bennünket afelől, hogy ránk bízhatja-e az örömüzenetet, mi sem úgy beszélünk, mint akik emberek tetszését keresik, hanem Istenét, aki próbára teszi szívünket.</verse>
				<verse number="5">Mert amint tudjátok, sem hízelgéshez nem folyamodtunk soha, sem haszonlesést nem lepleztünk valami látszattal, az Isten rá a tanú,</verse>
				<verse number="6">sem emberektől nem kerestünk dicsőséget, tőletek sem, másoktól sem,</verse>
				<verse number="7">noha mint a Krisztus apostolai tekintélyünk súlyával léphettünk volna fel, hanem nyájasokká lettünk közöttetek, mint ahogy dajka melengeti a gyermekeit.</verse>
				<verse number="8">Így utánatok való epekedésünkben úgy láttuk helyesnek, hogy ne csak az Isten örömüzenetét adjuk át nektek, hanem a magunk lelkét is, mert szeretteinkké lettetek.</verse>
				<verse number="9">Emlékezzetek csak vissza fáradozásunkra és vesződésünkre, hogy éjjel-nappal dolgoztunk, hogy közületek senkit meg ne terheljünk, és úgy hirdettük nektek az Isten örömüzenetét.</verse>
				<verse number="10">Ti vagytok a tanúink és az Isten, hogy milyen jámborok, igazságosak és feddhetetlenek voltunk veletek hívőkkel szemben,</verse>
				<verse number="11">hogy tudjátok is, hogy, mint apa gyermekeit, úgy kérleltünk egyenként titeket,</verse>
				<verse number="12">intettünk, (buzdítottunk) benneteket, és tanúságot tettünk arról, hogy méltóan kell járnotok ahhoz az Istenhez, aki királyságába és dicsőségébe elhívott benneteket.</verse>
				<verse number="13">Ezért adunk hát mi is szakadatlanul hálát az Istennek, hogy amikor Isten szavát úgy, ahogy mi hirdettük, felfogtátok, nem úgy fogadtátok, mint emberek beszédét, hanem igazán úgy, mint Isten szavát, aki maga munkálkodik bennetek, hívőkben.</verse>
				<verse number="14">Mert hiszen ti testvéreim, az Isten Júdeabeli eklézsiáinak a Krisztus Jézusban utánzóivá lettetek, mert ti ugyanúgy szenvedtetek saját törzsetek tagjaitól, ahogy a júdabeliek is szenvedtek a zsidóktól,</verse>
				<verse number="15">ugyanazoktól, akik az Urat, Jézust is megölték, a prófétákat is, minket pedig üldöztek, és Istennek sem tetszenek és minden emberrel szemben állanak,</verse>
				<verse number="16">akik megakadályoznak minket abban, hogy a nemzeteknek szóljunk, hogy azok megmeneküljenek, és ezzel vétkeik mértékét mindenkorra betöltik. Végül is eljött rájuk a harag.</verse>
				<verse number="17">Mi azonban testvéreim, miután egy rövid időre megfosztottak bennünket tőletek – arcra csak, nem szívben – (és árvákká tettek) nagy vágyakozásunkban, csak annál serényebben igyekeztünk meglátni orcátokat.</verse>
				<verse number="18">Ezért el akartunk menni hozzátok, – én Pál, egyszer is, kétszer is – de megakadályozott minket a sátán.</verse>
				<verse number="19">Pedig hát ki lesz a mi reménységünk, örömünk vagy dicsekvésünk koszorúja, Urunknak, Jézusnak színe előtt az ő megjelenésekor? Vajon nem éppen ti?</verse>
				<verse number="20">Hiszen ti vagytok a mi dicsőségünk és örömünk.</verse>
			</chapter>
			<chapter number="3">
				<verse number="1">Azért nem viselhettük el tovább a távollétet, hanem úgy látjuk helyesnek, hogy egyedül maradjunk Athénben.</verse>
				<verse number="2">Így küldtük el Timóteuszt, aki nekünk testvérünk, Istennek pedig a Krisztus örömüzenete ügyében kiszolgálója, hogy megszilárdítson és felbátorítson titeket, hogy megtartsátok hiteteket,</verse>
				<verse number="3">hogy e szorongattatások között senki meg ne inogjon. Mert magatok is jól tudjátok, hogy e szorongattatásokra vagyunk rendelve.</verse>
				<verse number="4">Hiszen mikor nálatok voltunk, előre mondottuk nektek, hogy szorongattatásnak kell ránk következnie, és hogy ez úgy is lett, azt ti jól tudjátok.</verse>
				<verse number="5">Ezért volt, hogy miután nem viselhettem el tovább a tájékozatlanságot, elküldtem, hogy valami értesülést kapjak hitetek felől, hogy nem kísértett-e meg titeket a kísértő s nem lett-e hiábavalóvá fáradozásunk.</verse>
				<verse number="6">Most azonban, hogy Timóteusz tőletek megjött hozzánk, és jó hírt hozott nekünk hitetek és szeretetetek felől, meg arról is, hogy mindenkor jó emlékezetben tartotok minket, sőt látni kívántok bennünket, miképpen mi is titeket,</verse>
				<verse number="7">minden ránk nehezedő kényszer és szorongatás ellenére is a ti hiteteken keresztül felbátorított bennünket rátok vonatkozóan,</verse>
				<verse number="8">mert élünk mi akkor, amikor ti szilárdan álltok az Úrban.</verse>
				<verse number="9">Viszonzásképpen micsoda hálával fizethetnénk értetek Istennek mindannak az örömnek fejében, mellyel miattatok örvendezünk Istenünk előtt,</verse>
				<verse number="10">amikor éjjel-nappal mindent felülmúló mértékben könyörgünk azért, hogy megláthassuk orcátokat s helyreigazíthassuk hitetek hiányosságait.</verse>
				<verse number="11">Maga a mi Istenünk és Atyánk és Jézus, a mi Urunk egyengesse utunkat hozzátok.</verse>
				<verse number="12">A ti egymás iránt s mindenki iránt tanúsított szereteteteket pedig sokasítsa meg az Úr és tegye bőségessé, mint ahogy a mienket is a ti irányotokban,</verse>
				<verse number="13">hogy akkorra, amikor a mi Urunk Jézus összes angyalaival (szentjeivel) együtt megjelenik, szívetek feddhetetlenségben és szentségben szilárduljon meg Istenünk és Atyánk előtt.</verse>
			</chapter>
			<chapter number="4">
				<verse number="1">Egyebekben az Úrban, Jézusban arra kérünk és bátorítunk is rá titeket testvéreink, hogy amiképp tőlünk átvettétek, hogy hogyan kell forgolódnotok és Istennek tetszenetek, forgolódjatok is csakugyan úgy, és jussatok ebben mindig többre.</verse>
				<verse number="2">Hiszen tudjátok, hogy az Úron, Jézuson keresztül micsoda parancsokat adtunk nektek.</verse>
				<verse number="3">Mert ez az Isten akarata: a ti megszentelődésetek, az, hogy távol tartsátok magatokat a paráznaságtól,</verse>
				<verse number="4">hogy közületek mindenki tudja meg: edényét megszentelt és tisztes úton kell megszereznie,</verse>
				<verse number="5">nem szenvedélyes vágyakozással, amiként a nemzetek is teszik, akik az Istent nem ismerik.</verse>
				<verse number="6">Tudja meg mindenki, hogy a testvérét ne igyekezzék túlszárnyalni, se belőle abban a dologban hasznot húzni, mert mindezekben a dolgokban megtorlással él az Úr, amint azt előre meg is mondtuk, és róla erőteljesen bizonyságot is tettünk.</verse>
				<verse number="7">Isten nem tisztátalanságra, hanem megszentelődésre hívott el minket.</verse>
				<verse number="8">Annakokáért, aki intésünket elveti, nem embert vet el, hanem Istent, aki Szent Szellemét is adja belétek.</verse>
				<verse number="9">A testvéreknek egymáshoz való kedvessége felől sem szükséges írnom nektek, mert ti magatok Istentől tanítottak vagytok arra, hogy egymást szeressétek.</verse>
				<verse number="10">Hiszen teszitek is egész Macedóniában az összes testvérek irányában. Ám kérlelünk titeket testvéreink, hogy ezt még több igyekezettel tegyétek</verse>
				<verse number="11">és abban keressétek a becsületességet, hogy csendességben legyetek, s hogy ki-ki a maga dolgát végezze, és saját kezével dolgozzék, amint megparancsoltuk nektek,</verse>
				<verse number="12">hogy a kívülvalókkal szemben illedelmesen viselkedjetek, és hogy senkire rá ne szoruljatok.</verse>
				<verse number="13">Nem akarunk tudatlaságban hagyni titeket, testvéreink, azok felől sem, akik már alusznak, hogy ne bánkódjatok, mint a többiek, akiknek nincs reménységük.</verse>
				<verse number="14">Ha ugyanis hisszük, hogy Jézus meghalt de feltámadott, miért nem hihetnénk, hogy így az Isten Jézuson keresztül ővele együtt azokat is elő fogja hozni, akik elaludtak már?</verse>
				<verse number="15">Mert azt az Úr szavával mondjuk nektek, hogy mi, akik élünk és az Úr megjelenéséig megmaradunk, semmiképpen sem előzzük meg azokat, akik elaludtak,</verse>
				<verse number="16">mert maga az Úr parancsszóval, főangyal szózatával, Isten kürtjével alászáll az égből, először azok a halottak, akik a Krisztusban vannak, feltámadnak,</verse>
				<verse number="17">azután bennünket, akik élünk és megmaradunk, velük együtt elragadnak felhőkben a levegőbe, hogy ott az Úrral találkozzunk, és így mindenkor az Úrral leszünk.</verse>
				<verse number="18">Bátorítsátok hát egymást ezekkel a beszédekkel.</verse>
			</chapter>
			<chapter number="5">
				<verse number="1">Az időtartamok és időpontok felől pedig nem szükséges nektek írnunk, testvéreink,</verse>
				<verse number="2">hiszen magatok pontosan tudjátok, hogy az Úr napja úgy jön el, mint tolvaj szokott éjjel,</verse>
				<verse number="3">olyankor, amikor azt beszélik majd: Békesség, biztonság! – hirtelen tör rájuk a veszedelem, mint ahogy fájdalom tör a terhes asszonyra, s nem menekülhetnek.</verse>
				<verse number="4">Ti azonban testvéreim, nem vagytok sötétségben, hogy az a nap úgy kapjon el titeket, mint egy tolvaj,</verse>
				<verse number="5">mert ti mindannyian világosság fiai vagytok és nappalnak fiai. Nem vagyunk az éjszakáé, sem a sötétségé.</verse>
				<verse number="6">Következőleg, ne szunnyadjunk, mint a többiek, hanem legyünk éberek és józanok.</verse>
				<verse number="7">Mert akik szunnyadnak, azok éjjel szunnyadnak, és akik részegek, éjjel részegeskednek,</verse>
				<verse number="8">mi ellenben nappal fiai vagyunk, józanok legyünk, miután felöltöttük a hit és szeretet páncélját s a megmenekülés sisakját,</verse>
				<verse number="9">mert az Isten nem haragra rendelt minket, hanem a mi Urunkon, a Krisztus Jézuson keresztül a menekülésen át megtartásra.</verse>
				<verse number="10">Ő meghalt értünk, hogy akár ébren vagyunk, akár szunnyadunk, vele együtt éljünk.</verse>
				<verse number="11">Azért bátorítsátok egymást és építse egyik a másikat, amint cselekszitek is.</verse>
				<verse number="12">Kérünk titeket testvéreim, ismerjétek el azokat, akik fáradnak köztetek, akik elöljáróitok az Úrban és intenek titeket.</verse>
				<verse number="13">Vegyétek körül őket munkájukért túláradó szeretettel. Legyetek egymással békességben.</verse>
				<verse number="14">Kérve kérünk titeket, testvéreim, intsétek a rendetleneket! Vigasztaljátok a kislelkűeket! Oltalmazzátok az erőtleneket! Legyetek hosszútűrők mindenkivel szemben.</verse>
				<verse number="15">Vigyázzatok, hogy valaki gonoszért gonosszal ne fizessen, hanem mindenkor a jóra törekedjetek egymás iránt és mindenki iránt.</verse>
				<verse number="16">Mindenkor örüljetek.</verse>
				<verse number="17">Szakadatlanul imádkozzatok!</verse>
				<verse number="18">Mindenben hálát adjatok, mert ez az Isten akarata a Krisztus Jézusban rátok vonatkozóan.</verse>
				<verse number="19">A szellemet ki ne oltsátok!</verse>
				<verse number="20">A prófétálásokat meg ne vessétek!</verse>
				<verse number="21">Mindent megpróbáljatok, ami nemes, megtartsátok!</verse>
				<verse number="22">A rossznak még látszatától is tartózkodjatok!</verse>
				<verse number="23">Maga pedig a békességnek Istene szenteljen meg titeket mindenestől, egész valótok, szellemetek, lelketek és testetek feddhetetlenül őriztessék meg Urunknak, a Krisztus Jézusnak megjelenésére (megérkezésére).</verse>
				<verse number="24">Hű az, aki hív titeket. Ő meg is fogja ezt tenni.</verse>
				<verse number="25">Testvéreim, imádkozzatok értünk!</verse>
				<verse number="26">Köszöntsétek a testvéreket mind szent csókkal.</verse>
				<verse number="27">Kényszerítlek titeket az Úrra, hogy ezt a levelet az összes testvéreknek olvassátok fel.</verse>
				<verse number="28">A mi Urunknak, a Krisztus Jézusnak kegyelme veletek.</verse>
			</chapter>
		</book>
		<book number="53">
			<chapter number="1">
				<verse number="1">Pál, Szilvánusz és Timóteusz írják e levelet Istenben, Atyánkban és az Úrban, a Krisztus Jézusban a tesszalonikabeliek eklézsiájának.</verse>
				<verse number="2">Kegyelem és békesség nektek Istentől, az Atyától és az Úrtól, a Krisztus Jézustól.</verse>
				<verse number="3">Mindenkor hálaadással tartozunk az Istennek értetek testvéreim, mint ahogy méltó is ezt tennünk, mert hitetek olyan nagyon növekszik, s egymás iránt való szeretetetek mindegyikőtökben annyira sokasodik,</verse>
				<verse number="4">hogy az Isten eklézsiáiban mi magunk dicsekszünk veletek, azért, mivel mindenféle üldöztetésetek és szorongattatásotok között, melyeket viselnetek kell, megmarad állhatatosságotok és hitetek,</verse>
				<verse number="5">Isten igazságos ítéletének bizonyságául, amikor királyságra méltatott titeket az Isten és érte szenvedtetek is.</verse>
				<verse number="6">Hát ugyan nem igazságos az Isten, amikor azoknak, akik titeket szorongatnak, szorongattatással fizet,</verse>
				<verse number="7">nektek pedig a szorongatottaknak, velünk együtt, enyhüléssel, akkor, amikor majd Jézus, az Úr hatalmas angyalaival a mennyből jövet lelepleződik</verse>
				<verse number="8">lángoló tűzben. Akkor majd megtorlást fog gyakorolni azokon, akik Istent nem ismernek és Urunk, a Krisztus Jézus örömüzenetének nem engedelmeskednek.</verse>
				<verse number="9">Ezek örök veszedelemmel fognak lakolni, mellyel az Úr orcája és dicsőséges ereje fogja őket igazságos ítéletképpen sújtani</verse>
				<verse number="10">ama napon, melyen eljön, hogy szentjeiben megdicsőüljön, és mindazokban csodálat tárgya legyen, akik benne hittek. Mert a mi nektek tett tanúságtételünk hitelre talált.</verse>
				<verse number="11">Erre gondolva imádkozunk mindenkor értetek, hogy Istenünk az elhívásra méltókká tegyen titeket, és hatalmával betöltsön titeket a jónak teljes gyönyörűségével és a hit munkájával,</verse>
				<verse number="12">hogy Urunknak, Jézusnak neve ily módon bennetek megdicsőüljön, ti is őbenne, úgy ahogy ez a mi Istenünk és az Úr, a Krisztus Jézus kegyelmének megfelel.</verse>
			</chapter>
			<chapter number="2">
				<verse number="1">Az Úrnak, a Krisztus Jézusnak megjelenésére és a mi hozzá történő összegyűjtetésünkre kérünk titeket testvéreink,</verse>
				<verse number="2">hogy eszeteket elvetve meg ne ingasson, és meg ne riasszon titeket olyan hamar se szellem, se beszéd, se állítólag tőlünk érkező levél, mint hogyha beállt volna már az Úrnak napja.</verse>
				<verse number="3">Senki semmi módon tévútra ne csaljon benneteket. Mert nem jön el addig az Úrnak napja, amíg előzőleg el nem jön az elpártolás, és le nem lepleződik a törvénytiprás embere, a veszedelem fia,</verse>
				<verse number="4">aki ellene lesz mindennek, amit Istennek neveznek vagy istentisztelet tárgya, s azok fölé emelkedik annyira, hogy beül az Isten templomába, és Istenként kelleti magát.</verse>
				<verse number="5">Nem emlékeztek rá, hogy még nálatok létemkor megmondtam ezeket néktek?</verse>
				<verse number="6">Azt, ami most is lefogva tartja még, hogy csak a maga idejében lepleződjék le, ismeritek,</verse>
				<verse number="7">mert a törvényrontás titka már működésben van, de le nem lepleződhet, amíg az útból el nem hárítják azt, aki lefogva tartja.</verse>
				<verse number="8">Akkor aztán le fog lepleződni a törvényrontó, akit az Úr Jézus szája lehelletével megemészt majd s megérkezésének láthatóvá válásával hatástalanná fog tenni.</verse>
				<verse number="9">A törvénytipró megérkezése a sátán munkája következményeképpen a hazugság teljes hatalmával, jeleivel és csodáival fog végbemenni,</verse>
				<verse number="10">az igazságtalanság mindenféle csalásával azokon, akik elvesznek annak fejében, hogy nem fogadták be az igazság szeretetét arra, hogy megmeneküljenek.</verse>
				<verse number="11">Éppen ezért küldi rájuk Isten a tévelyítés munkáját, hogy a hazugságnak higgyenek,</verse>
				<verse number="12">hogy ítélet alá essenek mindazok, akik nem hittek az igazságnak, hanem az igazságtalanságban gyönyörködtek.</verse>
				<verse number="13">Tartozunk Istennek mindenkor hálát adni értetek, testvéreink, kiket az Úr szeret, hogy Isten zsengéül választott el titeket arra, hogy a Szellem megszentelése és az igazság hite által megmentsen</verse>
				<verse number="14">s erre a mi örömüzenetünkön keresztül el is hívott titeket, hogy Urunknak a Krisztus Jézusnak dicsőségére megtartassatok.</verse>
				<verse number="15">Következőleg álljatok meg testvéreink és kapaszkodjatok bele azokba a nektek átadott tanításokba, melyeket akár beszédünkön át, akár levelünkön keresztül tanultatok.</verse>
				<verse number="16">Maga Urunk, a Krisztus Jézus és Atyánk az Isten, aki bennünket megszeretett és nekünk kegyelmében örök bátorítást és jó reménységet adott,</verse>
				<verse number="17">fogja felbátorítani szíveteket és minden jó munkában, és szóban megszilárdítja.</verse>
			</chapter>
			<chapter number="3">
				<verse number="1">Egyebekben imádkozzatok értünk testvérek, hogy az Úr igéje fusson és megdicsőüljön, mint nálatok is</verse>
				<verse number="2">és hogy a helytelen és rossz emberek közül kiragadjon bennünket az Úr, mert nem mindenkié a hit.</verse>
				<verse number="3">Hű az Úr, aki titeket meg fog szilárdítani és a rossztól megőriz.</verse>
				<verse number="4">Rátok nézve az Úrból azt a bizalmat merítettük, hogy amit parancsolunk, azt megteszitek, és meg is fogjátok tenni.</verse>
				<verse number="5">Az Úr pedig egyengetni fogja szíveteket Isten szeretésére és a Krisztus mellett való állhatatosságra.</verse>
				<verse number="6">Az Úrnak, a Krisztus Jézusnak nevében megparancsoljuk nektek testvérek, hogy vonuljatok vissza minden olyan testvértől, aki rendetlenül jár, nem az átadott tanítás szerint, melyet tőlünk kaptatok.</verse>
				<verse number="7">Hiszen ti magatok tudjátok, hogy hogyan kell utánoznotok bennünket, mert mi nem voltunk rendetlenek köztetek,</verse>
				<verse number="8">sem ingyen kenyeret nem ettünk senkinél, hanem éjjel-nappal fáradva, vesződve dolgoztunk, hogy közületek valakit meg ne terheljünk.</verse>
				<verse number="9">Nem mintha nem volna jogunk rá, hanem, hogy példaképül állítsuk magunkat, hogy utánozzatok minket.</verse>
				<verse number="10">Mikor nálatok voltunk, akkor is azt parancsoltuk néktek, hogyha valaki nem akar dolgozni, ne is egyék.</verse>
				<verse number="11">Halljuk ugyanis, hogy közületek némelyek rendetlenül járnak, semmit sem dolgoznak, hanem mások bajával bíbelődnek.</verse>
				<verse number="12">Az ilyeneknek az Úrban, a Krisztus Jézusban parancsoljuk és rimánkodunk is, hogy csendességben dolgozva a maguk kenyerét egyék.</verse>
				<verse number="13">Ti pedig testvérek, ne legyetek hanyagok a nemesen cselekvésben.</verse>
				<verse number="14">Ha pedig valaki nem hallgat levélben írt szavunkra, azt jelöljétek meg, ne keveredjetek össze vele, hogy megszégyenüljön.</verse>
				<verse number="15">De ne tekintsétek ellenségnek, hanem testvérként intsétek.</verse>
				<verse number="16">Maga pedig a békesség Ura adja meg nektek a békességet minden időben, minden módon. Az Úr legyen mindnyájatokkal.</verse>
				<verse number="17">A köszöntés a saját kezemmel a Páléval. Ez a jel minden levélen, így írok.</verse>
				<verse number="18">Urunknak a Krisztus Jézusnak kegyelme legyen mindnyájatokkal.</verse>
			</chapter>
		</book>
		<book number="54">
			<chapter number="1">
				<verse number="1">Pál, a Krisztus Jézus apostola, megmentő Istenünknek és reménységünknek, a Krisztus Jézusnak rendeletére írja e levelet</verse>
				<verse number="2">hitben valódi gyermekének Timóteusnak. Kegyelmet, könyörületet, békességet kívánok neked Istentől, az Atyától és Urunktól, a Krisztus Jézustól.</verse>
				<verse number="3">Mint ahogy Macedóniába utaztomban megkértelek, maradj Efézusban, hogy ott megparancsold, hogy egyebet ne tanítsanak,</verse>
				<verse number="4">se ne figyeljenek mesékre és végnélküli nemzedéksorozatokra, melyek inkább vitatkozásokra adnak alkalmat, mint Isten hitbeli sáfárságának gyakorlására.</verse>
				<verse number="5">A parancsolat csúcspontja a tiszta szívből, jó lelkiismeretből és képmutatástól mentes hitből fakadó szeretet.</verse>
				<verse number="6">Ezeket azonban némelyek elhibázták és letértek az útról, hogy hiábavalóságokat fecsegjenek.</verse>
				<verse number="7">Törvénytanítók akarnak lenni, noha sem azt nem értik, amit fecsegnek, sem azt, amiért bizonykodnak.</verse>
				<verse number="8">Tudjuk pedig, hogy hasznos a törvény, ha azt valaki törvényszerűen használja,</verse>
				<verse number="9">azzal a tudattal, hogy a törvény nem az igazságos emberre van kiszabva, hanem a törvénytiprókra és engedetlenekre, az istentelenekre és vétkezőkre, az elvetemültekre és szentségtelenekre, apagyilkosokra, anyagyilkosokra, emberölőkre,</verse>
				<verse number="10">paráznákra, férfifertőztetőkre, emberrablókra, hazugokra, hamisan esküvőkre, és még ha valami az egészséges tanításnak ellenáll.</verse>
				<verse number="11">Így felel meg ez a boldog Isten dicsőségéről szóló örömüzenetnek, mellyel engem megbíztak.</verse>
				<verse number="12">Hálás vagyok annak, aki engem hatalommal felruházott, Urunknak, a Krisztus Jézusnak, aki hűnek tartott engem, mikor szolgálatára rendelt,</verse>
				<verse number="13">noha előbb káromló, üldöző és erőszakos voltam, ámde könyörületet nyertem, mert hitetlenségemben tudatlanul cselekedtem,</verse>
				<verse number="14">s túláradt rajtam Urunknak kegyelmi a Krisztus Jézusban található hűséggel és szeretettel együtt.</verse>
				<verse number="15">Megbízható és elfogadásra mindenképpen méltó az az ige, hogy a Krisztus Jézus vétkeseket menteni jött a világra, akik közül az első én vagyok.</verse>
				<verse number="16">De azért nyertem könyörületet, hogy a Krisztus Jézus először rajtam bizonyítsa be egész hosszútűrését, azok mintaképévé legyek, akik hinni fognak, hogy örök életre jussanak.</verse>
				<verse number="17">Az örök korok királyának pedig, a romolhatatlan, láthatatlan, egyetlen Istennek megbecsülés és dicsőség szálljon az örök korok korain át! Ámen.</verse>
				<verse number="18">A rólad megelőzőleg hallott prófétálásokra gondolva, azt a parancsot teszem letétbe nálad, gyermekem Timóteus, hogy e próféciákon állva harcold meg ama nemes harcot,</verse>
				<verse number="19">hittel és jó lelkiismerettel, melyet némelyek eltaszítottak maguktól és a hit dolgában hajótörést szenvedtek.</verse>
				<verse number="20">Közülük való Himenajosz és Alekszander, kiket átadtam a sátánnak, hogy megnevelődjenek, és többé ne káromoljanak.</verse>
			</chapter>
			<chapter number="2">
				<verse number="1">Mindenekelőtt kérlellek hát titeket, hogy tartsatok könyörgéseket, imádkozásokat, Istennel való társalgásokat és hálaadásokat minden emberért,</verse>
				<verse number="2">királyokért és minden felettesért, hogy nyugodt és csendes életet élhessünk teljes istenfélelemmel és tisztességgel.</verse>
				<verse number="3">Ezt látja nemesnek, ezt fogadja szívesen a mi Megmentőnk, az Isten,</verse>
				<verse number="4">aki minden embert meg akar menteni, és az igazság ismeretére eljuttatni.</verse>
				<verse number="5">Mert egy az Isten. Egy a közbenjáró is Isten és emberek között az (ember) Krisztus Jézus.</verse>
				<verse number="6">Egy ember, ki magát mindenekért odaadta váltságul a kellő időben, tanúságtételül.</verse>
				<verse number="7">Ugyanerre rendeltek engem is hírnöknek és apostolnak, igazságot mondok, nem hazudom, hűséggel és igazsággal nemzetek tanítójának.</verse>
				<verse number="8">Akarom, hogy a férfiak minden helyen imádkozzanak, jámbor kezeket emelve az égre, haragtól és számítgatástól mentesen.</verse>
				<verse number="9">Hasonlóképpen a nők is szemérmetesen és józanul, szerény ruhával ékesítsék magukat, ne hajberakásokkal, arannyal, gyöngyökkel, költséges ruházattal,</verse>
				<verse number="10">hanem mint ahogy asszonyokhoz illik, kik jótetteken át az istenfélelemmel jegyezték el magukat.</verse>
				<verse number="11">A nő teljes alávetettségben, csendességben tanuljon.</verse>
				<verse number="12">A tanítást nőnek nem engedem meg, sem azt, hogy férfin önkényeskedjék, hanem hogy csendességben legyen.</verse>
				<verse number="13">Mert először Ádámot formálták, azután Évát.</verse>
				<verse number="14">Meg aztán nem Ádámot tévelyítették el, hanem azután, hogy félrevezették, az asszony lett a parancs áthágójává.</verse>
				<verse number="15">De meg fog menekülni a gyermekszülésen át, ha a többi asszonnyal együtt megmarad hűségben, szeretetben, józansággal párosuló szentségben.</verse>
			</chapter>
			<chapter number="3">
				<verse number="1">Megbízható az ige. Ha valaki püspökségre törekszik, nemes munkára vágyik.</verse>
				<verse number="2">A püspöknek feddhetetlennek kell lennie, egy asszony férjének, józannak, megfontoltnak, erkölcsösnek, vendéget szívesen látónak, tanításra késznek,</verse>
				<verse number="3">nem bor mellett ülőnek, nem civakodónak, hanem kíméletesnek, nem harciasnak, nem pénzsóvárnak,</verse>
				<verse number="4">saját házát helyesen kormányzónak, gyermekeit teljesen tisztességben és alávetettségben tartónak.</verse>
				<verse number="5">Ha valaki a saját házát nem tudja elkormányozni, hogyan akarja az Isten eklézsiájának gondját viselni?</verse>
				<verse number="6">Nem szabad újonnan került embernek lennie, hogy fel ne fuvalkodjék, s a vádló ítéletébe ne essék,</verse>
				<verse number="7">a kívülvalóktól szép tanúságtételt kell kapnia, hogy ne gyalázhassák, s a vádló tőrébe ne essék.</verse>
				<verse number="8">A diakónusok hasonlóképpen tisztességesek legyenek, ne kétnyelvűek, ne sok borivásba merültek, ne piszkos nyereséget hajhászók,</verse>
				<verse number="9">a hitnek titkát tiszta lelkiismerettel őrzők.</verse>
				<verse number="10">Ezeket ki kell próbálni előbb, azután szolgáljanak, ha vád nem éri őket.</verse>
				<verse number="11">Asszonyaik hasonlóképpen tisztességesek legyenek, ne vádaskodók, meggondoltak, mindenben hűek.</verse>
				<verse number="12">A diakónusok egy feleségű férfiak legyenek, gyermekeiket és saját házukat szépen vezetők.</verse>
				<verse number="13">Ha ugyanis szépen szolgáltak, szép fokozatot nyernek maguknak és sok szabadságot a szólásra a Krisztus Jézusba vetett hiten át.</verse>
				<verse number="14">Ezeket abban a reménységben írom neked, hogy hamarosan elmehetek hozzád,</verse>
				<verse number="15">ha mégis késném, hogy megtudd, miképp kell az Isten házában forgolódnod, mely az élő Isten eklézsiája, az igazság oszlopa és szilárd támasza.</verse>
				<verse number="16">Elismerten nagy az istenfélelem titka: Aki láthatóvá lett húsban, igazságosnak bizonyult szellemben, meglátták angyalok, hirdették a nemzeteknek, hitelt talált a világban, felvétetett dicsőségben.</verse>
			</chapter>
			<chapter number="4">
				<verse number="1">A Szellem pedig kifejezetten mondja, hogy a késői időkben némelyek elpártolnak majd a hittől, s tévelyítő szellemekre és ördögök tanításaira fognak figyelni,</verse>
				<verse number="2">hazug, saját lelkiismeretükben kiégett emberek képmutatásával.</verse>
				<verse number="3">Ezek tiltani fogják a házasságot, olyan eledelektől tartózkodnak majd, melyeket Isten hálaadással való fogyasztásra teremtett azoknak, akik hívek és az igazság felismerésére eljutottak.</verse>
				<verse number="4">Mert az Isten minden teremtménye hasznos és semmi sem elvetendő, amit hálaadással veszünk magunkhoz,</verse>
				<verse number="5">mert Isten igéje és az Istennel való társalgás megszenteli.</verse>
				<verse number="6">Ha ezeket a testvérek elé tárod, a Krisztus Jézusnak hasznos kiszolgálója leszel, akiről látszik, hogy a hitnek és a hasznos tanításnak beszédein nőtt fel, mely tanításnak te is követője voltál.</verse>
				<verse number="7">A közönséges és vénasszonyos meséket azonban utasítsd el. Ellenben gyakorold magad az istenfélelem elérésében.</verse>
				<verse number="8">Mert a testtel folytatott gyakorlásnak kevés a haszna, az istenfélelem ellenben mindenre hasznos, mert mind a mostani, mind a következő élet ígérete benne van.</verse>
				<verse number="9">Megbízható az ige és elfogadásra mindenképpen méltó.</verse>
				<verse number="10">Hiszen azért fáradunk és küzdünk, mert reménységünk az élő Istenben van, aki minden ember megmentője, leginkább a hívőknek.</verse>
				<verse number="11">Parancsold meg és tanítsd ezeket!</verse>
				<verse number="12">Ifjúságodat senki meg ne vesse, hanem mintaképe légy a híveknek szóban, forgolódásban, szeretetben, hűségben, szent tisztaságban.</verse>
				<verse number="13">Amíg odamegyek, gondod legyen a felolvasásra, a bátorításra, a tanításra.</verse>
				<verse number="14">El ne hanyagold a benned levő kegyelemajándékot, mely prófétáláson át a vének kezének rád vetésével adatott néked.</verse>
				<verse number="15">Ezekre legyen gondod. Ezekben benne élj, hogy előrehaladásod mindeneknek látható legyen.</verse>
				<verse number="16">Ügyelj magadra és a tanításra. Maradj meg bennük. Mert ha ezt teszed, magadat is megmented, hallgatóidat is.</verse>
			</chapter>
			<chapter number="5">
				<verse number="1">Vén embert ne korholj, hanem kérleld, mint atyádat, a fiatalabbakat, mint testvéreket,</verse>
				<verse number="2">az öreg nőket, mint anyákat, a fiatalabb nőket, mint húgokat, teljes szentséggel.</verse>
				<verse number="3">Az özvegyeket tiszteld, a valóban özvegyeket.</verse>
				<verse number="4">Ha pedig valamely özvegynek gyermekei vagy ivadékai vannak, tanítsák meg először a saját házukat az istenfélelemre és arra, hogy szüleiknek viszontgondoskodással fizessenek, mert ez kedves az Istennek.</verse>
				<verse number="5">Annak, aki valóban özvegy és egyedül maradt, reménysége az Úrban van, az ilyen éjjel-nappal a könyörgések, és imádkozások mellett marad,</verse>
				<verse number="6">a bujálkodó ellenben már élve halott.</verse>
				<verse number="7">Ezeket parancsold meg, hogy feddhetetlenek legyenek.</verse>
				<verse number="8">Ha pedig valaki az övéiről s főleg házanépéről nem gondoskodik, az olyan a hitet megtagadta s rosszabb a hitetlennél.</verse>
				<verse number="9">Özvegyül ne írjanak be senkit hatvan éven alul, csak olyant, akinek egy férje volt,</verse>
				<verse number="10">aki mellett nemes tettek tesznek tanúságot, aki gyermeket nevelt, idegeneket megvendégelt, szentek lábát mosta, szorongatottakat megsegített, minden jó munkának nyomában volt.</verse>
				<verse number="11">A fiatalabb özvegyeket utasítsd el, mert ha a Krisztus ellenére túlteng bennük az indulat, s férjhez akarnak menni,</verse>
				<verse number="12">az az ítélet éri őket, hogy az első hitet félretették,</verse>
				<verse number="13">egyúttal, minthogy henyék, megtanulják a házról-házra őgyelgést, s nemcsak henyékké lesznek, hanem fecsegőkké, kandi népséggé, kik azt beszélik, amit nem kellene.</verse>
				<verse number="14">Azt akarom, hogy a fiatalok menjenek férjhez, szüljenek gyermekeket, házukat igazgassák, s az ellenfélnek semmi alkalmat ne adjanak a gyalázkodásra.</verse>
				<verse number="15">Némelyek le is tértek már az útról a sátánt követve.</verse>
				<verse number="16">Ha egy hívő asszonynak özvegyei vannak, tartsa el őket, és ne az eklézsiát terheljék, hogy a valóban özvegyeket lehessen megsegíteni.</verse>
				<verse number="17">Azokat a véneket, akik jó elöljárók voltak, kétszeres megbecsülésre kell méltatni, kiváltképpen azokat, akik az igével és tanítással fáradoztak.</verse>
				<verse number="18">Azt mondja ugyanis az írás: „Ne kösd be a nyomtató ökör száját!” továbbá: „Méltó a munkás a bérére.”</verse>
				<verse number="19">Vén ellen vádat ne fogadj el, csak két vagy három tanú mellett.</verse>
				<verse number="20">A vétkezőkre mindenki előtt bizonyíts rá, hogy a többiek is féljenek.</verse>
				<verse number="21">Erős bizonyságot teszek Isten, a Krisztus Jézus és a kiválogatott angyalok előtt, hogy e tanításokat meg kell őrizned előítélet nélkül és semmit részrehajlással nem szabad cselekedned.</verse>
				<verse number="22">Elhamarkodva senkire se tedd fel kezed, ne vállalj közösséget mások vétkeivel, szentül, (tisztán) őrizd meg magadat.</verse>
				<verse number="23">Ne légy vízivó tovább, hanem gyomrod miatt és gyakori erőtlenségedre való tekintettel használj kevés bort.</verse>
				<verse number="24">Vannak emberek, akiknek vétkeik mindenki előtt nyilvánosak és előttük mennek ítéletre. Vannak némelyek, akiket követnek vétkeik.</verse>
				<verse number="25">Éppen így a nemes tettek is nyilvánvalóak mindenki előtt és lehetetlen, hogy elrejthető legyen az, ami másképp van.</verse>
			</chapter>
			<chapter number="6">
				<verse number="1">Mindazok a rabszolgák, akik iga alatt vannak, saját gazdáikat, mint teljes megbecsülésre méltóknak tekintsék, hogy az Isten nevét és a tanítást káromlás ne érje.</verse>
				<verse number="2">Ha valakiknek hívő parancsolóik vannak, ne vessék meg azokat azért, mert testvérek, hanem inkább végezzék szolgai munkájukat éppen azért, mert hívek és szeretettek, és mert ahhoz tartják magukat, hogy a jót munkálják. Ezeket tanítsd, és ezekre buzdíts!</verse>
				<verse number="3">Ha valaki mást tanít, és nem járul hozzá a mi Urunknak, a Krisztus Jézusnak egészséges beszédeihez, sem az istenfélelemre oktató tanításhoz,</verse>
				<verse number="4">az olyan elvakult semmihez sem ért, hanem a vitatkozásnak és a szavakkal való csatározásnak betegségében szenved. Ilyesmiből támadnak az irigység, civódás, káromlások, rossz gyanakvások,</verse>
				<verse number="5">értelmükben megromlott s az igazságtól megfosztott emberek szüntelen súrlódásai, akik úgy vélekednek, hogy az istenfélelem a nyerészkedésre való.</verse>
				<verse number="6">És tényleg nagy nyereség az istenfélelem, ha megelégedés kíséri.</verse>
				<verse number="7">Mint ahogy ugyanis semmit sem hoztunk ebbe a világba, abból semmit ki sem vihetünk.</verse>
				<verse number="8">Ám ha van eledelünk és hajlékunk, elégedjünk meg vele.</verse>
				<verse number="9">Akik ellenben meg akarnak gazdagodni, kísértésbe, tőrbe és sok értelmetlen és káros kívánságba esnek. Az ilyenek az embereket a veszedelem és pusztulás mélységébe taszítják.</verse>
				<verse number="10">Mert az összes gonosz dolgok gyökere a pénz kedvelése. Némelyek, mikor ez után futottak, eltévelyedtek a hittől, és sokféle kínnal szúrták át magukat.</verse>
				<verse number="11">Ám te, Istennek embere, menekülj ezektől. Fuss az igazságosság, istenfélelem, hűség, szeretet, állhatatosság, nyájasság után.</verse>
				<verse number="12">Küzdd a hitnek nemes harcát, ragadd meg az örökéletet, melyre elhívtak, amelyről ama szép vallástételt letetted sok tanú előtt.</verse>
				<verse number="13">A mindeneket életre szülő Isten előtt és a Krisztus Jézus előtt, ki Poncius Pilátus idején ama szép vallástétellel tanúságot tett, parancsolom neked, hogy</verse>
				<verse number="14">mocsoktalanul s feddhetetlenül őrizd meg a parancsolatot Urunknak, a Krisztus Jézusnak előtűnéséig,</verse>
				<verse number="15">melyet a maga idejében meg fog mutatni ama boldog, a Hatalom egyetlen Birtokosa, királyoknak Királya és uraknak Ura,</verse>
				<verse number="16">kinek egyedül van halhatatlansága, ki megközelíthetetlen világosságban lakik, kit még egy ember sem látott s nem is képes meglátni. Kié a megbecsülés és az örök uralom, Ámen.</verse>
				<verse number="17">Azoknak, akik a mostani korban gazdagok, parancsold meg, hogy ne jártassák fenn a magasban az eszüket, s ne vessék reménységüket a bizonytalan gazdagságba, hanem Istenbe, aki mindent, ami élvezetünket szolgálja, gazdagon nyújt nekünk</verse>
				<verse number="18">avégre, hogy a jót munkáljuk, nemes munkákban gazdagodjunk, szívesen adakozók, vagyonukat másokkal közlők legyünk</verse>
				<verse number="19">és így nemes alapot tegyünk félre magunknak a jövőre, hogy megragadhassuk a valóságos életet.</verse>
				<verse number="20">Óh Timóteus! Őrizd meg, amit rád bíztak és kerüld a szentségtelen, üres szavakat, fordulj el a hamisan tudománynak nevezett álismeret ellenvetéseitől,</verse>
				<verse number="21">melyet hirdetnek némelyek, kik a hitet elhibázták. A kegyelem legyen veletek!</verse>
			</chapter>
		</book>
		<book number="55">
			<chapter number="1">
				<verse number="1">Pál, ki az Isten akaratából a Krisztus Jézusban adott élet ígérete alapján a Krisztus Jézus apostola lett, írja e levelet.</verse>
				<verse number="2">szeretett gyermekének, Timóteusnak. Kegyelmet, könyörületet, békességet kívánok néked Istentől, az Atyától és Urunktól, a Krisztus Jézustól.</verse>
				<verse number="3">Hálás vagyok Istennek, kinek apáim óta tiszta lelkiismerettel szolgálok, hogy éjjel és nappal szakadatlanul rád emlékezem könyörgéseimben.</verse>
				<verse number="4">Epekedek azért, hogy lássalak. Könnyeidre is visszaemlékezem, hogy örömmel teljek meg</verse>
				<verse number="5">s emlékezetembe idézem azt a képmutatástól mentes hitet, mely benned van, mely először nagyanyádban, Loiszban, azután anyádban, Eunikében lakozott, végül – meg vagyok győződve – benned is.</verse>
				<verse number="6">Ez okból emlékeztetlek arra, hogy az Istennek ezt a kegyelemajándékát, mely az én kézrátételemen keresztül van rajtad, újra lángra kell lobbantanod,</verse>
				<verse number="7">mert Isten nem gyávaság szellemét adta nékünk, hanem hatalomnak, szeretetnek és józanságnak szellemét.</verse>
				<verse number="8">Ne szégyellj hát Urunk mellett tanúságot tenni, ne szégyellj engem, ki érte vagyok fogoly, hanem szenvedd el a gonoszt velem együtt az örömüzenetért, annak az Istennek hatalmából,</verse>
				<verse number="9">aki megmentett és előzetes határozatának megfelelően szent hívással elhívott bennünket, nem tetteink alapján, hanem kegyelmének következményeképpen, melyet a Krisztus Jézusban örök idők előtt adott már nekünk,</verse>
				<verse number="10">de csak most tett láthatóvá Megmentőnknek, a Krisztus Jézusnak megjelenésén keresztül, ki örömüzenetén át hatálytalanná tette a halált s megvilágította az életet és a romolhatatlanságot.</verse>
				<verse number="11">Ennek az örömüzenetnek hirdetőjévé, apostolává és tanítójává rendeltek engem.</verse>
				<verse number="13">Ez az oka annak is, hogy ezeket szenvedem, de nem szégyenlem, mert tudom, kinek hittem s meg vagyok győződve, hogy van hatalma arra, hogy azt, amit nála letettem, ama napig megőrizze. Mintakép gyanánt tartsd magad előtt azokat az egészséges beszédeket, melyeket a Krisztus Jézusban található hűségben és szeretetben éntőlem hallottál.</verse>
				<verse number="14">A bennünk lakó Szent Szellemen át őrizd meg azt a nemes letétet, melyet reád bíztak.</verse>
				<verse number="15">Tudod azt, hogy az ázsiaibeliek mindannyian elfordultak tőlem. Ezek közül valók Figellosz és Hermogenész.</verse>
				<verse number="16">Könyörüljön az Úr Onéziforosz házán, mert sokszor felüdített engem és nem szégyellte bilincseimet,</verse>
				<verse number="17">sőt, mikor Rómába került, serényen keresett és megtalált engem.</verse>
				<verse number="18">Adja meg neki az Úr, hogy ama napon könyörületet találjon az Úrnál. Hogy pedig Onéziforosz milyen szolgálatot tett Efézusban, jobban tudod te.</verse>
			</chapter>
			<chapter number="2">
				<verse number="1">Te azért gyermekem, meríts hatalmat a Krisztus Jézusban megjelent kegyelemből,</verse>
				<verse number="2">s amiket tőlem sok tanún át hallottál, bízd rá azokat megbízható emberekre, akik megfelelőek lesznek arra, hogy másokat is megtanítsanak.</verse>
				<verse number="3">A Krisztus Jézus nemes harcosaként szenvedd el velem együtt a gonoszt.</verse>
				<verse number="4">Senki, aki táborba száll, nem elegyedik a testi élet foglalatosságaiba, hogy annak megnyerje tetszését, aki őt katonának fogadta. S Ha valaki a versenypályán küzd, meg nem koszorúzzák, ha törvényszerűen nem küzd.</verse>
				<verse number="6">A gyümölcsökből először a földművesnek kell részesednie, aki fáradt érte.</verse>
				<verse number="7">Értsd meg, amit mondok: az Úr mindenben belátást fog neked adni.</verse>
				<verse number="8">Tartsd emlékezetedben a Krisztus Jézust, aki a halottak közül feltámadt és Dávid magvából való, ahogy az én örömüzenetem mondja.</verse>
				<verse number="9">Ez az örömüzenet szenvedteti el velem a gonoszt, mint egy gonosztevővel egész a bilincsekig. Ám Isten igéje nincs bilincsbe verve,</verse>
				<verse number="10">ezért van, hogy mindent állhatatosan eltűrök a kiválogatottakért, hogy ők is elnyerjék a Krisztus Jézusban nyíló menekülést, örök dicsőséggel együtt.</verse>
				<verse number="11">Megbízható az ige. Ha ugyanis vele együtt meghaltunk, vele együtt fogunk élni is.</verse>
				<verse number="12">Ha állhatatosak vagyunk, vele együtt királyságra fogunk jutni mi is. Ha megtagadjuk őt, ő is megtagad majd minket,</verse>
				<verse number="13">ha hitetlenkedünk, ő hű marad, hiszen magát meg nem tagadhatja.</verse>
				<verse number="14">Ezekre emlékeztess, Isten előtt tett erős bizonyságtétellel, hogy ne legyenek szócsaták, melyek semmire sem hasznosak, csak a hallgatók felforgatására.</verse>
				<verse number="15">Serényen igyekezz arra, hogy kipróbáltan állhass egykor (majd) az Isten elé, olyan munkás gyanánt, akinek nem kell szégyent vallania, aki helyesen hasogatja az igazság beszédét.</verse>
				<verse number="16">A közönséges, üres locsogások elől térj ki, hiszen mindig több istentelenségre haladnak előre,</verse>
				<verse number="17">beszédjük, mint a rákfene, pusztít maga körül. Közülük való Himenajosz és Filétosz,</verse>
				<verse number="18">kik az igazságot elhibázták, mikor azt beszélték, hogy a feltámadás már megtörtént és ezzel felforgatják némelyek hitét.</verse>
				<verse number="19">Mindamellett szilárdan áll az isteni alap és ez a pecsétje: „Ismeri az Úr, kik az övéi” és: „Álljon el a hamisságtól mindenki, ki a Krisztus nevét ajkára veszi.”</verse>
				<verse number="20">Nagy házban nemcsak arany és ezüst edények vannak, hanem fák és cserepek is és némelyik edény megbecsült, más becstelen célt szolgál.</verse>
				<verse number="21">Ha valaki e dologtól megtisztítja magát, tisztes célra való edénnyé lesz, megszentelt, gazdájának jól használható, minden jó munkára kész.</verse>
				<verse number="22">Az ifjúkori vágyaktól menekülj. Fuss az igazságosság, hűség, szeretet, békesség után azokkal együtt, akik az Urat tiszta szívből segítségül hívják.</verse>
				<verse number="23">Az ostoba és nevelésre alkalmatlan vitatkozásokat utasítsd el, tudva, hogy harcokat szülnek.</verse>
				<verse number="24">Aki az Úr rabszolgája, annak nem hadakoznia kell, hanem mindenki iránt nyájasnak lennie, tanításra képesnek, gonoszat eltűrőnek, az ellenszegülőket szelíden nevelőnek,</verse>
				<verse number="25">mert hátha még más felismerésre térést ad nekik az Isten, az igazság megismerését,</verse>
				<verse number="26">talán kijózanodnak (feleszmélnek) a vádló tőréből, ki élve fogta meg őket, hogy akaratának engedelmeskedjenek.</verse>
			</chapter>
			<chapter number="3">
				<verse number="1">Azt pedig tudd meg, hogy az utolsó napokban nehéz idők állanak be,</verse>
				<verse number="2">tudniillik magukat és a pénzt kedvelők, kérkedők, fennhéjázók, káromlók, szüleik iráni engedetlenek, hálátlanok, elvetelmültek,</verse>
				<verse number="3">szeretetlenek, engesztelhetetlenek, vádaskodók, mértéktelenek, fékezhetetlenek, a jót nem kedvelők,</verse>
				<verse number="4">árulók, vakmerők, felfuvalkodottak, inkább kéjkedvelők, mint Isten kedvelői lesznek az emberek.</verse>
				<verse number="5">Olyanok, akiknél megvan az istenfélelem külső látszata, de annak hatalmát megtagadják. Fordulj el tőlük.</verse>
				<verse number="6">Közülük valók tudniillik azok, akik beférkőznek a házakba, s foglyul ejtik a vétkektől elhalmozott, sokféle kívánságtól űzött asszonykákat,</verse>
				<verse number="7">kik mindig tanulnak, de soha az igazság megismerésére eljutni nem képesek.</verse>
				<verse number="8">Amilyen módon Jannész és Jambrész állottak ellene Mózesnek, úgy állnak ellene ezek is az igazságnak, értelmükben megromlott, a hit dolgában próbát nem álló emberek.</verse>
				<verse number="9">De tovább előretörni nem tudnak, mert esztelenségük mindenki előtt kiviláglik, amint amazokkal is történt.</verse>
				<verse number="10">Te azonban az én tanításomat követted, az én életutamat, az én célkitűzéseimet, az én hűségemet, hosszútűrésemet, szeretetemet, állhatatosságomat,</verse>
				<verse number="11">üldöztetéseimet, szenvedéseimet, melyek Antióhiában, Ikóniumban, Lisztrában estek rajtam. Milyen üldözéseket viseltem el. De mindegyikből kiragadott az Úr.</verse>
				<verse number="12">Akik a Krisztus Jézusban istenfélelemmel akarnak élni, azokat mind üldözni fogják.</verse>
				<verse number="13">Szemfényvesztő, rossz emberek előre törik magukat, hogy még rosszabbra jussanak. Tévelyítenek és eltévelyednek.</verse>
				<verse number="14">Te azonban maradj meg azokban, amiket tanultál, s amikben hívővé lettél, tudva kitől tanultad,</verse>
				<verse number="15">és mert kisgyermek korodtól ismered a szent írásokat, melyek képesek bölccsé tenni téged annak a menekülésnek dolgában, mely a Krisztus Jézusba vetett hiten keresztül lelhető.</verse>
				<verse number="16">Az egész írást Isten sugallta s hasznos az a tanításra, meggyőzésre, helyreállításra, igazságosságban való nevelésre,</verse>
				<verse number="17">hogy az Isten embere az eklézsiába beilleszthető legyen (Isten embere tökéletes legyen), minden jó munkára felkészített.</verse>
			</chapter>
			<chapter number="4">
				<verse number="1">Erős bizonyságot teszek Isten és a Krisztus Jézus előtt, ki eleveneket és holtakat fog ítélni, arról, hogy ő meg fog jelenni és királyságra lép.</verse>
				<verse number="2">Hirdesd az igét, állj ki, akár alkalmas az idő rá, akár nem, győzz meg, dorgálj, bátoríts teljes hosszútűréssel és tanítással.</verse>
				<verse number="3">Mert olyan idő jön, mikor az egészséges tanítást nem fogják elviselni, hanem saját kívánságaik szerint fognak felhalmozni maguknak tanítókat, mert viszket a fülük.</verse>
				<verse number="4">Mert az igazságtól elfordítják fülüket, és mesékhez fordulnak.</verse>
				<verse number="5">Te azonban légy mindenekben józan, szenvedd el a gonoszt, tedd az örömhirdető munkáját, töltsd be egészen szolgálatodat.</verse>
				<verse number="6">Mert engem már italáldozatként öntenek ki, elköltözésem ideje beállott.</verse>
				<verse number="7">A nemes harcot megküzdöttem, futásomnak végére érkeztem, a hűséget megőriztem.</verse>
				<verse number="8">A jövendőre félretették nekem az igazságosság koszorúját és azt ama napon az Úr, az igazságos bíró meg fogja nekem adni, de nemcsak nekem, hanem mindazoknak, akik szeretettel várják az ő megjelenését.</verse>
				<verse number="9">Siess, jöjj el hamar hozzám.</verse>
				<verse number="10">Démász, miután a mostani kort megszerette, magamra hagyott engem, elment Tesszalonikába, Kreszcensz Galáciába ment, Titusz Dalmáciába.</verse>
				<verse number="11">Lukács van velem egyedül. Márkuszt vedd magadhoz és hozd magaddal avégre, hogy engem kiszolgáljon, nagyon hasznos nekem.</verse>
				<verse number="12">Tihikuszt Efézusba küldtem.</verse>
				<verse number="13">Ha jössz, azt a köpenyt, melyet Troászba Kárpusznál hagytam, hozd magaddal, a könyveket is, különösen a pergameneket.</verse>
				<verse number="14">Az ércműves Sándor sok gonoszt tanúsított irányomban, fizessen meg neki az Úr tette szerint.</verse>
				<verse number="15">Óvakodj te is tőle, mert nagyon ellene állott beszédeinknek.</verse>
				<verse number="16">Első védekezésemkor senki a jelenlétével nem támogatott, hanem mindannyian magamra hagytak. Ne számítsák be nekik.</verse>
				<verse number="17">Ám mellém állt az Úr s hatalomhoz juttatott, hogy rajtam keresztül teljes célját elérje az igehirdetés és meghallják ezt a nemzetek mind. Engem az Úr kiragadott az oroszlán szájából.</verse>
				<verse number="18">Ki is fog ragadni minden rossz munkából, s át fog menteni mennyei királyságába. Övé legyen a dicsőség, el az örök korok korain át. Ámen.</verse>
				<verse number="19">Köszöntsd Priszkát és Akvilát és Onéziforosz házanépét.</verse>
				<verse number="20">Erasztoszt Korintuszban hagytam, Trofimoszt Milétoszban elerőtlenülten.</verse>
				<verse number="21">Serénykedj, hogy a tél előtt eljöhess. Köszöntenek téged Eubulosz, Pudensz, Linosz. Klaudia és az összes testvérek.</verse>
				<verse number="22">Az Úr legyen szellemeddel. A kegyelem legyen veletek.</verse>
			</chapter>
		</book>
		<book number="56">
			<chapter number="1">
				<verse number="1">Én Pál, Isten rabszolgája, a Krisztus Jézus apostola, azt írom ebben a levélben az én valódi gyermekemnek, Titusznak, ami az Isten kiválogatottai hitéből és az istenfélelemmel megegyező igazság felismeréséből következik.</verse>
				<verse number="2">Ez a felismerés az örök élet reménységén alapul, melyet az örök korok előtt megígért az az Isten, aki nem hazudik,</verse>
				<verse number="3">aki igéjét az igehirdetésben az ő saját időpontjaiban láthatóan kijelentette abban az igehirdetésben, mellyel a mi megmentő Istenünknek rendelkezése engem bízott meg.</verse>
				<verse number="4">Kegyelem és békesség neked Istentől, az Atyától és Megmentőnktől, a Krisztus Jézustól.</verse>
				<verse number="5">Amiatt hagytalak Krétában, hogy a még el nem intézett dolgokat eligazítsad, hogy városonként véneket rendelj, ahogy én azt neked elrendeltem,</verse>
				<verse number="6">megválogatva, hogy ki feddhetetlen, egyfeleségű férfi, hogy hűséges gyermekei vannak-e, hogy nincs-e romlottsággal vádolva vagy nem engedetlen-é.</verse>
				<verse number="7">Mert a felügyelőnek, mint Isten sáfárának, feddhetetlennek kell lennie, nem önhittnek, nem hirtelen haragúnak, nem bor mellett ülőnek, nem civakodónak, nem rút nyereséghajhászónak,</verse>
				<verse number="8">hanem vendégekhez kedvesnek, a jó kedvelőjének, meggondoltnak, igazságosnak, jámbornak, önmegtartóztatónak,</verse>
				<verse number="9">olyannak, aki ragaszkodik a tanítással megegyező megbízható igéhez, hogy képes legyen bátorítani is az egészséges tanítással, de meggyőzni is vele az ellentmondókat.</verse>
				<verse number="10">Mert sokan vannak engedetlenek, hiábavalóságokat fecsegők, és félrevezetők, leginkább a körülmetélkedésből valók,</verse>
				<verse number="11">kikre szájkosarat kell tenni, kik egész házakat felforgatnak, mikor gyalázatos nyereség kedvéért oly dolgokat tanítanak, melyeket nem kellene.</verse>
				<verse number="12">Közülük valaki, saját prófétájuk mondta: „A krétaiak folyton hazudnak, gonosz vadak, rest hasak.”</verse>
				<verse number="13">Ez a tanúságtétel igaz. Ez okból kímélet nélkül bizonyíts rájuk, hogy a hitben egészségesek legyenek</verse>
				<verse number="14">és ne figyeljenek zsidó mesékre s az igazságot elforgató emberek parancsolataira.</verse>
				<verse number="15">A tisztáknak minden tiszta, de a fertőzötteknek és hitetleneknek semmi sem tiszta, ellenkezőleg, fertőzött mind az értelmük, mind a lelkiismeretük.</verse>
				<verse number="16">Azt vallják, hogy ismerik Istent, de tetteikkel megtagadják, amennyiben utálatosak, engedetlenek és semmi jó munkában ki nem állják a próbát.</verse>
			</chapter>
			<chapter number="2">
				<verse number="1">Te ellenben azt beszéld, ami az egészséges tanításhoz illik:</verse>
				<verse number="2">Az öreg férfiak józanok legyenek, tisztességesek, épeszűek, hitben, szeretetben, állhatatosságban egészségesek.</verse>
				<verse number="3">Éppen úgy az öregasszonyok szentekhez illő állapotban éljenek, ne legyenek vádaskodók, se sok borvak rabszolgái, nemes szokásokat tanítsanak,</verse>
				<verse number="4">tegyék a fiatalasszonyokat józanokká, férjükhöz, gyermekeikhez kedvesekké,</verse>
				<verse number="5">épeszűekké, szentül-tisztákká, háziasokká, jókká, saját férjüknek alávetettekké, hogy miattuk az Isten igéjét ne káromolják.</verse>
				<verse number="6">Éppen úgy kérleld a fiatalabb férfiakat, hogy ép ésszel járjanak.</verse>
				<verse number="7">Minden dolgodban magadat add nemes tettek példaképéül, a tanításban romlatlanságot, tisztességet,</verse>
				<verse number="8">egészséges, gyanútól mentes beszédet nyújts, hogy az ellenfél megszégyenüljön, ha semmi hitványat nem mondhat felőlünk.</verse>
				<verse number="9">A rabszolgák a nekik parancsolóknak mindenben alávessék magukat, kedvüket keressék, ellent ne mondjanak,</verse>
				<verse number="10">semmit el ne csenjenek, hanem teljes derekas hűséget tanúsítsanak, hogy életükkel megmentő Istenünknek tanítását mindenben ékesítsék.</verse>
				<verse number="11">Mert Istenünk megmentő kegyelme minden ember számára ragyogott fel,</verse>
				<verse number="12">s ez arra nevel bennünket, hogy az istentelenséget és a világi vágyakat megtagadjuk, hogy ép ésszel, igazságosan és istenfélelemmel éljünk a mostani korban,</verse>
				<verse number="13">s úgy várjuk a boldog reménységet, hogy a nagy Istennek és Megmentőnknek, a Krisztus Jézusnak dicsősége felragyogjon,</verse>
				<verse number="14">aki magát odaadta értünk, hogy a törvény mindenfajta megrontásából megváltson bennünket és így egy gazdag, nemes munkákban buzogó népet tisztítson magának.</verse>
				<verse number="15">Ezeket szóljad, bátoríts, feddj teljes tekintéllyel, senki az eszével túl ne járjon rajtad.</verse>
			</chapter>
			<chapter number="3">
				<verse number="1">Hozd emlékezetükbe, hogy a fejedelemségeknek, hatóságoknak vessék magukat alá, a felsőbbségnek engedelmeskedjenek, minden jó munkára készen legyenek,</verse>
				<verse number="2">senkit rossz hírbe ne hozzanak, ne legyenek harciasak, legyenek kíméletesek, minden ember iránt szelídséget tanúsítók.</verse>
				<verse number="3">Hiszen egykor mi is esztelenek, engedetlenek, tévelygők, sokféle kívánságnak és kéjnek rabszolgái voltunk, gonoszságban és irigységben töltöttük életünket, utálatosak voltunk, egymást gyűlöltük.</verse>
				<verse number="4">Mikor azonban megmentő Istenünk jóságos volta és az emberekhez való kedvessége felragyogott,</verse>
				<verse number="5">kimentett bennünket, nem igazságosságban véghezvitt tettek alapján, melyeket állítólag mi tettünk, hanem könyörületének következményeképpen az újonnan születés fürdőjén és a Szent Szellem megújításán keresztül,</verse>
				<verse number="6">akit Megmentőnkön, a Krisztus Jézuson át gazdagon kiöntött ránk.</verse>
				<verse number="7">Hogy miután kegyelme igazságosakká tett, az örökélet reménységének megfelelően örök sorsrész elnyerői lehessünk.</verse>
				<verse number="8">Megbízható az ige, s azt akarom, hogy e dolgok felől teljes biztonságot nyújts hallgatóidnak, hogy azok, akik Istenben hívőkké lettek, azon jártassák eszüket, hogy hogyan lehet nemes tettekkel a többiek élére kerülni. Ezek szépek és hasznosak az embereknek.</verse>
				<verse number="9">Az ostoba vitatkozások, a leszármazási táblázatok, a civódás és harcok elől ellenben térj ki, mert hasznuk nincs, hiábavalók.</verse>
				<verse number="10">A szakadár embert egy vagy két intés után utasítsd el,</verse>
				<verse number="11">azt tudva, hogy az ilyen ki van ficamodva és vétkezik, mialatt magában hordja ítéletét.</verse>
				<verse number="12">Mikor majd Artemászt vagy Tihikuszt elküldöm hozzád, siess, jöjj hozzám Nikopoliszba, mert úgy határoztam, hogy ott telelek át.</verse>
				<verse number="13">A törvénytudó Zénászt és Apollóst sietve készítsd el az útra, hogy semmi hiányuk ne legyen.</verse>
				<verse number="14">Tanulják meg a mieink is, hogy a kényszerteremtette szükségekkel szemben nemes tettekkel álljanak az élre, hogy gyümölcstelenek ne legyenek.</verse>
				<verse number="15">Köszöntenek téged mind a velem levők. Köszöntsd azokat, akik hűségben kedvelnek minket. A kegyelem legyen mindnyájatokkal!</verse>
			</chapter>
		</book>
		<book number="57">
			<chapter number="1">
				<verse number="1">Pál, a Krisztus Jézus foglya és Timóteus testvér írják e levelet a szeretett Filemonnak, munkatársunknak,</verse>
				<verse number="2">továbbá Appia nőtestvérnek, Arhipposznak a harcostársunknak és a házadnál lévő eklézsiának.</verse>
				<verse number="3">Kegyelem legyen részetek és békesség Atyánktól, az Istentől és az Úrtól, a Krisztus Jézustól.</verse>
				<verse number="4">Mindenkor hálával említlek meg Istenemnek imádságaimban,</verse>
				<verse number="5">mikor szeretetedről és arról a hűségről hallok, melyet az Úrhoz, Jézushoz és az összes szentek iránt ápolsz magadban,</verse>
				<verse number="6">hogy a hiteddel való közösség hatékony legyen minden olyan jónak felismerésére, ami bennünk a Krisztus iránt ébred.</verse>
				<verse number="7">Mert sok örömet és bátorítást leltem a te szeretetedben, mert a szentek lelkére megnyugatólag hat a te jelenléted, testvérem.</verse>
				<verse number="8">Ezért, bár a Krisztusban sok bátorságot nyertem arra, hogy elrendeljem neked azt, ami illik hozzád,</verse>
				<verse number="9">de a szeretetért inkább kérlellek én, minthogy olyan ember vagyok, amilyen vagyok: vén és most még hozzá a Krisztus Jézus foglya is.</verse>
				<verse number="10">Én kérlellek hát gyermekemért, akit fogságomban nemzettem, Onézimoszért,</verse>
				<verse number="11">akinek valamikor nem tudtad hasznát venni, de aki most neked is, nekem is hasznos.</verse>
				<verse number="12">Most visszaküldöm hozzád őt, az én lelkemnek belsejét.</verse>
				<verse number="13">Magamnál akartam őt tartani, hogy helyetted szolgáljon nekem az örömüzenetért viselt bilincseimben.</verse>
				<verse number="14">Mégis a te szándékod megismerése nélkül semmit sem akartam tenni, hogy ne úgy tedd a jót, mintha kényszerülve volnál rá, hanem önként.</verse>
				<verse number="15">Hiszen alighanem azért váltál el tőle egy kis időre, hogy örökre megmaradónak nyerd őt vissza,</verse>
				<verse number="16">többé nem rabszolgának, hanem rabszolgánál többnek, szeretett testvérnek, főképpen nekem, de mennyivel inkább neked a húsban is, az Úrban is.</verse>
				<verse number="17">Ha már most a közösségben társadnak tartasz engem, úgy vedd őt pártfogásodba, mintha én volnék a helyében.</verse>
				<verse number="18">Ha valamit ártott volna vagy tartoznék neked, nekem rójad fel.</verse>
				<verse number="19">Én, Pál, írom a saját kezemmel: Én megfizetem, hogy azt ne mondjam neked: Te rajtad kívül még magaddal is tartozol nekem.</verse>
				<verse number="20">Bizony testvérem, én az Úrban hasznot akarok belőled húzni. A Krisztusban csillapítsd le az én bensőmet.</verse>
				<verse number="21">Úgy írtam neked, hogy bíztam engedelmességedben, sőt, hogy többet teszel annál, mint amit mondok.</verse>
				<verse number="22">Egyúttal azonban készíts nekem is szállást, mert remélem, hogy imádságaitokon át a kegyelem nektek fog engem ajándékozni.</verse>
				<verse number="23">Köszöntenek téged a Krisztus Jézusban</verse>
				<verse number="24">fogolytársam Epafrász, Márk, Arisztarhosz, Démnász, Lukács, az én munkatársaim.</verse>
				<verse number="25">Az Úrnak, a Krisztus Jézusnak kegyelme legyen a ti szellemetekkel!</verse>
			</chapter>
		</book>
		<book number="58">
			<chapter number="1">
				<verse number="1">Miután az Isten a régi időben a próféták által sok ízben és sokféleképpen beszélt az atyákhoz,</verse>
				<verse number="2">a mostani napok utólján hozzánk is szólt Fiában, akinek a mindenséget örökrészéül rendelte, akin át az örök korokat is elkészítette.</verse>
				<verse number="3">A Fiú a dicsőség kisugárzása, az Istenben az ő lényének kimetszett képe. Hatalmas szavával ő hordozza a mindenséget is, ő szerezte meg a vétkek bocsánatát s azután leült a magasságban az isteni Fenség jobbja felől,</verse>
				<verse number="4">miután annyival hatalmasabbá lett az angyaloknál, amennyivel azokénál különb névnek lett örökrészesévé.</verse>
				<verse number="5">Mert az angyalok közül ugyan melyiknek mondtak ilyesmit: „Fiam vagy te, ma nemzettelek téged.” Majd újra: „Atyjává leszek neki, ő meg Fiammá lesz nekem?”</verse>
				<verse number="6">Mikor pedig ismét bevezeti az elsőszülöttet a lakott földre, így szól: „Boruljanak mind lába elé Istennek angyalai.”</verse>
				<verse number="7">Az angyalokra ezt mondja: „Angyalait szelekké és szolgálattevőit tűzlánggá teszi.”</verse>
				<verse number="8">A Fiúhoz ellenben így szól: „Trónod, oh Isten, az örök kornak korain át megáll, királyságodnak pálcája az egyenesség pálcája.</verse>
				<verse number="9">Igazságosságot szerettél, törvénytiprást gyűlöltél, ezért kent fel téged az Isten, a te Istened részestársaid fölé az ujjongás olajával.”</verse>
				<verse number="10">Továbbá: „Te Uram, kezdetben vetetted meg a föld alapját, az egek kezednek művei,</verse>
				<verse number="11">elvesznek azok, de te megmaradsz, megavul mindenki, mint a ruha,</verse>
				<verse number="12">mint egy fátyolt úgy göngyölöd össze őket, vagy mint egy köpenyt, és elváltoznak. Te ellenben ugyanaz vagy, esztendeid ki nem hagynak.”</verse>
				<verse number="13">Ugyan melyik angyalhoz szólt valaha is így: „Ülj el jobbomon, míg ellenségeidet lábad zsámolyává nem teszem?”</verse>
				<verse number="14">Nem mindannyian szolgálattevő szellemek-e, kiket mások kiszolgálására küldtek el azok érdekében, akik örökrészül fogják kapni a megmenekülést.</verse>
			</chapter>
			<chapter number="2">
				<verse number="1">Ezért kell még több figyelmet fordítanunk a hallottakra, hogy a menekülés mellett el ne sodródjunk.</verse>
				<verse number="2">Mert ha az angyalokon át szólt ige szilárdnak bizonyult, úgyhogy minden áthágás és engedetlenség elnyerte méltányos bérét,</verse>
				<verse number="3">akkor hogy menekülhetünk mi el, miután ekkora meneküléssel nem törődtünk? Erről a menekülésről kezdetben az Úr beszélt, és akik hallották, biztos hírt adtak róla nekünk.</verse>
				<verse number="4">Isten ezután megtetézte jelek, csodák és sokféle hatalomnyilvánulás bizonyságtételével, Szent Szellemének széjjelosztásával, kit ú gy osztott szét, ahogy akarta.</verse>
				<verse number="5">Mert nem angyaloknak vetette alá a jövendő lakott földet, melyről beszélünk.</verse>
				<verse number="6">Valahol valaki határozott bizonyságot tett: „Kicsoda az ember, hogy megemlékezel róla? Az embernek fia, hogy reá tekintesz?</verse>
				<verse number="7">Kevés időre kisebbé tetted őt az angyaloknál, dicsőséggel és tisztességgel koszorúztad meg,</verse>
				<verse number="8">mindent lába alá vetettél.” Azzal ugyanis, hogy a mindenséget alája vetette, azt fejezi ki, hogy semmit nem hagyott neki alá nem vetetten. Most azonban még nem látjuk, hogy a mindenség alája volna vetve.</verse>
				<verse number="9">De Jézusról, akit kevés időre az angyaloknál csakugyan kisebbé tett, azért, hogy Isten kegyelmétől hajtva mindenkiért megkóstolja a halált, azt látjuk, hogy halálos szenvedéséért dicsőséggel és tisztességgel koszorúzták meg.</verse>
				<verse number="10">Mert úgy illett, hogy szenvedéseken keresztül tegye bevégzetté azt, akiért és akin keresztül a mindenséget teremtették, aki sok fiat vezet dicsőségre, s aki az ő megmenekedésüknek a szerzője.</verse>
				<verse number="11">Így tudniillik mind a megszentelő, mind a megszenteltek mind egytől származtak, ez okból nem szégyenli őket testvéreinek nevezni.</verse>
				<verse number="12">Hiszen az Írás így szól: „Hírül adom nevedet testvéreimnek, az eklézsia közepette énekkel magasztallak.”</verse>
				<verse number="13">Majd ismét: „Bizalmam benne lesz.” Aztán megint: „Itt vagyok én és a gyermekek, akiket nekem adott az Isten.”</verse>
				<verse number="14">Miután a gyermekekkel a vér és hús közösségébe lépett, neki is hasonlóképpen részt kellett kapnia a húsból és vérből, hogy a halálon át hatástalanná tehesse azt, aki uralkodik, a vádlót,</verse>
				<verse number="15">és szabadon bocsáthassa azokat, akiket a haláltól való félelem egész életükön át rabszolgaságban tartott.</verse>
				<verse number="16">Mert bizonyára nem angyaloknak megy a segítségére, hanem Ábrahám magvának visz segítséget.</verse>
				<verse number="17">Ezért tartozott mindenben hasonlóvá válni a testvérekhez, hogy könyörülő és Isten felé végzett szolgálatban hűséges főpap lehessen, hogy így engesztelést szerezzen a nép vétkeiért.</verse>
				<verse number="18">Amennyiben ugyanis őt magát is megkísértették szenvedésekkel, képes azokon segíteni, akik kísértést szenvednek.</verse>
			</chapter>
			<chapter number="3">
				<verse number="1">Azért hát, szent testvéreim, mennyei elhívás részestársai, figyeljetek vallástételünk Apostolára és Főpapjára, Jézusra,</verse>
				<verse number="2">ki hű volt ahhoz, aki őt annak rendelte, mint ahogy Mózes is hű volt annak egész házán.</verse>
				<verse number="3">Figyeljétek meg, hogy őt Mózesnél annyival nagyobb dicsőségre méltatták, amennyivel nagyobb becsülete van annak, aki a házat elkészítette, a háznál magánál.</verse>
				<verse number="4">Hiszen minden házat készít valaki, az, aki mindent készített, az Isten.</verse>
				<verse number="5">Mózes az ő egész házán úgy volt hű, mint cseléd, és fe ladata az volt, hogy azokról, amiknek el kellett hangzaniuk, tanúságot tegyen,</verse>
				<verse number="6">ellenben a Krisztus fiúként állt annak háza felett, akinek háza mi vagyunk, ha ugyan a szabad szólás bizalmánál és a reménységgel való dicsekvésnél végig szilárdan megmaradunk.</verse>
				<verse number="7">Azért amint a Szent Szellem mondja: „Ma, ha esetleg az ő szavát hallani fogjátok,</verse>
				<verse number="8">meg ne keményítsétek szíveteket, mint az elkeseredéskor, az istenkísértés napján a pusztában,</verse>
				<verse number="9">ahol atyáitok próbára tettek és azzal kísértettek engem, annak ellenére, hogy negyven éven át látták tetteimet.</verse>
				<verse number="10">Azért haragudtam meg arra a nemzedékre, és mondtam: Szívükben mindig tévelyegnek. Utaimat nem ismerték meg,</verse>
				<verse number="11">úgyhogy aztán megesküdtem haragomban: Nem mennek be nyugalmamba.”</verse>
				<verse number="12">Vigyázzatok testvéreim, hogy valamelyikőtökben valamikor rossz szív ne legyen, olyan, mely elpártol az élő Istentől.</verse>
				<verse number="13">Ellenkezőleg, minden egyes napon bátorítsátok egymást, amíg csak MÁT mondanak, hogy közületek senkit meg ne keményítsen a vétek tévelyítő hatalma.</verse>
				<verse number="14">Mert a Krisztus birtokostársaivá lettünk, ha a kezdetbeli állhatatosságot csakugyan végig szilárdan megtartjuk.</verse>
				<verse number="15">Vajon, mikor azt mondja: „Ma, ha az ő szavát halljátok, meg ne keményítsétek szíveteket, mint az elkeseredéskor,”</verse>
				<verse number="16">kiket ért azok alatt, akik elkeseredtek, mikor meghallották a szót? Csak nem mindazokat, akik Mózes vezetésével Egyiptomból kijöttek?</verse>
				<verse number="17">(Ugyan kikre haragudott negyven éven át? Nem azokra, akik vétkeztek, akiknek tagjai a pusztában elhullottak?</verse>
				<verse number="18">Kiknek esküdött meg, hogy nem mennek be az ő nyugalmába, ha nem azoknak, akik engedetlenekké lettek?</verse>
				<verse number="19">Látjuk, hogy hitetlenségükért nem mehettek be.</verse>
			</chapter>
			<chapter number="4">
				<verse number="1">Hadd fogjon el hát minket a félelem attól, hogy mikor még fennáll ígérete, hogy be lehet menni az ő nyugalmába, közületek valaki esetleg úgy tűnhetik fel, mint aki elkésett abból.</verse>
				<verse number="2">Mert nekünk is éppen úgy hirdették az örömüzenetet, mint azoknak. De azoknak a hallott ige nem használt, mert a hallottakat nem kapcsolták össze hittel.</verse>
				<verse number="3">Mi tudniillik, akik hittünk, bemegyünk a nyugalomba, ahogy megmondotta: „Ahogy megesküdtem haragomban: Nem mennek be nyugalmamba,” ámbár munkái a világ megalapítása óta megtörténőben vannak.</verse>
				<verse number="4">Valahol ugyanis így szól a hetednapról: „S megnyugodott az Isten a hetedik napon minden munkájától,”</verse>
				<verse number="5">A következő helyen újra szól: „Nem fognak bemenni nyugalmamba.”</verse>
				<verse number="6">Miután tehát még hátra van, hogy némelyek abba bemenjenek, és azok, akik előzőleg hallották az örömüzenetet, engedetlenségük miatt nem mentek be,</verse>
				<verse number="7">ismét meghatároz egy napot: „Ma” – mondja Dávidnál, annyi idő elmúltával, ahogy előbb már mondottam: „Ma, ha szavát halljátok, meg ne keményítsétek szíveteket.”</verse>
				<verse number="8">Ha ugyanis Józsué nyugalomba vitte volna őket, azok után az Írás nem beszélne más napról.</verse>
				<verse number="9">Következőleg hátra van még az Isten népének egy szombati nyugalom.</verse>
				<verse number="10">Hiszen aki az ő nyugalmába bement, az szintén megnyugodott a maga munkáitól, amint Isten is a magáéitól.</verse>
				<verse number="11">Legyünk hát serényen rajta, hogy abba a nyugalomba bemehessünk, s hogy valaki az engedetlenségnek ugyanabba a példájába ne essék.</verse>
				<verse number="12">Mert az Isten igéje él és hatékony, élesebb bármely kétélű kardnál, és elhat a léleknek és szellemnek, az ízeknek és velőknek széjjeloszlásáig, megítélni képes a szív szenvedélyeit és gondolatait.</verse>
				<verse number="13">Nincs olyan teremtmény, mely előtte láthatatlan volna, minden meztelen és leleplezett annak szeme előtt, aki felé a mi beszédünk fordul.</verse>
				<verse number="14">Mivel tehát van nekünk főpapunk, aki áthatolt az egeken: Jézus, az Isten Fia, ragaszkodjunk a vallástételhez.</verse>
				<verse number="15">Hiszen nem olyan főpapunk van, aki nem képes erőtlenségeinkkel együtt szenvedni, ellenkezőleg, mindenben hasonlóan megkísértetett, a vétektől eltekintve.</verse>
				<verse number="16">Járuljunk hát a szabad szólás bátorságával a kegyelem trónjához, hogy könyörületet és kegyelmet találjunk kellő időben jövő segítségül.</verse>
			</chapter>
			<chapter number="5">
				<verse number="1">Mert minden főpapot emberek közül vesznek, és emberekért állítanak be az Isten felé végzendő szolgálatra, hogy adományokat s véres áldozatokat vigyen a vétkekért,</verse>
				<verse number="2">éspedig oly főpapot, aki elnéző tud lenni az értelmetlenekkel és tévelygőkkel szemben, miután őt magát is erőtlenség fogja körül,</verse>
				<verse number="3">s emiatt tartozik, ahogy a népért, úgy magáért is a vétkekre vonatkozó áldozatot Istenhez vinni!</verse>
				<verse number="4">S ezt a tisztességet önkényesen senki el nem veheti magának, csak ha Isten hívja el rá, amint ez Áronnal is történt</verse>
				<verse number="5">Így a Krisztus sem maga adta magának a dicsőséget, hogy főpap legyen, hanem az adta, aki ezt mondta neki: „Fiam vagy te. Én ma nemzettelek téged.”</verse>
				<verse number="6">Ahogy máshol mondja: „Melkisédek rendje szerint pap vagy te örökre.”</verse>
				<verse number="7">Az, aki húsban töltött napjaiban erős kiáltásokkal és könnyek között könyörgéseket és esedezéseket küldött ahhoz, akinek hatalma volt arra, hogy őt a halálból kimentse, továbbá lelkiismeretességéért (tiszteletéért, istenfélelméért) meghallgatást talált</verse>
				<verse number="8">és noha Fiú volt, abból, amit szenvedett, tanulta meg az engedelmességet.</verse>
				<verse number="9">Így lehetett, miután bevégzetté (tökéletessé) lett, örök menekülés okává mindazok számára, akik engedelmeskednek neki,</verse>
				<verse number="10">mikor is Isten ünnepélyesen Melkisédek rendje szerint való főpapnak nevezte őt.</verse>
				<verse number="11">Róla sok mondanivalónk van, amik nehezen magyarázhatók meg, miután restek lettetek a hallásra.</verse>
				<verse number="12">Mert bár ez idő szerint már tanítóknak kellene lennetek, ismét arra van szükségetek, hogy Isten mondásainak kezdeti elemeire tanítsunk titeket. Aszerint, amivé lettetek, tejre van szükségetek, nem szilárd eledelre.</verse>
				<verse number="13">Mert mindenki, aki tejből részesedik, az igazságosság beszédében járatlan, hiszen még kiskorú.</verse>
				<verse number="14">Bevégzetteknek (tökéleteseknek) való a szilárd táplálék, azoknak, akiknek érzékszerveit a gyakorlat fejlesztette ki annak megkülönböztetésére, ami nemes, és ami rossz.</verse>
			</chapter>
			<chapter number="6">
				<verse number="1">Ezért hagyjátok el a Krisztusról szóló kezdetbeli beszédet. Bevégzettségre kell jutnunk, nem újra rakosgatnunk az új felismerésre térésnek, a holt munkák elhagyásának és az Istenben való hitnek alapját,</verse>
				<verse number="2">bemerítésekről, kézrátételről, holtak feltámadásáról és az örök ítéletről szóló tanítást.</verse>
				<verse number="3">Ezt, ha ugyan az Isten megengedi, meg is fogjuk tenni.</verse>
				<verse number="4">Mert az lehetetlen, hogy azok, akik egyszer megvilágosodtak, a mennyei ajándékot megízlelték, a Szent Szellemnek részeseivé váltak,</verse>
				<verse number="5">akik megízlelték az Isten nemes beszédét és az elkövetkező kor hatalmas erőit és</verse>
				<verse number="6">akik mégis elálltak az igazság mellől és félreestek, lehetetlen, hogy azok mégegyszer megújuljanak és új felismerésre térjenek, ők, akik az Isten Fiát maguknak újra megfeszítették, és őt kipellengérezték.</verse>
				<verse number="7">Mert az a föld, mely a rá gyakran hulló esőt megissza és hasznos növényt terem azoknak, akik megművelik, áldást kap Istentől,</verse>
				<verse number="8">de ha aztán tövist, tüskét terem, próba nem állónak nyilvánítják, átokhoz lesz közel, s a vége az, hogy elégetik.</verse>
				<verse number="9">De mi jobbról vagyunk felőletek meggyőződve, szeretteim, olyasmiről, aminek a megmeneküléshez van köze, még ha így beszélünk is.</verse>
				<verse number="10">Mert nem oly igazságtalan az Isten, hogy elfeledkezzék munkátokról és szeretetetekről, melyet neve iránt tanúsítottatok, mikor a szenteket kiszolgáltátok, sőt ki is szolgáljátok.</verse>
				<verse number="11">Ám azt kívánjuk, hogy közületek mindenki ugyanezt a serénységet tanúsítsa mindvégig, hogy a reménység teljes bizonyosságára jussatok,</verse>
				<verse number="12">hogy ne legyetek restek, hanem azoknak utánzói, akik hiten és hosszútűrésen át az ígéreteket örökrészül fogják kapni.</verse>
				<verse number="13">Mert mikor Isten Ábrahámnak az ígéretet tette, minthogy senkire nagyobbra nem esküdhetett, önmagára esküdött meg</verse>
				<verse number="14">ily módon: „ Amil yen igaz, hogy vagyok, olyan igaz, hogy igen megáldalak, és nagyon megszaporítlak téged.”</verse>
				<verse number="15">Hosszútűréssel elérte ezt az ígéretet.</verse>
				<verse number="16">Emberek ugyanis valakire, nagyobbra szoktak megesküdni, és minden ellentmondásnak azzal vetnek véget, hogy szavuk megszilárdítására megesküsznek.</verse>
				<verse number="17">Amennyiben az ígéret örökrészeseinek különös mértékben meg akarta mutatni, hogy Isten szándékai megváltozhatatlanok, esküvel biztosította,</verse>
				<verse number="18">hogy két változhatatlan tényen át, melyekben Isten nem hazudhat, erős bátorítást nyerjünk mi, kik az elénk helyezett reménységbe belefogózva elmenekültünk.</verse>
				<verse number="19">Ezt a bátorítást lelkünk biztos és szilárd horgonyaként tartjuk, mint valamit, ami behatol ama függönyön belül,</verse>
				<verse number="20">ahová előfutárként (elővédként) maga Jézus ment be, miután Melkisédek rendje szerint örökre főpappá lett.</verse>
			</chapter>
			<chapter number="7">
				<verse number="1">Mert ez a Melkisédek Sálem királya volt és a Magasságos Isten papja, aki a királyok megverése után hazatérő Ábrahámnak eléje ment, és megáldotta őt.</verse>
				<verse number="2">Ábrahám aztán mindenből tizedet adott neki, ő, ha a nevét lefordítjuk (értelmezzük), először igazságosság királya, de azután Sálem királya is, azaz békesség királya.</verse>
				<verse number="3">Apa nélkül, anya nélkül, nemzetségtábla nélkül lép elénk a történelemből. Napjainak kezdete nincs, sem életének vége, s így hasonlóvá tétetett az Isten Fiához, örökre pap maradt.</verse>
				<verse number="4">Észlelitek milyen nagynak kell lennie neki, ha ősatyánk, Ábrahám a zsákmány legjavából tizedet adott neki?</verse>
				<verse number="5">Azoknak, akik Lévi fiai közül a papságot elnyerték, rendeletük van arra, hogy a törvény értelmében tizedet szedhetnek a néptől, azaz testvéreiktől, noha azok is Ábrahám ágyékából jöttek elő.</verse>
				<verse number="6">Az pedig, aki nem tőlük származtatja nemzetségtábláját, Ábrahámtól szedett tizedet, és megáldotta az ígéretek birtokosát.</verse>
				<verse number="7">Annak pedig ellentmondani sem lehet, hogy m indig a hatalmasabb áldja meg a csekélyebbet.</verse>
				<verse number="8">Amellett itt halandó emberek szedik a tizedet, amott azonban az, akiről azt a tanúságot teszik, hogy él.</verse>
				<verse number="9">Aztán meg Ábrahámon keresztül a tizedszedő Lévi is tizedet adott,</verse>
				<verse number="10">hiszen ott volt még atyjának ágyékában, mikor az Melkisédekkel találkozott.</verse>
				<verse number="11">Ha már most bevégzettségre a lévita papságon keresztül jutnánk – a nép ugyanis vele kapcsolatban kapta a törvényt –, mi szükség volna akkor arra, hogy Melkisédek rendje szerint más pap álljon elő, akit nem Áron rendje szerint valónak neveznek?</verse>
				<verse number="12">Ha a papságot megváltoztatják, kényszerűen követi ezt a törvény változása is.</verse>
				<verse number="13">Az tudniillik, akiről ezeket mondjuk, más törzshöz tartozik, melyből senki sem foglalkozott az oltárral.</verse>
				<verse number="14">Közismert dolog, hogy a mi Urunk Júdából sarjadt ki, mely törzsről Mózes a papsággal kapcsolatban semmit sem szólt.</verse>
				<verse number="15">Még sokkal világosabbá válik ez a változás, ha azt mondjuk, hogy Melkisédekhez hasonlóan állt elő egy másik pap,</verse>
				<verse number="16">aki nem a húsparancsolat törvénye szerint, hanem kiolthatatlan élet hatalmának következményeképp támadt.</verse>
				<verse number="17">Mert így hangzik a tanúságtétel: „Örökre pap vagy te a Melkisédek rendje szerint.”</verse>
				<verse number="18">Mert egy előzetesen adott parancsolatot csak akkor vetnek félre, ha az erőtelen és haszna nincs.</verse>
				<verse number="19">Mózes törvénye ugyanis semmit sem tett bevégzetté. Hatalmasabb reménység behozása vált tehát szükségessé, hogy azon át Istenhez közeledhessünk</verse>
				<verse number="20">és ez a behozatal nem eskütétel nélkül történt. A léviták isteni eskü nélkül lettek papokká,</verse>
				<verse number="21">míg az újszövetség főpapja esküvel azon át, aki így szólt hozzá: „Megesküdött az Úr és nem fogja megbánni: Pap vagy örökre.”</verse>
				<verse number="22">Amennyit ez az eskü jelent, annyival hatalmasabb szövetségnek közvetítőjévé lett Jézus.</verse>
				<verse number="23">Amellett azok többen lettek papokká, mivel a halál megakadályozta őket abban, hogy a papság mellett megmaradjanak.</verse>
				<verse number="24">Ő azonban, mivel örökre megmarad, olyan papságot visel, mely nem száll át egyik emberről másikra.</verse>
				<verse number="25">Ebből következik, hogy képes mindenestül megmenteni azokat, akik őrajta keresztül mennek Istenhez, mivel mindenkor él, hogy értük mindenkor közbenjárhasson.</verse>
				<verse number="26">Hiszen éppen ilyen főpap felel meg nekünk, jámbor, gonoszságtól és a vétek fertőjétől mentes, a vétkesektől elkülönített, aki a mennyeknél magasabbra hatolt,</verse>
				<verse number="27">akin nem ül a kényszer, mint a főpapokon, hogy előbb saját vétkeikért vigyenek fel véres áldozatot, aztán a nép vétkeiért, mert ő a kettőt egyszerre megtette, amikor magát vitte fel áldozatnak.</verse>
				<verse number="28">Mózes törvénye tudniillik olyan embereket rendel főpapokká, akiknek erőtlenségeik vannak, a törvény után jövő esküszó ellenben az örökre bevégzett Fiút.</verse>
			</chapter>
			<chapter number="8">
				<verse number="1">Az elmondottak summája ez: Olyan főpapunk van, aki a mennyekben a Felség trónjának jobbjára ült,</verse>
				<verse number="2">a szentély és a valódi sátor szolgálattevő papjaként, mely sátort az Úr állított fel, nem ember.</verse>
				<verse number="3">Mert minden főpapot avégett állítanak be, hogy adományokat és véres áldozatokat vigyen Istenhez, ezért elkerülhetetlenül szükséges, hogy legyen valamije, amit odavisz.</verse>
				<verse number="4">Ha ez a Melkisédek rendje szerint való főpap a földön élne, nem volna pap, mert itt azokra, akik az ajándékokat felviszik, törvény van.</verse>
				<verse number="5">A lévita papok azonban csak a mennyeiek képmásának és árnyékának szolgálnak, amint azt isteni kijelentés adta tudtára Mózesnek, akire a sátor elkészítése bízva volt. A szózat ugyanis ezt mondta: „Vigyázz, csinálj mindent aszerint a minta szerint, melyet a hegyen mutattak néked.”</verse>
				<verse number="6">Erre a főpapra azonban annyival különb papi szolgálattétel jutott, amennyivel hatalmasabb szövetségnek közbenjárója lett. Ezt a szövetséget a törvényalkotás hatalmasabb ígéretekre alapozta.</verse>
				<verse number="7">Mert ha az az első szövetség gáncstalan lett volna, nem kerestek volna helyet egy második szövetségnek.</verse>
				<verse number="8">Hiszen feddőleg mondja nekik: „Íme, napok jönnek, ezt mondja az Úr, melyekben befejezéshez juttatom Izráel házán és Júda házán az új szövetséget,</verse>
				<verse number="9">nem annak a szövetségnek megfelelően, melyet atyáikkal kötöttem azon a napon, melyen kézen fogtam őket, hogy kivezessem őket Egyiptomból, mert nem tartottak ki szövetségemben. Én sem törődtem hát velük – mondja az Úr –,</verse>
				<verse number="10">mert az a szövetség, melyet ama napok múltán Izráel házának rendelni fogok – ezt mondja az Úr –, ilyen lesz: törvényeimet gondolkodásukba adom, és szívükbe írom be: Istenükké leszek, ők meg népemmé lesznek,</verse>
				<verse number="11">úgyhogy senki sem fogja többé polgártársát, sem senki a testvérét ily módon tanítani: Ismerd meg az Urat! Mert mindnyájan kicsinytől nagyig ismerni fognak engem.</verse>
				<verse number="12">Mert kiengesztelődöm hamisságaikért, s vétkeikről többé meg nem emlékezem.”</verse>
				<verse number="13">Amikor újat mond, elavulttá teszi azzal az elsőt, ám az, ami elavul és megöregszik, közel van az elenyészéshez.</verse>
			</chapter>
			<chapter number="9">
				<verse number="1">Voltak az első sátornak is intézkedései, melyek a papi szolgálattételeket az isteni igazságosság rendjében szabályozták, és volt világi szentélye.</verse>
				<verse number="2">Tudniillik elkészült egy elősátor, melyben a mécsláb, az asztal és az Istennek szánt kenyerek voltak, ezt Szenthelynek nevezik.</verse>
				<verse number="3">A második függöny mögött volt a Szentek Szentjének nevezett sátor,</verse>
				<verse number="4">arany füstölő oltár és a szövetség ládája tartoztak hozzá. Utóbbit mindenütt arany borította s benne voltak a mannát tartalmazó arany korsó, Áron kivirágzott vesszeje és a szövetség táblái,</verse>
				<verse number="5">felette pedig a dicsőség kerubjai, melyek az engesztelő fedelet beárnyékozták. Ezekről nem kell most egyenként szólnunk.</verse>
				<verse number="6">Miután ezek így elkészültek, az első sátorba mindenkor bejártak a papok, hogy papi szolgálattételüket végezzék.</verse>
				<verse number="7">A másodikba évenként egyszer egyedül a főpap ment be, sohasem vér nélkül, s azt magáért, továbbá a nép tudatlanságáért vitte.</verse>
				<verse number="8">Ezzel azt tette nyilvánvalóvá a Szent Szellem, hogy az igazi szentély útja addig nem válhat láthatóvá, míg az első sátor fennáll.</verse>
				<verse number="9">Példázat ez a jelen időpontra, mikor olyan adományokat és véres áldozatokat visznek az oltárra, melyeknek nincs hatalmuk arra, hogy a lelkiismeret követelése szerint tegyék bevégzetté azt, aki a szolgálatot végzi.</verse>
				<verse number="10">Nincs hatalmuk, mert ételekre, italokra, különféle bemerítésekre vannak alapozva, és csak a helyreállítás időpontjáig nyújtanak olyan megigazulást, amilyen a hús vonalán lehetséges.</verse>
				<verse number="11">A Krisztus ellenben az elkövetkező javak főpapjaként a nagyobb és bevégzettebb, nem kézzel csinált, azaz nem ebből a teremtésből való sátoron keresztül</verse>
				<verse number="12">és nem kecskék és borjúk vérével, hanem a saját vérével ment be egyszer a szentélybe, miután örök megváltásra talált lehetőséget.</verse>
				<verse number="13">Mert ha bakok és bikák vére, a tehénnek az áldozatra szórt hamuja megszentelik a megfertőzötteket, s a hús vonalán megtisztulást szereznek,</verse>
				<verse number="14">mennyivel inkább tisztítja meg a Krisztus vére a holt tettektől lelkiismeretünket, ki az örök Szellemen át vitte magát oda hibátlanul az élő Istennek, hogy az élő Istennek szolgálhassunk,</verse>
				<verse number="15">és ezzel új szövetség közbenjárója lett, hogy miután az első szövetség alatt elkövetett áthágások megváltására megtörtént a halál, az elhívottak elnyerjék az örök sorsrész öröklésének ígéretét.</verse>
				<verse number="16">Mert ahol végrendelkezés jellegű szövetség van, ott fennáll a kényszerűség, hogy a végrendelkező halála bekövetkezzék.</verse>
				<verse number="17">A végrendelet ugyanis a halál bekövetkezése után érvényes, miután semmi ereje nincs addig, amíg a végrendelkező él.</verse>
				<verse number="18">Innen van, hogy az első végrendeletet sem lehetett beiktatni vér nélkül.</verse>
				<verse number="19">Mert miután Mózes a törvényen át minden parancsolatot elmondott az egész népnek, vízzel, skarlátszínű gyapjúval és izsóppal együtt magához vette a borjúk és bakok vérét, és mind magát a könyvet, mind a népet befecskendezte velük,</verse>
				<verse number="20">ezzel a szóval: „Ez annak a szövetségnek a vére, melyet Isten nektek parancsolt.”</verse>
				<verse number="21">Hasonlóan behintette vérrel a sátort és a papi szolgálat összes eszközeit.</verse>
				<verse number="22">A törvény szerint majdnem minden a vér által tisztul meg, úgyhogy vérontás nélkül nem történik megbocsátás.</verse>
				<verse number="23">Fennáll tehát a kényszerűség, hogy mikor a mennyei dolgok földi képei ilyen földi dolgokkal tisztíttatnak meg, maguk a mennyei dolgok ezeknél hatalmasabb (jobb) áldozatokkal tisztíttassanak meg,</verse>
				<verse number="24">a Krisztus ugyanis nem kézzel csinált szentélybe ment be, nem a valódinak képmásába csupán, hanem magába a mennybe, hogy most helyettünk az Isten orcája előtt megjelenjék.</verse>
				<verse number="25">Arra azonban nem áll fenn kényszerűség, hogy sokszor vigye magát áldozatul, mint hogy a Főpap másnak a vérével évenként bemegy a szentélybe,</verse>
				<verse number="26">hiszen akkor a világ megalapozása óta sokszor kellett volna már szenvednie. Így azonban csak egyszer lépett a látható világba az örök korok befejeződésekor, hogy véres áldozatával a vétket eltörölje.</verse>
				<verse number="27">És amennyire igaz, hogy az embereknek ki van szabva, hogy egyszer meghaljanak, azután pedig az ítélet jön,</verse>
				<verse number="28">annyira igaz, hogy a Krisztus is, miután egyszer áldozatul vitetett, hogy sokak vétkeit elhordja, másodszor vétek nélkül lesz láthatóvá azoknak, akit őt megváltójukként várják.</verse>
			</chapter>
			<chapter number="10">
				<verse number="1">Minthogy csakugyan a törvényben csak az elkövetkező javaknak az árnyéka van meg, és nem a dolgok való alakja, világos, hogy ugyanolyan áldozatokkal, melyeket évről-évre visznek szakadatlanul, nem lehet befejezettekké tenni azokat, akik Istenhez közelednek.</verse>
				<verse number="2">Ha nem így volna, akkor már megszűntek volna hordani az áldozatokat, mert azoknak a szolgálattevőknek lelkiismerete, akik egyszer megtisztultak, többé nem tudott volna vétkekről.</verse>
				<verse number="3">De nem ez történt, hanem a vétkek tudata évről-évre megmaradt bennük,</verse>
				<verse number="4">mert hiszen lehetetlen, hogy bikák és bakok vére elvegyen vétkeket.</verse>
				<verse number="5">Azért mondta azt, amikor a világba belépett: „Véres áldozatot, áldozathozatalt nem akartál, hanem testet alkottál nekem,</verse>
				<verse number="6">egészen égő s vétkekért való áldozatokat nem helyeseltél.</verse>
				<verse number="7">Akkor mondtam: Ím, itt vagyok! A könyvtekercsben írva van rólam, hogy megteszem, óh Isten, a te akaratodat.”</verse>
				<verse number="8">Fentebb azt mondja: „Véres áldozatokat és áldozathozatalt, továbbá égő és vétekért való áldozatokat nem akartál, sem nem helyeseltél.” Pedig ilyeneket visznek a törvény szerint.</verse>
				<verse number="9">Akkor szólt aztán: „Ím itt vagyok, hogy megtegyem akaratodat.” Eltörli az elsőt, hogy a második fennálljon.</verse>
				<verse number="10">Ez az akarat szentelt meg minket a Krisztus Jézus testének egyszeri feláldozásán keresztül.</verse>
				<verse number="11">Minden lévita pap naponként szolgálatban áll, és sokszor viszi fel ugyanazokat az áldozatokat, melyeknek azonban soha sincs hatalmuk arra, hogy a vétkeket egészen elvegyék.</verse>
				<verse number="12">Ő ellenben, miután egyszersmindenkorra felvitt egyetlen véresáldozatot a vétkekért, leült az Isten jobbjára,</verse>
				<verse number="13">s a jövőtől várja, hogy ellenségeit lába zsámolyává tegyék.</verse>
				<verse number="14">Mert egyetlen áldozatvitelével mindenkorra bevégzettekké tette a megszentelődőket.</verse>
				<verse number="15">A Szent Szellem is bizonyságot tesz erről nekünk: miután tudniillik ezt mondta az Úr.</verse>
				<verse number="16">„Ez az a szövetség, melyet végrendeletül hagyok rájuk ama napok után: Törvényeimet szívükbe adom, s gondolkodásukba beírom őket” – ezt is mondja:</verse>
				<verse number="17">„Vétkeikről és törvénytiprásaikról többé meg nem emlékezem!”</verse>
				<verse number="18">Ahol azonban ezeket elengedik, ott többé nincs vétekért való áldozat.</verse>
				<verse number="19">Minthogy tehát bizalom adta szabadságunk van arra testvéreim, hogy Jézus vérével a szentélybe bemenjünk,</verse>
				<verse number="20">– s ezt a bejárást új és élő útként ő szentelte fel nekünk a függönyön, azaz saját húsán keresztül –,</verse>
				<verse number="21">minthogy továbbá van egy nagy főpapunk az Isten háza felett,</verse>
				<verse number="22">járuljunk igaz szívvel, kiteljesedett hittel, a rossz lelkiismerettől vérhintéssel megszabadított szívvel, tiszta vízzel megmosott testtel Istenhez,</verse>
				<verse number="23">ragaszkodjunk ingadozás nélkül a reménység vallástételéhez, mert hű az, aki az ígéretet tette</verse>
				<verse number="24">és vizsgáljuk egymást avégett, hogy ki-ki a másikat szeretetre és nemes tettekre ingerelje,</verse>
				<verse number="25">amellett ne hagyjuk abba a nála való összegyülekezésünket, mint ez némelyeknek szokásuk, hanem bátorítsuk egymást, éspedig annál inkább, minél gyorsabban látjátok közeledni azt a napot.</verse>
				<verse number="26">Mert ha önként vétünk azután, hogy az igazságra való újra ráismerést elfogadtuk, nincs számunkra több véresáldozat,</verse>
				<verse number="27">hanem csak az ítéletnek bizonyos félelmes várása, és tűznek izzó heve, mely meg fogja emészteni az ellenállókat.</verse>
				<verse number="28">Ha valaki Mózes törvényét elvetette, az két vagy három tanú vallomására irgalom nélkül a halál fia.</verse>
				<verse number="29">Mit gondoltok, mennyivel súlyosabb megtorlást érdemel az, aki az Isten Fiát megtapodta, a szövetség vérével, mellyel megszentelték, úgy bánt, mint valami közönséges dologgal, és a kegyelem Szellemét bántalmazta.</verse>
				<verse number="30">Mert ismerjük azt, aki ezt mondta: „Enyém a megtorlás, én megfizetek.” Majd ismét: „Az Úr megítéli népét.”</verse>
				<verse number="31">Félelmetes dolog az élő Isten kezébe esni.</verse>
				<verse number="32">Emlékezzetek csak a korábbi napokra, melyekben azután, hogy megvilágosodtatok, a szenvedések okozta sok viaskodásban kitartottatok,</verse>
				<verse number="33">részben, mikor gyalázásokkal és szorongattatásokkal az emberek látványosságára tettek titeket, részben, amikor az így járókkal a közösséget vállaltátok.</verse>
				<verse number="34">Hiszen együtt szenvedtetek a foglyokkal is, örömmel fogadtátok a vagyonotok elrablását abban a tudatban, hogy jobb és maradandó vagyonotok van.</verse>
				<verse number="35">Ne dobjátok el hát magatoktól a szabad szólás bizalmát, mert ennek nagy a jutalma.</verse>
				<verse number="36">Állhatatosságra van szükségetek, hogy miután az Isten akaratát megtettétek, elnyerjétek az ígéretet.</verse>
				<verse number="37">Mert még csak egy kicsiny ennyi-annyi, s az eljövendő itt lesz, és nem késik.</verse>
				<verse number="38">Az én igazságosom pedig élni fog a hit alapján, ha azonban meghátrál, nem ért vele egyet a lelkem.</verse>
				<verse number="39">Mi azonban nem vagyunk a meghátrálás emberei, hogy elvesszünk, hanem a hitéi, hogy megtarthassuk a lelkünket.</verse>
			</chapter>
			<chapter number="11">
				<verse number="1">A hit pedig a remélt dolgoknak valóságként való elfogadása, és a nem látott tények felől a m agunk meggyőzése.</verse>
				<verse number="2">Mert hittel tettek bizonyságot a vének.</verse>
				<verse number="3">Hittel értjük meg, hogy a korokat Isten szava illesztette egybe, hogy a nem láthatókból támadt az, amit látunk.</verse>
				<verse number="4">Hittel lett Ábel áldozata több a Káinénál, s ezen az áldozaton keresztül jutott ahhoz a bizonyságtételhez, hogy Isten igazságosnak elfogadta, amennyiben adományai felől maga az Isten tett tanúságot. Ez áldozaton keresztül, bár meghalt, még m indig beszél.</verse>
				<verse number="5">Hitéért helyezték át Énokot a mennybe, hogy ne lásson halált, s itt többé nem találtak rá, mivel Isten őt áthelyezte. Áthelyezése előtt ugyanis azt a bizonyságot kapta, hogy tetszik Istennek.</verse>
				<verse number="6">Hit nélkül azonban lehetetlen Istennek tetszeni, annak, aki Istenhez közeledik, hinnie kell, hogy ő van, s erre ő megadja bérüket azoknak, akik őt a láthatatlanból előkutatják.</verse>
				<verse number="7">Noé hitéért nyert isteni kijelentést azokról a dolgokról, melyek még nem voltak láthatók. Miután istenfélelem fogta el, háza megmentésére bárkát készített, s e cselekedetén át kárhoztató ítéletet mondott a világra, de a hitnek kijáró igazságosságnak is örökösévé lett.</verse>
				<verse number="8">Ábrahám, mikor Isten szólította, hitétől indítva engedelmeskedett, hogy elmenjen arra a helyre, melyet örökrészül kellett kapnia. El is ment, nem tudva hová megy.</verse>
				<verse number="9">Hitétől ösztönözve lett vendéggé az ígéret földjén, akkor még idegenben, lakott sátorokban Izsákkal, Jákóbbal, ugyancsak az ígéretnek társörököseivel együtt.</verse>
				<verse number="10">Várta ugyanis az alapokkal bíró várost, melynek készítője és építője az Isten.</verse>
				<verse number="11">Maga Sára is hitéért kapott képességet arra, hogy megalapítsa a magot akkor, mikor már túl volt az életidőn, képességet kapott, mert hűnek tartotta azt, aki az ígéretet tette.</verse>
				<verse number="12">Ezért egytől, mégpedig kihalttól oly tömegben támadtak az utódok, mint az ég csillagai, mint tenger partján a föveny, mely megszámlálhatatlan.</verse>
				<verse number="13">Mindezek a hit vonalán haltak meg, amennyiben nem nyerték el az ígéreteket, csak messziről látták és köszöntötték azokat, és vallást tettek arról, hogy idegenek és jövevények a földön.</verse>
				<verse number="14">Akik tudniillik ilyesmit beszélnek, nyilvánvalóvá teszik, hogy hazát keresnek.</verse>
				<verse number="15">S ha arról a hazáról emlékeztek volna meg, melyből kijöttek, lett volna alkalmuk visszatérni.</verse>
				<verse number="16">Így azonban nagyobbra törekszenek, azaz mennyeire. Ezért az Isten nem szégyenli őket, hogy az Istenüknek neveztesse magát, hiszen várost készített nekik.</verse>
				<verse number="17">Hitétől bátorítva vitte Ábrahám Izsákot áldozatul, mikor megkísértetett. Az vitte fel áldozatul egyszülöttét, aki ahhoz az ígéreteket kapta,</verse>
				<verse number="18">akinek azt mondták: „Izsákban születik az az ivadékod, melyet a te magodnak fognak nevezni.”</verse>
				<verse number="19">Azzal számolt ugyanis Ábrahám, hogy Isten még a halottak közül is képes feltámasztani fiát. Ezért aztán előkép gyanánt vissza is kapta őt.</verse>
				<verse number="20">Az eljövendőkbe vetett hitétől indítva áldotta meg Izsák Jákóbot és Ézsaut.</verse>
				<verse number="21">A meghaló Jákób hitétől sarkallva áldotta meg József mindkét fiát, s imádta Istent, botja végére hajolva.</verse>
				<verse number="22">József élete végéhez érkezve, hitétől vezetve emlékezett meg Izráel fiainak kimeneteléről, s adott parancsot a saját tetemére vonatkozólag.</verse>
				<verse number="23">Mózest a szülei születése után három hónapig hitüktől sarkallva rejtegették, miután finomnak látták a gyermeket, és nem féltek a király rendeletétől.</verse>
				<verse number="24">Mózes, mikor nagy lett, hitétől bátorítva tagadta meg, hogy a fáraó leánya fiának mondják,</verse>
				<verse number="25">mert inkább választotta azt, hogy az Isten népével együtt szenvedje a gonoszt, mint azt, hogy ideig-óráig élvezze a vétket,</verse>
				<verse number="26">mivel Egyiptom kincseinél nagyobb gazdagságnak tartotta a Krisztus gyalázatát, mert elfordította tekintetét az isteni jutalom felé.</verse>
				<verse number="27">Hitétől ösztönözve hagyta el Egyiptomot, minthogy nem ijesztette meg a király indulata, mert kitartóan nézett a láthatatlanra, mintha látta volna.</verse>
				<verse number="28">Hitétől vezetve készítette el a pászkát és a vérrel való meghintést, hogy a pusztító ne nyúljon az elsőszülöttekhez.</verse>
				<verse number="29">Hitüktől bátorítva keltek át a Vörös tengeren, mintha száraz földön mennének keresztül, de mikor az egyiptomiak kísérelték meg ugyanazt, elnyelte őket a tenger.</verse>
				<verse number="30">A héberek hitétől megingatva omlottak le Jerikó falai, miután azt hét napon át kerülgették.</verse>
				<verse number="31">Hitétől vezetve kerülte ki a parázna Ráháb, hogy elvesszen az engedetlenekkel, mert békés indulattal befogadta a kémeket.</verse>
				<verse number="32">Mit is mondjak még? Elfogynék az időből, ha Gedeonról, Bárákról, Sámsonról, Jeftéről, Dávidról, Sámuelről és a prófétákról is beszélnék m ég,</verse>
				<verse number="33">akik hitükön át királyságokat küzdöttek le, az igazságosságot munkálták, ígéreteket nyertek el, az oroszlánok száját tömték be,</verse>
				<verse number="34">tűz hatalmát oltották ki, kard élétől menekültek el, erőtlenekből hatalmasokká váltak, harcban erősekké lettek, külországi seregeket futásba kergettek.</verse>
				<verse number="35">Asszonyok halottaikat feltámadás útján visszakapták. Másokat halálra kínoztak, akik nem fogadták el a megváltást, hogy jobb feltámadásra jussanak.</verse>
				<verse number="36">Mások a gúny, a megostoroztatás próbáját állották ki, sőt még bilincseket és börtönt is.</verse>
				<verse number="37">Másokat megköveztek, megégettek, szétfűrészeltek, kardhalállal megöltek. Juhbőrben, kecskebőrben járkáltak, nélkülöztek, szorongattattak, gonosz bántalmat szenvedtek.</verse>
				<verse number="38">Rájuk nem volt méltó a világ. Pusztaságokban, hegyekben, barlangokban, a föld hasadékaiban bolyongtak.</verse>
				<verse number="39">És ezek mind tanúságot tettek hitükkel, de az ígéretet nem nyerték el.</verse>
				<verse number="40">Az Isten felőlünk valami hatalmasabbat szemelt ki, hogy azok nálunk nélkül bevégzettségre ne jussanak.</verse>
			</chapter>
			<chapter number="12">
				<verse number="1">Ha pedig így van, mivel a tanúknak fellege vesz bennünket körül, vessünk félre minden terhet és a behálózó vétket, és fussuk meg mi is kitartással az előttünk levő küzdőteret,</verse>
				<verse number="2">miközben odatekintünk a hitnek elkezdőjére és bevégzőjére, Jézusra. Aki állhatatosan, a szégyent megvetve az elébe helyezett öröm helyébe keresztet tűrt, majd az Isten trónjának jobbján leült.</verse>
				<verse number="3">Vegyétek fontolóra, hogy ő, aki vétkezőkkel akkora ellentmondásba került, kitartó maradt, hogy a ti lelketek se ernyedjen el, és a küzdelembe bele ne fáradjon.</verse>
				<verse number="4">Mert a vétek ellen folytatott harcban vérig való ellenállásra még nem tökéltétek el magatokat,</verse>
				<verse number="5">emellett elvesztettétek szemetek elől a bátorítást, mely úgy szól hozzátok, mint fiakhoz: „Én fiam, ne vedd kicsibe az Úrnak fenyítő nevelését, se ne ernyedj el, amikor fedd, hogy meggyőzzön.</verse>
				<verse number="6">Mert az Úr megneveli, akit szeret s megostoroz mindenkit, akit fiának fogad.”</verse>
				<verse number="7">Ha a fenyítésben állhatatosak maradtok, az Isten mint fiakkal bánik veletek, mert melyik fiú az, akit Atyja meg nem fenyít?</verse>
				<verse number="8">Ha nevelés nélkül maradtok, melyben mindenkinek része van, akkor fattyak vagytok, nem fiak.</verse>
				<verse number="9">Meg aztán, amikor hús szerint való atyáink fenyítettek bennünket, magunkba szálltunk, nem sokkal inkább kell-e magunkat a szellemek Atyja alá rendelnünk? Akkor élni fogunk.</verse>
				<verse number="10">Azok ugyan kevés napig s úgy fenyítettek, ahogy nekik jónak tetszett, de ő hasznunkra fenyít, hogy szentségében részesüljünk.</verse>
				<verse number="11">A jelenben ugyan egy fenyítés sem látszik örvendetesnek, hanem bánatot kelt, utólag azonban az igazságosság békével teli gyümölcsével fizet azoknak, akik gyakorlása alatt állnak.</verse>
				<verse number="12">Azért egyenesítsétek fel leeresztett kezeteket és rogyadozó térdeteket,</verse>
				<verse number="13">lábatokkal egyenes lépéseket tegyetek, hogy a sánta le ne forduljon az útról, hanem inkább meggyógyuljon.</verse>
				<verse number="14">Arra törekedjetek, hogy mindenkivel békességben legyetek és megszentelődjetek, ami nélkül senki sem fogja meglátni az Urat.</verse>
				<verse number="15">De közben ügyeljetek rá, hogy senki híjával ne maradjon az Isten kegyelmének, és fel ne nőjön benne valami keserű gyökér, az ne okozzon zaklatást, hogy rajta keresztül meg ne fertőződjenek sokan,</verse>
				<verse number="16">hogy valaki paráznává vagy közönségessé ne váljék, mint Ézsau, aki egy ételért odaadta elsőszülöttségét.</verse>
				<verse number="17">Hiszen tudjátok, hogy azután, mikor örökrészül el akarta venni az áldást, a próbán elvetették, mint próba nem állót, s többé alkalmat nem talált arra, hogy új felismerésre térjen, noha könnyek között, igen kereste azt.</verse>
				<verse number="18">Mert nem kézzel foghatóhoz, égő tűzhöz, homályhoz, sötétséghez és viharhoz járultatok,</verse>
				<verse number="19">sem kürtharsanáshoz, szózatok hangjához, melyet azok, akik hallották, elutasították, hogy tovább ne szóljon hozzájuk,</verse>
				<verse number="20">- ugyanis nem viselhették el Isten szigorú parancsát: „Még ha állat érintené is a hegyet, kövezzék meg.”</verse>
				<verse number="21">S oly félelmetes volt a tünemény, hogy Mózes így szólt: „Nagyon megijedtem, reszketek”,</verse>
				<verse number="22">– hanem Sion hegyéhez és az élő Isten városához járultatok, a mennyei Jeruzsálemhez, aztán angyalok tízezreihez,</verse>
				<verse number="23">a mennyekben összeírt elsőszülöttek ünnepi odagyülekezéséhez és eklézsiájához, a Bíróhoz, mindenek Istenéhez, a bevégzett igazságosak szellemeihez,</verse>
				<verse number="24">új szövetség közbenjárójához, Jézushoz, a meghintő vérhez, mely Ábelnél hatalmasabban beszél.</verse>
				<verse number="25">Vigyázzatok, hogy el ne utasítsátok a beszélőt. Ha ugyanis azok, akik elutasították, nem tudtak elmenekülni attól, aki a földön a kijelentést tette, sokkal kevésbé menekülhettünk el mi, ha elfordultunk attól, aki maga a mennyből való.</verse>
				<verse number="26">Az ő hangja akkor a földet rengette meg, mostanra azonban az az ígérete szól: „Mégegyszer meg fogom rengetni nemcsak a földet, hanem az eget is.”</verse>
				<verse number="27">Ez a „mégegyszer” nyilván említi azoknak a dolgoknak átváltozását, melyek, mivel alkotva vannak, inognak, úgyhogy megmaradjanak azok, melyek meg nem inognak.</verse>
				<verse number="28">Azért ha megmozdíthatatlan királyságot kapunk, legyünk hálásak, mert ezzel Istennek tetszően, lelkiismeretesen és félelemmel szolgálhatunk.</verse>
				<verse number="29">Mert hisz a mi Istenünk megemésztő tűz.</verse>
			</chapter>
			<chapter number="13">
				<verse number="1">A testvérek kedvesek legyenek nektek továbbra is.</verse>
				<verse number="2">Meg ne feledkezzetek a vendégek iránt való kedvességről se, mert azokon keresztül némelyek anélkül, hogy észrevették volna, angyalokat vendégeltek meg.</verse>
				<verse number="3">Emlékezzetek meg a foglyokról, miután velük együtt magatok is megkötözöttek vagytok, és a gonoszt szenvedőkről, amilyenek magatok is vagytok a testben.</verse>
				<verse number="4">Tiszteletreméltó a házasság és a szeplőtelen házaságy. A paráznákat és házasságtörőket ugyanis az Isten meg fogja ítélni.</verse>
				<verse number="5">Pénzkedveléstől mentes legyen életetek forgása, elégedjetek meg azzal, amitek van, hiszen Isten maga mondta: „Nem mondok le rólad, sem el nem hagylak téged.”</verse>
				<verse number="6">Úgyhogy bizalommal szólhatunk így: „Az Úr segítségem! Félni nem fogok. Mit tehet nekem ember?”</verse>
				<verse number="7">Emlékezzetek meg elöljáróitokról, akik Isten szavát szólták nektek. Figyeljétek meg, hogy földi forgolódásukból milyen volt a kimenetelük, és utánozzátok a hitüket.</verse>
				<verse number="8">A Krisztus Jézus tegnap és ma és az örök korokon át ugyanaz.</verse>
				<verse number="9">Tarka, idegen tanítások magukkal ne ragadjanak titeket. Hasznos dolog a szívet kegyelemmel szilárdítani meg, s nem ételekkel, melyekből semmi hasznuk az itt forgolódóknak.</verse>
				<verse number="10">Nekünk olyan oltárunk van, melyről nincs joguk enni azoknak, akik a földi sátorban szolgálnak.</verse>
				<verse number="11">Amely állatok vére ugyanis a vétekért a főpap szolgálatán keresztül bejut a szentélybe, azoknak testét a táboron kívül égetik el.</verse>
				<verse number="12">Ezért szenvedett Jézus is a kapun kívül, hogy saját vérével megszentelhesse a népet.</verse>
				<verse number="13">Ebből az következik, hogy ki kell mennünk hozzá a táboron kívül, s viselnünk az ő gyalázatát.</verse>
				<verse number="14">Hiszen nincs itt maradandó városunk, hanem a jövendőbelit keressük.</verse>
				<verse number="15">Rajta keresztül vigyük fel tehát magasztalásunk véresáldozatát mindenkor az Istennek, azaz az ő nevével hitvallástévő ajkaknak gyümölcsét.</verse>
				<verse number="16">A jótevésről és vagyonotok közléséről meg ne feledkezzetek, mert az ilyen áldozatok tetszenek az Istennek.</verse>
				<verse number="17">Engedelmeskedjetek elöljáróitoknak és alkalmazkodjatok hozzájuk, mert úgy virrasztanak lelketekért, hogy azért egyszer számot fognak adni. Hadd tehessék örömmel ezt, és ne sóhajtozva. Ez ugyanis nektek volna káros.</verse>
				<verse number="18">Imádkozzatok értünk. Bizakodunk ugyanis, hogy jó a lelkiismeretünk, minthogy mindenben nemesen akarunk forgolódni.</verse>
				<verse number="19">Annál inkább kérlellek titeket, hogy ezt tegyétek, mert így Isten hamarabb helyre fog állítani engem számotokra.</verse>
				<verse number="20">A békességnek Istene pedig, aki a juhok nagy pásztorát, Urunkat, Jézust, örök szövetség vérével a halottak közül előhozta,</verse>
				<verse number="21">igazítson helyre titeket minden jó munkálásában, hogy az ő akaratát tegyétek meg, s ő is a Krisztus Jézuson keresztül azt tehesse bennünk, ami neki tetszik. Dicsőség övezze őt az örök korok korain át. Ámen.</verse>
				<verse number="22">Kérlellek titeket testvéreim, viseljétek el a bátorító igéket, hiszen csak kevés szóval írtam nektek.</verse>
				<verse number="23">Tudjátok, hogy testvérünket, Timóteust szabadon bocsátották. Ha hamarabb jön meg, vele együtt foglak titeket meglátogatni.</verse>
				<verse number="24">Köszöntsétek elöljáróitokat mind, meg az összes szenteket. Köszöntenek titeket az Itáliából valók.</verse>
				<verse number="25">A kegyelem legyen mindnyájatokkal.</verse>
			</chapter>
		</book>
		<book number="59">
			<chapter number="1">
				<verse number="1">Jakab, Istennek és az Úrnak, a Krisztus Jézusnak rabszolgája a szétszórtságban élő tizenkét törzsnek üdvözletét küldi.</verse>
				<verse number="2">Teljes örömnek tartsátok testvéreim, ha sokféle kísértésbe estek,</verse>
				<verse number="3">hiszen tudjátok, hogy hiteteknek próbatétele állhatatosságot munkál.</verse>
				<verse number="4">Az állhatatosságnak pedig bevégzett munkája kell, hogy legyen, hogy ti is bevégzettek és mindenestől épek lehessetek, és semmiben fogyatékosak ne legyetek.</verse>
				<verse number="5">Ha valakinek bölcsessége hiányos, kérje Istentől, aki mindenkinek egyszerűen, szemrehányás nélkül ad, s majd kapni fog ő is.</verse>
				<verse number="6">De kérje hittel, semmit sem kételkedve. Mert aki kételkedik, az a tengernek szélfújta, ide-oda hánykódó hullámához hasonlít.</verse>
				<verse number="7">Az ilyen ember aztán ne vélje, hogy valamit is kaphat az Úrtól,</verse>
				<verse number="8">az ilyen kétlelkű, minden útján állhatatlan ember.</verse>
				<verse number="9">A megalázott ember magasságával dicsekedjék,</verse>
				<verse number="10">a gazdag ellenben alacsony voltával, mert elmúlik, mint a fű virága.</verse>
				<verse number="11">Mert felkel a nap izzó hevével, kiszárítja a füvet, annak virága pedig elhull és alakjának kecsessége elvész, így a gazdag is el fog sorvadni a saját útján.</verse>
				<verse number="12">Boldog az az ember, aki állhatatos a kísértésben, mert ha kipróbálttá lett, elnyeri az élet koszorúját, melyet Isten az őt szeretőknek ígért meg.</verse>
				<verse number="13">Senki, ha kísértetik, ne mondja: Isten kísért engem. Mert Istenig nem hat el a gonoszok kísértése. Ő maga pedig senkit sem kísért.</verse>
				<verse number="14">Ellenkezőleg, mindenkit saját vágya kísért, mely őt húzza, csalogatja.</verse>
				<verse number="15">Az ébredő vágy aztán fogan, s azután vétket szül, a vétek pedig, ha teljesen kifejlődik, halált vetél.</verse>
				<verse number="16">Ne tévelyegjetek szeretett testvéreim.</verse>
				<verse number="17">Minden jó adomány és minden bevégzett ajándék felülről száll alá a világosságok Atyjától, kinél nincs változás, sem folyton forduló árnyék.</verse>
				<verse number="18">Akaratából szült minket az igazság igéje által, hogy mi teremtményeinek valamelyes zsengéje legyünk.</verse>
				<verse number="19">Tudjátok ti azt jól, szeretett testvéreim. Legyen minden ember gyors a hallásra és késedelmes a beszédre, késedelmes a haragra.</verse>
				<verse number="20">Mert ember haragja Isten igazságosságát nem munkálja.</verse>
				<verse number="21">Azért hát, félre tévén minden szennyet és a gonoszság áradatát, fogadjátok be szelídséggel a veletek összenövő igét, melynek hatalma van arra, hogy lelketeket megmentse.</verse>
				<verse number="22">Legyetek az igének megtevői s nem csupán hallgatói, mert aztán hamis következtetésekkel eltévesztitek az igazságot.</verse>
				<verse number="23">Mert az, aki az igének hallgatója és nem megtevője, olyan emberhez hasonlít, aki megnézte természetes arcát a tükörben,</verse>
				<verse number="24">szóval megvizsgálta magát, de ahogy eljött onnan, elfelejtette, milyen volt.</verse>
				<verse number="25">Ám, aki beletekintett a szabadság bevégezett törvényébe és meg is maradt mellette, aki nemcsak feledékeny hallgató, hanem tettnek cselekvője, az boldog, amikor cselekedhet.</verse>
				<verse number="26">Az olyan embernek, aki azt hiszi magáról, hogy az istentiszteleti formákat pontosan teljesíti, azonban a nyelvét nem zabolázza meg, hanem megcsalja szívét, az istentisztelete hiábavaló.</verse>
				<verse number="27">Az Istennél és az Atyánál tiszta és szeplőtlen istentiszteletnek ez számít: Látogasd meg nyomorúságukban az árvákat és özvegyeket, őrizd meg magadat, hogy a világ be ne mocskoljon.</verse>
			</chapter>
			<chapter number="2">
				<verse number="1">Testvéreim, azt a hitet, melyet a dicsőség Urába, a mi Urunkba, a Krisztus Jézusba vetettetek, tisztán tartsátok a személyválogatástól.</verse>
				<verse number="2">Ha például fényes ruhában, aranygyűrűvel az ujján bemegy összejöveteletekre egy férfi, aztán piszkos ruhában bemegy egy szegény is,</verse>
				<verse number="3">ti meg ránéztek a fényes ruhát viselőre, és azt mondjátok: Ülj le ide szépen, a szegénynek meg azt mondjátok: Állj oda, vagy ülj zsámolyom lábához.</verse>
				<verse number="4">Akkor vajon nem lettetek-e ezzel magatokban személyválogatókká, s nem lettetek-e olyan bírákká, akikben rosszindulatú számítgatások élnek?</verse>
				<verse number="5">Hallgassatok ide szeretett testvéreim. Nem Isten választotta-e ki magának azokat, akiket szegényekké tett a világ, de akik hitben gazdagok és ama királyságnak örökösei, melyet Isten ígért az őt szeretőknek,</verse>
				<verse number="6">ti pedig megbecstelenítettétek a szegényt? Nem a hatalmaskodó gazdagok tipornak-e le titeket? Nem ők hurcolnak-e törvényszékek elé?</verse>
				<verse number="7">Nem ők káromolják-e azt a nemes nevet, melyet értetek segítségül hívtak?</verse>
				<verse number="8">Ha az Írást követve valóban azon fáradtok, hogy ezt a királyi törvényt: „Szeresd felebarátodat mint magadat” megvalósítsátok, nemesen cselekesztek.</verse>
				<verse number="9">Ha azonban személyt válogattok, a vétket művelitek, s a törvény rátok bizonyítja, hogy áthágjátok azt.</verse>
				<verse number="10">Ha valaki az egész törvényt megőrzi, egyetlen egyben azonban megbotlik, minden parancs áthágásában vétkes.</verse>
				<verse number="11">Mert aki azt mondja: „Ne törj házasságot.” Azt is mondja: „Ne ölj!” Ha nem törsz házasságot, de ölsz, a törvény áthágója vagy.</verse>
				<verse number="12">Úgy beszéljetek, és úgy cselekedjetek, hogy titeket a szabadság törvényével fognak megítélni.</verse>
				<verse number="13">A törvény (az ítélet) tudniillik könyörtelen azzal szemben, aki nem cselekedett könyörületet. A könyörületnek van dicsekedni valója a törvény (ítélet) ellenében.</verse>
				<verse number="14">Mi a haszon abból, testvéreim, ha valaki azt mondja, hogy hite van, de tettei nincsenek? Képes-e a hit megmenteni őt?</verse>
				<verse number="15">Tegyük fel, hogy egy férfi–, vagy nőtestvér mezítelen s hiányzik a mindennapi eledele,</verse>
				<verse number="16">aztán azt mondja nekik közületek valaki: „Menjetek el békével! Melegedjetek meg, lakjatok jól!” Ámde nem adjátok meg nekik, ami a testnek szükséges, mi a haszon belőle?</verse>
				<verse number="17">Így van a hittel is, ha tettei nincsenek, magára marad holtan.</verse>
				<verse number="18">De így szól valaki: Neked hited van, nekem pedig tetteim vannak. Mutasd elő a hitedet a tettek nélkül. Én majd előmutatom a hitemet a tetteimből.</verse>
				<verse number="19">Te hiszed, hogy egy az Isten. Nemesen teszed. Az ördögi szellemek is hisznek ennyit, és borzadályban élnek.</verse>
				<verse number="20">Fel akarod ismerni haszontalan ember, hogy a hit tettek nélkül tehetetlen?</verse>
				<verse number="21">Atyánk, Ábrahám nem tettek alapján lett igazságossá azután, hogy fiát, Izsákot az oltárra vitte?</verse>
				<verse number="22">Látod, hogy a hit a tettekkel összedolgozik? S hogy a hit befejezettsége a tettekből folyik?</verse>
				<verse number="23">Izsák áldozatul vitelekor teljesedett be az írás: „Ábrahám hitt az Istennek, és azt igazságosságul számították be neki”, úgyhogy „Isten barátjának” is nevezték.</verse>
				<verse number="24">Lássátok meg hát, hogy tettek alapján válik igazságossá az ember, s nem egyedül a hit alapján.</verse>
				<verse number="25">Ugyanúgy történt a parázna Ráhábbal is, hát nem tettek alapján lett igazságossá azzal, hogy befogadta a kémeket, és más úton indította el őket?</verse>
				<verse number="26">Miként ugyanis a test szellem nélkül halott, ugyanúgy a hit is halott tettek nélkül.</verse>
			</chapter>
			<chapter number="3">
				<verse number="1">Ne legyetek sokan szóval tanítók testvéreim, mivel tudjuk, hogy szigorúbb ítéletet fogunk kapni.</verse>
				<verse number="2">Mert mindannyian sokban botlunk. Az, aki szóban nem botlik, bevégezett férfi: képes egész testét is megzabolázni.</verse>
				<verse number="3">Ha a lovaknak zablát teszünk a szájukba, hogy engedelmeskedjenek nekünk, akár egész testüket is elvezethetjük.</verse>
				<verse number="4">Lám, a hajók is mekkorák, amellett erőszakos szelek is sodorják őket, de egy igen kicsiny kormány oda vezetheti őket, ahová a kormányos kedve akarja.</verse>
				<verse number="5">Így a nyelv is kicsiny tag, de nagy dolgokkal kérkedik. Lám egészen kicsiny tűz mekkora erdőt gyújthat fel.</verse>
				<verse number="6">A nyelv is tűz. Egész világ a hamisságból. A nyelv befészkelődik tagjaink közé, bemocskolja a testet, lángra gyújtja az élet körforgását, míg őt magát a gyehenna gyújtja lángra.</verse>
				<verse number="7">Meg lehet fékezni minden természetet, a barmokét, madarakét, csúszómászókét, a tengeri állatokét is, féken tartja őket az emberi természet,</verse>
				<verse number="8">de a nyelvet senki sem képes megfékezni, örökké állhatatlan gonosz az, telve halált hozó méreggel.</verse>
				<verse number="9">Vele áldjuk az Urat és Atyát, és vele átkozzuk az Isten hasonmására teremtett embereket.</verse>
				<verse number="10">A szájból jön az áldás és az átok. Testvéreim, nem kellene ennek így lennie.</verse>
				<verse number="11">Vajon a forrás ugyanabból az egy nyílásból bugyogtatja elő az édeset és a keserűt?</verse>
				<verse number="12">Vajon teremhet-e a fügefa olajbogyókat és a szőlőtőke fügét? A sós forrás nem adhat édes vizet.</verse>
				<verse number="13">Ki a bölcs és tapasztalt férfi köztetek? Nemes magaviseletéből mutassa meg szelíd bölcsességgel a tetteit.</verse>
				<verse number="14">De ha keserű irigység tölt meg, és viszálykodás van a szívetekben, ne kérkedjetek, és ne hazudjatok az igazság ellen.</verse>
				<verse number="15">Nem felülről száll alá az ilyen bölcsesség, hanem földi, lelki, ördögi az.</verse>
				<verse number="16">Ahol ugyanis irigység és civódás van, ott felfordulás és mindenféle hitvány cselekmény is van.</verse>
				<verse number="17">A felülről jövő bölcsesség ellenben mindenek előtt szentül tiszta, amellett békés, kíméletes, engedékeny, teli könyörülettel és jó gyümölcsökkel, nem ítélkező és nem képmutató.</verse>
				<verse number="18">Az igazságosság gyümölcsét a békesség készítői békességben vetik el.</verse>
			</chapter>
			<chapter number="4">
				<verse number="1">Honnan a háborúk, honnan a harcok köztetek? Nem innen van-e? Nem tagjaitokban harcoló kéjvágyaitokból jönnek-e?</verse>
				<verse number="2">Kívántok és nincs nektek, gyilkoltok, irigykedtek, de amit kívántok, el nem éritek: harcoltok, háborút viseltek. Nincs nektek azért, mert nem kértek,</verse>
				<verse number="3">kértek, de nem kaptok, mert gonoszul kéritek, azért, hogy kéjelgéseitekre költsétek el.</verse>
				<verse number="4">Ti házasságtörő nők, nem tudjátok, hogy ha a világ kedves nektek, ellenségeivé lesztek Istennek? (Ha tehát valaki a világ barátja akar lenni, Isten ellenségévé lesz.)</verse>
				<verse number="5">Vagy úgy vélitek, hogy hiába mondja az írás: „Féltékenyen kíván minket a Szellem, akit belénk telepített?”</verse>
				<verse number="6">De aztán annál nagyobb kegyelmet ad. Ezért mondja az írás: „Az Isten a fennhéjázóknak ellenszegül, de az alázatosoknak kegyelmet ad.”</verse>
				<verse number="7">Vessétek hát magatokat Isten alá! Álljatok ellen a vádlónak, és az elfut tőletek.</verse>
				<verse number="8">Közeledjetek Istenhez, és majd ő is közelít hozzátok. Tisztítsátok meg kezeteket, ti vétkesek! Tisztítsátok szentté szíveteket, ti kétlelkűek.</verse>
				<verse number="9">Gyötörjétek meg magatokat, gyászoljatok, sírjatok! Nevetéstek gyászra forduljon, örömötök szomorúságra.</verse>
				<verse number="10">Alázzátok meg magatokat az Úr előtt, s majd ő felmagasztal titeket.</verse>
				<verse number="11">Ne szóljátok meg egymást, testvéreim. Aki testvérét megszólja vagy megítéli, a törvényt szólja meg, s a törvényt ítéli meg. Ha a törvényt megítéled, már nem megtevője vagy a törvénynek, hanem bírája.</verse>
				<verse number="12">Egy a törvényadó és bíró: Az, akinek hatalma van a megmentésre és elvesztésre. De ki vagy te, hogy a felebarátodon ítélkezel?</verse>
				<verse number="13">Nos hát, emberek, kik így beszéltek: Ma vagy holnap elmegyünk ebbe vagy abba a városba, ott eltöltünk egy esztendőt, kereskedünk és nyerészkedünk.</verse>
				<verse number="14">Nem tudjátok, hogy holnap hogy alapul majd életetek. Hiszen olyanok vagytok, mint a pára, mely egy ideig látszik, azután elenyészik.</verse>
				<verse number="15">Ahelyett, hogy ezt mondanátok: Ha az Úr akarja és élni fogunk, akkor ezt vagy azt fogjuk tenni.</verse>
				<verse number="16">Ti nyegle kijelentésekkel kérkedtek. Minden ilyen kérkedés rossz.</verse>
				<verse number="17">Aki tudja, hogy nemesen kell cselekednie, és nem teszi, vétke az annak.</verse>
			</chapter>
			<chapter number="5">
				<verse number="1">Nos hát, ti gazdagok, hangos sírásban törjetek ki, rágondolva nyomorúságaitokra, melyek rátok jönnek.</verse>
				<verse number="2">Gazdagságotok már rothadásban van, ruháitok molytól rágottak,</verse>
				<verse number="3">aranyotokat, ezüstötöket rozsda emészti, s a belőlük terjedő méreg tanúbizonyság lesz egyszer ellenetek, és meg fogja emészteni húsotokat, mint a a tűz. Az utolsó napokban halmoztatok fel kincseket.</verse>
				<verse number="4">Íme, a földjeiteket lekaszáló munkások bére, melyet tőlük elvontatok, kiált, s az aratók kiáltásai bementek a Seregek Urának fülébe.</verse>
				<verse number="5">Dőzsöltetek, bujálkodtatok a földön, a levágás napjára hizlaltátok szíveteket.</verse>
				<verse number="6">Elítéltettétek, meggyilkoltátok az igazságost. Senki sem szegül nektek ellen.</verse>
				<verse number="7">Legyetek hosszútűrőek, testvéreim, az Úr megjelenéséig. Lám a földműves is várakozik a föld drága termésére, hosszan tűr, míg megkapja a korai és késői esőt.</verse>
				<verse number="8">Ti is legyetek hosszútűrők, szilárdítsátok meg szíveteket, mert az Úr megjelenése már közel.</verse>
				<verse number="9">Testvéreim, ne sóhajtozzatok egymás ellen, hogy ti ne jussatok ítélet alá. Íme a bíró az ajtó előtt áll.</verse>
				<verse number="10">Vegyetek abból példát testvéreim, hogy a próféták, kik az Úr nevében szóltak, hogyan szenvedték a gonoszt és milyen hosszútűrők voltak.</verse>
				<verse number="11">Íme, boldogoknak mondjuk azokat, akik állhatatosak voltak. Jób állhatatosságáról hallottatok. Az Úrnak végét láttátok. Mert nagy irgalmú és könyörülő az Úr.</verse>
				<verse number="12">Mindenekelőtt azonban ne esküdjetek testvéreim se az égre, se a földre, sem más valami esküvéssel, hanem a ti igenetek igen legyen, és a nemetek nem, hogy ítélet alá ne essetek.</verse>
				<verse number="13">Gonoszat szenved valaki közületek? Imádkozzék! Jó kedve van valakinek? Pengesse a lantot!</verse>
				<verse number="14">Elerőtlenült valaki köztetek? Hivassa el az eklézsia véneit, s azok imádkozzanak felőle (felette) azután, hogy az Úr nevében megkenték olajjal.</verse>
				<verse number="15">A hívő esedezés egészségessé fogja tenni a betegségben elfáradót, majd felkelti őt az Úr, s ha vétkeket követett volna el, el fogja engedni neki.</verse>
				<verse number="16">Valljátok meg egymásnak eleséseiteket s esdekeljetek egymásért, hogy meggyógyuljatok. Nagy ereje van az igazságos ember könyörgésének, és az munkában is van.</verse>
				<verse number="17">Illés ember volt, hozzánk hasonló szenvedélyekkel, erős imádsággal imádkozott, hogy ne essék és nem is esett eső a földre három esztendeig és hat hónapig.</verse>
				<verse number="18">Majd újra imádkozott, az ég esőt adott és a föld megtermette gyümölcsét.</verse>
				<verse number="19">Testvéreim, ha közületek valaki eltévelyedik az igazságtól, és ha valaki megtéríti őt,</verse>
				<verse number="20">tudjátok meg, hogy aki vétkezőt térített meg a tévelygés útjáról, lelket fog kimenteni a halálból és vétkek tömegét leplezi el.</verse>
			</chapter>
		</book>
		<book number="60">
			<chapter number="1">
				<verse number="1">Péter, a Krisztus Jézus apostola írja e levelet a pontuszi, galáciai, kappadóciai, ázsiai és bitinai szétszórtságbeli jövevényeknek,</verse>
				<verse number="2">akiket aszerint, ahogy Isten, az Atya eleve kiismerte őket, kiválasztottak, hogy a Szellem megszentelésével engedelmeskedjenek, és a Krisztus Jézus vérével meghintsék őket. Mindig több kegyelem és békesség töltsön be titeket.</verse>
				<verse number="3">Áldott legyen Urunknak, a Krisztus Jézusnak Istene és Atyja, ki az ő nagy könyörületességéből a Krisztus Jézusnak a halottak közül való feltámadásán keresztül újonnan szült minket élő reménységre,</verse>
				<verse number="4">romolhatatlan, szeplőtlen és hervadhatatlan örökrész elnyerésére, melyet a mennyekben tartanak fenn a ti számotokra,</verse>
				<verse number="5">kiket hiten át Isten hatalma őriz egy nagy megmenekülésre, mely készen vár arra, hogy az utolsó időben lelepleződjék.</verse>
				<verse number="6">Akkor majd ujjongani fogtok, ha most kis időre sokféle kísértés miatt meg is kell szomorodnotok.</verse>
				<verse number="7">De ennek is az a célja, hogy hiteteket, mely az elvesző, de tűzön át kipróbált aranynál sokkal értékesebb, kipróbált voltánál fogva magasztalásra, dicsőségre, megbecsülésre méltónak találják akkor majd, mikor a Krisztus Jézus le fog lepleződni.</verse>
				<verse number="8">Ő az, akit bár nem láttatok, mégis szerettek, akiben most, mikor nem látjátok őt, de hisztek benne, kimondhatatlan és megdicsőült örömmel ujjongotok,</verse>
				<verse number="9">mivel elnyertétek a hitnek célját, a lelkek megmenekülését.</verse>
				<verse number="10">Afelől a megmenekülés felől folytattak oly szorgos keresést és kutatást a próféták, kik a nektek szánt kegyelemről prófétáltak,</verse>
				<verse number="11">akik azt nyomozták, hogy melyik és miféle időt jelentett ki a Krisztusnak bennük lakó Szelleme, ki előre tanúságot tett a Krisztusra váró szenvedésekről, és az azokat követő megdicsőülésekről.</verse>
				<verse number="12">Ezek előtt leleplezték, hogy nem magukat, hanem titeket szolgáltak azokkal az örvendetes közlésekkel, melyeket most hirdettek nektek, azok, akik az égből küldött Szent Szellemmel az örömüzenetet szólták nektek, amikbe angyalok vágynak beletekinteni.</verse>
				<verse number="13">Ezért övezzétek fel gondolkodásotok csípőjét s aztán józanul, bevégzettekhez illően vessétek reménységeteket abba a kegyelembe, melyet a Krisztus Jézus lelepleződése fog hozni nektek.</verse>
				<verse number="14">Engedelmes gyermekekként magatok viseletét ne idomítsátok értelmetlenségetek idejének korábbi vágyaihoz,</verse>
				<verse number="15">hanem ahhoz a szenthez képest, aki elhívott titeket, ti is szentek legyetek minden forgolódásotokban.</verse>
				<verse number="16">Azért is írták meg: „Szentek legyetek, mert én szent vagyok.”</verse>
				<verse number="17">És ha Atyának nevezitek Azt, aki minden egyes embert munkássága szerint személyválogatás nélkül ítél meg, akkor félelemmel forgolódjatok zsellérségetek ideje alatt,</verse>
				<verse number="18">abban a tudatban, hogy nem romlandó dolgokon, aranyon, ezüstön váltottak meg titeket atyáitoktól örökölt hiábavaló életmódotokból,</verse>
				<verse number="19">hanem a Krisztusnak, mint egy hibátlan, mocsoktalan báránynak drága vérén,</verse>
				<verse number="20">kit a világ megalapítása előtt már kiszemeltek, de csak az idők utólján tettek láthatóvá értetek.</verse>
				<verse number="21">Tiértetek, akik rajta keresztül hittetek abban az Istenben, aki őt a halottak közül feltámasztotta és megdicsőítette, hogy ti hiteteket és reménységeteket Istenbe vethessétek.</verse>
				<verse number="22">Miután lelketeket az igazságnak való engedelmeskedésen át szent tisztasággal megtisztítottátok arra, hogy a testvéreket képmutatás nélkül kedveljétek, szeressétek egymást szívből, megfeszülten,</verse>
				<verse number="23">miután újra születtetek, éspedig nem rothadó magból, hanem az Isten élő és megmaradó beszédén keresztül.</verse>
				<verse number="24">„Mert minden hús olyan, mint a fű, annak minden dicsősége olyan, mint a fű virága: elszárad a fű, lehull a virága,</verse>
				<verse number="25">de az Úr beszéde pedig örökre megmarad.” Ez az örökké megmaradó beszéd pedig ugyanaz, mint amelyet nektek örömüzenetül hirdettek.</verse>
			</chapter>
			<chapter number="2">
				<verse number="1">Vessetek hát félre minden gonoszságot, minden ármánykodást, képmutatóskodást, irigykedést, mindenféle megszólást,</verse>
				<verse number="2">és most született csecsemők gyanánt a csalárdságtól mentes ige tejére vágyakozzatok, hogy általa növekedhessetek, amíg majd megmenekültök,</verse>
				<verse number="3">ha ugyan ízleltétek, hogy jóságos az Úr.</verse>
				<verse number="4">Járuljatok őhozzá, mint élő kőhöz, akit emberek a próbán elvetettek ugyan, de aki Istennél kiválasztott, megbecsült.</verse>
				<verse number="5">Ti is, mint élő kövek épüljetek szellemi házzá, szent papsággá, hogy olyan szellemi áldozatokat vihessetek fel, melyeket Isten a Krisztus Jézuson át szívesen fogad.</verse>
				<verse number="6">Hiszen az írás is ezt tartalmazza: „Íme, kiválasztott követ, megbecsült szegletkövet helyezek el Sionban, aki hisz benne, meg nem szégyenül.”</verse>
				<verse number="7">Tiétek a tisztesség, a hívőké, az engedetleneknek (a nem hívőknek) ellenben a kő jut, melyet az építők a próbán elvetettek, de amely szegletkővé lett,</verse>
				<verse number="8">ütközés kövévé, botlás sziklájává. Engedetlenségükben beleütköznek az igébe, mire rendeltetett is.</verse>
				<verse number="9">Ti ellenben választott nemzetség, királyi papság, szent nemzet, megtartásra való nép vagytok, hogy annak erényeit hirdessétek, aki titeket a sötétségből az ő csodálatos világosságára elhívott.</verse>
				<verse number="10">Ti egykor nem voltatok nép, most Isten népe vagytok, egykor könyörület nélkül éltetek, most könyörületet nyertetek.</verse>
				<verse number="11">Szeretteim, kérlellek titeket, mint jövevényeket és zarándokokat, hogy tartózkodjatok a hús kívánságaitól, melyek hadat viselnek a lélek ellen.</verse>
				<verse number="12">Nemesen forgolódjatok a nemzetek között, hogy amiben gonosztevőkként szólnak meg, abban a meglátogatás napján nemes tetteitek szemtanúiként dicsőítsék az Istent.</verse>
				<verse number="13">Az Úrért vessétek magatokat minden emberi teremtés alá, akár királynak, mint fölöttes úrnak,</verse>
				<verse number="14">akár helytartóknak, kiket rajta keresztül avégett küld az Isten, hogy a gonosztevőket megbüntessék, a jót cselekvőket megdicsérjék,</verse>
				<verse number="15">mert az az Isten akarata, hogy jó cselekvéssel némítsuk el az esztelen emberek tudatlanságát,</verse>
				<verse number="16">mint szabad emberek, akik azonban a szabadságot nem a gonoszság takarójául használják, hanem úgy, mint akik Isten rabszolgái.</verse>
				<verse number="17">Mindeneket becsüljetek meg, a testvériséget szeressétek, Istent féljétek, a királyt tiszteljétek.</verse>
				<verse number="18">Ti cselédek, teljes félelemmel vessétek magatokat parancsolóitok alá, ne csak a jók és kíméletesek, hanem az álnokok alá is.</verse>
				<verse number="19">Mert kedves dolog az, ha valaki az Istentől felébresztett lelkiismeretéért igazságtalanul szenved, és úgy visel bánatot.</verse>
				<verse number="20">Micsoda dicsőség van abban, ha állhatatosak vagytok ugyan, de vétkezve és arcul veretve? Jót cselekedve és tűrve kell állhatatosságot tanúsítanotok, ezt kegyelemképpen adja az Isten,</verse>
				<verse number="21">erre hívtak el titeket. Mert a Krisztus is szenvedett értetek, példát hagyva hátra néktek, hogy nyomdokaiban járjatok.</verse>
				<verse number="22">Ő vétket nem tett, csalárdságot nem találtak szájában,</verse>
				<verse number="23">mikor gyalázták, gyalázást vissza nem mondott, mikor szenvedett, nem fenyegetőzött, hanem átadta ügyét az igazságosan ítélőnek.</verse>
				<verse number="24">Testében a fára vitte fel vétkeinket, hogy a vétkekre ne legyünk kaphatók, hanem az igazságosságnak éljünk. Véres zúzódásai gyógyítottak meg titeket.</verse>
				<verse number="25">Úgy eltévelyedtetek, mint a juhok, de megtértetek lelketek Pásztorához és Felügyelőjéhez.</verse>
			</chapter>
			<chapter number="3">
				<verse number="1">Ti asszonyok, hasonlóképpen vessétek magatokat saját férjeitek alá, hogyha azok közül némelyek engedetlenek volnának is az igével szemben, feleségük magaviseletén keresztül ige nélkül nyeressenek meg azzal,</verse>
				<verse number="2">hogy szemtanúi lesznek a ti félelemben leélt, szent tisztaságú forgolódásotoknak.</verse>
				<verse number="3">Ne a külső, ne felrakott hajfonatok legyenek a ti ékességetek, ne aranyat rakjatok magatokra, ne ruhákat öltsetek fel,</verse>
				<verse number="4">hanem a szív elrejtett embere ékesítsen benneteket, a szelíd és csendes szellem a maga romolhatatlan valóságában, mely Isten előtt igen nagy értékű.</verse>
				<verse number="5">Istenben reménykedő szent asszonyok úgy ékesítgették ugyanis egykor magukat, hogy saját férjüknek alárendelték magukat,</verse>
				<verse number="6">ahogy Sára is engedelmeskedett Ábrahámnak, mikor őt urának nevezte. Ha jót cselekesztek és szenvedélyek fel nem kavarnak titeket, akkor Sára gyermekei lesztek.</verse>
				<verse number="7">Ti férfiak, mikor az ismeretnek megfelelően együtt éltek a nővel, mintegy erőtelen edénnyel, részesítsétek őket megbecsülésben, mint olyanokat, akik az élet sokféle kegyelmének sorsrészesei, hogy imádságaitokban ne legyetek akadályozva.</verse>
				<verse number="8">Végül mindannyian legyetek egy törekvésűek, egymással együtt szenvedők, a testvéreket kedvelők, irgalmasok, alázatosságra törekvők,</verse>
				<verse number="9">gonoszért gonosszal, gyalázásért gyalázással nem fizetők. Ellenkezőleg: áldjatok, mert arra hívtak el titeket, hogy áldást örököljetek.</verse>
				<verse number="10">Mert aki szeretni akarja az életet, és jó napokat látni, annak nyelve szűnjék meg gonoszt szólni, s ajka ne beszéljen csalárdságot,</verse>
				<verse number="11">hajoljon el a gonosztól és cselekedjék jót, keressen békességet, sőt fusson utána,</verse>
				<verse number="12">mert az Úr az igazságosakon tartja szemét, fülét könyörgésükön, de orcáját a gonosztevők ellen fordítja.</verse>
				<verse number="13">Ki is illetne titeket gonosszal, ha ti a jóért buzogtok?</verse>
				<verse number="14">De, még ha szenvednetek kellene is az igazságosságért, boldogok lesztek. A tőlük való félelem meg ne ijesszen benneteket, nyugtalanná ne tegyen.</verse>
				<verse number="15">Az Urat, a Krisztust szenteljétek meg szívetekben. Mindig készen legyetek arra, hogy bárki is kéri számon a bennetek levő reménységet, bizonyságot tegyetek róla.</verse>
				<verse number="16">De szelíden és félelemmel tegyétek, megőrizve jó lelkiismereteteket, hogy azok, akik a Krisztusban élt jó magaviseleteteket gyalázzák, abban, amiben megszólnak titeket, megszégyenüljenek.</verse>
				<verse number="17">Mert ha Isten akarata úgy hozná magával, hogy szenvednetek kell, akkor jobb, ha jót cselekedve, mint az, ha gonoszat téve szenvedtek.</verse>
				<verse number="18">Mert a Krisztus is meghalt egyszer vétkekért, az igazságos a hamisakért, hogy benneteket Istenhez vezessen, megölte őt a hús ember, de megelevenítette a szellem.</verse>
				<verse number="19">Ebben a szellemben ment el a tömlöcben lévő szellemekhez is, és hirdette nekik az igét.</verse>
				<verse number="20">Ezek a szellemek egykor engedetlenkedtek, amikor Noé napjaiban a bárka készülésekor az isteni hosszútűrés várakozott rájuk. E hosszútűrés ellenére a bárkában mégis kevés, vagyis csak nyolc lélek menekült meg a vízen keresztül.</verse>
				<verse number="21">Ennek a menekülésnek az ellenképe, a vízbemerítés most titeket is megszabadít, ami nem hús szennyének letevése, hanem jó lelkiismeret keresése Istennel szemben a Krisztus Jézus feltámadásán keresztül,</verse>
				<verse number="22">aki miután a mennybe ment, Istennek jobbján van, s alája vannak vetve angyalok, fennhatóságok, és hatalmak.</verse>
			</chapter>
			<chapter number="4">
				<verse number="1">Miután tehát a Krisztus hústól szenvedett, ti is ugyanazzal a gondolattal fegyverkezzetek fel, hogy arra, aki hústól szenvedett, megszűnt a vétek hatást gyakorolni,</verse>
				<verse number="2">hogy többé ne emberi vágyaktól, hanem Isten akaratától ösztönözve éljük le a húsban még hátralévő időnket.</verse>
				<verse number="3">Mert elég volt az, hogy életünknek már eltelt idejében a nemzetek akaratát vittük véghez, amikor kicsapongásokban, kívánságokban, borozásokban, dőzsölésekben, ivásokban és a törvényt félretevő (tiltott) bálványszolgálatokban éltünk.</verse>
				<verse number="4">Idegenkedve nézik, hogy nem káromoljátok Istent, és hogy nem úsztok (futtok) velük együtt a menthetetlen romlásnak ugyanabban az árjában.</verse>
				<verse number="5">Ők majd számot fognak adni annak, aki készen áll élőket és holtakat megítélni.</verse>
				<verse number="6">Hiszen a holtaknak is azért hirdettetett az örömüzenet, hogy ha a hús emberi életsorban ítéletre juttatta is őket, de a szellem isteni színvonalon életre keltse őket.</verse>
				<verse number="7">Közel jött mindeneknek a vége. Legyetek hát józanok és éberek, hogy imádkozni tudjatok.</verse>
				<verse number="8">Mindenekelőtt arra van szükségetek, hogy megfeszülten ápoljátok az egymás iránt való szeretetet, mert a szeretet vétkek tömegét leplezi el.</verse>
				<verse number="9">Egymás iránti viszonyban kedvességet mutassatok a vendégek iránt zúgolódás nélkül.</verse>
				<verse number="10">Mindannyian úgy szolgáljátok ki egymást, ahogy a kegyelemajándékokat kaptátok, ahogyan Isten sok mindenféle kegyelmének nemeslelkű sáfárai teszik.</verse>
				<verse number="11">Ha valaki beszél, úgy szóljon, mintha Isten beszédeit szólná, ha valaki kiszolgál, azzal az erővel tegye, melyet Isten nyújt, hogy a Krisztus Jézuson keresztül mindenekben Isten kapja a dicsőséget. Övé a dicsőség és az uralom az örök korok korain keresztül.</verse>
				<verse number="12">Szeretteim, ne idegenkedjetek a köztetek kigyulladt tűztől, mintha valami idegen dolog történnék veletek. Azért támadt az, hogy megkísértsen titeket.</verse>
				<verse number="13">Sőt, amennyiben közösséget vállaltok a Krisztus szenvedéseivel, örüljetek, hogy majd dicsőségének lelepleződésekor is ujjongva örvendezhessetek.</verse>
				<verse number="14">Ha a Krisztus nevéért szidalmat kaptok, boldogok vagytok, mert megnyugszik rajtatok a dicsőségnek és Istennek Szelleme.</verse>
				<verse number="15">Közületek senki se szenvedjen úgy, mint gyilkos, tolvaj, gonosztevő, vagy mint más dolgába avatkozó.</verse>
				<verse number="16">De ha keresztyénként szenved, nem kell megszégyenülnie, ellenkezőleg, Istennek kell kapnia magasztalást a keresztyén névben.</verse>
				<verse number="17">Mert itt az idő, hogy az Isten házától elindulva elkezdődjék az ítélet. Ám, ha először tőlünk indul el, mi lesz a végük azoknak, akik az Isten örömüzenetének nem engedelmeskednek?</verse>
				<verse number="18">Ha még az igazságos is alig menekül meg, hová lesz az istentelen és a vétkező?</verse>
				<verse number="19">Így hát azok, akik az Isten akaratának megfelelően szenvednek jót cselekedve, bízzák rá lelküket a hű Teremtőre.</verse>
			</chapter>
			<chapter number="5">
				<verse number="1">A köztetek lévő presbitereket, mint presbitertársuk, és mint a Krisztus szenvedéseinek tanúja, valamint a leleplezendő dicsőségnek részese, kérlelem:</verse>
				<verse number="2">Ne kényszerből, hanem önként legeltessétek Istennek köztetek lévő nyáját. Ne a gyalázatos nyereségért, hanem buzgóságból,</verse>
				<verse number="3">ne letiporva a nyájat, mely sorsrészül jutott nektek, hanem a nyáj példaképévé válva.</verse>
				<verse number="4">Ha majd a Főpásztor láthatóvá lesz, ti is el fogjátok vinni a dicsőség hervadhatatlan koszorúját.</verse>
				<verse number="5">Fiatalok, ti is vessétek magatokat az öregebbek alá. Egymással szemben mind az alázatosságra törekvés szolgakötényét övezzétek magatokra, mert az Isten a felfuvalkodottaknak ellenáll, de az alázatosoknak kegyelmet ad.</verse>
				<verse number="6">Alázzátok hát magatokat az Istennek uralkodó keze alá, hogy a maga idejében felmagasztaljon majd titeket.</verse>
				<verse number="7">Vessétek rá minden gondotokat, mert ő törődik veletek.</verse>
				<verse number="8">Legyetek józanok, maradjatok ébren! Ellenfeletek, a vádló, ordító oroszlánként jár körül, s azt keresi, kit nyelhet el.</verse>
				<verse number="9">Szilárd hittel álljatok neki ellen, tudván, hogy a világban élő testvéreiteken ugyanazok a szenvedések teljesednek be.</verse>
				<verse number="10">A mindenfajta kegyelem Istene, ki titeket a Krisztusban örök dicsőségébe kihívott, miután keveset szenvedtetek, helyre fog igazítani, meg fog szilárdítani, fel fog erősíteni, meg fog alapozni.</verse>
				<verse number="11">Övé az uralom az örök korok korain keresztül. Ámen.</verse>
				<verse number="12">Szilvánuszon keresztül, kivel úgy számolok, mint hű testvérrel, kevés szóval írtam nektek, bátorítva, tanúságot téve amellett, hogy az az Isten igazi kegyelme, melyben benne álltok.</verse>
				<verse number="13">Köszönt titeket a Babilonban lévő, veletek együtt kiválasztott gyülekezet, és fiam, Márkusz.</verse>
				<verse number="14">Köszöntsétek egymást a szeretet csókjával. Békesség szálljon mindenekre (mindnyájatokra), akik a Krisztusban vannak.</verse>
			</chapter>
		</book>
		<book number="61">
			<chapter number="1">
				<verse number="1">Simon Péter, a Krisztus Jézus rabszolgája és apostola írja e levelet azoknak, akik Istenünknek és a megmentő Krisztus Jézusnak igazságosságába vetett ugyanolyan értékű hitet nyertek el.</verse>
				<verse number="2">Istennek és Urunknak, Jézusnak megismerése által mindig több kegyelem és békesség töltsön be titeket (… megismerése által gyarapodjék bennetek a kegyelem és békesség).</verse>
				<verse number="3">Abból kell kiindulnom, hogy az ő isteni hatalma annak megismerésén át, aki minket dicsőségével és erényével elhívott, mindennel megajándékozott bennünket, ami az életre és istenfélelelemre (kegyességre) való,</verse>
				<verse number="4">továbbá, hogy ezeken át értékes és igen nagy ígéreteket kaptunk ajándékul, hogy rajtuk keresztül, miután attól a romlástól elmenekültetek, melyet a világban a kívánság okoz, isteni természetet közölhessen veletek.</verse>
				<verse number="5">Ez ígéretekre támaszkodva ti is teljes serénységet vessetek latba, hogy hitetekben erényt nyújthassatok, az erényben megismerést,</verse>
				<verse number="6">a megismerésben önuralmat, az önuralomban állhatatosságot, az állhatatosságban istenfélelmet, (kegyességet)</verse>
				<verse number="7">az istenfélelemben (kegyességben) testvérek kedvelését, a testvérek kedvelésében szeretetet.</verse>
				<verse number="8">Mert ha e dolgok megvannak és sokasodnak, Urunknak, a Krisztus Jézusnak megismerésében sem lesztek sem henyék, sem gyümölcstelenek.</verse>
				<verse number="9">Akinél tudniillik nincsenek meg ezek, az vak és rövidlátó, aki megfeledkezett régi vétkeiből való megtisztulásáról.</verse>
				<verse number="10">Azért annál inkább serénykedjetek testvéreim, hogy elhivatásotokat és kiválasztott voltotokat megszilárdítsátok, mert ha ezt teszitek, nem fogtok sohasem megbotlani.</verse>
				<verse number="11">Mert így gazdag bemenetelt fognak nektek nyújtani Urunknak és Megmentőnknek, a Krisztus Jézusnak örök királyságába.</verse>
				<verse number="12">Ezért készülök titeket szüntelenül emlékeztetni ezekre, noha ismerősök vagytok a jelenvaló igazsággal, sőt megszilárdultatok abban.</verse>
				<verse number="13">Igazságos dolognak tartom azonban, hogy ameddig ebben a sátorban vagyok, emlékeztetéssel ébresztgesselek titeket,</verse>
				<verse number="14">hiszen tudom, hogy sátorom letevése hamarosan bekövetkezik, amint ezt Urunk, a Krisztus Jézus világossá tette nékem.</verse>
				<verse number="15">Serényen fogok arra törekedni, hogy elköltözésem után is ezekről minden időben megemlékezzetek.</verse>
				<verse number="16">Mert nem kibölcselkedett mesék után indultunk, mikor Urunknak, a Krisztus Jézusnak hatalmát és megjelenését megismertettük veletek, hanem azért szóltunk, mert szemtanúi lettünk az ő fensége nagyszerűségének.</verse>
				<verse number="17">Mert mikor Isten, az Atya őt megtisztelte és megdicsőítette, ilyen szózat érkezett hozzá a fenséges dicsőségből: „Ez az én szeretett Fiam, ki elnyerte helyeslésemet.”</verse>
				<verse number="18">Ezt a szózatot mi, akik vele voltunk a szent hegyen, hallottuk.</verse>
				<verse number="19">Így annál szilárdabbul tartjuk a prófétai igét, és helyesen cselekesztek, ha úgy figyeltek rá, mint homályos helyen világító mécsesre, mindaddig, míg felvirrad a nappal, és a hajnalcsillag felkél szívetekben.</verse>
				<verse number="20">Előbb azonban tudnotok kell azt, hogy az írásnak egy próféciája sem származik saját magyarázatunkból,</verse>
				<verse number="21">mert sohasem keletkezett ember akaratából a prófétálás, hanem a Szent Szellemtől vonzva Istenből szóltak bizonyos emberek.</verse>
			</chapter>
			<chapter number="2">
				<verse number="1">Ámde hamis próféták is támadtak a nép között, mint ahogy köztetek is lesznek hamis tanítók, kik veszedelmes szakadásokat csempésznek be, kik a mi parancsolónkat, aki megvásárolta őket, megtagadják, ezek hirtelen veszedelmet vonnak magukra.</verse>
				<verse number="2">Sokan fogják kicsapongásaikat követni. Miattuk fogják káromolni az igazság útját.</verse>
				<verse number="3">Haszonlesésből mesterségesen kiképzett szólamokkal áruba bocsátanak majd titeket. Ezeknek ítélete rég nem tétlen, veszedelmük nem szunnyad.</verse>
				<verse number="4">Mert ha Isten azokat az angyalokat, akik vétkeztek, nem kímélte, hanem őket a tartaroszba süllyesztvén arra rendelte, hogy a homály kötelein ítéletre őrizzék meg őket,</verse>
				<verse number="5">továbbá a régi világot nem kímélte, hanem Noét, az igazságosság hírnökét nyolcadmagával megőrizte, az istentelenek világára pedig az özönvizet bocsátotta,</verse>
				<verse number="6">ha Szodoma és Gomorra városokat romlásra ítélte és elhamvasztotta, példaképül azoknak, akik a jövőben istentelenekké lesznek,</verse>
				<verse number="7">ellenben kiragadta a veszedelemből az igazságos Lótot, kit a törvényszegők kicsapongó magaviselete fárasztott el.</verse>
				<verse number="8">Elfárasztotta az, amit látnia és hallania kellett, mikor a törvényszegők tetteikkel a köztük lakó igazságosnak igazságos lelkét napról-napra kínozták.</verse>
				<verse number="9">Ha tehát az istenteleneket el tudta veszíteni az Úr, akkor az istenfélő ket (kegyeseket) most is ki tudja ragadni a kísértésből, a hamisakat pedig megőrizni büntetésre, az ítélet napjára,</verse>
				<verse number="10">kiváltképpen azokat, akik kívánságtól fertőzötten jártak a hús után, a föléjük rendelt urakat megvetették, önhitt vakmerőket, kik reszketés nélkül mernek dicsőségben élőket káromolni, holott angyalok,</verse>
				<verse number="11">bár az erőben és hatalomban nagyobb angyalok nem mondanak ellenük az Úrnál kárhoztató ítéletet.</verse>
				<verse number="12">Ezek azonban azoknak a beszédre képtelen természeti lényeknek módjára, melyeket arra teremtettek, hogy megfogják és elpusztítsák őket, azokat káromolják, akiket nem ismernek, és azzal, hogy rontanak, maguk is megromlanak,</verse>
				<verse number="13">hamisságuk béreként mások hamisságától szenvednek, gyönyörűség(ük)nek tartják a nappali tivornyát, mocsok- és szégyenfoltok, csalárd kívánságaikban kéjelegve veletek együtt lakmároznak.</verse>
				<verse number="14">Szemük házasságtörő nővel van tele, s meg nem szűnnek vétkezni, elcsalogatják a meg nem szilárdult lelkeket, szívük gyakorlott a haszonlesésben, átoknak gyermekei.</verse>
				<verse number="15">Elhagyták az egyenes utat és eltévelyedtek, minthogy Beor fiá nak, Bálámnak útján indultak el, aki megszerette a hamisság bérét.</verse>
				<verse number="16">Ámde egy beszélni nem tudó, járomhordó állat emberi hangon kiáltva megfeddte törvényszegése miatt, és gátat vetett a próféta esztelensége elé.</verse>
				<verse number="17">Víztelen források ők, vihar kergette felhők, akiknek a sötétség homálya van fenntartva.</verse>
				<verse number="18">Mert kevély, hiábavaló szavakat kiáltozva, kicsapongó hús vágyaival csalogatják azokat, akik még csak kis ideje menekültek el azoktól, akik tévelyegve járnak,</verse>
				<verse number="19">szabadságot ígérnek nekik, holott ők maguk a romlás rabszolgái, mert aki gyengének bizonyul valamivel szemben, rabszolgája az annak.</verse>
				<verse number="20">Ha tudniillik azután, hogy Urunknak és Megmentőnknek, a Krisztus Jézusnak megismerése által a világ fertőzéseitől elmenekültek, de újra beléjük bonyolódnak, azokkal szemben gyengéknek bizonyulnak, akkor utolsó sorsuk rosszabb lesz az elsőnél.</verse>
				<verse number="21">Jobb volna nekik, ha az igazságosság útját meg nem ismerték volna, minthogy azután, hogy megismerték, visszaforduljanak a nekik átadott szent parancsolattól.</verse>
				<verse number="22">Az történt velük, amit az igaz példaszó mond: „Eb visszatér saját okádására”, és „megmosott disznó a sárban hempergéshez”.</verse>
			</chapter>
			<chapter number="3">
				<verse number="1">Ez már a második levelem szeretteim, melyet nektek írok. Ezekkel a levelekkel, emlékeztetéssel napfénytiszta gondolkodást akarok bennetek kelteni,</verse>
				<verse number="2">hogy vissza tudjatok emlékezni a szent próféták korábban mondott beszédeire, és az Úrnak és Megmentőnek az apostolokon át adott parancsolatára.</verse>
				<verse number="3">Mindenekelőtt azt tudjátok meg, hogy az utolsó napokban játékűző gúnyolódók fognak jönni, kik csak vágyaik után járnak</verse>
				<verse number="4">és így beszélnek: „Hol van a beteljesülése annak az ígéretnek, hogy megjelenik? Hiszen attól a naptól fogva, melyen atyáink elaludtak, minden marad úgy, ahogy a világ kezdete óta volt.”</verse>
				<verse number="5">Rejtve van tudniillik előlük, míg ilyen akarat él bennük, hogy az egek régebbi idő óta megvoltak, s hogy a földet vízből s vízen át Isten szava tartotta össze,</verse>
				<verse number="6">hogy ezek múltával az akkori világ víztől elárasztva elveszett,</verse>
				<verse number="7">a mostani egeket és földet ellenben ugyanaz a beszéd a tűz számára tartotta fenn, s hogy az ítéletnek és az istentelen emberek elveszésének napjára őrzi őket.</verse>
				<verse number="8">Ez az egy azonban ne legyen rejtve előletek szeretteim, hogy az Úrnál egy nap annyi, mint ezer esztendő, és ezer esztendő annyi, mint egy nap.</verse>
				<verse number="9">Nem késik el az Úr az ígérettel, mint ahogy némelyek késedelemnek tartják, hanem hosszútűrő irántatok, mivel nem akarja, hogy némelyek elvesszenek, hanem azt akarja, hogy mindenki új felismerésre térjen.</verse>
				<verse number="10">Úgy fog eljönni majd az Úrnak napja, mint egy tolvaj. Ha eljön, az egek zúgva tovatűnnek, az elemek égve felolvadnak, a földet és rajta az ember munkáit nem lelik meg.</verse>
				<verse number="11">Ha ezek így mind feloldódnak, milyenekké kell lennetek szent forgolódásban és istenféle lemben,</verse>
				<verse number="12">hogy kell várnotok, sőt siettetnetek az Isten napjának megjelenését, mely miatt az egek égve feloldódnak majd s az elemek égve megolvadnak.</verse>
				<verse number="13">Új egeket és új földet várunk az ő ígérete szerint, melyekben igazságosság lakozik.</verse>
				<verse number="14">Azért szeretteim, mivel várjátok ezeket, serénykedjetek azon, hogy mocsoktalanoknak és feddhetetleneknek találjon majd titeket, békességben.</verse>
				<verse number="15">Urunknak hosszútűrését a menekülés alkalmának tartsátok, miként a mi szeretett testvérünk, Pál is a neki adott bölcsességgel írt erről nektek,</verse>
				<verse number="16">ahogyan minden levelében tenni szokta, amikor bennük e dolgokról írt. Vannak leveleiben némely nehezen felfogható dolgok, melyeket a tanulatlanok és meg nem szilárdultak félrecsavarnak, ahogy egyéb írásokkal is teszik saját veszedelmükre.</verse>
				<verse number="17">Szeretteim, mivel előre tudjátok ezeket, őrizkedjetek, hogy a törvényt elvető emberek tévelygése magával ne ragadjon titeket, és szilárdságotokból ki ne essetek.</verse>
				<verse number="18">Ellenkezőleg, növekedjetek Urunknak és Megmentőnknek, a Krisztus Jézusnak kegyelmében és megismerésében. Övé legyen a dicsőség most és az örökkévalóság napjáig.</verse>
			</chapter>
		</book>
		<book number="62">
			<chapter number="1">
				<verse number="1">Azt, ami kezdettől fogva volt, aminek fül – és szemtanúi voltunk, amit szemléltünk és kezünk kitapogatott az élet Igéjéből,</verse>
				<verse number="2">– mert láthatóvá lett az élet, s mi szemlélői is voltunk, tanúságot is teszünk róla, hirdetjük is nektek, mint az örökéletet, mely az Atya felé fordulva volt, de nekünk láthatóvá lett,</verse>
				<verse number="3">– szóval, ami szemünk előtt áll és fülünkbe hangzik, azt hirdetjük nektek is, hogy ti is közösségben lehessetek velünk. Mi magunk pedig az Atyával vagyunk közösségben, valamint Fiával, a Krisztus Jézussal.</verse>
				<verse number="4">Ezeket azért írjuk nektek, hogy örömötök (örömünk) teljessé váljék.</verse>
				<verse number="5">Az az üzenet, melyet tőle hallottunk és veletek tudatunk, a következő: Isten világosság, és nincs benne semmi sötétség.</verse>
				<verse number="6">Ha azt mondanánk, hogy közösségben vagyunk vele, és a sötétségben járnánk, hazudnánk, és nem cselekednénk őszintén (igazságot).</verse>
				<verse number="7">Ha ellenben világosságban járunk, ahogy ő világosságban van, közösségben vagyunk egymással, és Fiának, Jézusnak vére megtisztít bennünket minden vétektől.</verse>
				<verse number="8">Ha azt mondanánk, nincs vétkünk, tévútra lépnénk, és az igazság nem volna bennünk.</verse>
				<verse number="9">Ha vétkeinket megvalljuk, hű és igazságos ő arra, hogy elengedje azokat, s bennünket minden hamisságtól megtisztítson.</verse>
				<verse number="10">Ha azt mondanánk, hogy vétek nincs a múltunkban, őt tennénk hazuggá. Ekkor igéje nincs bennünk.</verse>
			</chapter>
			<chapter number="2">
				<verse number="1">Kis gyermekeim, azért írom ezeket néktek, hogy ne vétkezzetek. Ha valaki mégis vétkeznék, van Bátorítónk az Atya felé, az igazságos Jézus, a Krisztus.</verse>
				<verse number="2">Ő engesztelő áldozat is vétkeinkért, nem egyedül a mi vétkeinkért, hanem az egész világért is.</verse>
				<verse number="3">Arról tudjuk meg, hogy az ő ismerete bennünk él, (hogy megismertük őt), hogy rendelkezéseit megőrizzük.</verse>
				<verse number="4">Aki azt mondja, hogy ismeri őt, de parancsolatait nem őrzi, hazug, az ilyenben nincs az igazság.</verse>
				<verse number="5">Aki őrzi beszédét, abban igazán bevégezetté lett az Isten szeretete. Erről tudjuk, hogy őbenne vagyunk.</verse>
				<verse number="6">Aki azt mondja, hogy őbenne marad, az tartozik úgy járni, ahogy ő is járt.</verse>
				<verse number="7">Szeretteim, nem új rendelkezést írok nektek, hanem régi rendelkezést, mely kezdettől fogva nálatok van, a régi rendelkezés az a beszéd, melyet hallottatok.</verse>
				<verse number="8">De most új rendelkezést írok nektek, ami valóság őáltala és tiáltalatok, mert a sötétség elmúlóban van, és az igazi világosság már fénylik.</verse>
				<verse number="9">Aki azt állítja, hogy a világosságban van, de testvérét gyűlöli, mostanig a sötétségben van.</verse>
				<verse number="10">Aki testvérét szereti, a világosságban marad, s nem botolhatnak meg benne az emberek.</verse>
				<verse number="11">De aki gyűlöli testvérét, a sötétségben van, a sötétségben jár, és nem tudja hová megy, mert a sötétség vakká tette a szemét.</verse>
				<verse number="12">Írok nektek kis gyermekek, mert az ő nevéért vétkeitekre megvan a bocsánat.</verse>
				<verse number="13">Írok nektek atyák, mert ismeretet szereztetek arról, aki kezdettől fogva van. Írok néktek ifjak, mert legyőzve tartjátok a rosszat.</verse>
				<verse number="14">Írtam nektek gyermekek, mert ismeretet szereztetek az Atyáról. Írtam nektek atyák, mert ismeretet szereztetek arról, aki kezdettől fogva való. Írtam nektek, ifjak, mert erősek vagytok, Istennek beszéde bennetek marad, és legyőzve tartjátok a rosszat.</verse>
				<verse number="15">Ne szeressétek a világot, se a világban levőket. Ha valaki a világot szereti, az Atya szeretése nincs meg benne,</verse>
				<verse number="16">mert minden, ami a világban van, a hús kívánsága, a szem kívánsága, kérkedő életforma, nem az Atyából, hanem a világból való.</verse>
				<verse number="17">A világ pedig elmúlóban van, és annak kívánsága is. Ám, aki Isten akaratát teszi, megmarad örökké.</verse>
				<verse number="18">Gyermekek, utolsó az óra, s amint hallottátok, hogy antikrisztus jön, hát most sok antikrisztus támadt, innen tudjuk, hogy utolsó az óra.</verse>
				<verse number="19">Közülünk mentek ki, de nem közülünk valók voltak. Hiszen ha közülünk valók lettek volna, velünk maradtak volna, de azért lett így, hogy láthatókká legyenek, mert nem mindnyájan közülünk valók.</verse>
				<verse number="20">Nektek kenetetek van a Szenttől, s mindannyiatoknak ismerete van.</verse>
				<verse number="21">Nem azért írtam nektek, mert nem ismeritek az igazságot, hanem mert ismeritek azt, és mert egy hazugság sincs az igazságból.</verse>
				<verse number="22">Ki a hazug, ha nem az, aki tagadja, hogy Jézus a Krisztus? Az az antikrisztus, aki tagadja az Atyát és a Fiút.</verse>
				<verse number="23">Senkinél sincs az Atya, aki a Fiút tagadja, aki a Fiút vallja, annál ott van az Atya is.</verse>
				<verse number="24">Amit kezdettől fogva hallottatok, az maradjon bennetek, ti pedig a Fiúban és az Atyában maradjatok.</verse>
				<verse number="25">Az az ígéret, melyet ő tett nekünk, az örök élet.</verse>
				<verse number="26">Ezeket azokra vonatkozólag írtam nektek, akik eltévelyítenek titeket.</verse>
				<verse number="27">Bennetek azonban megmarad a kenet, melyet tőle kaptatok, úgyhogy nincs szükségetek rá, hogy bárki is tanítson titeket. Ellenkezőleg. Ahogy az a kenet minden dolog felől tanít titeket, úgy igaz az és nem hazugság, ti pedig maradjatok benne úgy, ahogy tanított titeket.</verse>
				<verse number="28">Most hát kis gyermekeim, maradjatok őbenne, hogyha ő láthatóvá lesz, bizalommal szólhassunk majd, s meg ne szégyenítsen megérkezésekor.</verse>
				<verse number="29">Ha azt tudjátok, hogy ő igazságos, akkor ismerjétek meg azt is, hogy belőle született mindenki, aki az igazságosságot teszi.</verse>
			</chapter>
			<chapter number="3">
				<verse number="1">Lássátok, mekkora szeretetet adott nekünk az Atya, az ő ajándéka, hogy Isten fiainak hívnak minket, és azok is vagyunk. A világ azért nem ért minket, mert nem érti őt.</verse>
				<verse number="2">Szeretteim, most Isten gyermekei vagyunk, s még nem vált láthatóvá, hogy mikké leszünk. Tudjuk, hogyha láthatóvá válik, hasonlókká leszünk hozzá, mert úgy fogjuk őt látni, ahogyan van.</verse>
				<verse number="3">Mindenki, akinek ez a benne vetett reménysége megvan, szent tisztaságot ölt magára (megszenteli magát), amiként ő is szentül tiszta.</verse>
				<verse number="4">Mindaz, aki a vétket teszi, a törvényt is megrontja, a vétek a törvényrontás.</verse>
				<verse number="5">Azt is tudjátok, hogy ő azért lett láthatóvá, hogy elvegye a vétkeket, benne azonban nincs vétek.</verse>
				<verse number="6">Aki őbenne marad, egy sem vétkezik, aki vétkezik, egy sem látta őt, sem nem ismeri őt.</verse>
				<verse number="7">Kis gyermekeim, senki el ne tévelyítsen titeket. Aki az igazságosságot teszi, igazságos, miként ő igazságos,</verse>
				<verse number="8">aki a vétket teszi, a vádlóból való, mert a vádló vétkezik kezdettől fogva. Avégett lett láthatóvá az Isten Fia, hogy lebontsa a vádló munkáit.</verse>
				<verse number="9">Képtelen mindenki a vétkezésre, aki Istenből született, mert az Isten magva benne marad. Nem is képes vétkezni, mert Istenből született.</verse>
				<verse number="10">Ezáltal lesznek láthatókká az Isten gyermekei és a vádló gyermekei, senki sem Istenből való, aki nem az igazságosságot teszi, és aki nem szereti testvérét.</verse>
				<verse number="11">Mert azt az üzenetet hallottátok kezdettől fogva, hogy szeressük egymást,</verse>
				<verse number="12">ne úgy, mint Kain, ki a rossztól való volt és leütötte (megölte) testvérét. Ugyan miért ütötte le (ölte meg)? Mert a tettei rosszak voltak, a testvérének tettei ellenben igazságosak.</verse>
				<verse number="13">Ne csodálkozzatok azon testvéreim, hogy a világ gyűlöl titeket.</verse>
				<verse number="14">Mi tudjuk, hogy átjutottunk a halálból az életre, mert szeretjük testvéreinket. Aki nem szereti, a halálban marad.</verse>
				<verse number="15">Testvérgyilkos (gyilkos, emberölő) mindenki, aki gyűlöli az ő testvérét, és ti tudjátok, hogy egy testvérgyilkosnak (gyilkosnak, emberölőnek) sincs örök élete, mely benne megmaradna.</verse>
				<verse number="16">Arról ismerjük a szeretetet, hogy ő a lelkét tette le értünk, mi is tartozunk a lelkünket letenni testvéreinkért.</verse>
				<verse number="17">Ha valakinek van a világ életre adott javaiból és látja, hogy testvére szükséget lát, mégis elzárja előle lelkének belsejét, hogy maradhatna az olyanban az Isten szeretete?</verse>
				<verse number="18">Kis gyermekeim, ne szóval, ne nyelvünkkel szeressük egymást, hanem tettel és őszintén (igazságban).</verse>
				<verse number="19">Éppen erről fogjuk felismerni, hogy az igazságból valók vagyunk, és ezzel beszélhetjük rá szívünket (őelőtte) arra, hogy ne nyugtalankodjék,</verse>
				<verse number="20">mert ha szívünk félreismerne is bennünket, nagyobb az Isten a szívünknél és ő tud mindent.</verse>
				<verse number="21">Szeretteim, még ha szívünk félreismerne is (megróna is) bennünket, bizalommal fordulunk Isten felé,</verse>
				<verse number="22">úgyhogy ha valamit kérünk, megkapjuk tőle, mert megőrizzük rendelkezéseit, és azt tesszük, ami kedves előtte.</verse>
				<verse number="23">Az az ő rendelkezése, hogy higgyünk Fiának, a Krisztus Jézusnak nevében, és szeressük egymást, amiképpen a rendelkezést adta nekünk.</verse>
				<verse number="24">Ha valaki megőrzi az ő rendelkezéseit, benne marad, és ő is megmarad az ilyenben. Arról ismerjük meg, hogy bennünk marad, arról a Szellemről, akit nekünk adott.</verse>
			</chapter>
			<chapter number="4">
				<verse number="1">Szeretteim, ne higgyetek minden szellemnek, hanem próbáljátok meg a szellemeket, hogy vajon Istentől valók-e, mert sok hamis próféta ment szét a világba.</verse>
				<verse number="2">Erről ismerhetitek meg az Isten Szellemét: Istenből való minden szellem, aki vallást tesz a Krisztus Jézus mellett, aki húsban jött el (aki vallást tesz a Krisztus Jézusról, hogy húsban jött el),</verse>
				<verse number="3">de egy szellem sem Istentől való, aki Jézus mellett nem tesz vallást. Nos, éppen ez az antikrisztusi szellem, akiről azt hallottátok, hogy eljő, s már a világban is van.</verse>
				<verse number="4">Ti Istenből valók vagytok, kis gyermekeim, és legyőztétek amazokat, mert nagyobb az, aki bennetek van, mint aki a világban van.</verse>
				<verse number="5">Ők a világból valók, ezért a világból veszik a beszélni valójukat, és a világ hallgat is rájuk.</verse>
				<verse number="6">Mi Istenből valók vagyunk, az hallgat ránk, aki Istent ismeri, aki Istent nem ismeri, nem hallgat ránk. Erről ismerjük meg az, igazság szellemét és a tévelyítés szellemét.</verse>
				<verse number="7">Szeretteim, szeressük egymást, mert a szeretet Istenből ered, és mindenki szeret, aki Istenből született és Istent ismeri.</verse>
				<verse number="8">Aki nem szeret, nem ismerte meg Istent, mert az Isten szeretet.</verse>
				<verse number="9">Isten szeretete köztünk abban lett láthatóvá, hogy az Isten egyszülött Fiát küldte a világba, hogy rajta keresztül éljünk.</verse>
				<verse number="10">A szeretet nem abban jelentkezik, hogy mi szeretjük Istent, hanem abban, hogy ő szeretett minket, s vétkeinkért engesztelő áldozatul elküldte a Fiát.</verse>
				<verse number="11">Szeretteim, ha az Isten így szeretett minket, mi is tartozunk egymást szeretni.</verse>
				<verse number="12">Soha senki számára nem lett az Isten láthatóvá, ha szeretjük egymást, Isten bennünk marad és akkor az ő szeretete bevégezetté vált bennünk.</verse>
				<verse number="13">Arról ismerjük meg, hogy benne maradunk és ő mibennünk, hogy Szelleméből adott nekünk.</verse>
				<verse number="14">A mi számunkra láthatóvá lett az Isten, és mi tanúságot is teszünk amellett, hogy az Atya elküldte a Fiát a világ Megmentőjéül.</verse>
				<verse number="15">Ha valaki vallást tesz arról, hogy Jézus az Isten Fia, az Isten benne marad, ő pedig az Istenben.</verse>
				<verse number="16">Minálunk megismerésbe és hitbe ment át a szeretet, melyet Isten bennünk tart. Az Isten szeretet, aki tehát a szeretetben marad, az Istenben marad. Isten is őbenne.</verse>
				<verse number="17">Nálunk a szeretet abban lett bevégzetté, hogy az ítélet napján bizalommal szólhatunk majd, mert amilyen az ő helyzete, olyan a mi helyzetünk is ebben a világban.</verse>
				<verse number="18">Félelem nincs a szeretetben, ellenkezőleg a bevégzett szeretet kiűzi a félelmet, mert a félelemnek büntetés jellege van, és aki fél, nem lett bevégzetté a szeretetben.</verse>
				<verse number="19">Mi azért szeretünk, mert előzőleg ő szeretett bennünket.</verse>
				<verse number="20">Ha valaki azt mondja: Szeretem az Istent, ámde gyűlöli testvérét, hazug az, aki ugyanis nem szereti testvérét, akit lát, nem képes szeretni Istent sem, akit nem lát.</verse>
				<verse number="21">Azt a rendelkezést kaptuk tőle, hogy aki Istent szereti, szeresse testvérét is.</verse>
			</chapter>
			<chapter number="5">
				<verse number="1">Mindenki Istenből született, aki hiszi, hogy Jézus a Krisztus. S mindenki, aki szereti a szülőt, szereti azt is, aki attól született.</verse>
				<verse number="2">Arról ismerjük fel, hogy Isten gyermekeit szeretjük, ha ugyanakkor szeretjük Istent, és rendelkezéseit megtesszük.</verse>
				<verse number="3">Mert Isten szeretése abban áll, hogy rendelkezéseit megőrizzük. Rendelkezései pedig nem nehezek,</verse>
				<verse number="4">mert minden, ami Istenből született, legyőzi a világot. A mi hitünk az a győzelem, mely legyőzte a világot.</verse>
				<verse number="5">Ki más a világ legyőzője, ha nem az, aki hiszi, hogy Jézus az Isten Fia?</verse>
				<verse number="6">Ő az, aki vízen és véren át jött, a Krisztus Jézus. Nemcsak vízzel, hanem vízzel és vérrel. És Szelleme az, aki tanúságot tesz, mert a Szellem az igazság.</verse>
				<verse number="7">Mert hárman vannak, akik tanúságot tesznek,</verse>
				<verse number="8">a Szellem, a víz és a vér, és a három ugyanazért az egyért van.</verse>
				<verse number="9">Elfogadjuk az emberek tanúságtételét, de nagyobb az Isten tanúságtétele. Mert ez az Isten tanúságtétele. Mert ő tanúságot tett Fia mellett.</verse>
				<verse number="10">Aki az Isten Fiában hisz, annak megvan önmagában a tanúságtétele. Aki nem hisz az Istennek, az már hazuggá tette őt, mert nem vetette hitét abba a tanúságtételbe (nem hitt abban a tanúságtételben), amellyel Isten tett tanúságot Fia felől.</verse>
				<verse number="11">S ez a tanúságtétel így hangzik: Isten örök életet adott nekünk, és ez az élet az ő Fiában van.</verse>
				<verse number="12">Akié a Fiú, azé az élet. Akinél nincs az Isten Fia, annak nincs élete.</verse>
				<verse number="13">Ezeket azért írtam nektek, hogy tudjátok, hogy örök életet kaptatok, ti, akik hiteteket vetettétek az Isten Fiának nevébe.</verse>
				<verse number="14">A szabadon szólónak az a bizodalma, mely ő vele szemben megvan bennünk, abban igazolódik, hogy meghallgat, ha valamit akarata szerint kérünk tőle.</verse>
				<verse number="15">S ha tudjuk, hogy meghallgat abban, amit kérünk tőle, tudjuk, hogy birtokunkba mentek át a kérések, melyeket kértünk tőle.</verse>
				<verse number="16">Ha valaki látja, hogy a testvére nem halálos vétekkel vétkezik, életet fog neki kérni, s Isten adni fog neki, adni fog azoknak, akik nem halálosan vétkeznek. Van halálra való vétek, nem arról mondom, hogy könyörögjön érte.</verse>
				<verse number="17">Minden hamisság vétek, de van vétek, mely nem halálra szól</verse>
				<verse number="18">Tudjuk, hogy senki nem vétkezik, aki Istenből született, ellenkezőleg, azt, aki Istenből született, megőrzi ő, és a rossz nem érinti.</verse>
				<verse number="19">Tudjuk, hogy Istenből valók vagyunk, és hogy az egész világ a rosszban vesztegel.</verse>
				<verse number="20">Tudjuk azonban, hogy az Isten Fia hozzánk érkezett, és olyan gondolkodást adott nekünk, mellyel megismerhetjük a valóságosat, és hogy benne vagyunk a valóságosban, az ő Fiában, a Krisztus Jézusban. Ő a valóságos Isten és az örök élet.</verse>
				<verse number="21">Kis gyermekeim, őrizzétek meg magatokat a bálványoktól.</verse>
			</chapter>
		</book>
		<book number="63">
			<chapter number="1">
				<verse number="1">A presbiter ír a kiválasztott úrnőnek és gyermekeinek, kiket igazán szeretek, éspedig nem én egyedül, hanem mindazok, akik megismerték az igazságot,</verse>
				<verse number="2">szeretünk az igazságért, mely bennünk marad és örökké velünk lesz.</verse>
				<verse number="3">Kegyelem, irgalom, békesség lesznek velünk, melyek az Atya, az Isten mellől és az Atya Fia, a Krisztus Jézus mellől szállnak alá igazsággal és szeretettel.</verse>
				<verse number="4">Nagyon megörültem, hogy gyermekeid közül olyanokra leltem, akik az igazságban járnak, ahogyan erre rendelkezést kaptunk az Atyánál.</verse>
				<verse number="5">Most azután arra kérlek, úrnőm, nem mintha új rendelkezést írnék neked, ellenkezőleg, kezdettől fogva kaptuk azt a rendelkezést, hogy szeressük egymást.</verse>
				<verse number="6">S a szeretet abban áll, hogy rendelkezései szerint járjunk. A rendelkezés pedig, melyet kezdettől fogva hallottatok, azt mondja, hogy benne járjatok.</verse>
				<verse number="7">Mert sok tévelyítő ment szét a világba, kik nem vallják a Krisztus Jézust, aki húsban jött el. Ez a tévelyítő, és az antikrisztus.</verse>
				<verse number="8">Vigyázzatok magatokra, hogy el ne veszítsétek, amit mi munkáltunk, hanem teljes bért kapjatok.</verse>
				<verse number="9">Senkinél sincs ott az Isten, aki továbbmegy, és nem marad meg a Krisztus tudományában. Annál, aki megmarad a tudományban, ott van az Atya is, a Fiú is.</verse>
				<verse number="10">Ha valaki hozzátok megy, és nem viszi ezt a tudományt, ne fogadjátok azt házatokba, örömkívánással se köszöntsétek.</verse>
				<verse number="11">Mert ha valaki köszönti őt, közösséget vállal annak rossz tetteivel.</verse>
				<verse number="12">Bár sok mondanivalóm volna nektek, nem akartam azt hártyán és tintával elintézni, hanem az a reményem, hogy ott leszek nálatok, és szemtől-szembe beszélhetünk, hogy örömünk teljessé váljék.</verse>
				<verse number="13">Köszöntenek téged kiválasztott nőtestvérednek gyermekei.</verse>
			</chapter>
		</book>
		<book number="64">
			<chapter number="1">
				<verse number="1">A presbiter a szeretett Gájusznak, akit igazán szeretek.</verse>
				<verse number="2">Szeretett testvérem, azért esdekelek, hogy minden tekintetben jól menjen sorod és egészséges légy, mint ahogy lelkednek is jól megy a sora.</verse>
				<verse number="3">Mert igen nagy volt az örömöm, mikor testvérek érkeztek és tanúságot tettek az igaz voltod mellett, amellett, hogy az igazságban jársz.</verse>
				<verse number="4">Nem lehet annál nagyobb örömöm, mint ha hallom, hogy gyermekeim az igazságban járnak.</verse>
				<verse number="5">Szeretett testvérem, hűségesen cselekszel abban, amit a testvérek irányában teszel, éspedig vendégek iránt,</verse>
				<verse number="6">kik az eklézsia előtt tanúskodtak szeretetedről. Nemesen fogsz cselekedni, ha őket Istenhez méltóan indítod útnak.</verse>
				<verse number="7">Hisz ezért a Névért indultak vándorútra, s a pogányoktól semmit sem fogadtak el.</verse>
				<verse number="8">Az ilyeneket tartozunk befogadni, hogy az igazság munkatársaivá lehessünk.</verse>
				<verse number="9">Írtam valamit az eklézsiának, ám Diotrefész, akinek kedves az első helyen levés közöttük, nem fogad el minket.</verse>
				<verse number="10">Ezért, ha elmennék, emlékeztetem majd őt tetteire, melyek mellett rossz szavakat suttog ellenünk, sőt nem elégszik meg ezzel, még a testvéreket sem fogadja el, és akik akarnák ezt tenni, azokat meggátolja, és az eklézsiából kiveti.</verse>
				<verse number="11">Szeretett testvérem, ne utánozd a gonoszt, hanem a jót. Aki jót cselekszik, Istenből való, aki gonoszt cselekszik, az sohasem látta meg az Istent.</verse>
				<verse number="12">Demetriosz mellett mindenki tanúságot tesz, még maga az igazság is, mi is tanúságot teszünk, és te tudod, hogy tanúságtételünk igaz.</verse>
				<verse number="13">Sok írnivalóm volna neked, de nem akarom tintával, tollal megírni neked.</verse>
				<verse number="14">Remélem, hogy hamarosan megláthatlak, és szemtől-szembe beszélhetünk.</verse>
				<verse number="15">Békesség legyen veled! Köszöntenek téged a barátok. Köszöntsd név szerint a barátokat!</verse>
			</chapter>
		</book>
		<book number="65">
			<chapter number="1">
				<verse number="1">Júdás, a Krisztus Jézus rabszolgája, Jakab testvére, az Istenben, az Atyában szeretett, és a Krisztus Jézustól őrzött elhívottaknak.</verse>
				<verse number="2">Mindig több könyörület, békesség és szeretet töltsön be titeket.</verse>
				<verse number="3">Szeretteim, minthogy megvan bennem minden serénység arra, hogy a nekünk közös megmenekülésről írjak nektek, kényszert éreztem az írásra, hogy bátorítsalak titeket, hogy még tovább küzdjetek a szenteknek egyszer átadott hitért.</verse>
				<verse number="4">Belopózkodott ugyanis közénk néhány olyan ember, akik eleve ki voltak írva az ilyen ítéletre, istentelenek, kik Istenünk kegyelmét kicsapongásra váltják át, és a mi egyedüli Parancsolónkat és Urunkat, a Krisztus Jézust megtagadják.</verse>
				<verse number="5">Emlékeztetni akarlak titeket, noha ti egyszer már mindent tudtatok, hogy miután az Úr a népet Egyiptomból kimentette, utólag azokat, akik hitetlenekké lettek, elveszítette,</verse>
				<verse number="6">emlékeztetni akarlak arra, hogy angyalokat, kik uralkodó helyzetüket nem őrizték meg, és saját lakhelyüket elhagyták, a nagy nap ítéletére láthatatlan (örökkétartó) láncokkal megkötöztette, homállyal borította be, őrizetre vetette,</verse>
				<verse number="7">emlékeztetni akarlak- arra, hogy Szodoma és Gomorra és a körülöttük levő városok is, melyek ugyanolyan módon mentek túltengő paráznaságban más hús után, örök tűz büntetését viselve példaképül vannak elénk állítva.</verse>
				<verse number="8">(Hasonlóképpen ezek is) álmodozásukban megfertőzik húsukat, s a föléjük helyezett urakat elvetik, s a dicsőségben élőket káromolják.</verse>
				<verse number="9">Ezzel szemben Mihály uralkodó angyal, mikor a vádlóval perben állt és Mózes teste felől vitázott, nem merészkedett káromló ítéletet mondani ki rá, hanem így szólt: „Majd megdorgál téged az Úr.”</verse>
				<verse number="10">Ezek azonban mindent káromolnak, amit nem ismernek, amihez pedig beszédre képtelen állatokként természettől értenének, azzal megrontják magukat.</verse>
				<verse number="11">Jaj nekik, mert Kain útján indultak el, bérért Bálám tévelygésébe rohantak, és Kóré ellentmondásával vesztek el.</verse>
				<verse number="12">Ezek szégyenfoltokként ülnek ott szeretetvendégségeiteken, és félelem nélkül együtt lakmároznak veletek, miközben magukat legeltetik. Szelektől ide-odaűzött víztelen fellegek ők, késő őszben gyümölcstelenül álló, kétszer meghalt, gyökerestől kitépett fák,</verse>
				<verse number="13">tenger vad hullámai, melyek saját szégyenüket tajtékozzák ki, tévelygő csillagok, kiknek számára örökre a sötétség homályát tartják fenn.</verse>
				<verse number="14">Róluk jövendölt Énok is, Ádámtól a hetedik, mikor így szólt: „Íme, eljött az Úr tízezer szentjével,</verse>
				<verse number="15">hogy ítéletet üljön mindenek ellen, és rábizonyítsa az istentelenekre minden istentelen tettüket, melyekkel istentelenséget követtek el, amellett minden kemény szót, melyet az istentelen vétkezők őellene szóltak.”</verse>
				<verse number="16">Zúgolódók ők, sorsukkal elégedetlenek, vágyaik után járók, nagyratörő szavakat szól szájuk, személyeket csodálnak haszonért.</verse>
				<verse number="17">Ti azonban, szeretteim, emlékezzetek azokra a beszédekre, melyeket Urunknak, a Krisztus Jézusnak apostolai eleve szóltak,</verse>
				<verse number="18">mikor ezt mondták nekünk: Az utolsó időben gúnyolódók támadnak, kik saját vágyaik után fognak járni, azaz az Istent nem félők kívánságai után.</verse>
				<verse number="19">Ők azok, akik válaszfalakat emelnek (elkülönítenek). Lelkiek, Szellem nincs náluk.</verse>
				<verse number="20">Ti azonban, szeretteim, építsétek rá magatokat a ti igen szent hitetekre. Szent Szellemben imádkozva</verse>
				<verse number="21">őrizzétek meg magatokat Isten szeretetében, és várjátok Urunknak, a Krisztus Jézusnak könyörületét az örök élet elnyerésére.</verse>
				<verse number="22">Azután némelyeket ítélettel győzzetek meg,</verse>
				<verse number="23">s a tűzből kiragadva mentsétek meg őket. Némelyeken félelemmel könyörüljetek, gyűlölve még a hústól bemocskolt köntösüket is.</verse>
				<verse number="24">Arra pedig, aki képes titeket botlás nélkül megőrizni, és ujjongás között feddhetetlenségben a maga dicsősége elé állítani,</verse>
				<verse number="25">az egy Istenre, a mi Megmentőnkre szállt az egész kor előtt, száll most is, és szálljon az összes korokon át a Krisztus Jézuson, a mi Urunkon át dicsőség, fenség, uralom, fennhatóság. Ámen.</verse>
			</chapter>
		</book>
		<book number="66">
			<chapter number="1">
				<verse number="1">A Krisztus Jézus lelepleződése, Isten ajándékozta meg vele, hogy rabszolgáinak megmutassa azokat a dolgokat, melyeknek sietve meg kell történniük. Jelképekbe öltöztette, és úgy küldte el angyalán keresztül rabszolgájának, Jánosnak,</verse>
				<verse number="2">aki tanúságot tett az Isten igéje mellett, a Krisztus Jézus bizonyságtétele mellett, s mind amellett, amiket csak látott.</verse>
				<verse number="3">Boldog, aki felolvassa, és boldogok, akik hallgatják a prófétálás szavait és megőrzik a benne megírtakat. Mert közel van az idő.</verse>
				<verse number="4">János az Ázsiában levő hét eklézsiának. Kegyelem és békesség szálljon rátok attól, aki van, volt és eljövendő, továbbá a trón előtt levő hét Szellemtől</verse>
				<verse number="5">és a Krisztus Jézustól, arra hű tanútól, ki a holtak közt az elsőszülött, a föld királyainak fejedelme, ő minket szeretett, vétkeinkből vérével feloldott,</verse>
				<verse number="6">s Istene és Atyja számára királyságot és papokat csinált belőlünk. Övé legyen hát a dicsőség és az uralom az örök korok korain át. Ámen.</verse>
				<verse number="7">Íme jön a felhőkkel, meg fogja őt látni minden szem, azok is, akik átszegezték őt, és gyászt ül miatta a föld minden törzse. Úgy lesz. Ámen.</verse>
				<verse number="8">Én vagyok az Alfa és az Omega – így szól az Úr, az Isten, aki van, volt és eljövendő, a mindeneken uralkodó (a Mindenható).</verse>
				<verse number="9">Én, János, testvéretek a Jézusban való szorongattatásban, királyságban és kitartásban, közösségben vagyok veletek, az Isten igéjéért (igéje miatt) és a Jézus bizonyságtételéért (bizonyságtétele miatt) a Patmosznak nevezett szigetre kerültem.</verse>
				<verse number="10">Szellemben eljutottam az Úr napjára, és akkor a hátam mögül erős hangot hallottam, mintha kürt harsogna,</verse>
				<verse number="11">s az a hang azt mondotta: „Írd könyvbe amit látsz, és küldd el a hét eklézsiának Efézusba, Szmirnába, Pergamonba, Tiatírába, Szárdeszbe, Filadelfiába és Laodiceába.”</verse>
				<verse number="12">Ekkor megfordultam, hogy lássam azt, akinek hangja szólt hozzám, s mikor megfordultam, hét arany mécslábat láttam.</verse>
				<verse number="13">A mécslábak között valakit láttam, aki ember fiához hasonlított. Sarkig érő ruhába volt öltözve, a mellén aranyöv övezte,</verse>
				<verse number="14">feje és haja fehér volt, mint a fehér gyapjú (és a hó),</verse>
				<verse number="15">szeme mintha tűzláng lett volna, lába kemencében olvasztott libanoni érchez hasonlított, hangja mintha víztömeg zúgása lett volna,</verse>
				<verse number="16">jobb kezében hét csillagot tartott, szájából kétélű éles pallos jött elő. A látvány olyan ragyogó volt, mint mikor a nap teljes hatalmával fénylik.</verse>
				<verse number="17">Mikor megláttam őt, úgy estem lábához, mintha halott volnék, de ő rám helyezte jobb kezét és így szólt: „Ne félj! Én vagyok az Első, az Utolsó</verse>
				<verse number="18">és az Élő. Holttá lettem, de íme élek az örök korokon át. Nálam vannak a halálnak és a láthatatlan országnak kulcsai.</verse>
				<verse number="19">Írd meg, amiket láttál, amik vannak, és amiknek ezek után kell bekövetkezniük,</verse>
				<verse number="20">a hét csillag titkát, melyeket jobbomban láttál, meg a hét arany mécslábat. A hét csillag a hét eklézsia angyala, és a hét mécsláb a hét eklézsia.”</verse>
			</chapter>
			<chapter number="2">
				<verse number="1">„Az efézusi eklézsia angyalának írd meg: Ezt mondja az, aki a hét csillagot jobbjában tartja, aki a hét arany mécsláb között jár.</verse>
				<verse number="2">Ismerem tetteidet, fáradozásodat, állhatatosságodat, és hogy nem vagy képes hordozni a gonoszokat, hogy megkísértetted azokat, akik magukat apostoloknak mondják, noha nem azok, és hazugoknak találtad őket.</verse>
				<verse number="3">Állhatatos vagy, terhet hordoztál nevemért, és nem fáradtál bele.</verse>
				<verse number="4">Mégis az a kifogásom ellened, hogy első szeretetedet elhagytad.</verse>
				<verse number="5">Emlékezz vissza, honnan estél ki, térj más felismerésre és tedd az első tetteket. Ha nem teszed, elmegyek, és mécslábadat kimozdítom helyéből, akkor, ha nem térsz más felismerésre.</verse>
				<verse number="6">Az azonban megvan nálad, hogy gyűlölöd a Nikolaiták tetteit, melyeket én is gyűlölök.</verse>
				<verse number="7">Akinek füle van, hallja meg, amit a Szellem az eklézsiának mond. A győzedelmesnek enni adok az élet ligetéből, mely az Isten paradicsomában van.</verse>
				<verse number="8">A szmirnai eklézsia angyalának írd meg: Ezeket mondja az Első és Utolsó, aki halottá lett, de feltámadott.</verse>
				<verse number="9">Ismerem szorongattatásodat és szegénységedet. Mégis gazdag vagy. Ismerem azok rágalmait, akik magukat zsidóknak mondják, de nem azok, hanem a sátán zsinagógája.</verse>
				<verse number="10">Ne félj attól, amit még szenvedned kell. Lám a vádló közületek egyeseket tömlöcbe készül vetni, hogy megkísértessenek, úgyhogy tíz napi szorongattatásotok lesz. Ám légy hű halálig, s odaadom majd neked az élet koszorúját.</verse>
				<verse number="11">Akinek füle van, hallja meg, amit a Szellem az eklézsiának mond. Annak, aki győz, nem fog ártani a második halál.</verse>
				<verse number="12">Azután a pergamoni eklézsia angyalának írd meg: Ezeket mondja az, akinél a kétélű éles pallos van:</verse>
				<verse number="13">Tudom, hol lakol. Ott, ahol a sátán trónja van. Te ragaszkodol nevemhez, és a bennem való hitet nem tagadtad meg, még hű tanúmnak, Antipásznak napjaiban sem, akit nálatok öltek meg, ott, ahol a sátán lakik.</verse>
				<verse number="14">De van kevés kifogásom ellened: Vannak ott nálad olyanok, akik Bálám tanításához ragaszkodnak, aki megtanította Bálákot arra, hogy kelepcét állítson Izráel fiai elé azzal, hogy bálványáldozatot esznek és paráználkodnak.</verse>
				<verse number="15">Így nálad is vannak olyanok, akik ugyanúgy ragaszkodnak a Nikolaiták tanításához. Térj más felismerésre!</verse>
				<verse number="16">Ha nem teszed, sietve elmegyek hozzád, és a szájamból kijövő pallossal harcolni fogok velük.</verse>
				<verse number="17">Akinek füle van, hallja meg, amit a Szellem az eklézsiáknak mond. A győzelmesnek enni adok a rejtett mannából, fehér kövecskét is adok neki, és szavazó cserépre írva új nevet, melyet senki sem ismer, csak aki kapja.</verse>
				<verse number="18">Azután a tiatírai eklézsia angyalának írd meg: Ezeket mondja az Isten Fia, akinek olyan a szeme, mint a tűzláng, és lába hasonló a libanoni érchez:</verse>
				<verse number="19">Ismerem tetteidet, szeretetedet, hitedet, szolgálatodat, állhatatosságodat, és tudom, hogy utolsó tetteid felülmúlják az elsőket.</verse>
				<verse number="20">Ám az a kifogásom ellened, hogy cselekedni hagyod Jezabel asszonyt, ki magát prófétanőnek mondja, s arra tanítja eltévelyítve rabszolgáimat, hogy paráználkodjanak és bálványáldozatot egyenek.</verse>
				<verse number="21">Időt adtam neki, hogy új felismerésre térjen, de nem akarja paráznaságát elhagyni, nem akar más felismerésre térni.</verse>
				<verse number="22">Egyszer csak ágyba vetem őt, azokat is, akik vele házasságot törnek, nagy szorongattatásba, ha el nem hagyja tetteit és nem tér új felismerésre.</verse>
				<verse number="23">Gyermekeit halállal fogom sújtani, úgyhogy meg fogják tudni az összes eklézsiák, hogy én a veséket és szíveket fürkészem. Mindnyájatoknak a tettei szerint fizetek majd.</verse>
				<verse number="24">Nektek azonban, a többi tiatírabelieknek, mindazoknak, akiknél nincs ez a tanítás, akik nem ismerték meg a sátán mélységeit, amint a szavuk jár, azt mondom: Nem vetek más terhet rátok.</verse>
				<verse number="25">Csak épp, hogy abban, amit bírtok, jól megkapaszkodjatok, amíg megérkezem.</verse>
				<verse number="26">Annak, aki győz, és aki végig (célig, határig) megőrzi tetteimet, fennhatóságot fogok adni a nemzeteken,</verse>
				<verse number="27">vasvesszővel fogja őket terelgetni, cserépedényekként törnek széjjel. Mint ahogy én is kaptam Atyámtól,</verse>
				<verse number="28">úgy adom majd neki a hajnalcsillagot.</verse>
				<verse number="29">Akinek füle van, hallja meg, amit a Szellem az eklézsiának mond.</verse>
			</chapter>
			<chapter number="3">
				<verse number="1">A szárdeszi eklézsia angyalának írd meg: Ezeket mondja az, akinél az Isten hét Szelleme és a hét csillag van: Ismerem tetteidet. A neved az, hogy élsz, pedig halott vagy.</verse>
				<verse number="2">Légy éber és támogasd a többieket, akik halni készülnek. Mert úgy találtam, hogy tetteid Istenem előtt nem érték el a teljességet.</verse>
				<verse number="3">Emlékezzél vissza, hogyan kaptad és hallottad, aztán őrizd meg és térj új felismerésre. Ha nem leszel éber, tolvaj módjára érkezem hozzád és nem tudod meg, hogy melyik órában érkezem.</verse>
				<verse number="4">Van azonban kevés név Szárdeszben, kik nem szennyezték be ruháikat, ezek fehér ruhában velem fognak járni, mert méltók rá.</verse>
				<verse number="5">Így azt, aki győz, fehér ruhába fogják öltöztetni, s annak nevét ki nem törlöm az élet könyvéből. Vallást fogok tenni róla Atyám előtt és angyalai előtt.</verse>
				<verse number="6">Akinek füle van, hallja meg, amit a Szellem az eklézsiának mond.</verse>
				<verse number="7">A filadelfiai eklézsia angyalának írd meg: Ezeket mondja a Szent, az Igaz, akinél Dávid kulcsa van, aki megnyit, hogy senki be nem csukja, és bezár, hogy senki meg nem nyitja:</verse>
				<verse number="8">Ismerem a tetteidet. Íme megnyílt ajtót adtam eléd, melyet senki sem képes bezárni. Mert kevés a hatalmad, s mégis megőrizted igémet, és nem tagadtad meg nevemet.</verse>
				<verse number="9">Íme, megtérőket adok neked a sátán zsinagógájából, kik azt mondják magukról, hogy zsidók, pedig nem azok, hanem hazudnak. Lásd, meg fogom azt tenni, hogy eljöjjenek, lábad elé boruljanak és felismerjék, hogy megszerettelek téged.</verse>
				<verse number="10">Mert megőrizted állhatatosságom igéjét. Én is meg foglak őrizni téged, s kimentelek a megkísértés órájából, melynek el kell jönnie az egész lakott földre, hogy megkísértse a földön lakókat.</verse>
				<verse number="11">Sietve megyek hozzád. Kapaszkodj abba, amid van, hogy senki el ne vegye koszorúdat.</verse>
				<verse number="12">A győzelmest oszloppá fogom tenni Istenem templomában, és többet nem fog kimenni onnan. Rá fogom írni Istenem nevét, Istenem városának, az új Jeruzsálemnek nevét, mely az én Istenemtől az égből száll alá, továbbá az én új nevem.</verse>
				<verse number="13">Akinek füle van, hallja meg, amit a Szellem az eklézsiáknak mond.</verse>
				<verse number="14">A laodiceai eklézsia angyalának írd meg: Ezeket mondja az Ámen, a hű és igaz tanú, Isten teremtésének kezdete:</verse>
				<verse number="15">Ismerem tetteidet, hogy sem hideg, sem meleg nem vagy. Bár hideg volnál, vagy meleg.</verse>
				<verse number="16">Így mivel langyos vagy, sem meleg, sem hideg, ki foglak köpni a számból.</verse>
				<verse number="17">Mivel azt mondod: gazdag vagyok, gazdaggá lettem, semmire sincs szükségem, és nem tudod, hogy te vagy a nyomorult, szánalmas, szegény, vak és mezítelen,</verse>
				<verse number="18">azt tanácsolom neked, hogy vásárolj nálam tűzben kiégetett aranyat, hogy gazdag légy, fehér ruhákat, hogy köröskörül borítva légy és ne legyen látható szégyenletes mezítelenséged, és írt, hogy azzal megkend szemedet, hogy láss.</verse>
				<verse number="19">Én mindazokra, akiket kedvelek, vétküket rájuk bizonyítom, és őket megfenyítem: Légy buzgó azért, és térj új felismerésre.</verse>
				<verse number="20">Lásd az ajtóhoz álltam és zörgetek. Ha valaki hallja szómat és ajtót nyit, bemegyek ahhoz, és vele lakomázom, ő pedig énvelem.</verse>
				<verse number="21">A győzelmesnek megadom, hogy velem trónomra üljön, mint ahogy én is győztem, s Atyámmal együtt leültem az ő trónjára.</verse>
				<verse number="22">Akinek füle van, hallja meg, amit a Szellem az eklézsiának mond.”</verse>
			</chapter>
			<chapter number="4">
				<verse number="1">Ezek után láttam. Egy nyitott ajtót láttam a mennyben, és az előbbi hang, melyet úgy hallottam, mikor velem beszélt, mintha kürt harsogna, megszólalt: „Jöjj fel ide. Majd megmutatom neked, hogy mik támadnak ezután.”</verse>
				<verse number="2">Tüstént Szellembe jutottam (Szellemben voltam). Egyszerre csak egy trón állt a mennyben, és a trónon ült valaki.</verse>
				<verse number="3">Aki ült, annak jelensége hasonló volt a jáspis és szárdiusz kőhöz. Szivárvány fogta körül a trónt, s az egész megjelenés olyan volt, mintha smaragdból volna.</verse>
				<verse number="4">A trón körül körben huszonnégy trón volt, és a trónokon huszonnégy vén ült fehér ruhákba öltözötten. A fejükön arany koszorúk voltak.</verse>
				<verse number="5">A trónból villámlások, szózatok és mennydörgések mentek szét. Hét tüzes fáklya is égett a trón előtt, melyek az Istennek hét Szelleme.</verse>
				<verse number="6">A trón előtt mintha kristályhoz hasonló üvegtenger lett volna. A trón közepén és a trónt körülvéve négy élőlény állt, kik elől és hátul telve voltak szemekkel.</verse>
				<verse number="7">Az első élőlény oroszlánhoz hasonlított, a második élőlény bikaborjúhoz hasonlított, a harmadik élőlény arca mintha emberé lett volna, a negyedik élőlény hasonló volt egy repülő sashoz.</verse>
				<verse number="8">A négy élőlény, kik közül mindegyiknek hat-hat szárnya volt, tele volt körül is, belül is szemekkel. Nappal is, éjjel is megszűnés nélkül kiáltották: „Szent, szent, szent az Úr, a mindeneken uralkodó Isten, aki volt, van és eljövendő.”</verse>
				<verse number="9">És valahányszor az élőlények dicsőséget, tiszteletet és hálát adnak a trónon ülőnek, aki az örök korok korain át él,</verse>
				<verse number="10">a huszonnégy vén leborul a trónon ülő előtt s imádják azt, aki az örök korok korain át él, koszorúikat a trón elé vetik és így szólnak:</verse>
				<verse number="11">„Te vagy méltó Urunk és Istenünk, hogy elvedd a dicsőséget, (a) tisztességet, (a) hatalmat, mert te teremtetted a mindenséget, azok azért voltak és teremtetettek, mert te akartad.”</verse>
			</chapter>
			<chapter number="5">
				<verse number="1">Láttam azután egy könyvet a trónon ülő jobb kezében, mely belül is, hátul is tele volt írva és hét pecséttel volt lepecsételve.</verse>
				<verse number="2">Azután láttam egy erős angyalt, aki hangos szóval kihirdette: „Ki méltó arra, hogy felnyissa a könyvet s leoldja pecsétjeit?”</verse>
				<verse number="3">De sem égen, sem földön, sem föld alatt senki sem volt rá képes, hogy felnyissa a könyvet, és hogy belenézzen.</verse>
				<verse number="4">Nagy sírásra fakadtam amiatt, hogy senkit sem találtak méltónak arra, hogy a könyvet felnyissa, sem hogy belenézzen.</verse>
				<verse number="5">Ekkor a vének közül egy így szólt hozzám: „Ne sírj! Nézd, győzött a Júda törzséből való oroszlán, Dávid gyökere, hogy felnyithassa a könyvet és annak hét pecsétjét.”</verse>
				<verse number="6">Ekkor láttam a trón és a négy élőlény között és a vének között egy Bárányt, ki úgy állt ott, mintha meg volna ölve. Hét szarva és hét szeme volt, melyek az Istennek az egész földre szétküldött hét Szelleme.</verse>
				<verse number="7">Ahogy jött, kivette a trónon ülőnek jobbjából a könyvet.</verse>
				<verse number="8">Mikor elvette a könyvet, a négy élőlény és a huszonnégy vén leborultak a Bárány előtt. Mindegyiknél citera (lant) volt és füstölőszerekkel tele aranycsészék, melyek a szentek imádságait tartalmazták.</verse>
				<verse number="9">Ú éneket énekeltek: „Te vagy méltó arra, hogy elvedd a könyvet és felnyisd annak pecséteit, mert megöltek téged, s te véreden minden törzsből, nyelvből, népből és nemzetből lelkeket vásároltál Istennek.</verse>
				<verse number="10">Te Istenünk számára királyokká és papokká tetted őket, s majd ők fognak uralkodni a földön.</verse>
				<verse number="11">Azután láttam újra. Hallottam, hogy a trón, a négy élőlény és a vének körül sok angyal szólalt meg – a számuk tízezerszer tízezer és ezerszer ezer volt –,</verse>
				<verse number="12">s hangos szóval kiáltották: „Méltó a megölt Bárány arra, hogy hatalmat, gazdagságot, bölcsességet, erőt, tisztességet, dicsőséget és áldást kapjon.”</verse>
				<verse number="13">Ekkor minden teremtmény, mely égen, földön, föld alatt és a tengeren van, mindaz, ami ezekben van – hallottam – így szólt: „A trónon ülőt és a Bárányt illeti az áldás, a tisztesség, a dicsőség és az uralom az örök korok korain keresztül.”</verse>
				<verse number="14">Erre a négy élőlény azt mondta: „Ámen.” A vének pedig leborultak és imádásba fogtak.</verse>
			</chapter>
			<chapter number="6">
				<verse number="1">Láttam azután, hogy a Bárány a hét pecsét közül az elsőt felnyitotta. Azután hallottam, hogy a négy élőlény közül egy megszólalt, mintha mennydörgés szólna: „Eredj!”</verse>
				<verse number="2">És én láttam. Egyszer csak indult egy fehér ló. A rajta ülőnél íj volt. Koszorút adtak neki, s ő elindult győztesen, és hogy győzzön.</verse>
				<verse number="3">Mikor a második pecsétet felnyitotta, hallottam, hogy a második élőlény ezt mondta: „Eredj.”</verse>
				<verse number="4">S elindult egy második, tűzvörös ló. A rajta ülőnek elrendelték, hogy vegye el a földről a békességet, hogy egymást öljék. Azután nagy kardot adtak neki.</verse>
				<verse number="5">Mikor a harmadik pecsétet felnyitotta, a harmadik élőlénytől ezt a szót hallottam: „Eredj!” És én láttam. Elindult egy fekete ló. A rajta ülő mérleget tartott a kezében.</verse>
				<verse number="6">Azután egy szózatfélét hallottam a négy élőlény közül, hogy ezt mondta: „A búza literje egy dénár. Három liter árpát egy dénárért. Az olajat és a bort ne bántsd.”</verse>
				<verse number="7">Mikor a negyedik pecsétet felnyitotta, hallottam a negyedik élőlény hangját: „Eredj!”</verse>
				<verse number="8">És én láttam. Elindult egy fakó ló. A rajta ülőnek neve a Halál volt. A láthatatlan ország követte nyomon. Felhatalmazást adtak nekik a föld negyedrésze felett, hogy pallossal, éhínséggel, döghalállal és a föld fenevadjaival öljenek.</verse>
				<verse number="9">Mikor az ötödik pecsétet felnyitotta, láttam az oltár lábánál azokat a lelkeket, akiket az Isten beszédéért s a náluk lévő bizonyságtételért megöltek.</verse>
				<verse number="10">Nagy szóval kiáltoztak: „Meddig nem ítélsz még mi Parancsolónk, te szent és igaz? Meddig nem hozod el a megtorló igazságszolgáltatást a mi vérünkért a föld lakóira?”</verse>
				<verse number="11">Ekkor mindegyikükre fehér palástot adtak, és azt mondták nekik, hogy csak egy kis ideig kell még nyugton lenniük, addig, amíg rabszolgatársaik és testvéreik elérik a teljes számukat, azoknak szintén meg kell öletniük, amint az velük is történt.</verse>
				<verse number="12">Láttam, mikor felnyitotta a hatodik pecsétet, nagy rengés támadt. A nap olyan lett, mint egy fekete szőrszövet. A hold mindenestül vérhez hasonlított,</verse>
				<verse number="13">az ég csillagai lehulltak a földre, mint mikor nagy széltől rázott fügefa későn érő fügéjét szórja el,</verse>
				<verse number="14">az ég eltűnt, ahogyan egy tekercs göngyölődik össze, s minden hegy és sziget kimozdult helyéből.</verse>
				<verse number="15">A föld királyai, a nagyok, az ezredesek, a gazdagok, az erősek, minden rabszolga és szabad a hegyek barlangjaiba és szikláiba rejtőztek.</verse>
				<verse number="16">És azt mondták a hegyeknek és szikláknak: „Essetek ránk és rejtsetek el minket annak orcája elől, aki a trónon ül, és a Bárány haragja elől.</verse>
				<verse number="17">Mert eljött az ő haragjuk nagy napja. S ugyan ki állhatna meg?”</verse>
			</chapter>
			<chapter number="7">
				<verse number="1">Ezek után négy angyalt láttam, akik a föld négy szegletén álltak és uralmuk alatt tartották a föld négy szélét, hogy szél ne fújjon a földön, se a tengeren, se semmi fára.</verse>
				<verse number="2">Majd megláttam egy másik angyalt, amint napkelte felől felszállt. Nála volt az élő Isten pecsétje. Hangos szóval odakiáltott a négy angyalnak, akiknek azt a rendeltetést adták, hogy a földnek és a tengernek ártsanak.</verse>
				<verse number="3">Azt mondta: „Ne ártsatok se a földnek, se a tengernek, se a fáknak, amíg Istenünk rabszolgáit homlokukon el nem pecsételjük.”</verse>
				<verse number="4">Majd meghallottam az elpecsételtek számát: Izráel (fiainak) minden törzséből száznegyvennégyezer az elpecsételt:</verse>
				<verse number="5">Júda törzséből tizenkétezer elpecsételt, Rúben törzséből tizenkétezer, Gád törzséből tizenkétezer,</verse>
				<verse number="6">Áser törzséből tizenkétezer, Naftalim törzséből tizenkétezer, Manasszé törzséből tizenkétezer,</verse>
				<verse number="7">Simeon törzséből tizenkétezer, Lévi törzséből tizenkétezer, Isszakár törzséből tizenkétezer,</verse>
				<verse number="8">Zebulon törzséből tizenkétezer, József törzséből tizenkétezer, Benjámin törzséből tizenkétezer elpecsételt.</verse>
				<verse number="9">Ezek után újra láttam. Láttam (íme) egy nagy tömeget, melyet senki meg nem számlálhatott. Minden nemzetségből jöttek, s törzsekből, népekből, nyelvekből. Ott álltak a trón előtt és a Bárány előtt, fehér palást borította őket, pálmaágak voltak a kezükben</verse>
				<verse number="10">és hangos szóval kiáltották: „A mi Istenünktől jön a menekülés, aki a trónon ül, és a Báránytól.”</verse>
				<verse number="11">Az angyalok mind ott álltak körben a trón, a vének és a négy élőlény körül, arcukra borultak a trón előtt és ily szóval hódoltak az Istennek:</verse>
				<verse number="12">„Ámen! Az áldás, a dicsőség, a bölcsesség, a hálaadás, a tisztesség, a hatalom és az erő Istenünket illeti az örök korok korain keresztül. Ámen.”</verse>
				<verse number="13">Erre a vének közül az egyik megkérdezett engem: „Kik ezek a fehér palástba öltözöttek és honnan jöttek?”</verse>
				<verse number="14">„Uram! Te tudod” – szóltam hozzá. Ő pedig ezt felelte nekem: „Ezek azok, akik a nagy szorongattatásból jönnek, és akik ruháikat megmosták és megfehérítették a Bárány vérével.</verse>
				<verse number="15">Ezért vannak az Isten trónja előtt. Ezért szolgálják őt templomában nappal és éjjel. Az pedig, aki a trónon ül, sátorával takarja be őket,</verse>
				<verse number="16">úgyhogy többet nem fognak éhezni, sem szomjazni, sem a nap heve, sem semmi más hőség nem éri őket,</verse>
				<verse number="17">mert a Bárány, ott fenn a trón közepén terelgeti, s az élet forrásvizeihez vezetgeti őket, az Isten pedig eltöröl szemükről minden könnyet.”</verse>
			</chapter>
			<chapter number="8">
				<verse number="1">Mikor a hetedik pecsétet felnyitotta, az égre mintegy félóráig hallgatás ült.</verse>
				<verse number="2">Azután hét angyalt láttam meg, akik az Isten előtt álltak. Hét kürtöt adtak nekik.</verse>
				<verse number="3">Majd jött egy másik angyal, ki arany füstölőt tartott és odaállt az oltárhoz. Azután sok füstölőszert adtak neki, hogy az összes szentek imádságaival együtt ráhelyezze a trón előtt álló arany oltárra.</verse>
				<verse number="4">A füstölőszerek füstje az angyal kezéből a szentek imádságaival együtt felment az Isten elé.</verse>
				<verse number="5">Ekkor az angyal fogta a füstölőt, megtöltötte az oltár tüzével és levetette a földre. Utána mennydörgések, szózatok és villámlások támadtak, és rengés.</verse>
				<verse number="6">Ekkor a hét angyal, akinél a hét kürt volt, felkészült arra, hogy a kürtöket megfújják.</verse>
				<verse number="7">Kürtölt az első s rá kőeső és vérrel kevert tűz támadt, ezeket levetették a földre. Ekkor a föld harmadrésze megégett, a fák harmadrésze megégett és minden zöld fű megégett.</verse>
				<verse number="8">Kürtölt a második angyal és erre mintha tüzes, égő nagy hegyet vetettek volna a tengerbe. Erre a tenger harmadrésze vérré lett és</verse>
				<verse number="9">meghalt a tengerben lévő teremtmények harmadrésze, melyeknek lelke van, továbbá tönkrement a hajók harmadrésze.</verse>
				<verse number="10">Kürtölt a harmadik angyal és erre az égből nagy csillag hullott alá, mely úgy égett, mint egy fáklya. Ráesett a folyók harmadrészére és a vizek forrásaira.</verse>
				<verse number="11">A csillag nevét Apszintosznak mondják, ürömnek. S a vizek harmadrésze ürömmé lett és sok ember meghalt a víztől, mert az megkeseredett.</verse>
				<verse number="12">Kürtölt a negyedik angyal és megverték a nap harmadrészét, a hold harmadrészét és a csillagok harmadrészét, úgyhogy harmadrészük elsötétült, és nem látszott a nappal harmadrésze, az éjszakával ugyanaz történt.</verse>
				<verse number="13">Újra láttam. Meghallottam, hogy az ég delelőjén egy sas repült s hangos szóval ezt kiáltotta: „Jaj, jaj, jaj a földön lakóknak a még hátralevő három angyal kürtölése miatt, kiknek még ezután kell kürtölniük.”</verse>
			</chapter>
			<chapter number="9">
				<verse number="1">Kürtölt az ötödik angyal is. Ekkor láttam, hogy egy csillag az égből a földre hullott, s hogy odaadták neki a feneketlen mélység kútjának kulcsát.</verse>
				<verse number="2">Az megnyitotta a feneketlen mélység kútját és a kútból úgy szállt fel a füst, mintha nagy kemence füstje lett volna. A kút füstjéből elsötétült a nap és a levegő.</verse>
				<verse number="3">A füstből sáskák mentek szét a földre, s ezeknek olyan hatalmat adtak, amilyen hatalmuk a föld skorpióinak van.</verse>
				<verse number="4">Megmondták azonban nekik, hogy ne ártsanak a föld füvének, se semmi veteménynek, se semmi fának, hanem csak azoknak az embereknek, akiknek homlokán nincs ott az Isten pecsétje.</verse>
				<verse number="5">Azt az utasítást adták nekik, hogy ne öljék meg őket, csak kínlódjanak öt hónapig. Kínjuk olyan, mint a skorpió okozta kín, ha az megszúrja az embert.</verse>
				<verse number="6">Azokban a napokban az emberek keresni fogják a halált, de nem találják meg, kívánnak meghalni, de a halál elfut előlük.</verse>
				<verse number="7">Ami a sáskák hasonlatát illeti, hasonlítanak harcra felkészített lovakhoz, a fejükön koszorúk, melyek olyanok, mintha aranyból volnának, orcájuk olyan, mint az emberi orca,</verse>
				<verse number="8">hajuk mintha női haj volna, foguk, mint az oroszlánok foga,</verse>
				<verse number="9">páncélt is viseltek, olyant, mint az acél, szárnyuk zaja olyan volt, mint harcba futó sok lovasszekér zöreje.</verse>
				<verse number="10">A skorpiókéhoz hasonló farkuk van, meg fullánkjuk, s a farkukban van hatalmuk arra, hogy öt hónapig ártsanak az embereknek.</verse>
				<verse number="11">Király is van föléjük helyezve, a feneketlen mélység angyala, a neve héberül Abaddón, hellénül Apollion, magyarul Vesztő.</verse>
				<verse number="12">Az első jaj tovament, még két jaj jön ezután.</verse>
				<verse number="13">Kürtölt a hatodik angyal s ekkor egy szózatot hallottam annak az arany oltárnak a négy szarva közül, mely az Isten előtt van.</verse>
				<verse number="14">A szózat azt mondta a hatodik angyalnak, akinél a kürt volt: „Oldd el azt a négy angyalt, akik a nagy Eufrátesz folyamnál megkötözve várnak.”</verse>
				<verse number="15">Erre eloldották a négy angyalt, akik órára, napra, hónapra és évre voltak előkészítve, hogy megöljék az emberek harmadrészét.</verse>
				<verse number="16">A lovasseregek száma húszezerszer tízezer volt, hallottam a számukat.</verse>
				<verse number="17">A látomásban ilyeneknek láttam a lovakat és a rajuk ülőket: tűzvörös, jácintkék és kénsárga volt a páncéljuk, fejük olyan volt, mintha oroszlánfejek lettek volna, szájukból tűz, füst és kén áradt ki.</verse>
				<verse number="18">Ez a három csapás ölte meg az emberek harmadrészét, a tűz, a füst és a kén, mely szájukból ömlött.</verse>
				<verse number="19">A lovak hatalma szájukban és farkukban volt, farkuk kígyókhoz hasonlított, azoknak fejük volt s azzal ártottak.</verse>
				<verse number="20">Az emberek többi része, azok, akik nem haltak meg e csapásokban, nem tért új felismerésre, hogy kezük munkáit elhagyták volna, hogy ne borultak volna le az ördögök előtt, arany, ezüst, érc, kő és fabálványok előtt, melyek sem látni, sem hallani, sem járni nem képesek.</verse>
				<verse number="21">Nem tértek új felismerésre, hogy gyilkosságaikat, varázslásaikat, paráználkodásaikat és tolvajlásaikat elhagyták volna.</verse>
			</chapter>
			<chapter number="10">
				<verse number="1">Újra láttam. Egy másik erős angyal szállt le az égből, ki felhőbe öltözött, szivárvány volt a fején, arca olyan volt, mint a nap, lába, mint tűzoszlop.</verse>
				<verse number="2">A kezében nyitott könyvecskét tartott, jobb lábát a tengerre vetette, a balt a földre, azután hangos szóval kiáltott, mint mikor az oroszlán bőg.</verse>
				<verse number="3">Mikor kiáltott, elmondta a hét mennydörgés a maga szózatát.</verse>
				<verse number="4">Mialatt a hét mennydörgés szólt, íráshoz készültem, de ilyen szózatot hallottam a mennyből:  „Tégy pecsétet arra, amit a hét mennydörgés mondott, és ne írd le.”</verse>
				<verse number="5">Ekkor az angyal, akit a tengeren és a földön állva láttam, felemelte jobb kezét az égre</verse>
				<verse number="6">és megesküdött Arra, aki az örök korok korain át él, aki a mennyet és a benne lévőket, a földet és a benne lévőket, a tengert és a benne lévőket teremtette, hogy időt nem mérnek többé,</verse>
				<verse number="7">hanem a hetedik angyal kürtölésének napjaiban, mikor az kürtölni fog, végbe megy az Isten titka, úgy, ahogy azt rabszolgáinak, a prófétáknak örömüzenetként adta</verse>
				<verse number="8">Ekkor az a hang, melyet a mennyből hallottam, ismét szólt hozzám, és ezt mondta: „Eredj, vedd el azt a nyitott könyvecskét, mely a tengeren és földön álló angyal kezében van”</verse>
				<verse number="9">Odamentem az angyalhoz és megmondtam neki, hogy adja ide a könyvecskét. Az azt mondta nekem: „fogd és fald fel!” A gyomrodban keserű lesz, a szádban azonban édes, mint a méz.</verse>
				<verse number="10">Elvettem az angyal kezéből a könyvecskét és megettem. A számban édes volt, mint a méz, de mikor megettem, keserűvé lett a gyomrom.</verse>
				<verse number="11">„Ismét prófétálnod kell – szóltak hozzám – népek, nemzetek, nyelvek és sok király felől.”</verse>
			</chapter>
			<chapter number="11">
				<verse number="1">Ekkor egy mérővesszőhöz hasonló nádszálat adtak nekem, és azt mondták: „Kelj fel és mérd meg az Isten templomát, az oltárt és azokat, akik abban leborulnak.</verse>
				<verse number="2">De a templom külső udvarát hagyd ki, ne mérd meg, mert az a nemzeteknek adatott, akik a szent várost negyvenkét hónapon át tapodni fogják.</verse>
				<verse number="3">Két tanúbizonyságomnak azonban azt a megbízást fogom adni, hogy ezerkétszázhatvan napon át zsákba öltözötten prófétáljanak.”</verse>
				<verse number="4">Ők ama két olajfa és az a két mécsláb, kik a föld Ura előtt állnak.</verse>
				<verse number="5">Ha valaki ártani akar nekik, tűz jön ki szájukból és megemészti ellenségeiket. Ha valaki ártani akar nekik, így kell annak megöletnie.</verse>
				<verse number="6">Hatalmuk van arra, hogy bezárják az eget, hogy prófétálásuk napjai alatt ne essék az eső, és felhatalmazásuk szól a vizekre is, hogy vérré változtassák azokat, és arra is, hogy a földet akármilyen csapással annyiszor verjék meg, ahányszor akarják.</verse>
				<verse number="7">Ha azután tanúságtételük végéhez ér, a feneketlen mélységből feljövő fenevad harcot indít ellenük, legyőzi és megöli őket.</verse>
				<verse number="8">Holttestük ott lesz ama nagy város piacán, melyet szellemileg Szodomának és Egyiptomnak hívnak, ahol Urukat is megfeszítették.</verse>
				<verse number="9">A népekből, nyelvekből, törzsekből és nemzetekből odasereglők három és fél napon át nézik holttestüket, és azt nem engedik sírba tenni.</verse>
				<verse number="10">A földön lakók örülnek és vigadnak miattuk, és ajándékokat küldenek egymásnak, mert ez a két próféta kínozta a földön lakókat.</verse>
				<verse number="11">Három és fél nap elmúltával azonban Istenből élet szelleme szállt beléjük, ők lábra álltak, és nagy félelem szállt azokra, akik szemlélték őket.</verse>
				<verse number="12">Ők pedig hangos szózatot hallottak az égből, mely ezt mondta nekik: „Jöjjetek fel ide!” S felhőben felmentek az égbe, ellenségeik meg figyelték őket.</verse>
				<verse number="13">Ugyanabban az órában nagy rengés támadt, a város tizedrésze leomlott, s a rengésben hétezer emberi név megöletett, a többiek pedig a félelemtől betelten, dicsőséget adtak a menny Istenének.</verse>
				<verse number="14">A második jaj tovament. Íme a harmadik jaj sietve jön.</verse>
				<verse number="15">Kürtölt a hetedik angyal és hangos szózatok támadtak a mennyben, melyek ezt mondták: „Urunké lett a világ királysága és az Ő Felkentjéé. (És) Uralkodni fog az örök korok korain át.”</verse>
				<verse number="16">Ekkor a huszonnégy vén, aki(k) Isten előtt trónján (trónjaikon) ül(nek), Isten előtt arcra borult(ak) s imádattal ezt mondta (mondták):</verse>
				<verse number="17">„Hálát adunk neked, Urunk, Isten, te mindeneken uralkodó, ki vagy, ki voltál, hogy most magadhoz vetted a te nagy hatalmadat és királyságra léptél.</verse>
				<verse number="18">Megharagudtak a nemzetek, de aztán eljött a te haragod és a holtak ideje arra, hogy megítéltessenek, arra is, hogy rabszolgáidnak, a prófétáknak, a szenteknek és a te nevedet félőknek, kicsiknek és nagyoknak megadd bérüket, és hogy megrontsd a föld megrontóit.”</verse>
				<verse number="19">Erre megnyílt az Isten temploma a mennyben, és templomában láthatóvá lett a szövetség ládája. Villámlások, szózatok, mennydörgések, rengés és nagy kőeső támadt.</verse>
			</chapter>
			<chapter number="12">
				<verse number="1">Majd egy nagy jelkép lett láthatóvá az égen, egy asszony, ki a napba öltözött, kinek lába alatt a hold volt, és fején tizenkét csillagból koszorú.</verse>
				<verse number="2">Ez az asszony terhes volt, s fájdalmában, szülési kínok között kiáltozott.</verse>
				<verse number="3">Utána egy másik jelkép látszott az égen, egy nagy tüzes sárkány, kinek hét feje és tíz szarva volt és fejein hét korona.</verse>
				<verse number="4">Ez farkával az ég csillagainak harmadrészét söpörte, majd a földre vetette őket. Ekkor a sárkány a szülni készülő asszony elé állt, hogy amikor szül, annak gyermekét felfalja.</verse>
				<verse number="5">Az asszony fiat szült, férfimagzatot, ki vasvesszővel fogja majd az összes nemzeteket terelni. Gyermekét azután elragadták az Istenhez és annak trónjához,</verse>
				<verse number="6">az asszony pedig a pusztába futott, hol Isten helyet készített számára, hogy ott táplálják ezerkétszázhatvan napig.</verse>
				<verse number="7">Azután harc támadt az égben: Mihály és angyalai készen álltak, hogy hadat viseljenek a sárkánnyal, a sárkány is hadba szállt, és angyalai.</verse>
				<verse number="8">De nem volt ereje megállani, úgyhogy többé nem maradt számára hely a mennyben.</verse>
				<verse number="9">Ekkor levetették a nagy sárkányt, az ősi kígyót, kinek vádló és sátán a neve, ki az egész lakott földet eltévelyíti. Levetették a földre, s levetették vele angyalait.</verse>
				<verse number="10">Ekkor hangos szót hallottam az égben, mely ezt mondta: „Most lett a szabadítás, a hatalom, a királyság Istenünké, és a fennhatóság az ő Felkentjéé, mert testvéreink vádolóját levetették, azt, ki éjjel-nappal vádolta őket Istenünk előtt.</verse>
				<verse number="11">Testvéreink legyőzték őt a Bárány vérével s tanúságtételük szavával, és azzal, hogy lelküket nem szerették halálig.</verse>
				<verse number="12">Vigadjatok azért egek és ti bennük sátorozók! Jaj a földnek és a tengernek, mert leszállt a vádló hozzátok nagy indulattal, tudva, hogy kevés ideje van.”</verse>
				<verse number="13">Mikor a sárkány látta, hogy földre vettetett, üldözőbe fogta az asszonyt, aki a férfimagzatot szülte.</verse>
				<verse number="14">Az asszonynak ekkor ama nagy sas két szárnyát adták, hogy a pusztába helyére repüljön, hogy ideig, időkig és félidőig ott táplálják, ahonnan a kígyó arca elfordul</verse>
				<verse number="15">Ekkor a kígyó vizet okádott szájából az asszony után, akkorát, mint egy folyamot, hogy az asszonyt a folyammal elsodortassa.</verse>
				<verse number="16">De a föld segített az asszonynak, megnyitotta száját és felitta a folyamot, melyet a sárkány kiokádott szájából.</verse>
				<verse number="17">A sárkány haragra gyulladt ekkor az asszony miatt, és elment, hogy a többiek ellen indítson háborút, kik az asszony magvából valók, azok ellen, akik Isten parancsolatait megőrzik, s akiknél ott van a Jézusról szóló bizonyságtétel.</verse>
				<verse number="18">Odaállt hát a tenger fövenyére.</verse>
			</chapter>
			<chapter number="13">
				<verse number="1">Láttam ekkor, hogy egy fenevad szállt fel a tengerből, kinek tíz szarva és hét feje volt, szarvain tíz korona és fejein káromló nevek.</verse>
				<verse number="2">A fenevad, melyet láttam, párduchoz volt hasonló, lába, mintha medve lába volna, szája, mintha oroszlánnak szája. A sárkány hatalmát, trónját adta oda neki, továbbá messze terjedő fennhatóságot.</verse>
				<verse number="3">Fejei közül egy olyan volt, mintha halálos sebbel sújtották volna, de halálos sebét orvosolták. Az egész föld bámulva ment a fenevad után,</verse>
				<verse number="4">leborulva imádta a sárkányt, mert az adta a fennhatóságot a fenevadnak. De imádták a fenevadat is, és ezt mondták: „Ki hasonló a fenevadhoz és ki képes megharcolni vele?”</verse>
				<verse number="5">Ekkor nagy dolgokat és káromlásokat szóló szájat adtak a fenevadnak, és fennhatóságot adtak neki, hogy negyvenkét hónapig cselekedhessék.</verse>
				<verse number="6">Isten felé fordulva káromlásra nyitotta száját. Isten nevét és sátorát káromolta, továbbá a mennyben lakókat.</verse>
				<verse number="7">Arra is engedelmet kapott, hogy hadat viseljen a szentekkel és legyőzze őket. Fennhatóságot adtak neki minden törzsön, népen, nyelven és nemzeten.</verse>
				<verse number="8">Imádattal fognak eléje borulni a földön lakók, mindaz, akinek neve nincs beírva annak a Báránynak életkönyvébe, akit a világ megalapítása óta megöltek.</verse>
				<verse number="9">Ha valakinek füle van, hallja meg:</verse>
				<verse number="10">ha valaki fogságra visz, maga is fogságra megy, ha valaki karddal öl, annak karddal kell megöletnie. Itt tűnik ki a szentek állhatatossága és hite!</verse>
				<verse number="11">Azután láttam, hogy egy másik fenevad száll fel a földből. Annak a Bárányéhoz hasonló két szarva volt, de úgy beszélt, mint a sárkány.</verse>
				<verse number="12">Az első fenevadnak teljes felhatalmazásával cselekszik, annak színe előtt. Megcselekszi, hogy a föld és a benne lakók az első fenevadat imádják, azt, akinek halálos sebét orvosolták.</verse>
				<verse number="13">Nagyszerű jeleket is tesz, úgyannyira, hogy az emberek szeme láttára tüzet hoz le az égből a földre.</verse>
				<verse number="14">A jelekkel, melyeket azért adtak neki, hogy a fenevad előtt tegye őket, eltévelyíti a földön lakókat. Arra bíztatja a földön lakókat, hogy készítsék el annak a fenevadnak képmását, kinek a kardsebe van, s ki megéledt abból.</verse>
				<verse number="15">Hatalmat adtak neki arra, hogy szellemet adjon a fenevad képmásába, hogy a fenevad képmása megszólaljon, arra is, hogy véghezvihesse, hogy mindazokat, akik nem imádják a fenevad képmását, megöljék.</verse>
				<verse number="16">Mindenkit arra kényszerít, kicsinyeket és nagyokat, gazdagokat és szegényeket, szabadokat és rabszolgákat, hogy jelt tegyenek jobb kezükre, vagy homlokukra,</verse>
				<verse number="17">hogy senki más ne tudjon vásárolni vagy eladni, csak aki bélyegül viseli a fenevad nevét vagy nevének számát.</verse>
				<verse number="18">Ebben áll a bölcsesség próbája. Kinek értelme van, számítsa ki a fenevad számát! Emberi szám az. A száma: hatszázhatvanhat.</verse>
			</chapter>
			<chapter number="14">
				<verse number="1">Láttam. Egyszerre a Bárány ott állt a Sion hegyén és vele száznegyvennégyezren olyanok, akik homlokukra írva viselték az ő nevét és Atyjának nevét.</verse>
				<verse number="2">Hangot hallottam a mennyből, mintha sok víz zúgna, vagy mintha nagy mennydörgés szólna, olyan volt a hang, melyet hallottam, mintha citerások pengetnék citerájukat.</verse>
				<verse number="3">Új dalt énekeltek a trón, a négy élőlény és a vének előtt, és senki sem volt képes megtanulni a dalt, csak a száznegyvennégyezer, akiket megvásároltak a földről.</verse>
				<verse number="4">Ők azok, akik asszonyokkal nem szennyezték be magukat, hiszen szüzek. Ők azok, akik a Bárányt mindenhova követik, ahová csak megy. Őket zsengéül vásárolták meg az emberek közül Istennek és a Báránynak.</verse>
				<verse number="5">Szájukban nem találtak hazugságot, feddhetetlenek.</verse>
				<verse number="6">Láttam azután egy másik angyalt, ki az ég delelőjén repült. Nála volt az örökkévaló örömüzenet, hogy kihirdesse a földön lakóknak, minden nemzetnek, törzsnek, nyelvnek és népnek.</verse>
				<verse number="7">Erős hangon szólt: „Féljétek az Istent és adjatok neki dicsőséget, mert eljött ítéletének órája. Boruljatok le az előtt, aki a mennyet, földet, tengert és a vizek forrásait alkotta.”</verse>
				<verse number="8">Azután másik, második angyal követte és szólt: „Leomlott, leomlott a nagy Babilon, mely parázna indulatának borával megitatta az összes nemzetet.”</verse>
				<verse number="9">Megint más, harmadik angyal követte azokat, és nagy hangon mondta: „Ha valaki a fenevad előtt, vagy annak képe előtt leborul, s homlokára vagy kezére veszi annak jegyét,</verse>
				<verse number="10">szintén inni fog az Isten indulatának borából, melyet keveretlenül szolgálnak fel haragjának poharában, s tűzzel és kénkővel fogják kínozni Isten szent angyalai előtt és a Bárány előtt.</verse>
				<verse number="11">Kínlódásuknak füstje felszáll majd az örök korok korain át, nem lesz nyugvásuk sem nappal, sem éjjel azoknak, akik a fenevad előtt és annak képmása előtt leborulnak, sem annak, aki magára veszi a fenevad nevének bélyegét.</verse>
				<verse number="12">Itt tűnik ki a szentek állhatatossága, azoké, akik őrzik Isten parancsolatait és a Jézusba vetett hitet.”</verse>
				<verse number="13">Azután szózatot hallottam az égből, mely így hangzott: „Írd meg: Mostantól fogva boldogok a halottak, akik az Úrban halnak meg. Csakugyan – így szól a Szellem –, itt az ideje, hogy fáradalmaiktól megnyugodjanak. Mert tetteik velük haladva követik őket.”</verse>
				<verse number="14">Újra láttam. Egyszerre fehér felhő tűnt fel, s a felhőn ült valaki, aki ember Fiához hasonlított. A fején arany koszorú volt, a kezében éles sarló.</verse>
				<verse number="15">Azután egy másik angyal jött elő a templomból s az erős hangon odakiáltott a felhőn ülőnek: „Nyújtsd ki sarlódat és arass, mert eljött az aratás órája, mert megszáradt a föld aratnivalója.”</verse>
				<verse number="16">Ekkor a felhőn ülő sarlóját a földnek vetette, és a föld learattatott.</verse>
				<verse number="17">Megint másik angyal jött elő az égben lévő templomból, s annál szintén éles sarló volt.</verse>
				<verse number="18">Az oltártól előjött egy másik angyal is, kinek fennhatósága volt a tűzön és hangos szóval kiáltott annak, akinél az éles sarló volt: „Nyújtsd ki éles sarlódat és szüreteld le a föld szőlőtőkéjének fürtjeit, mert megértek annak bogyói.”</verse>
				<verse number="19">Erre az angyal ráhelyezte a földre sarlóját, leszüretelte a föld szőlőtőkéjét s bevetette azt Isten indulatának nagy sajtójába.</verse>
				<verse number="20">A sajtót a városon kívül taposták, s vér folyt ki a sajtóból a lovak zablájának magasságáig ezerhatszáz stádium terjedelemben.</verse>
			</chapter>
			<chapter number="15">
				<verse number="1">Megint más, nagy, csodálatos jelképet láttam az égben: hét angyalt, kiknél a hét utolsó csapás volt, mert ezekkel ért el végéhez az Isten indulata.</verse>
				<verse number="2">Láttam. Úgy tetszett, mintha tűzzel kevert üvegtenger lett volna előtte. Láttam azokat, akik győztek a fenevadon, annak képmásán, nevének számán. Ott álltak az üvegtengernél és Isten citerái voltak náluk.</verse>
				<verse number="3">Mózesnek, Isten rabszolgájának dalát és a Bárány dalát énekelték: „Nagyok és csodálatosak a te tetteid Urunk, Isten, mindeneken Uralkodó. Útaid igazságosak és igazak, óh nemzetek Királya.</verse>
				<verse number="4">Ki ne félne téged Urunk, és ki ne dicsőítené neved?!  Mert egyedül vagy olyan, amilyent a törvény kíván. Mert közeledbe jönnek majd az összes népek és leborulnak előtted, hiszen a te igazságos útjaid láthatókká lettek.”</verse>
				<verse number="5">Ezek után láttam. A mennyben kinyílt a bizonyságtétel sátorának temploma</verse>
				<verse number="6">s előjött a templomból az a hét angyal, akiknél a hét csapás volt. Tiszta, fénylő gyolcsba öltözve jöttek, mellüket aranyöv övezte.</verse>
				<verse number="7">A négy élőlény közül az egyik a hét angyalnak hét aranycsészét adott, melyek az örök korok korain át élő Isten indulatával voltak megtöltve.</verse>
				<verse number="8">Az Isten dicsősége és hatalma azonban füsttel töltötte meg a templomot, úgyhogy senki addig be nem léphetett a templomba, ameddig a hét angyal hét csapása végéhez nem érkezik.</verse>
			</chapter>
			<chapter number="16">
				<verse number="1">A templomból hangos szózatot hallottam, mely ezt mondta a hét angyalnak: „Menjetek el és öntsétek ki az Isten indulatának hét csészéjét a földre!”</verse>
				<verse number="2">Elment az első: kiöntötte csészéjét a földre, s gonosz és rossz fekély támadt azokon az embereken, akik a fenevad bélyegét viselték és képe előtt leborultak.</verse>
				<verse number="3">A második a tengerre töltötte ki csészéjét, és abból olyan vér támadt, minta halotté volna, úgyhogy a tengerben levő összes élőlények meghaltak.</verse>
				<verse number="4">A harmadik a folyókra és a vizek forrásaira töltötte, csészéjét és azok vérré váltak.</verse>
				<verse number="5">Hallottam a vizek angyalát szólni: „Igazságos vagy te, ki vagy és voltál, Te Törvényszerű, hogy ezeket az ítéleteket hoztad.</verse>
				<verse number="6">Mert szentek és próféták vérét ontották ki, és most vért adtál inniuk. Megérdemelték.”</verse>
				<verse number="7">Hallottam, hogy megszólalt az oltár: „Uram, mindeneken uralkodó Isten. Csakugyan igazak és igazságosak ítéleteid.”</verse>
				<verse number="8">A negyedik a napra töltötte ki csészéjét, s elrendelték neki, hogy tűzzel perzselje az embereket.</verse>
				<verse number="9">Nagy hőség perzselte az embereket, úgyhogy káromolni kezdték az Isten nevét, akinek fennhatósága volt ezeken a csapásokon, és nem tértek más felismerésre, hogy dicsőséget adjanak neki.</verse>
				<verse number="10">Az ötödik a fenevad trónjára öntötte ki csészéjét, úgyhogy annak királysága elsötétedett. A nyelvüket harapdálták kínjukban</verse>
				<verse number="11">s a mennynek Istenét káromolták kínjaik és fekélyeik miatt, de nem tértek új felismerésre, és nem hagyták el tetteiket.</verse>
				<verse number="12">A hatodik a nagy Eufrátesz folyamra öntötte ki csészéjét, úgyhogy annak vize kiszáradt, hogy a napkeleti királyok útja elkészüljön.</verse>
				<verse number="13">Ekkor láttam, hogy a sárkány szájából, a fenevad szájából és a hamis próféta szájából három tisztátalan szellem jött elő, melyek olyanok voltak, mint a békák.</verse>
				<verse number="14">Ördögi szellemeknek csoda jeleket tevő szellemei ezek, akik szétmennek az egész lakott föld királyaihoz, hogy összegyűjtsék őket a mindeneken uralkodó Isten nagy napjának ütközetére.</verse>
				<verse number="15">Lásd! Tolvajként megyek el. Boldog, aki ébren lesz és megőrzi ruháit, hogy mezítelenül ne járjon, és meg ne lássák torz alakját.</verse>
				<verse number="16">S összegyűjtötte őket a héberül Harmagedónnak nevezett helyre.</verse>
				<verse number="17">A hetedik a levegőre öntötte ki csészéjét. Ekkor a templomból a tróntól hatalmas szózat tört elő: „Meglett!”</verse>
				<verse number="18">S erre villámlások, szózatok és mennydörgések támadtak, és nagy rengés keletkezett, amilyen nem támadt, amióta ember lett a földön, n em támadt soha ekkora nagy rengés.</verse>
				<verse number="19">Erre a nagy város három részre szakadt, és a nemzetek városai leomlottak. Az Isten előtt megemlékeztek a nagy városról, és az Isten haragos indulatának borával telt poharat adtak neki.</verse>
				<verse number="20">Erre minden sziget eltűnt, s a hegyekre nem találtak rá többé.</verse>
				<verse number="21">Tálentomnyi jegekből nagy eső zuhogott az égből az emberekre. (Akkora jegek zuhogtak az égből az emberekre, mint egy-egy talentom.) A jégeső csapása miatt az emberek káromolták az Istent, mert igen nagy volt az a csapás.</verse>
			</chapter>
			<chapter number="17">
				<verse number="1">A hét csészével ellátott hét angyal közül az egyik eljött és beszélni kezdett velem: „Jer, megmutatom neked annak a nagy paráznának ítéletét, aki a sok víz mellett ül.</verse>
				<verse number="2">Kivel a föld királyai paráznaságba estek, és akinek paráznasága borként megrészegítette a földön lakókat.”</verse>
				<verse number="3">Szellemben egy pusztába vitt el engem, s ott láttam azon a veres fenevadon, aki hemzsegett a káromló címektől, s akinek hét feje és tíz szarva volt, ülni egy asszonyt.</verse>
				<verse number="4">Az asszonyt bíbor és veres ruha burkolta, arany, drágakő és gyöngyök ékesítették, kezében undorító paráznaságával és tisztátalanságaival teletöltött aranycsészét tartott.</verse>
				<verse number="5">Homlokára név volt írva, egy titok: „A nagy Babilon a föld paráznáinak s utálatosságainak anyja.”</verse>
				<verse number="6">Láttam, hogy az asszony a szentek vérétől és Jézus tanúinak vérétől részeg volt. Nagy döbbenet fogott el, mikor megláttam.</verse>
				<verse number="7">„Miért döbbentél meg? – szólított meg az angyal. Megmondom én neked az asszony titkát és a fenevad titkát, aki hordozza őt, akinek hét feje és tíz szarva van.</verse>
				<verse number="8">A fenevad, akit láttál: volt, de nincsen, ám előjönni készül a feneketlen mélységből, azután veszedelmére megy. A földön lakók, kiknek neve nincs az élet könyvébe beírva a világ megalapítása óta, csodálkozni fognak, mikor meglátják a fenevadat, hogy az volt, de nincs, ámde meg fog érkezni.</verse>
				<verse number="9">Ide kell a bölcsességgel megáldott értelem. A hét fej hét hegy, melyeken az asszony rajta ül. Király is hét van:</verse>
				<verse number="10">öt elesett, egy van, a másik még nem jött el, ha eljön, kevés ideig kell maradnia.</verse>
				<verse number="11">Az a fenevad pedig, mely volt és nincs, maga lesz a nyolcadik s a hét közül való, és veszedelemre megy.</verse>
				<verse number="12">A tíz szarv is, melyeket láttál, tíz király, kik még nem kaptak királyságot, de a fenevaddal együtt egy órára királyoknak járó fennhatóságot fognak kapni.</verse>
				<verse number="13">Ezek egy szándékon lesznek, hatalmukat és jogaikat azonban átadják majd a fenevadnak.</verse>
				<verse number="14">A Bárány ellen fognak harcba szállni, de a Bárány le fogja győzni őket, mert uraknak Ura és királyoknak Királya, s vele fognak győzni az elhívottak, kiválogatottak és hűségesek.”</verse>
				<verse number="15">Majd így szólt hozzám: „A vizek, melyeket ott láttál, ahol a parázna ül, népek, tömegek, továbbá nemzetek és nyelvek.</verse>
				<verse number="16">A tíz szarv, melyeket láttál és a fenevad, meg fogják gyűlölni a paráznát, pusztává és mezítelenné teszik, húsát megeszik, őt magát tűzzel égetik meg majd.</verse>
				<verse number="17">Mert az Isten adta szívükbe, hogy az ő szándékát tegyék meg, hogy egy szándékon cselekedjenek, és hogy királyságukat a fenevadnak adják, míg Isten beszédei végbe nem mennek.</verse>
				<verse number="18">Az asszony, akit láttál, az a nagy város, melynek királysága van a föld királyain.”</verse>
			</chapter>
			<chapter number="18">
				<verse number="1">Ezek után azt láttam, hogy egy másik angyal szállt alá az égből, akinek nagy hatalomkört adtak, és akinek dicsősége elsötétítette (bevilágította) a földet.</verse>
				<verse number="2">Erős hangon kiáltotta: „Leomlott, leomlott a nagy Babilon, ördögi szellemnek lakóhelyévé vált, mindenféle tisztátalan szellemnek tömlöcévé, mindenféle tisztátalan és gyűlöletes madárnak tömlöcévé,</verse>
				<verse number="3">mivel parázna indulatának borával itatta meg az összes nemzeteket, és a föld királyai vele paráználkodtak. A föld kalmárai is abból a hatalomból gazdagodtak meg, melyet az ő túltengő jóléte teremtett.”</verse>
				<verse number="4">Majd más szózatot hallottam az égből, mely így szólt: „Én népem, jöjjetek ki közüle, hogy ne legyetek majd vétkeivel közösségben, és hogy csapásaiból ne kapjatok!</verse>
				<verse number="5">Mert vétkei az égig tornyosodtak és Isten megemlékezett hamisságaikról.</verse>
				<verse number="6">Fizessetek úgy neki, ahogy ő is fizetett, tetteihez mérten a kétszeresnek kétszeresét adjátok meg neki, abba a pohárba, melyet ő kevert, kétszereset keverjetek neki!</verse>
				<verse number="7">Amekkora volt dicsekedése és túltengő jóléte, akkora kínt és gyászt adjatok neki. Mert így gondolkodott szívében: Mint egy királynő úgy ülök trónomon, özvegy nem vagyok, gyászt nem látok soha.</verse>
				<verse number="8">Ezért egy napon fognak megérkezni csapásai: halál, gyász, ínség. És tűzzel fogják megégetni. Mert erős az Úr, az Isten, ki elítélte őt.”</verse>
				<verse number="9">„Siratni, gyászolni fogják őt a föld királyai – kik paráználkodtak, és vele dúskálkodtak –, mikor égésének füstjét fogják látni.</verse>
				<verse number="10">A parázna kínja keltette félelem miatt távol fognak állni, és ezt mondják: Jaj! Jaj! Te nagy város Babilon, te erős város, hogy egy órában jött el ítéleted.</verse>
				<verse number="11">A föld kereskedői siratják és gyászolják, mert hajórakományukat senki sem vásárolja többé,</verse>
				<verse number="12">nem vásárolják aranyból, ezüstből, drágakőből, gyöngyökből, gyolcsból, bíborból, selyemből, skarlátból álló h ajórakományukat, semmiféle citromfát, semmiféle elefántcsont eszközt, semmiféle drága fafajtákból, ércből, vasból, márványból készített eszközt,</verse>
				<verse number="13">sem fahajat, sem balzsamot, sem füstölőszert, sem mirhát, sem tömjént, sem bort, sem olajat, sem lisztlángot, sem gabonát, sem barmokat, sem juhokat, lovakból, kocsikból, rabszolga testekből álló árut, sem emberi lelkeket.</verse>
				<verse number="14">Eltűnt előled a gyümölcs, melyre lelked vágyott. Minden, ami zsíros, minden, ami fényes, elveszett számodra. Azokra többé senki rá nem talál.</verse>
				<verse number="15">Akik ezekkel kereskedtek, akik belőled gazdagodtak meg, kínjaidtól félve messzire állnak majd tőled, sírva, gyászban</verse>
				<verse number="16">szólnak: Jaj, Jaj! Te nagy város, ki gyolcsba, bíborba, skarlátba burkolóztál, ki arannyal, drágakővel, gyönggyel ékesítetted magad,</verse>
				<verse number="17">hogy elpusztult ennyi gazdagság egy órában. Minden kormányos, minden tengeren utazó, a matrózok, ahányan csak a tengeren dolgoznak, messzire álltak</verse>
				<verse number="18">és felkiáltottak, mikor égésének füstjét látták, és így szóltak: Ki hasonlítható ehhez a nagy városhoz?</verse>
				<verse number="19">Hamut szórtak a fejükre, sírva, gyászolva, úgy kiáltották: Jaj! te nagy város, melynek gazdagságából meggazdagodtak mindazok, akiknek a tengeren hajóik vannak, egy órában, hogy elpusztultál!</verse>
				<verse number="20">Vigadj rajta ég, örvendezzetek, ti szentek, apostolok és próféták, mert elítélte őt az Isten tiérettetek.”</verse>
				<verse number="21">Erre egy erős angyal felemelt egy akkora követ, mint egy malomkő, és belevetette a tengerbe ilyen szóval: „Ilyen zuhanással vetik le Babilont, a nagy várost, és többé rá nem találnak.</verse>
				<verse number="22">Citerásoknak, zenészeknek, fuvolásoknak, kürtösöknek hangját többé nem hallják benned, műremekeknek semmiféle készítőjét benned többé meg nem lelik, malomzörgést nem hallanak többé benned,</verse>
				<verse number="23">mécsnek fénye nem fénylik többé benned, vőlegénynek és menyasszonynak a szavát nem hallják többé benned. Mert kalmáraid voltak a föld nagyjai, varázslásod tévelyítette el mind a nemzeteket,</verse>
				<verse number="24">prófétáknak és szenteknek vérét találták benned, mindazokét, akiket megöltek a földön.”</verse>
			</chapter>
			<chapter number="19">
				<verse number="1">Amit ezek után hallottam, olyan volt, mintha óriási tömeg nagy hangon szólna a mennyben: „Hallelujah! A megmentés, a dicsőség és a hatalom Istenünké!</verse>
				<verse number="2">Mert igazak és igazságosak az ő ítéletei. Mert elítélte a nagy paráznát, aki paráznaságával megrontotta a földet. Rabszolgáinak vérét megtorolta annak kezén.”</verse>
				<verse number="3">Másodszor is szóltak: „Hallelujah! Füstje felszáll az örök korok korain át!”</verse>
				<verse number="4">Erre a huszonnégy vén és a négy élőlény leborult és imádta a trónon ülő Istent. „Ámen! Hallelujah!” – mondták.</verse>
				<verse number="5">Ekkor a tróntól szózat hallatszott: „Magasztaljátok a mi Istenünket ti rabszolgái mind, ti, kik félitek őt, kicsinyek és nagyok.”</verse>
				<verse number="6">Majd úgy hallottam, mintha nagy tömeg szólna, mintha sok víz zúgna, mintha erős mennydörgések hangja szólna. „Hallelujah! Mert királyságra lépett az Úr, a mi Istenünk, a mindeneken uralkodó.</verse>
				<verse number="7">Örüljünk, ujjongjunk, adjunk dicsőséget neki. Mert eljött a Bárány menyegzője, s asszonya felkészítette magát.</verse>
				<verse number="8">Megadták neki, hogy fénylő, tiszta gyolcsba burkolózzék.” A gyolcs a szentek igazságos viselkedése.</verse>
				<verse number="9">„Írd meg: Boldogok, akik a Bárány menyegzői lakomájára hivatalosak!” – mondta nekem. Azután így szólt hozzám: „Ezek az Isten igaz beszédei.”</verse>
				<verse number="10">Én erre lábához borultam, hogy imádjam őt, de ő így szólt hozzám: „Vigyázz! Ne tedd! Rabszolgatársad vagyok, meg testvéreidé, akiknél Jézus bizonyságtétele van. Az Istent imádd! Mert Jézus bizonyságtétele a prófétaság szelleme.”</verse>
				<verse number="11">Láttam. Megnyílt az ég és egyszerre egy fehér ló tűnt fel, a rajta ülőt Hűségesnek és Igaznak nevezik. Igazságosan ítél és hadakozik.</verse>
				<verse number="12">Szeme tűzláng, fején sok korona. Írott név van rajta, melyet senki sem ismer, csak ő.</verse>
				<verse number="13">Köpeny burkolja be, mely vérben ázott. Neve így hangzik: az Isten igéje.</verse>
				<verse number="14">Fehér lovakon követték, fényes, tiszta gyolcsba öltözötten a mennybeli seregek.</verse>
				<verse number="15">Szájából éles pallos jön ki, hogy azzal vágja a nemzeteket. Vasvesszővel fogja őket terelgetni. Ő tapossa majd a Mindeneken Uralkodó Isten haragos indulata borának sajtóját.</verse>
				<verse number="16">Köpenyére, éspedig tomporára, egy név van írva: „Királyoknak Királya és Uraknak Ura.”</verse>
				<verse number="17">Láttam! Egy angyal állt a napban és nagy hangon kiáltotta az összes madaraknak, melyek az ég delelőjén repültek: „Jertek, gyűljetek össze az Isten nagy lakomájára,</verse>
				<verse number="18">hogy királyok húsát, ezredesek húsát, erősek húsát, lovak húsát, rajtuk ülők húsát, az összes szabadosok, rabszolgák, kicsinyek és nagyok húsát egyétek.”</verse>
				<verse number="19">Láttam. A fenevad, a föld királyai és azok seregei összegyűltek, hogy harcba szálljanak a lovon ülővel és annak seregével.</verse>
				<verse number="20">De megfogták a fenevadat és vele a hamis prófétát, ki a jeleket tette előtte, melyekkel eltévelyítette azokat, akik a fenevad jegyét vették magukra, és képmása előtt leborultak. Élve vetették őket (mindkettőt) az égő tüzes, kénköves mocsárba.</verse>
				<verse number="21">A többieket megölte a lovon ülőnek pallosa, mely szájából jön ki. Húsukkal valamennyi madár jóllakott.</verse>
			</chapter>
			<chapter number="20">
				<verse number="1">Azután láttam. Egy másik angyal szállt alá az égből, akinél a feneketlen mélység kulcsa volt, és kezében nagy lánc.</verse>
				<verse number="2">Ez uralma alá kerítette a sárkányt, amaz ősi kígyót, aki vádló és a sátán, megkötözte ezer esztendőre</verse>
				<verse number="3">és bevetette a feneketlen mélységbe. Azután bezárta a mélységet és pecsétet tett rája, hogy ne tévelyítse tovább a nemzeteket, míg az ezer esztendő végéhez nem érkezik. Azután kevés időre fel kell őt oldozni.</verse>
				<verse number="4">Trónokat láttam. Voltak, akik rájuk ültek, s azokra ítélethozatalt bíztak. Láttam azután azokat a lelkeket, akiket Jézus tanúságtételéért és az Isten igéjéért lefejeztek, akik nem borultak földre a fenevad előtt, sem annak képmása előtt, akik nem vették sem homlokukra, sem kezükre a bélyeget: ezek megelevenedtek és a Krisztussal együtt királyságra léptek ezer évig.</verse>
				<verse number="5">A többi halott nem elevenedett meg, amíg az ezer esztendő véget nem ért. Ez az első feltámadás.</verse>
				<verse number="6">Boldog és szent az, aki részt kap az első feltámadásban. Hozzájuk nincs joga a második halálnak, hanem az Isten és a Krisztus papjaivá lesznek, és vele fognak uralkodni ezer esztendőn át.</verse>
				<verse number="7">Ha aztán végéhez érkezik az ezer esztendő, eloldják tömlöcéből a sátánt.</verse>
				<verse number="8">Az elmegy majd, hogy a föld négy sarkán levő nemzeteket, Gógot és Magógot eltévelyítse, s harcra összegyűjtse őket, azokat, akiknek száma annyi, mint a tenger fövenyéé.</verse>
				<verse number="9">Ezek felmentek azután a föld térségére s körülvették a szentek táborát és a szeretett várost. De az égből tűz szállt alá és megemésztette őket.</verse>
				<verse number="10">Ekkor a vádlót, aki eltévelyítette őket, belevetették a tüzes és kénköves mocsárba, ahol a fenevad és a hamis próféta voltak. Ott fognak kínlódni nappal és éjjel az örök korok korain keresztül.</verse>
				<verse number="11">Láttam azután egy nagy, fehér trónt és a rajta ülőt. Ennek orcája elől elfutott a föld és az ég, úgyhogy helyet nem találtak többé számukra.</verse>
				<verse number="12">Azután láttam a halottakat, a nagyokat és a kicsinyeket, amint a trón előtt álltak. Könyveket nyitottak fel, majd egy másik könyv nyílt meg, mely az élet könyve. Ekkor megítélték a halottakat a könyvekben írottakból tetteiknek megfelelően.</verse>
				<verse number="13">A tenger kiadta a benne levő halottakat, a halál és a láthatatlan ország is kiadták a bennük levő halottakat, és minden egyest megítéltek tetteiknek megfelelően.</verse>
				<verse number="14">Ekkor a halált és a láthatatlan országot bevetették a tüzes mocsárba. Ez a második halál a tüzes mocsár.</verse>
				<verse number="15">Ha valakit nem találtak az élet könyvébe beírva, bevetették a tüzes mocsárba.</verse>
			</chapter>
			<chapter number="21">
				<verse number="1">Erre új eget és új földet láttam, mert az első ég és az első föld tovatűntek, és tenger nem volt többé.</verse>
				<verse number="2">Azután a szent várost, az Új Jeruzsálemet láttam, amint Istentől az égből leszállt, felkészülve, akárcsak egy férje számára felékesített menyasszony.</verse>
				<verse number="3">Majd egy hatalmas szózatot hallottam, mely a trónból hangzott fel, s mely ezt mondta: „Íme, az Isten sátora az emberekkel együtt van, náluk üti fel sátorát. Az ő népeivé lesznek, s az Isten maga lesz velük.</verse>
				<verse number="4">A szemükről minden könnyet le fog törölni. A halál nem lesz többé, sem gyász, sem kiáltás, sem vesződés nem lesz többé. Mert az elsők elmúltak.”</verse>
				<verse number="5">És szólt a trónon ülő: „Íme, mindeneket megújítok.” – „Írd meg!” – mondta azután. – „Ezek a beszédek megbízhatóak és igazak.”</verse>
				<verse number="6">Azután így szólt hozzám: „Megvannak hát. Én vagyok az Alfa és az Omega, a kezdet és a vég. Én a szomjazónak az élet forrásából ingyen adok inni.</verse>
				<verse number="7">A győzelmes örökrészül fogja kapni ezeket. Én annak Istene leszek, és ő fiammá lesz.</verse>
				<verse number="8">De a gyávák, hitetlenek, megutáltak, gyilkosok, paráznák, varázslók, bálványimádók és az összes hazugok részüket a tűzzel és kénkővel égő mocsárban lelik majd, mely a második halál.”</verse>
				<verse number="9">Eljött azután ama hét angyal közül az egyik, akik az utolsó hét csapással telt hét csészét tartották, és ilyen beszédbe kezdett velem: „Jer, megmutatom neked a menyasszonyt, a Bárány feleségét.”</verse>
				<verse number="10">Szellemben elvitt engem azután egy nagy és magas hegyre, s azon megmutatta a szent várost, Jeruzsálemet, mely Istentől az égből szállott alá</verse>
				<verse number="11">s rajta van az Isten dicsősége. A fényár, melyben úszott, hasonlított a legdrágább kőnek, a kristályként csillogó jáspisnak fényéhez.</verse>
				<verse number="12">Nagy és magas fala volt, tizenkét kapuja, a kapukon tizenkét angyal, rájuk nevek írva, Izráel fiai tizenkét törzsének nevei.</verse>
				<verse number="13">Napkeletről három kapu volt, északról három kapu, délről három kapu és napnyugatról három kapu.</verse>
				<verse number="14">A város falának tizenkét alapja volt, rajtuk tizenkét név, a Bárány tizenkét apostolának neve.</verse>
				<verse number="15">Annál, aki velem beszélt, arany mérővessző volt, hogy azzal megmérje a várost, annak kapuit és annak falát.</verse>
				<verse number="16">A város négyszögben feküdt, hosszúsága annyi volt, mint a szélessége. Azután a várost mérte meg a vesszővel, tizenkétezer stádiumra. Hosszúsága, szélessége, magassága egyenlő.</verse>
				<verse number="17">Majd a falát mérte meg száznegyvennégy hüvelyknek emberi mértékkel, mely angyali.</verse>
				<verse number="18">A falba épített kövek jáspisból voltak, és a város tiszta arany volt, hasonló a tiszta üveghez.</verse>
				<verse number="19">A város falának alapjai mindenféle drágakővel voltak ékesítve. Az első alap jáspis volt, a második zafír, a harmadik kalcedon, a negyedik smaragd,</verse>
				<verse number="20">az ötödik szárdoniksz, a hatodik szárdiusz, a hetedik krizolin, a nyolcadik berillusz, a kilencedik topáz, a tizedik krizopráz, a tizenegyedik jácint, a tizenkettedik ametiszt.</verse>
				<verse number="21">A tizenkét kapu tizenkét gyöngy, minden egyes kapu egy gyöngyből volt. A város piaca tiszta arany volt, de olyan, mint az áttetsző üveg.</verse>
				<verse number="22">Templomot nem láttam abban, mert az Úr, az Isten, a mindeneken Uralkodó annak temploma és a Bárány.</verse>
				<verse number="23">A városnak sem napra nincs szüksége, sem holdra, hogy megvilágosodjék, mert az Isten dicsősége tette azt világossá, szövétneke pedig a Bárány.</verse>
				<verse number="24">A nemzetek a város fényénél fognak járni, a föld királyai is abba viszik be dicsőségüket.</verse>
				<verse number="25">A város kapuit nem zárják be nappal, éjszaka ugyanis nem lesz ott.</verse>
				<verse number="26">A nemezetek dicsőségét és megbecsülését abba viszik be.</verse>
				<verse number="27">Ám nem megy abba be semmi közönséges, sem olyan, aki utálatosságot és hazugságot cselekszik, hanem csak azok, akik a Bárány életkönyvébe be vannak írva.</verse>
			</chapter>
			<chapter number="22">
				<verse number="1">Azután megmutatta nekem az élet vizének fénylő folyamát, mely olyan mint a kristály, amely Istennek és a Báránynak trónjából jön elő.</verse>
				<verse number="2">Piacának közepén, a folyamon innen és túl az élet ligete van, mely tizenkétszer terem gyümölcsöt, havonként adja meg gyümölcsét. A liget levelei a nemzetek gyógyítására valók.</verse>
				<verse number="3">Ott többé nem lesz semmi átkozott. Istennek és a Báránynak trónja lesz benne, és rabszolgái ott szolgálnak majd neki.</verse>
				<verse number="4">Látni fogják orcáját és neve homlokukon lesz.</verse>
				<verse number="5">Éjszaka nem lesz ott, nem lesz szükségük lámpafényre, sem napfényre, mert az Úr, az Isten világossága fogja beragyogni őket. Királyokként fognak uralkodni az örök korok korain át.</verse>
				<verse number="6">Majd így szólt hozzám: „Ezek a beszédek megbízhatók és igazak.” Az Úr, a próféták szellemeinek Istene, küldte el angyalát, hogy rabszolgáinak megmutassa azokat a dolgokat, melyeknek sietve kell megtörténniük.</verse>
				<verse number="7">„Hirtelen megyek (jövök) el. Boldog az, aki megőrzi e könyv prófétáló beszédeit.”</verse>
				<verse number="8">Én, János vagyok az, aki hallom és látom e dolgokat. Mikor meghallottam és megláttam ezeket, földre estem, hogy a lábát csókolva imádjam azt az angyalt, aki nekem e dolgokat mutatta.</verse>
				<verse number="9">De ő így szólt: „Vigyázz! Ne tedd! Rabszolgatársad vagyok neked is, testvéreidnek is és mindazoknak, akik őrzik e könyv beszédeit. Istent imádd!”</verse>
				<verse number="10">Majd így szólt hozzám: „Ne pecsételd le a könyv prófétáló beszédeit, mert az idő közel!</verse>
				<verse number="11">Aki hamis, ártson ezután is, a mocskos mocskolódjék tovább, az igazságos legyen tovább is igazságos, és a szent szentelődjék meg.</verse>
				<verse number="12">Lám, sietve megyek (jövök)! A bér velem, hogy kinek-kinek megfizessek aszerint, amilyen a cselekedete.</verse>
				<verse number="13">Én vagyok az Alfa és az Omega, az első és utolsó, a kezdet és a vég.</verse>
				<verse number="14">Boldogok, akik megmossák ruháikat, hogy joguk legyen az élet ligetéhez és ahhoz, hogy a kapukon át bemenjenek a városba.</verse>
				<verse number="15">Kívül maradnak az ebek, a varázslók, a paráznák, a gyilkosok, a bálványimádók s mindenki, aki kedveli és teszi a hazugságot.</verse>
				<verse number="16">Én, Jézus, elküldtem angyalomat, hogy az eklézsiákban tanúskodjék előttetek e dolgokról. Én vagyok Dávid gyökere és nemzetsége, ama fénylő hajnali csillag.”</verse>
				<verse number="17">A Szellem és a menyasszony ezt mondják: „Jövel!” Aki hallgatja, mondja ezt: „Jövel!” Aki szomjazik, jöjjön el, és aki akarja, vegye az élet vizét ingyen.</verse>
				<verse number="18">Bizonyságot teszek mindenkinek, aki e könyv prófétáló beszédeit hallgatja: „Ha valaki hozzátesz ezekhez, az Isten is rárakja arra e könyvben megírt csapásokat,</verse>
				<verse number="19">ha valaki elvesz e prófétáló könyv beszédeiből, annak részét az Isten is el fogja venni az élet ligetéből és a szent városból, azokból a dolgokból, melyek e könyvben megírattak.”</verse>
				<verse number="20">Azt mondja az, aki e dolgok mellett tanúskodik: „Csakugyan! Sietve megyek (jövök) el!” Ámen! Jövel Uram Jézus!</verse>
				<verse number="21">Az Úrnak, Jézusnak kegyelme mindenekkel!</verse>
			</chapter>
		</book>
	</testament>
</bible>
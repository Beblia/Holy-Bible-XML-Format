<?xml version="1.0" encoding="UTF-8"?>
<bible language="Polish 2016 (Słowo Życia)" status="Polish Living New Testament (Słowo Życia) Copyright © 1991, 2005, 2016 by Biblica, Inc.® Used by permission. All rights reserved worldwide." link="https://www.bible.com/bible/137/LUK.13.PLNT">
	<testament name="New">
		<book number="40">
			<chapter number="1">
				<verse number="1">Oto rodowód Jezusa Chrystusa, pochodzącego z rodu króla Dawida, potomka Abrahama:</verse>
				<verse number="2">Abraham był ojcem Izaaka, Izaak—ojcem Jakuba, a Jakub—ojcem Judy i jego braci.</verse>
				<verse number="3">Kolejni potomkowie Judy to: Fares i jego brat Zara (ich matką była Tamar), Ezrom, Aram,</verse>
				<verse number="4">Aminadab, Naasson, Salmon,</verse>
				<verse number="5">Booz (jego matką była Rachab), Jobed (jego matką była Rut), Jesse</verse>
				<verse number="6">i król Dawid. Dawid był ojcem króla Salomona (jego matką była dawna żona Uriasza), a po nim byli:</verse>
				<verse number="7">Roboam, Abiasz, Asa,</verse>
				<verse number="8">Jozafat, Joram, Ozjasz,</verse>
				<verse number="9">Joatam, Achaz, Ezechiasz,</verse>
				<verse number="10">Manasses, Amos i Jozjasz.</verse>
				<verse number="11">Jozjasz był ojcem Jechoniasza i jego braci (był to czas przesiedlenia Żydów do Babilonu).</verse>
				<verse number="12">Potomkowie Jechoniasza po przesiedleniu to: Salatiel, Zorobabel,</verse>
				<verse number="13">Abijud, Eliakim, Azor,</verse>
				<verse number="14">Sadok, Achim, Eliud,</verse>
				<verse number="15">Eleazar, Mattan i Jakub.</verse>
				<verse number="16">Jakub zaś był ojcem Józefa, męża Marii, która urodziła Jezusa, zwanego Chrystusem.</verse>
				<verse number="17">Tak więc wszystkich pokoleń, od Abrahama do Dawida, było czternaście, od Dawida do przesiedlenia babilońskiego—czternaście, i od przesiedlenia do Chrystusa—również czternaście.</verse>
				<verse number="18">Jezus Chrystus urodził się w takich oto okolicznościach: Jego matka, Maria, była zaręczona z Józefem. Ale zanim wspólnie zamieszkali, za sprawą Ducha Świętego zaszła w ciążę.</verse>
				<verse number="19">Józef, jej narzeczony, był prawym człowiekiem. Postanowił zerwać zaręczyny, ale chciał to uczynić potajemnie, by nie narażać Marii na publiczne oskarżenia.</verse>
				<verse number="20">Gdy już to postanowił, we śnie ukazał mu się anioł Pana, który rzekł: —Józefie, potomku króla Dawida! Nie bój się ożenić z Marią, twoją narzeczoną! Bo to Duch Święty sprawił, że poczęła dziecko.</verse>
				<verse number="21">Urodzi syna, któremu nadasz imię Jezus (czyli „Bóg zbawia”), bo to On wybawi od grzechów swój naród.</verse>
				<verse number="22">Stało się tak, aby wypełniło się to, co Pan przepowiedział przez proroka:</verse>
				<verse number="23">„Oto dziewica pocznie i urodzi Syna i nazwą Go Emmanuel” (co znaczy: „Bóg jest z nami”).</verse>
				<verse number="24">Gdy Józef się obudził, zgodnie z poleceniem anioła przyjął Marię, jako żonę, do swojego domu.</verse>
				<verse number="25">Nie współżył z nią jednak aż do czasu, gdy urodziła Syna. I dał Mu na imię Jezus.</verse>
			</chapter>
			<chapter number="2">
				<verse number="1">Jezus urodził się w miasteczku Betlejem, w Judei, za panowania króla Heroda. Właśnie w tym czasie przybyli do Jerozolimy mędrcy ze Wschodu.</verse>
				<verse number="2">—Gdzie znajduje się nowo narodzony Król Żydów?—pytali. —Ujrzeliśmy u nas, na Wschodzie, Jego gwiazdę i przybyliśmy złożyć Mu hołd.</verse>
				<verse number="3">Wiadomość o tym bardzo zaniepokoiła Heroda i całą Jerozolimę.</verse>
				<verse number="4">Zwołał więc wszystkich najwyższych kapłanów oraz przywódców religijnych i pytał, gdzie ma się narodzić Mesjasz.</verse>
				<verse number="5">—W Betlejem w Judei—odpowiedzieli mu. —Bo tak napisał prorok</verse>
				<verse number="6">„A ty, Betlejem w Judzie, wcale nie jesteś najgorsze wśród miast Judy, gdyż z ciebie pochodzić będzie Władca, który będzie pasterzem mojego ludu—Izraela”.</verse>
				<verse number="7">Wtedy Herod potajemnie wezwał do siebie mędrców i dowiedział się, kiedy ujrzeli gwiazdę.</verse>
				<verse number="8">Następnie skierował ich do Betlejem mówiąc: —Idźcie i dokładnie wypytujcie o dziecko. Gdy je znajdziecie, powiadomcie mnie, abym i ja mógł złożyć mu hołd.</verse>
				<verse number="9">Po rozmowie z królem mędrcy wyruszyli w drogę. Znowu ukazała się im gwiazda, którą zobaczyli na Wschodzie, i prowadziła ich. W końcu zatrzymała się nad miejscem, gdzie znajdowało się Dziecko.</verse>
				<verse number="10">Widok gwiazdy napełnił ich ogromną radością.</verse>
				<verse number="11">Gdy weszli do domu, zobaczyli Dziecko i Jego matkę, Marię. Pokłonili Mu się nisko, otworzyli szkatułki z kosztownościami i ofiarowali Mu w darze złoto, kadzidło oraz mirrę.</verse>
				<verse number="12">Później we śnie otrzymali nakaz, by nie wracać do Heroda. Dlatego inną drogą udali się do swojego kraju.</verse>
				<verse number="13">Gdy oddalili się, również Józefowi we śnie ukazał się anioł Pana: —Wstawaj, Józefie!—powiedział. —Weź Dziecko oraz Jego matkę i uciekaj do Egiptu. Czekaj tam, aż dam ci znać. Herod bowiem szuka Jezusa i chce Go zabić.</verse>
				<verse number="14">Jeszcze tej nocy Józef wstał i wyruszył razem z Marią i Dzieckiem do Egiptu.</verse>
				<verse number="15">Pozostał tam aż do śmierci króla Heroda—w ten sposób miały się spełnić słowa Pana wypowiedziane przez proroka: „Z Egiptu wezwałem mojego Syna”.</verse>
				<verse number="16">Herod zorientował się, że mędrcy go zawiedli, i wpadł w gniew. Wysłał żołnierzy, którzy w Betlejem i całej okolicy pozabijali wszystkich chłopców do drugiego roku życia—od mędrców bowiem wiedział, w jakim wieku jest dziecko.</verse>
				<verse number="17">Tak spełniło się proroctwo Jeremiasza:</verse>
				<verse number="18">„Krzyk rozlega się w Rama, słychać tam płacz i rozpacz. To Rachel opłakuje swoje dzieci i nie daje się pocieszyć, bo już ich nie ma”.</verse>
				<verse number="19">Po śmierci Heroda anioł Pana ponownie ukazał się we śnie Józefowi, przebywającemu w Egipcie.</verse>
				<verse number="20">—Wstawaj, Józefie!—powiedział. —Weź Dziecko i Jego matkę i ruszajcie do Izraela, bo umarli już ci, którzy chcieli Je zabić.</verse>
				<verse number="21">Józef wstał, wziął Dziecko oraz Jego matkę i wyruszył do ziemi izraelskiej.</verse>
				<verse number="22">W drodze dowiedział się, że w Judei panuje Archelaos, syn Heroda. Bał się więc tam wracać. Otrzymał jednak we śnie kolejne polecenie i udał się do Galilei.</verse>
				<verse number="23">Tam osiedlił się w Nazarecie. I znowu spełniła się zapowiedź proroków, mówiąca, że Mesjasz będzie nazwany Nazarejczykiem.</verse>
			</chapter>
			<chapter number="3">
				<verse number="1">W owych czasach na pustyni judejskiej rozpoczął działalność Jan Chrzciciel.</verse>
				<verse number="2">Nawoływał: —Opamiętajcie się, bo nadchodzi królestwo niebieskie!</verse>
				<verse number="3">To właśnie o nim mówił prorok Izajasz: „Głos wołającego na pustyni: Przygotujcie Panu drogę, wyrównajcie przed Nim ścieżki!”.</verse>
				<verse number="4">Jan żył bardzo skromnie: nosił ubranie z wielbłądziej wełny oraz skórzany pas, żywił się szarańczą i leśnym miodem.</verse>
				<verse number="5">Z Jerozolimy, z całej Judei i z doliny Jordanu przychodziły do niego tłumy.</verse>
				<verse number="6">On zaś zanurzał w wodach Jordanu tych, którzy przyznawali się do swoich grzechów.</verse>
				<verse number="7">Zauważył jednak, że również wielu faryzeuszy i saduceuszy przychodzi się ochrzcić. Napominał więc ich: —Przebiegłe węże! Kto wam powiedział, jak uciec przed nadchodzącą karą Boga?!</verse>
				<verse number="8">Najpierw pokażcie poprzez wasze uczynki, że naprawdę się opamiętaliście!</verse>
				<verse number="9">Nie oszukujcie się, powtarzając: „Jesteśmy potomkami samego Abrahama”. Zapewniam was, że Bóg może stworzyć potomków Abrahama nawet z tych kamieni!</verse>
				<verse number="10">Siekiera Bożego sądu już jest przyłożona do pnia. I każde drzewo, które nie wydaje owocu, zostanie wycięte i rzucone w ogień.</verse>
				<verse number="11">Ja was zanurzam w wodzie na znak opamiętania. Lecz niebawem nadejdzie Ktoś potężniejszy ode mnie. Ktoś, komu nie jestem nawet godzien nosić butów! On będzie was zanurzał w Duchu Świętym i w ogniu.</verse>
				<verse number="12">On potrafi oddzielić plewy od ziarna i wszystko oczyścić—ziarno zbierze do magazynu, a plewy spali w niegasnącym ogniu.</verse>
				<verse number="13">W tym czasie Jezus opuścił Galileę i przyszedł nad Jordan, aby Jan mógł Go ochrzcić.</verse>
				<verse number="14">Lecz ten sprzeciwiał się: —To ja powinienem być zanurzony przez Ciebie! A Ty przychodzisz po chrzest do mnie?</verse>
				<verse number="15">—Uczyń to—odpowiedział mu Jezus—musimy bowiem wypełnić to, co należy. Wtedy Jan zgodził się.</verse>
				<verse number="16">Po zanurzeniu, Jezus od razu wyszedł z wody. Nagle otworzyło się niebo i ujrzał Ducha Bożego, który, jak gołąb, zstąpił w dół i spoczął na Nim.</verse>
				<verse number="17">A z nieba rozległ się głos: —Jesteś moim ukochanym Synem, moją największą radością!</verse>
			</chapter>
			<chapter number="4">
				<verse number="1">Potem Duch Święty zaprowadził Jezusa na pustynię, gdzie miał być kuszony przez diabła.</verse>
				<verse number="2">Przez czterdzieści dni i nocy nic nie jadł aż w końcu poczuł głód.</verse>
				<verse number="3">Zbliżył się więc do Niego kusiciel i powiedział: —Jeśli rzeczywiście jesteś Synem Bożym, rozkaż tym kamieniom, aby zamieniły się w chleb.</verse>
				<verse number="4">—Pismo uczy: „Nie tylko chlebem żywi się człowiek, ale również każdym słowem wypowiedzianym przez Boga”—odpowiedział Jezus.</verse>
				<verse number="5">Wtedy diabeł przeniósł Go do Jerozolimy—świętego miasta—i postawił na szczycie świątyni.</verse>
				<verse number="6">—Jeśli rzeczywiście jesteś Synem Bożym, skocz w dół—kusił. —Przecież Pismo mówi: „Bóg rozkaże swoim aniołom, aby chroniły Cię. I będą Cię nosić na rękach, abyś nie skaleczył nogi o kamień”.</verse>
				<verse number="7">—To samo Pismo uczy: „Nie będziesz wystawiał Boga na próbę”—odpowiedział Jezus.</verse>
				<verse number="8">W końcu diabeł zabrał Jezusa na wysoką górę i pokazał Mu wszystkie królestwa świata, w całym ich przepychu.</verse>
				<verse number="9">—Wszystko to będzie Twoje—powiedział—jeśli oddasz mi pokłon.</verse>
				<verse number="10">—Odejdź, szatanie!—rozkazał Jezus. —Pismo uczy: „Pokłon i cześć oddawał będziesz Bogu, swemu Panu, i tylko Jemu będziesz posłuszny”.</verse>
				<verse number="11">Wtedy diabeł odszedł, a zjawili się aniołowie i służyli Mu.</verse>
				<verse number="12">Po pewnym czasie Jezus dowiedział się, że aresztowano Jana Chrzciciela. Dlatego udał się do Galilei.</verse>
				<verse number="13">Opuścił jednak Nazaret i przeniósł się nad jezioro do Kafarnaum, leżącego na terenach Zabulona i Neftalego.</verse>
				<verse number="14">W ten sposób spełniło się proroctwo Izajasza:</verse>
				<verse number="15">„Ziemia Zabulona i ziemia Neftalego, położone nad morskim szlakiem, kraina za Jordanem i cała pogańska Galilea</verse>
				<verse number="16">—ten lud żyjący w ciemnościach, ujrzał wielkie światło. Jasność rozbłysnęła wśród tych, którzy żyli w krainie cienia i śmierci”.</verse>
				<verse number="17">Od tego czasu Jezus zaczął nauczać: —Opamiętajcie się! Nadchodzi królestwo niebieskie!</verse>
				<verse number="18">Pewnego dnia, idąc brzegiem Jeziora Galilejskiego, zauważył dwóch braci, Szymona, zwanego Piotrem, i Andrzeja. Zarzucali sieci, bo byli rybakami.</verse>
				<verse number="19">—Chodźcie ze Mną!—zawołał do nich. —Uczynię was rybakami ludzi!</verse>
				<verse number="20">Bez wahania rzucili sieci i poszli z Nim.</verse>
				<verse number="21">Nieco dalej zobaczył dwóch innych braci, Jakuba i Jana. Ze swoim ojcem, Zebedeuszem, siedzieli w łodzi i naprawiali sieci. Ich także zawołał,</verse>
				<verse number="22">a oni poszli z Nim, zostawiając łódź i ojca.</verse>
				<verse number="23">Jezus przemierzał całą Galileę: nauczał w synagogach, głosił dobrą nowinę o królestwie oraz uzdrawiał chorych i cierpiących.</verse>
				<verse number="24">Wieść o Nim rozeszła się aż po całej Syrii. Wkrótce zaczęto przyprowadzać do Niego wszystkich chorych, cierpiących z powodu różnych dolegliwości, zniewolonych przez demony, epileptyków i sparaliżowanych. A Jezus wszystkich uzdrawiał.</verse>
				<verse number="25">Wszędzie towarzyszyły Mu ogromne tłumy ludzi przybyłych z Galilei, Dekapolu, Jerozolimy, Judei, a nawet z terenów za Jordanem.</verse>
			</chapter>
			<chapter number="5">
				<verse number="1">Pewnego dnia Jezus, widząc gromadzące się wokół Niego tłumy, wszedł na wzgórze i usiadł.</verse>
				<verse number="2">Uczniowie otoczyli Go, a On zaczął nauczać:</verse>
				<verse number="3">—Szczęśliwi ubodzy w duchu, bo do nich należy królestwo niebieskie.</verse>
				<verse number="4">Szczęśliwi smutni, bo zostaną pocieszeni.</verse>
				<verse number="5">Szczęśliwi cisi, bo odziedziczą całą ziemię.</verse>
				<verse number="6">Szczęśliwi ci, którzy pragną sprawiedliwości, bo zostaną nasyceni.</verse>
				<verse number="7">Szczęśliwi ci, którzy okazują innym miłość, bo sami zostaną obdarzeni miłością.</verse>
				<verse number="8">Szczęśliwi ci, którzy mają czyste serce, bo zobaczą samego Boga.</verse>
				<verse number="9">Szczęśliwi ci, którzy wprowadzają pokój, bo zostaną nazwani dziećmi Boga.</verse>
				<verse number="10">Szczęśliwi prześladowani za prawość, bo do nich należy królestwo niebieskie.</verse>
				<verse number="11">Macie ogromne szczęście, gdy ludzie was znieważają, prześladują i oczerniają z mojego powodu.</verse>
				<verse number="12">Cieszcie się i skaczcie z radości, bo w niebie czeka was wielka nagroda. Właśnie tak prześladowano kiedyś proroków Boga!</verse>
				<verse number="13">Jesteście solą tej ziemi! Lecz jeśli sól utraci swój smak, staje się bezwartościowa. Dlatego wyrzuca się ją na ścieżkę, gdzie zostaje podeptana przez ludzi.</verse>
				<verse number="14">Jesteście światłem dla świata! Nie można ukryć miasta położonego na wzgórzu.</verse>
				<verse number="15">Nie zapala się też lampy, aby ją zaraz zasłonić, ale stawia się ją na podwyższeniu, aby świeciła wszystkim, którzy są w domu.</verse>
				<verse number="16">Wasze światło niech również świeci wszystkim ludziom, aby widzieli wasze dobre postępowanie i oddawali chwałę waszemu Ojcu w niebie.</verse>
				<verse number="17">Nie myślcie, że przyszedłem znieść Prawo Mojżesza albo pisma proroków. Nie znieść, ale wypełnić!</verse>
				<verse number="18">Zapewniam was, że prędzej niebo i ziemia przestaną istnieć, niż zmieni się najmniejsza literka w Prawie—zanim wszystko zostanie do końca wypełnione.</verse>
				<verse number="19">Jeśli więc ktoś usunąłby nawet najmniej ważne przykazanie Prawa i tak nauczał innych, będzie najmniej ważny w królestwie niebieskim. A kto sam wypełnia wszystko i uczy tego innych, będzie wielki w królestwie niebieskim.</verse>
				<verse number="20">Ostrzegam was więc: jeśli wasza prawość nie będzie większa od prawości faryzeuszy i przywódców religijnych, nie wejdziecie do królestwa niebieskiego.</verse>
				<verse number="21">Słyszeliście, że powiedziano przodkom: „Nie zabijaj”, a kto zabije, pójdzie pod sąd.</verse>
				<verse number="22">A ja wam mówię: Każdy, kto się na kogoś gniewa, pójdzie pod sąd! A kto nazywa go głupcem, stanie przed Wysoką Radą. A kto nazwałby go idiotą, zasługuje na ogień piekielny.</verse>
				<verse number="23">Jeśli więc, przynosząc dar na ołtarz w świątyni, przypomniałbyś sobie, że ktoś ci coś zarzuca,</verse>
				<verse number="24">zostaw swój dar przy ołtarzu i idź się pogodzić z tym człowiekiem. Potem wróć i złóż dar Bogu.</verse>
				<verse number="25">Póki jest na to czas, staraj się polubownie załatwić sprawę ze swoim oskarżycielem. W przeciwnym bowiem razie sędzia cię skaże i zostaniesz wtrącony do więzienia.</verse>
				<verse number="26">Zapewniam cię, że nie wyjdziesz stamtąd, aż spłacisz cały dług—co do grosza.</verse>
				<verse number="27">Słyszeliście, że w Prawie Mojżesza powiedziano: „Bądź wierny w małżeństwie”.</verse>
				<verse number="28">A Ja wam mówię: Kto spogląda na kobietę i pożąda jej, w sercu już się dopuścił niewierności.</verse>
				<verse number="29">Jeśli więc twoje prawe oko skłania cię do grzechu, wyłup je i odrzuć. Lepiej bowiem, gdy zginie jakaś część twojego ciała, niż byś z całym ciałem miał być wrzucony do piekła.</verse>
				<verse number="30">I jeśli twoja prawa ręka skłania cię do grzechu, odetnij ją i odrzuć. Lepiej bowiem, gdy zginie jakaś część twojego ciała, niż byś z całym ciałem miał znaleźć się w piekle.</verse>
				<verse number="31">W Prawie Mojżesza powiedziano też: „Kto chce się rozwieść z żoną, niech jej wręczy dokument rozwodowy”.</verse>
				<verse number="32">A Ja wam mówię: Kto rozwodzi się z żoną (z wyjątkiem przypadku rozwiązłości seksualnej), naraża ją na grzech niewierności. Kto zaś żeni się z rozwódką, również dopuszcza się grzechu niewierności małżeńskiej.</verse>
				<verse number="33">Słyszeliście również, że powiedziano przodkom: „Nie przysięgaj fałszywie, lecz dotrzymaj przysięgi danej Panu”.</verse>
				<verse number="34">A Ja wam mówię: W ogóle nie przysięgajcie: ani na niebo—bo jest tronem Boga;</verse>
				<verse number="35">ani na ziemię—bo jest Jego podnóżkiem; ani na Jerozolimę—bo jest miastem wielkiego Króla!</verse>
				<verse number="36">Nawet na własną głowę nie przysięgaj—bo nie możesz jednego włosa uczynić białym lub czarnym.</verse>
				<verse number="37">Mów prawdę: niech twoje „tak” znaczy „tak”, a „nie” znaczy „nie”. Każde oszustwo pochodzi od szatana.</verse>
				<verse number="38">Słyszeliście, że w Prawie Mojżesza powiedziano: „Oko za oko, ząb za ząb”.</verse>
				<verse number="39">A Ja wam mówię: Nie rewanżujcie się za doznane zło! Jeśli ktoś cię obrazi, uderzając w policzek, nadstaw mu drugi.</verse>
				<verse number="40">Jeśli ktoś chce się z tobą sądzić o koszulę, daj mu od razu i płaszcz.</verse>
				<verse number="41">Jeśli ktoś cię zmusza, byś niósł mu bagaż kilometr, nieś mu i dwa.</verse>
				<verse number="42">Daj temu, kto cię prosi, i nie odwracaj się od tego, kto chce od ciebie coś pożyczyć.</verse>
				<verse number="43">Słyszeliście, że powiedziano: „Kochaj przyjaciół, nienawidź wrogów”.</verse>
				<verse number="44">A Ja wam mówię: Kochajcie waszych wrogów i módlcie się za tych, którzy was prześladują—</verse>
				<verse number="45">tak postępują dzieci waszego Ojca w niebie. On bowiem sprawia, że słońce wschodzi dla dobrych i dla złych. A deszcz pada dla prawych i dla nieprawych.</verse>
				<verse number="46">Czy sądzicie, że zasługujecie na nagrodę, bo kochacie tych, którzy was kochają? Czy nawet źli ludzie tak nie postępują?</verse>
				<verse number="47">Jeśli jesteście mili tylko dla przyjaciół, w czym jesteście lepsi? Czy poganie tak nie postępują?</verse>
				<verse number="48">Bądźcie więc doskonali, tak jak wasz Ojciec w niebie.</verse>
			</chapter>
			<chapter number="6">
				<verse number="1">Uważajcie, by nie być dobrymi tylko na pokaz. Jeśli tak będziecie postępować, nie otrzymacie nagrody od waszego Ojca w niebie.</verse>
				<verse number="2">Gdy obdarowujesz biednego, nie rozgłaszaj tego, jak to czynią obłudnicy w synagogach i na ulicach, by zyskać poklask u ludzi. Zapewniam was: oni teraz odbierają za to nagrodę.</verse>
				<verse number="3">Wspierając potrzebującego, czyń to dyskretnie. Niech twoja lewa ręka nie wie, co robi prawa,</verse>
				<verse number="4">aby twoja pomoc pozostała w ukryciu. A Ojciec twój, który wszystko widzi, nagrodzi cię.</verse>
				<verse number="5">Gdy się modlicie, nie zachowujcie się jak obłudnicy. Oni uwielbiają to robić w synagogach i na rogach ulic—na pokaz. Zapewniam was: już teraz odbierają za to nagrodę.</verse>
				<verse number="6">Ty zaś zamknij się w swoim pokoju i módl się do Ojca, który wszystko widzi—On cię nagrodzi.</verse>
				<verse number="7">Nie róbcie z modlitwy paplaniny—jak poganie, którzy sądzą, że wysłuchanie ich próśb zależy od ilości wypowiedzianych słów.</verse>
				<verse number="8">Nie bądźcie do nich podobni! Wasz Ojciec doskonale zna wasze potrzeby, zanim jeszcze Go o coś poprosicie!</verse>
				<verse number="9">Zwracajcie się do Boga tak: Nasz Ojcze w niebie, niech Twoje święte imię będzie uwielbione!</verse>
				<verse number="10">Niech nadejdzie Twoje królestwo. Niech Twoja wola wypełnia się na ziemi tak, jak w niebie.</verse>
				<verse number="11">Zapewnij nam codzienny pokarm.</verse>
				<verse number="12">Przebacz nam nasze grzechy, tak jak my przebaczamy tym, którzy zawinili wobec nas.</verse>
				<verse number="13">Nie pozwól, byśmy ulegli pokusie i wybaw nas od złego.</verse>
				<verse number="14">Jeśli bowiem wybaczycie innym ich zło, to i wam wybaczy wasz Ojciec w niebie.</verse>
				<verse number="15">Lecz jeśli nie wybaczycie, i On wam nie wybaczy.</verse>
				<verse number="16">Gdy powstrzymujecie się od posiłków, nie róbcie tego na pokaz—jak obłudnicy, którzy starają się wyglądać ponuro i mizernie. Zapewniam was: oni już teraz odbierają za to nagrodę.</verse>
				<verse number="17">Gdy więc pościsz, zadbaj o włosy i umyj twarz,</verse>
				<verse number="18">by pokazać swój post Ojcu, a nie ludziom. On wszystko widzi i nagrodzi cię.</verse>
				<verse number="19">Nie gromadźcie bogactw tu, na ziemi, gdzie mogą ulec zniszczeniu lub zostać skradzione przez złodziei.</verse>
				<verse number="20">Gromadźcie je w niebie—tam nic ich nie zniszczy i nikt się nie włamie, by je ukraść.</verse>
				<verse number="21">Gdzie jest wasz skarb, tam będzie wasze serce.</verse>
				<verse number="22">Oko jest dla ciała jak lampa. Jeśli jest zdrowe, światło napełnia całe ciało.</verse>
				<verse number="23">Jeśli jednak jest chore, całe ciało jest pogrążone w ciemnościach. Jeżeli więc twoje światło jest ciemnością, to jest to ciemność nieprzenikniona.</verse>
				<verse number="24">Nie da się lojalnie służyć dwóm panom. Albo jednego nienawidzisz, a drugiego kochasz, albo na odwrót—drugiego szanujesz, a pierwszego lekceważysz. Nie możecie równocześnie żyć dla Boga i dla pieniędzy!</verse>
				<verse number="25">Dlatego radzę wam: Nie martwcie się o swoje życie—o to, co będziecie jeść i pić, ani o ciało—w co się ubierzecie. Czy życie ogranicza się tylko do jedzenia, a ciało—tylko do ubrania?</verse>
				<verse number="26">Spójrzcie na ptaki: Nie sieją ziarna, nie magazynują zapasów, a wasz Ojciec w niebie żywi je! Czy wy nie jesteście ważniejsi od ptaków?</verse>
				<verse number="27">Czy ktokolwiek, poprzez zamartwianie się, potrafi przedłużyć swoje życie choćby o jedną chwilę?</verse>
				<verse number="28">Dlaczego martwicie się o ubranie? Uczcie się od polnych kwiatów: Nie pracują i nie troszczą się o swój ubiór.</verse>
				<verse number="29">A zapewniam was, że nawet król Salomon, w całym swym przepychu, nie był tak pięknie ubrany jak one.</verse>
				<verse number="30">Jeśli więc Bóg tak wspaniale ubiera polne kwiaty, które dzisiaj kwitną, a jutro więdną i idą na spalenie, to czy tym bardziej nie zatroszczy się o was, nieufni?!</verse>
				<verse number="31">Nie martwcie się więc i nie powtarzajcie: Co będziemy jeść i pić? W co się ubierzemy?</verse>
				<verse number="32">O te sprawy zabiegają poganie. Wasz Ojciec w niebie dobrze wie, że tego potrzebujecie.</verse>
				<verse number="33">W pierwszej kolejności zabiegajcie o Jego królestwo i prawość, a wtedy Bóg zatroszczy się o pozostałe rzeczy.</verse>
				<verse number="34">Nie martwcie się więc o to, co będzie jutro, bo dzień jutrzejszy zatroszczy się o siebie. Dziś macie już wystarczająco wiele zmartwień.</verse>
			</chapter>
			<chapter number="7">
				<verse number="1">Nie krytykujcie innych, to i sami tego nie doświadczycie.</verse>
				<verse number="2">Osądzą was bowiem tak, jak wy osądzacie, i odmierzą wam taką miarą, jaką sami mierzycie.</verse>
				<verse number="3">Dlaczego zwracasz uwagę na rzęsę w czyimś oku, jeśli w twoim własnym tkwi cała belka?</verse>
				<verse number="4">Jak możesz powiedzieć: „Przyjacielu, pozwól, że wyciągnę ci rzęsę”, podczas gdy sam masz w oku belkę?</verse>
				<verse number="5">Obłudniku! Usuń najpierw belkę ze swojego oka, a wtedy przejrzysz i pomożesz mu wyjąć rzęsę z jego oka.</verse>
				<verse number="6">Nie dawajcie psom tego, co święte, i nie rzucajcie pereł przed świnie. Bo i tak je podepczą, a was mogą zaatakować.</verse>
				<verse number="7">Proście, a dostaniecie. Szukajcie, a znajdziecie. Pukajcie, a otworzą wam.</verse>
				<verse number="8">Każdy bowiem, kto prosi—dostaje; kto szuka—znajduje; a temu, kto puka—otwierają.</verse>
				<verse number="9">Kto z was dałby swojemu dziecku kamień, gdy ono prosi o chleb?</verse>
				<verse number="10">Albo węża, gdy poprosi o rybę?</verse>
				<verse number="11">Skoro wy, źli ludzie, dajecie dzieciom to, co dobre, to tym bardziej wasz Ojciec w niebie da dobre rzeczy tym, którzy Go proszą.</verse>
				<verse number="12">Czyńcie innym to, czego sami od nich oczekujecie. Na tym polega cała nauka Prawa i proroków.</verse>
				<verse number="13">Brama do nieba jest ciasna! Wielu ludzi wchodzi przez szeroką bramę i idzie przestronną drogą, która prowadzi do śmierci.</verse>
				<verse number="14">Niewielu jednak odnajduje ciasną bramę i wąską drogę prowadzącą do życia.</verse>
				<verse number="15">Strzeżcie się fałszywych proroków, którzy przychodzą do was jak wilki przebrane za owce.</verse>
				<verse number="16">Rozpoznacie ich po ich czynach. Czy zbiera się winogrona albo figi z dzikich krzewów?</verse>
				<verse number="17">Szlachetne drzewo rodzi dobre owoce, a dzikie drzewo—gorzkie.</verse>
				<verse number="18">Ani to pierwsze nie może rodzić cierpkich owoców, ani to drugie—dobrych.</verse>
				<verse number="19">A drzewo nie dające dobrego owocu wycina się i pali.</verse>
				<verse number="20">Fałszywych proroków również rozpoznacie po ich owocach.</verse>
				<verse number="21">Nie każdy, kto nazywa Mnie swoim Panem, wejdzie do królestwa niebieskiego—tylko ten, kto wypełnia wolę mojego Ojca w niebie.</verse>
				<verse number="22">W dniu sądu wielu mi powie: „Panie, czy w Twoim imieniu nie prorokowaliśmy, nie wypędzaliśmy demonów i nie dokonywaliśmy wielkich dzieł?”.</verse>
				<verse number="23">Ale Ja im odpowiem: „Nigdy was nie znałem. Odejdźcie stąd wy wszyscy, którzy czynicie zło!”.</verse>
				<verse number="24">Ten, kto Mnie słucha, i postępuje według moich słów, jest jak człowiek rozsądny, który swój dom zbudował na mocnym fundamencie.</verse>
				<verse number="25">Gdy przyszła ulewa, a powódź i wicher uderzyły w ten dom, nie runął, bo miał solidny fundament.</verse>
				<verse number="26">Kto zaś słucha Mnie, ale nie postępuje według tego, co słyszy, jest jak człowiek głupi, który swój dom zbudował bezpośrednio na piasku—bez fundamentów.</verse>
				<verse number="27">Gdy przyszła ulewa, a powódź i wicher uderzyły w ten dom, on zawalił się—a była to wielka katastrofa.</verse>
				<verse number="28">Gdy Jezus skończył, tłumy były zdumione Jego nauczaniem.</verse>
				<verse number="29">Mówił bowiem do nich nie jak ich przywódcy religijni, ale jak ktoś, kto ma prawdziwą władzę nad ludźmi.</verse>
			</chapter>
			<chapter number="8">
				<verse number="1">Jezus zszedł ze wzgórza, a ogromne tłumy poszły za Nim.</verse>
				<verse number="2">Wtem podszedł do Niego jakiś trędowaty, pokłonił Mu się i poprosił: —Panie! Jeśli zechcesz, możesz mnie uzdrowić.</verse>
				<verse number="3">Jezus dotknął go i powiedział: —Chcę. Bądź uzdrowiony! I w jednej chwili trąd zniknął.</verse>
				<verse number="4">—Nie mów o tym nikomu!—dodał Jezus. —Idź i poproś, aby zbadał cię kapłan. A na dowód tego, że wyzdrowiałeś, zanieś ofiarę, jaką Mojżesz wyznaczył uleczonemu z trądu.</verse>
				<verse number="5">Gdy Jezus przybył do Kafarnaum, podszedł do Niego rzymski dowódca oddziału z prośbą:</verse>
				<verse number="6">—Panie, mój sługa leży w domu, jest sparaliżowany i strasznie cierpi.</verse>
				<verse number="7">—Dobrze, pójdę go uzdrowić—rzekł Jezus.</verse>
				<verse number="8">—Panie—powiedział dowódca—nie jestem godny przyjmować Ciebie w moim domu. Wystarczy, że powiesz jedno słowo, a on wyzdrowieje.</verse>
				<verse number="9">Wiem to, bo sam podlegam władzy i mam pod sobą żołnierzy. Jeśli powiem któremuś: „Idź!”, on idzie, a jeśli powiem któremuś: „Przyjdź tu!”, przychodzi. I jak powiem słudze: „Wykonać!”, to wykonuje polecenie.</verse>
				<verse number="10">Słysząc taką odpowiedź, Jezus zdziwił się. Rzekł więc do tłumu: —Zapewniam was: Tak wielkiej wiary nie spotkałem u nikogo w Izraelu!</verse>
				<verse number="11">Przyjdzie czas, że wielu pogan z całego świata zasiądzie w królestwie niebieskim razem z Abrahamem, Izaakiem i Jakubem.</verse>
				<verse number="12">Natomiast ci, dla których to królestwo było przygotowane, zostaną wyrzuceni na zewnątrz—w ciemności, gdzie panuje rozpacz i lament.</verse>
				<verse number="13">Dowódcy zaś powiedział: —Idź do domu. Niech stanie się tak, jak uwierzyłeś. I właśnie o tej godzinie jego sługa odzyskał zdrowie.</verse>
				<verse number="14">Potem Jezus poszedł do domu Piotra. Gdy wszedł do środka, zauważył, że teściowa Piotra leży na łóżku i ma wysoką gorączkę.</verse>
				<verse number="15">Dotknął jej ręki i temperatura natychmiast spadła, a teściowa wstała i przygotowała im posiłek.</verse>
				<verse number="16">Wieczorem przyprowadzono do Jezusa wielu zniewolonych przez demony. Rozkazał demonom wyjść z ludzi i uzdrowił wszystkich chorych.</verse>
				<verse number="17">Tak spełniło się proroctwo Izajasza: „On wziął na Siebie nasze słabości i niósł nasze choroby”.</verse>
				<verse number="18">Tłumy wokół Jezusa zaczęły rosnąć. Polecił więc uczniom przeprawić się na drugi brzeg jeziora.</verse>
				<verse number="19">Wówczas podszedł do Niego jeden z przywódców religijnych i powiedział: —Nauczycielu, pójdę z Tobą, dokądkolwiek się udasz!</verse>
				<verse number="20">—Lisy mają nory, a ptaki gniazda—odrzekł mu Jezus—lecz ja, Syn Człowieczy, nie mam własnego kąta, gdzie mógłbym odpocząć.</verse>
				<verse number="21">A któryś z uczniów powiedział: —Panie, pozwól mi tylko pójść i pochować zmarłego ojca!</verse>
				<verse number="22">—Chodź ze Mną!—odpowiedział Jezus. —Niech umarli grzebią umarłych.</verse>
				<verse number="23">Następnie wsiadł z uczniami do łodzi i wypłynęli na jezioro.</verse>
				<verse number="24">W pewnej chwili zerwała się tak silna burza, że fale zalewały łódź. Jezus wtedy spał.</verse>
				<verse number="25">Zaczęli więc Go budzić: —Panie, ratuj nas, toniemy!</verse>
				<verse number="26">—Dlaczego się tak boicie, nieufni?!—rzekł Jezus. Wstał i rozkazał wiatrowi oraz wodzie zamilknąć. I zaległa głęboka cisza.</verse>
				<verse number="27">—Kim On jest—dziwili się wszyscy—że nawet wiatr i jezioro są Mu posłuszne?</verse>
				<verse number="28">Gdy przybyli na drugi brzeg jeziora, do krainy Gadareńczyków, wybiegło Jezusowi naprzeciw dwóch opętanych. Mieszkali w grobowcach i byli tak niebezpieczni, że nikt nie miał odwagi tamtędy chodzić.</verse>
				<verse number="29">—Czego od nas chcesz, Synu Boży?—zaczęli krzyczeć. —Czemu przyszedłeś przed czasem nas dręczyć?!</verse>
				<verse number="30">W oddali zaś pasło się wielkie stado świń.</verse>
				<verse number="31">—Jeśli już nas wypędzasz, poślij nas w te świnie—prosiły demony.</verse>
				<verse number="32">—Dobrze!—zezwolił im. —Idźcie! Opuściły więc ludzi i weszły w świnie, po czym całe stado rzuciło się pędem ze stromego zbocza wprost do jeziora i utonęło.</verse>
				<verse number="33">Pasterze stada uciekli wtedy do pobliskiego miasta i o wszystkim tam opowiedzieli—również o opętanych.</verse>
				<verse number="34">Wkrótce całe miasto wyszło Jezusowi na spotkanie. Gdy Go zobaczyli, zaczęli prosić, aby odszedł z ich okolic.</verse>
			</chapter>
			<chapter number="9">
				<verse number="1">Jezus wsiadł więc do łodzi i odpłynął do swojego miasta, Kafarnaum.</verse>
				<verse number="2">Tam kilku mężczyzn przyniosło do Niego na noszach sparaliżowanego. Widząc ich wiarę, Jezus rzekł do chorego: —Bądź dobrej myśli, synu. Odpuszczam ci grzechy!</verse>
				<verse number="3">„To jawne bluźnierstwo!”—z oburzeniem pomyślało sobie kilku przywódców religijnych.</verse>
				<verse number="4">Jezus, znając ich myśli, zapytał: —Dlaczego was to oburza?</verse>
				<verse number="5">Co jest łatwiej powiedzieć: „Odpuszczam ci grzechy” czy: „Wstań i chodź!”?</verse>
				<verse number="6">Udowodnię wam, że Ja, Syn Człowieczy, mogę odpuszczać grzechy. I zwrócił się do sparaliżowanego: —Jesteś uzdrowiony! Zabierz swoje nosze i idź do domu!</verse>
				<verse number="7">A chory wstał i odszedł do domu.</verse>
				<verse number="8">Po zebranych przeszedł dreszcz lęku. I wielbili Boga za to, że dał taką moc człowiekowi!</verse>
				<verse number="9">Odchodząc stamtąd, Jezus zobaczył niejakiego Mateusza, poborcę podatkowego, który właśnie tam pracował. —Chodź ze Mną—zwrócił się do niego. A on natychmiast wstał i poszedł z Jezusem.</verse>
				<verse number="10">Później, gdy Jezus i Jego uczniowie byli u niego w domu, zebrało się wokół stołu wielu nieuczciwych poborców podatkowych i innych ludzi, uważanych za grzeszników.</verse>
				<verse number="11">Widząc to, faryzeusze mówili do uczniów: —Dlaczego wasz nauczyciel zadaje się z takimi ludźmi?</verse>
				<verse number="12">Jezus usłyszał to i odpowiedział: —To chorzy potrzebują lekarza, a nie zdrowi!</verse>
				<verse number="13">Idźcie i zastanówcie się nad słowami Pisma: „Pragnę waszej miłości, a nie ofiar”. Nie przyszedłem wzywać do opamiętania się tych, którzy uważają się za dobrych, ale właśnie grzeszników.</verse>
				<verse number="14">Pewnego razu przyszli do Jezusa uczniowie Jana Chrzciciela i zapytali Go: —My i faryzeusze, stosując się do religijnych zaleceń, często powstrzymujemy się od posiłków. Dlaczego Twoi uczniowie tego nie czynią?</verse>
				<verse number="15">—Przecież goście na weselu, będąc z panem młodym, nie mogą się smucić!—odrzekł Jezus. —Ale nadejdzie czas, gdy zabiorą im pana młodego. Wtedy będą pościć.</verse>
				<verse number="16">Nikt nie używa nowego materiału do łatania starego ubrania, bo nowa łata się kurczy i jeszcze bardziej rozdziera ubranie.</verse>
				<verse number="17">Nie wlewa się też świeżego wina do starych, stwardniałych bukłaków. Mogłyby przecież popękać, a wtedy i wino by się rozlało, i bukłaki zniszczyły. Świeże wino wlewa się do nowych, miękkich bukłaków. W ten sposób i jedno, i drugie się zachowuje.</verse>
				<verse number="18">Gdy jeszcze o tym mówił, podszedł do Niego przełożony miejscowej synagogi. Pokłonił się i powiedział: —Przed chwilą zmarła moja córeczka. Ale jeśli przyjdziesz i dotkniesz jej, ożyje.</verse>
				<verse number="19">Jezus wstał i wraz z uczniami poszedł za przełożonym.</verse>
				<verse number="20">Tymczasem pewna kobieta, od dwunastu lat cierpiąca na krwotok, podeszła do Niego od tyłu i dotknęła Jego ubrania.</verse>
				<verse number="21">Pomyślała bowiem: „Jeśli tylko dotknę Jego płaszcza, zostanę uzdrowiona”.</verse>
				<verse number="22">Jezus odwrócił się, dostrzegł ją i rzekł: —Bądź dobrej myśli, córko! Uwierzyłaś, więc zostałaś uzdrowiona! I w tej samej chwili kobieta odzyskała zdrowie.</verse>
				<verse number="23">Gdy przybył do domu przełożonego synagogi, zobaczył żałobników i lamentujący tłum.</verse>
				<verse number="24">—Odejdźcie stąd—powiedział. —Dziewczynka nie umarła, tylko śpi. Ale oni śmiali się z Niego.</verse>
				<verse number="25">W końcu jednak wyproszono tłum. Jezus wszedł do środka, wziął dziewczynkę za rękę, a ona natychmiast wstała!</verse>
				<verse number="26">Wieść o tym obiegła całą okolicę.</verse>
				<verse number="27">Jezus właśnie stamtąd odchodził, gdy zjawili się dwaj niewidomi, którzy wołali za Nim: —Potomku króla Dawida, zmiłuj się nad nami!</verse>
				<verse number="28">Szli tak za Nim aż do domu, gdzie się zatrzymał. Wtedy podeszli bliżej, a On ich zapytał: —Wierzycie, że mogę to zrobić? —Tak, Panie!—odpowiedzieli.</verse>
				<verse number="29">—Niech będzie tak, jak wierzycie—powiedział Jezus i dotknął ich oczu.</verse>
				<verse number="30">I nagle przejrzeli! Wówczas On surowo im nakazał: —Nikomu o tym nie mówcie.</verse>
				<verse number="31">Ale oni odeszli i zaraz wszędzie o tym opowiedzieli.</verse>
				<verse number="32">W tym właśnie czasie przyprowadzono do Jezusa kolejnego człowieka—niemowę zniewolonego przez demona.</verse>
				<verse number="33">Po wypędzeniu demona, człowiek ten zaczął mówić. A tłumy nie mogły wyjść z podziwu: —Coś takiego nigdy się nie zdarzyło w całym Izraelu!</verse>
				<verse number="34">—Wypędza demony, bo władca demonów Mu w tym pomaga—twierdzili natomiast faryzeusze.</verse>
				<verse number="35">A Jezus odwiedzał wszystkie okoliczne miasta i wioski. Nauczał w synagogach, głosił dobrą nowinę o królestwie i uzdrawiał z każdej choroby i słabości.</verse>
				<verse number="36">Gdy patrzył na otaczające Go tłumy, ogarniała Go litość. Ludzie byli bowiem udręczeni i zagubieni jak owce bez pasterza.</verse>
				<verse number="37">—Żniwo jest wielkie—mówił uczniom—a tak mało pracujących!</verse>
				<verse number="38">Proście więc gospodarza, aby posłał więcej pracowników na żniwa.</verse>
			</chapter>
			<chapter number="10">
				<verse number="1">Pewnego dnia Jezus przywołał dwunastu uczniów i dał im władzę uwalniania ludzi od złych duchów i uzdrawiania wszelkich chorób i dolegliwości.</verse>
				<verse number="2">Byli to: Szymon (zwany też Piotrem) i Andrzej—jego brat, Jakub i Jan—synowie Zebedeusza,</verse>
				<verse number="3">Filip, Bartłomiej, Tomasz, Mateusz (poborca podatkowy), Jakub—syn Alfeusza, Tadeusz,</verse>
				<verse number="4">Szymon Gorliwy i Judasz z Kariotu—ten, który później wydał Jezusa.</verse>
				<verse number="5">Tych dwunastu uczniów Jezus posłał, dając im następujące wskazówki: —Nie chodźcie do pogan ani do miast Samarii.</verse>
				<verse number="6">Idźcie jedynie do Izraelitów, którzy jak zagubione owce odeszli od Boga.</verse>
				<verse number="7">Mówcie im: „Nadchodzi królestwo niebieskie!”.</verse>
				<verse number="8">Uzdrawiajcie chorych, wskrzeszajcie zmarłych, leczcie trędowatych i uwalniajcie od demonów. Róbcie to za darmo, bo za darmo to otrzymaliście!</verse>
				<verse number="9">Nie bierzcie ze sobą pieniędzy,</verse>
				<verse number="10">torby z zapasową odzieżą i obuwiem ani laski podróżnej. Ten bowiem, kto pracuje, powinien otrzymać to, co mu się należy.</verse>
				<verse number="11">Wchodząc do jakiegoś miasta lub wsi, dowiedzcie się, kto tam jest godnym człowiekiem. Pozostańcie u niego aż do opuszczenia tej miejscowości.</verse>
				<verse number="12">Wchodząc do jego domu, pozdrówcie tych, którzy w nim mieszkają.</verse>
				<verse number="13">Jeśli to pobożni ludzie, Bóg obdarzy ich pokojem. Jeśli nie—pokój pozostanie z wami.</verse>
				<verse number="14">Jeśli nie zostaniecie przyjęci i nie będą chcieli was słuchać, odchodząc z tego domu i miasta, strząśnijcie z nóg nawet tamtejszy kurz.</verse>
				<verse number="15">Zapewniam was: W dniu sądu złym mieszkańcom Sodomy i Gomory lżej będzie niż temu miastu.</verse>
				<verse number="16">Posyłam was jak owce między wilki. Bądźcie więc sprytni jak węże, ale nieskazitelni jak gołębie.</verse>
				<verse number="17">Uważajcie na siebie! Postawią was przed sądami, będą was biczować w synagogach</verse>
				<verse number="18">oraz oskarżać przed władzami za to, że Mnie naśladujecie. Będzie to dla was okazja do przedstawienia im dobrej nowiny. W ten sposób dotrze ona do wielu narodów.</verse>
				<verse number="19">Nie martwcie się jednak, co i jak macie mówić. We właściwym czasie otrzymacie stosowne słowa.</verse>
				<verse number="20">Bo to nie wy będziecie mówić, lecz Duch waszego Ojca będzie mówił przez was!</verse>
				<verse number="21">Bracia będą wzajemnie się wydawać na śmierć, ojcowie zdradzą własne dzieci, a dzieci—rodziców.</verse>
				<verse number="22">Wszyscy was znienawidzą za to, że należycie do Mnie. Ale ci, którzy wytrwają do końca i nie zaprą się Mnie, zostaną uratowani!</verse>
				<verse number="23">Gdy spotka was prześladowanie w jednym mieście, uciekajcie do drugiego! Zapewniam was: Nie zdążycie obejść wszystkich miast Izraela, a Ja, Syn Człowieczy powrócę.</verse>
				<verse number="24">Uczeń nie przewyższa nauczyciela, a sługa—swego pana.</verse>
				<verse number="25">Wystarczy, że będą jak ich nauczyciel lub pan. Skoro Mnie, pana domu, nazwano Belzebubem, władcą demonów, to tym bardziej spotka to domowników.</verse>
				<verse number="26">Ale nie bójcie się ich! Nie ma bowiem niczego ukrytego, co by ostatecznie nie wyszło na jaw.</verse>
				<verse number="27">To, co teraz mówię wam pod osłoną nocy, rozpowiadajcie z nastaniem dnia. To, co słyszycie na ucho, rozgłaszajcie publicznie!</verse>
				<verse number="28">Nie bójcie się tych, którzy uśmiercają ciało, lecz nie mogą zabić duszy! Lękajcie się Boga, który i duszę, i ciało może zatracić w piekle.</verse>
				<verse number="29">Ile kosztuje para wróbli? Można ją kupić już za kilka drobnych monet. A jednak żaden z nich nie spadnie na ziemię bez wiedzy waszego Ojca w niebie.</verse>
				<verse number="30">Przecież On wie nawet ile macie włosów na głowie!</verse>
				<verse number="31">Nie bójcie się więc! Jesteście dla Niego cenniejsi niż całe stado wróbli!</verse>
				<verse number="32">Jeśli więc jakiś człowiek wyzna przed innymi ludźmi, że należy do Mnie, to i Ja przyznam się do Niego przed moim Ojcem w niebie.</verse>
				<verse number="33">Lecz jeśli ktoś wyprze się Mnie wobec ludzi, i Ja się go wyprę przed moim Ojcem w niebie.</verse>
				<verse number="34">Nie myślcie, że przyszedłem przynieść na ziemię pokój! Wręcz przeciwnie—miecz podziału!</verse>
				<verse number="35">Przyszedłem poróżnić syna z ojcem, córkę—z matką, a synową—z teściową.</verse>
				<verse number="36">Nawet najbliżsi staną się wrogami!</verse>
				<verse number="37">Kto kocha ojca lub matkę bardziej niż Mnie, nie jesteś Mnie godny. I kto kocha syna lub córkę bardziej niż Mnie, nie jest Mnie godny.</verse>
				<verse number="38">Kto nie bierze swojego krzyża i nie idzie ze Mną, nie jest Mnie godny.</verse>
				<verse number="39">Kto zabiega o swoje życie, utraci je. Lecz ten, kto poświęci życie dla Mnie, odnajdzie je.</verse>
				<verse number="40">Kto was przyjmuje, Mnie przyjmuje. A kto Mnie przyjmuje, przyjmuje Ojca, który Mnie posłał.</verse>
				<verse number="41">Kto przyjmuje proroka—dlatego, że jest on prorokiem—otrzyma nagrodę należną prorokowi. Kto przyjmuje prawego człowieka—dlatego, że jest on prawy—otrzyma nagrodę należną prawemu człowiekowi.</verse>
				<verse number="42">Nawet jeśli ktoś poda kubek wody najmniejszemu z moich uczniów—właśnie dlatego, że jest on moim uczniem—zapewniam was: nie ominie go nagroda!</verse>
			</chapter>
			<chapter number="11">
				<verse number="1">Gdy Jezus zakończył wydawanie poleceń dwunastu uczniom, udał się do okolicznych miast, aby tam nauczać.</verse>
				<verse number="2">Jan Chrzciciel, będąc w więzieniu, usłyszał o dokonaniach Mesjasza i posłał do Niego swoich uczniów</verse>
				<verse number="3">z pytaniem: „Czy to Ty jesteś spodziewanym Mesjaszem, czy też mamy oczekiwać kogoś innego?”.</verse>
				<verse number="4">—Wracajcie do Jana—rzekł im Jezus—i powiedzcie o tym, co widzicie i słyszycie:</verse>
				<verse number="5">niewidomi widzą, kalecy chodzą, trędowaci odzyskują zdrowie, głusi słyszą, umarli powracają do życia, ubogim głoszona jest dobra nowina.</verse>
				<verse number="6">Szczęśliwy jest ten, kto nie straci wiary we Mnie.</verse>
				<verse number="7">Gdy oni odeszli, Jezus zaczął mówić do tłumu o Janie: —Kogo chcieliście zobaczyć, idąc na pustynię? Kogoś chwiejnego jak trzcina na wietrze?</verse>
				<verse number="8">Kogo przyszliście obejrzeć? Dobrze ubranego człowieka? Tacy mieszkają w królewskich pałacach, nie na pustyni.</verse>
				<verse number="9">A może proroka się spodziewaliście? Zapewniam was, że Jan to nawet ktoś większy niż prorok.</verse>
				<verse number="10">To o nim mówi Pismo: „Oto wysyłam przed Tobą mojego posłańca, który przygotuje dla Ciebie drogę”.</verse>
				<verse number="11">Zapewniam was: Nie urodził się na ziemi człowiek większy od Jana Chrzciciela. A jednak najmniejszy obywatel królestwa niebieskiego jest większy od niego!</verse>
				<verse number="12">Od czasu pojawienia się Jana, aż do teraz, wielu ludzi usilnie stara się dostać do królestwa niebieskiego.</verse>
				<verse number="13">Księgi Prawa i proroków zapowiadały co ma się wydarzyć aż do nadejścia Jana.</verse>
				<verse number="14">Możecie się zgodzić lub nie, ale to właśnie on jest zapowiedzianym Eliaszem.</verse>
				<verse number="15">Kto ma uszy do słuchania, niech słucha uważnie!</verse>
				<verse number="16">Do kogo można porównać to pokolenie?—kontynuował Jezus. —Do bawiących się na placu dzieci, które narzekają na rówieśników:</verse>
				<verse number="17">„Graliśmy wam wesołą melodię, a nie tańczyliście. Zagraliśmy smutną, a nie płakaliście”.</verse>
				<verse number="18">Gdy pojawił się Jan Chrzciciel, nie pił wina i powstrzymywał się od posiłków. Powiedzieli więc: „Jest zniewolony przez demona”.</verse>
				<verse number="19">Gdy Ja, Syn Człowieczy, jem i piję—mówią: „Co za żarłok i pijak, przyjaciel poborców podatkowych i innych grzeszników!”. No cóż, mądrość poznaje się po wypływających z niej czynach.</verse>
				<verse number="20">Wtedy zaczął czynić wyrzuty miastom, w których dokonał najwięcej cudów, że mimo to się nie opamiętały.</verse>
				<verse number="21">—Marny wasz los, Korozain i Betsaido! Gdyby cuda, których u was dokonałem, wydarzyły się w zepsutym Tyrze i Sydonie, ich mieszkańcy już dawno by się opamiętali, siedząc w worze pokutnym i popiele.</verse>
				<verse number="22">Wiedzcie, że w dniu sądu Tyrowi i Sydonowi będzie lżej niż wam!</verse>
				<verse number="23">A ty, Kafarnaum? Chcesz być wywyższone aż do nieba? Upadniesz aż do piekła! Gdyby cuda, które się tu wydarzyły, działy się w Sodomie, przetrwałaby do dziś.</verse>
				<verse number="24">Wiedz zatem: W dniu sądu Sodomie będzie lżej niż tobie!</verse>
				<verse number="25">Następnie Jezus modlił się: „Uwielbiam Cię, Ojcze, Panie nieba i ziemi! Ukryłeś bowiem swoją prawdę przed mędrcami i znawcami, a objawiłeś ją prostym ludziom.</verse>
				<verse number="26">Tego właśnie pragnąłeś”.</verse>
				<verse number="27">—Ojciec powierzył Mi całą prawdę—wyjaśniał Jezus zebranym. —Nikt nie zna Syna, tylko Ojciec. I nikt nie zna Ojca, tylko Syn oraz ten, komu On zechce Go objawić.</verse>
				<verse number="28">Przyjdźcie do Mnie wy wszyscy, którzy jesteście zmęczeni i przeciążeni, a ja zapewnię wam odpoczynek!</verse>
				<verse number="29">Weźcie na siebie moje jarzmo i uczcie się ode Mnie, bo jestem łagodny i pokorny—a wasze dusze odetchną.</verse>
				<verse number="30">Moje jarzmo jest wygodne, a mój ciężar lekki.</verse>
			</chapter>
			<chapter number="12">
				<verse number="1">Pewnego razu, w szabat, Jezus szedł przez pole. Idący z Nim uczniowie poczuli głód. Zaczęli więc zrywać kłosy i jeść ziarno.</verse>
				<verse number="2">Zauważyli to oczywiście faryzeusze i oburzyli się: —Twoi uczniowie robią rzeczy niedozwolone w szabat!</verse>
				<verse number="3">—Czy nie czytaliście, co zrobił król Dawid, gdy wraz z towarzyszami podróży poczuł głód?—odpowiedział im Jezus.</verse>
				<verse number="4">—Wszedł do świątyni i wziął dla siebie oraz swoich towarzyszy poświęcony chleb, który wolno było jeść tylko kapłanom.</verse>
				<verse number="5">Czy nie czytaliście w Prawie Mojżesza, że kapłani, pracujący w szabat w świątyni, łamią nakaz odpoczynku, a mimo to są niewinni?</verse>
				<verse number="6">Mówię wam: Macie tu do czynienia z czymś ważniejszym niż świątynia!</verse>
				<verse number="7">Gdybyście wiedzieli, co znaczą słowa: „Pragnę waszej miłości, a nie ofiar”, wówczas nie potępialibyście niewinnych.</verse>
				<verse number="8">Ja, Syn Człowieczy, mam władzę nad szabatem.</verse>
				<verse number="9">Następnie udał się stamtąd do synagogi.</verse>
				<verse number="10">Znajdował się tam człowiek ze sparaliżowaną ręką, faryzeusze zapytali więc Jezusa: —Czy taką pracę, jak uzdrawianie, również można wykonywać w szabat?—szukali bowiem pretekstu do oskarżenia Go.</verse>
				<verse number="11">—Czy jeśli któraś z waszych owiec wpadłaby w szabat do dołu, to nie wyciągnęlibyście jej?—zapytał Jezus.</verse>
				<verse number="12">—O ile bardziej cenny jest człowiek! Oczywiście, że w szabat wolno czynić dobro.</verse>
				<verse number="13">—Wyciągnij rękę!—zwrócił się do chorego. Ten posłuchał i natychmiast jego ręka stała się równie zdrowa jak druga.</verse>
				<verse number="14">Wtedy faryzeusze odeszli i zaczęli się naradzać, jak Go zabić.</verse>
				<verse number="15">On jednak poznał ich plany i opuścił synagogę. Tłum podążył za Nim i wszyscy chorzy zostali uzdrowieni.</verse>
				<verse number="16">Zabronił im jednak opowiadać o tym innym.</verse>
				<verse number="17">W ten sposób spełniło się proroctwo Izajasza:</verse>
				<verse number="18">„To jest mój Sługa, którego wybrałem, mój ukochany, w którym mam upodobanie! Dam Mu swojego Ducha, by sądził narody.</verse>
				<verse number="19">Nie będzie się sprzeczał ani krzyczał, nikt nie usłyszy Jego podniesionego głosu.</verse>
				<verse number="20">On nie dołamie nawet nadłamanej trzciny ani nie zgasi wątłego płomyka. Zwycięsko przeprowadzi swój sąd,</verse>
				<verse number="21">a Jego imię będzie źródłem nadziei dla narodów”.</verse>
				<verse number="22">Przyprowadzono wtedy do Jezusa człowieka niemego i ślepego—zniewolonego przez demona. Jezus uzdrowił go, przywracając mu wzrok i mowę,</verse>
				<verse number="23">a cały tłum wpadł w podziw, mówiąc: —Czyż On nie jest Mesjaszem, potomkiem króla Dawida?</verse>
				<verse number="24">Gdy faryzeusze dowiedzieli się o tym cudzie, stwierdzili: —Wypędza demony, bo Belzebub, władca demonów, mu w tym pomaga.</verse>
				<verse number="25">—Każde królestwo, które jest wewnętrznie skłócone, upadnie—odparł Jezus, znając ich myśli. —I żadne miasto ani dom nie przetrwają, jeśli panuje w nich niezgoda.</verse>
				<verse number="26">Jeśli szatan wypędza szatana, to zwalcza siebie samego. Jak więc jego królestwo może przetrwać?</verse>
				<verse number="27">Skoro ja wypędzam demony mocą Belzebuba, to dzięki komu robią to wasi synowie? To oni was osądzą!</verse>
				<verse number="28">Lecz jeśli wypędzam demony mocą Ducha Bożego, znaczy to, że przyszło do was królestwo Boże.</verse>
				<verse number="29">Jak można wejść do domu siłacza i okraść go, jeśli się go najpierw nie obezwładni? Dopiero wtedy można zabrać jego rzeczy.</verse>
				<verse number="30">Kto nie jest po mojej stronie, jest przeciwko Mnie. A kto ze Mną nie zbiera, ten rozprasza.</verse>
				<verse number="31">Dlatego ostrzegam: Każdy grzech i bluźnierstwo mogą być przebaczone, lecz bluźnierstwo przeciwko Duchowi Świętemu nie będzie przebaczone!</verse>
				<verse number="32">Jeśli ktoś powiedziałby coś przeciwko Mnie, Synowi Człowieczemu, może otrzymać przebaczenie. Ale jeśli ktoś powiedziałby coś przeciwko Duchowi Świętemu, nie otrzyma przebaczenia ani w tym, ani w przyszłym życiu.</verse>
				<verse number="33">Albo uznajcie, że drzewo jest dobre—i wtedy daje dobry owoc, albo uznajcie, że jest złe—a wtedy i jego owoc jest zły. Drzewo rozpoznaje się przecież po owocach.</verse>
				<verse number="34">Jesteście podli! Zresztą jak wy, źli ludzie, możecie mówić coś dobrego? Przecież usta, gdy mówią, czerpią z serca.</verse>
				<verse number="35">Człowiek dobry wyciąga ze swojego skarbca dobre rzeczy, a człowiek zły—złe rzeczy.</verse>
				<verse number="36">Ostrzegam was: W dniu sądu ludzie zdadzą sprawę z każdego niepotrzebnego słowa, które wypowiedzieli.</verse>
				<verse number="37">Na podstawie twoich własnych słów zostaniesz uniewinniony albo skazany!</verse>
				<verse number="38">Pewnego dnia kilku przywódców religijnych z ugrupowania faryzeuszy powiedziało do Jezusa: —Nauczycielu! Chcemy, abyś dokonał jakiegoś szczególnego cudu.</verse>
				<verse number="39">—To złe i niewierne Bogu pokolenie domaga się cudu!—odpowiedział Jezus. —Ale nie zobaczy go, z wyjątkiem znaku proroka Jonasza.</verse>
				<verse number="40">Tak jak Jonasz przebywał w brzuchu wielkiej ryby trzy dni i trzy noce, tak też Ja, Syn Człowieczy, pozostanę w ziemi trzy dni i trzy noce.</verse>
				<verse number="41">Mieszkańcy Niniwy podczas sądu wystąpią z oskarżeniem przeciw temu pokoleniu. Bo oni opamiętali się, słuchając Jonasza, a do was mówi ktoś o wiele większy niż on.</verse>
				<verse number="42">Również królowa Południa powstanie na sądzie i oskarży to pokolenie. Ona przybyła z końca świata, by słuchać mądrości Salomona. Wy zaś macie przed sobą kogoś większego niż on.</verse>
				<verse number="43">Jezus kontynuował: —Gdy demon wyjdzie z człowieka, błąka się po pustkowiach, szukając wytchnienia, ale go tam nie znajduje.</verse>
				<verse number="44">Wówczas mówi sobie: „Wrócę do mojego domu, z którego wyszedłem”. Przychodzi więc i widzi, że dom nie jest zajęty, że jest wysprzątany i ozdobiony.</verse>
				<verse number="45">Przyprowadza więc ze sobą siedem innych, gorszych od siebie demonów i razem zamieszkują. A wtedy stan takiego człowieka jest o wiele gorszy niż na początku. Podobnie będzie i z tym złym pokoleniem.</verse>
				<verse number="46">Podczas gdy Jezus przemawiał do tłumu, na zewnątrz domu czekała Jego matka i bracia. Chcieli z Nim porozmawiać.</verse>
				<verse number="47">Ktoś powiadomił więc Jezusa: —Twoja matka i bracia czekają na zewnątrz i chcą z Tobą porozmawiać.</verse>
				<verse number="48">—Kto jest moją matką i moimi braćmi?—zapytał Jezus.</verse>
				<verse number="49">I wskazując na uczniów, rzekł: —Oto moja matka i moi bracia!</verse>
				<verse number="50">Moim bratem i siostrą, i matką jest każdy, kto wypełnia wolę mojego Ojca w niebie.</verse>
			</chapter>
			<chapter number="13">
				<verse number="1">Jeszcze tego samego dnia Jezus wyszedł z domu i usiadł nad jeziorem,</verse>
				<verse number="2">gdzie wkrótce zgromadziły się ogromne tłumy. Wsiadł więc do łodzi, a ludzie pozostali na brzegu.</verse>
				<verse number="3">Zaczął ich wtedy nauczać posługując się przypowieściami: —Pewien rolnik postanowił zasiać ziarno.</verse>
				<verse number="4">Gdy rozsiewał je na polu, niektóre nasiona upadły na udeptaną ścieżkę. Zaraz przyleciały ptaki i wydziobały je.</verse>
				<verse number="5">Inne upadły na cienką warstwę gleby, pod którą była skała.</verse>
				<verse number="6">Te, choć szybko wyrosły, wkrótce zwiędły w słonecznym upale i zginęły, ponieważ w płytkiej glebie ich korzenie nie znalazły dosyć wody.</verse>
				<verse number="7">Jeszcze inne upadły między chwasty i niebawem zostały przez nie zagłuszone.</verse>
				<verse number="8">Niektóre jednak trafiły na dobrą glebę i dały po sto, sześćdziesiąt lub trzydzieści ziaren plonu.</verse>
				<verse number="9">Kto ma uszy do słuchania, niech słucha uważnie!</verse>
				<verse number="10">Uczniowie podeszli do Jezusa i zapytali: —Dlaczego nauczasz ludzi poprzez przypowieści?</verse>
				<verse number="11">—Wam dano zrozumieć tajemnice dotyczące królestwa niebieskiego—wyjaśnił.</verse>
				<verse number="12">—Kto ma Bożą mądrość, otrzyma jej więcej i będzie opływał w dostatek. A ten, kto jej nie ma, straci nawet tę odrobinę, którą posiada.</verse>
				<verse number="13">Mówię do nich poprzez przypowieści, bo choć widzą i słyszą, niczego nie rozumieją.</verse>
				<verse number="14">Wypełnia się więc na nich proroctwo Izajasza: „Będziecie słuchać, lecz nie zrozumiecie, będziecie patrzeć, lecz nie zobaczycie.</verse>
				<verse number="15">Ludzie ci mają twarde serca, zapchane uszy i zmrużone oczy —nic nie widzą, nic nie słyszą i niczego nie rozumieją. Dlatego nie chcą się opamiętać i zostać przeze Mnie uzdrowieni”.</verse>
				<verse number="16">Bóg was ogromnie wyróżnił, pozwalając wam to wszystko widzieć i słyszeć—kontynuował Jezus.</verse>
				<verse number="17">Zapewniam was, że w przeszłości wielu proroków i innych ludzi kochających Boga pragnęło zobaczyć i usłyszeć to, co wy, ale nie mogli.</verse>
				<verse number="18">Teraz poznajcie znaczenie przypowieści o siewcy.</verse>
				<verse number="19">Gdy ktoś słucha słów o królestwie i nie rozumie ich, przychodzi do niego szatan i wykrada to, co zapadło w jego sercu. Tak jest z ziarnem posianym na udeptanej ścieżce.</verse>
				<verse number="20">Ziarno na gruncie skalistym oznacza tego, kto słucha i z radością przyjmuje słowo.</verse>
				<verse number="21">Brak mu jednak mocnych korzeni. Jest niestały i w obliczu trudności lub prześladowań z powodu słowa załamuje się.</verse>
				<verse number="22">Ziarnem posianym wśród chwastów jest człowiek, który słucha słowa, ale zmartwienia i pogoń za bogactwem zagłuszają je, tak że nie przynosi ono w jego życiu żadnego plonu.</verse>
				<verse number="23">Dobra gleba natomiast to człowiek, który słucha słowa, rozumie je i wydaje obfity plon: sto, sześćdziesiąt lub trzydzieści razy większy.</verse>
				<verse number="24">Potem Jezus przedstawił kolejną przypowieść: —Królestwo niebieskie podobne jest do człowieka, który posiał na polu dobre ziarno.</verse>
				<verse number="25">Lecz gdy wszyscy spali, zakradł się jego wróg i między pszenicę posiał chwasty.</verse>
				<verse number="26">Gdy nasiona wzeszły i zaczęły pojawiać się kłosy, wyrosły także chwasty.</verse>
				<verse number="27">Wówczas przyszli do właściciela pracownicy i powiedzieli: „Czy nie posiałeś dobrego ziarna? Skąd w takim razie na polu wzięły się chwasty?”.</verse>
				<verse number="28">„Musiał to zrobić mój nieprzyjaciel”—wyjaśnił. „Czy więc chcesz, abyśmy poszli i usunęli chwasty?”—zapytali pracownicy.</verse>
				<verse number="29">„Nie”—odpowiedział—„Przypadkiem moglibyście powyrywać zboże.</verse>
				<verse number="30">Niech rosną razem aż do żniw, a wtedy powiem żniwiarzom: Zbierzcie najpierw chwasty—w wiązki przeznaczone do spalenia, a pszenicę zwieźcie do magazynów”.</verse>
				<verse number="31">Jeszcze inną przypowieść opowiedział im Jezus: —Królestwo niebieskie jest podobne do ziarna gorczycy, które rolnik zasiał na polu.</verse>
				<verse number="32">Mimo że jest ono chyba najmniejsze ze wszystkich nasion, wyrasta na krzew zaliczany do największych, a na jego rozłożystych gałęziach ptaki budują sobie gniazda.</verse>
				<verse number="33">Przedstawił im też taką przypowieść: —Królestwo niebieskie jest podobne do kwasu chlebowego, który kobieta zmieszała z całym workiem mąki i który przeniknął całe ciasto.</verse>
				<verse number="34">Cokolwiek Jezus mówił do tłumów, posługiwał się przypowieściami. Inaczej nie nauczał.</verse>
				<verse number="35">W ten sposób miały się wypełnić słowa proroka: „Będę nauczać w przypowieściach, opowiem o tajemnicach ukrytych od początku świata”.</verse>
				<verse number="36">Potem opuścił zebranych i udał się do domu. Wówczas uczniowie podeszli do Niego, prosząc: —Wyjaśnij nam przypowieść o chwastach na polu.</verse>
				<verse number="37">—Siejącym dobre ziarno jestem Ja, Syn Człowieczy—odpowiedział Jezus.</verse>
				<verse number="38">—Polem jest świat, a dobre ziarno to ci, którzy należą do królestwa. Chwasty to ci, którzy należą do diabła,</verse>
				<verse number="39">a nieprzyjacielem, który je posiał, jest sam diabeł. Żniwa to koniec świata, a żniwiarze to aniołowie.</verse>
				<verse number="40">Koniec czasów podobny będzie do zbioru i spalenia chwastów.</verse>
				<verse number="41">Ja, Syn Człowieczy, wyślę wtedy swoich aniołów—a oni usuną z królestwa tych, którzy czynili zło i prowadzili do zła innych.</verse>
				<verse number="42">Wrzucą ich do rozpalonego pieca. Tam będzie lament i rozpacz.</verse>
				<verse number="43">A ludzie prawi zabłysną jak słońce w królestwie swojego Ojca. Kto ma uszy do słuchania, niech słucha uważnie!</verse>
				<verse number="44">Królestwo niebieskie podobne jest do skarbu znalezionego na polu—mówił Jezus. —Ten, kto go odkrył, ukrył go ponownie i z radości poszedł sprzedać wszystko, co posiadał, aby kupić to pole.</verse>
				<verse number="45">Królestwo niebieskie podobne jest również do kolekcjonera pięknych pereł.</verse>
				<verse number="46">Gdy natrafił na niezwykle cenną perłę, poszedł sprzedać cały majątek i kupił ją.</verse>
				<verse number="47">Królestwo niebieskie można również porównać do sieci rzuconej w morze, w którą wpadają różne ryby.</verse>
				<verse number="48">Gdy już się napełni, wyciąga się ją na brzeg i przebiera ryby: dobre kładzie się do skrzyni, a niedobre się wyrzuca.</verse>
				<verse number="49">Podobnie będzie przy końcu czasów—aniołowie oddzielą ludzi złych od prawych.</verse>
				<verse number="50">I wrzucą tych pierwszych w ogień, gdzie będzie lament i rozpacz.</verse>
				<verse number="51">Czy zrozumieliście? —Tak—odpowiedzieli uczniowie.</verse>
				<verse number="52">Jezus kontynuował: —Każdy przywódca religijny, znawca Pism, który staje się uczniem królestwa niebios, jest podobny do bogatego właściciela. Podobnie jak on, wydobywa ze swojego skarbca stare i nowe kosztowności.</verse>
				<verse number="53">Gdy Jezus skończył tam nauczać,</verse>
				<verse number="54">powrócił w rodzinne strony i przemawiał w tamtejszej synagodze. A słuchający ze zdumieniem powtarzali: —Skąd u niego taka mądrość i moc?</verse>
				<verse number="55">Przecież jest synem cieśli! Znamy dobrze jego matkę, Marię, i braci: Jakuba, Józefa, Szymona i Judę.</verse>
				<verse number="56">Przecież i jego siostry tu są?! Skąd się więc u niego to wszystko wzięło?</verse>
				<verse number="57">I nie mogli się z tym pogodzić. Wtedy Jezus powiedział: —Prorok może cieszyć się poważaniem wszędzie, z wyjątkiem swojego miasta i rodziny.</verse>
				<verse number="58">I z powodu ich niewiary nie dokonał tam wielu cudów.</verse>
			</chapter>
			<chapter number="14">
				<verse number="1">Gdy Herod, zarządca prowincji, usłyszał wieści o Jezusie, rzekł do swoich dworzan:</verse>
				<verse number="2">—To musi być zmartwychwstały Jan Chrzciciel. Dlatego potrafi czynić takie cuda.</verse>
				<verse number="3">Wcześniej bowiem to właśnie on kazał aresztować i uwięzić Jana. A stało się to z powodu Herodiady, żony jego brata Filipa.</verse>
				<verse number="4">Jan bowiem ciągle mu wypominał: „Nie wolno ci żyć z żoną swojego brata!”.</verse>
				<verse number="5">Herod postanowił zabić Jana, bał się jednak tłumów, które uważały go za proroka.</verse>
				<verse number="6">Zdarzyło się, że podczas uczty urodzinowej Heroda wystąpiła córka Herodiady, a jej taniec bardzo mu się spodobał.</verse>
				<verse number="7">I uroczyście przyrzekł spełnić każde jej życzenie.</verse>
				<verse number="8">Namówiona przez matkę, dziewczyna poprosiła: —Daj mi na tacy głowę Jana Chrzciciela.</verse>
				<verse number="9">Zasmuciło to króla, lecz ze względu na przysięgę złożoną w obecności gości rozkazał spełnić tę prośbę.</verse>
				<verse number="10">Ścięto więc Jana w więzieniu,</verse>
				<verse number="11">a jego głowę przyniesiono na tacy dziewczynie, ona zaś oddała ją matce.</verse>
				<verse number="12">Uczniowie Jana zabrali jego ciało, pogrzebali je i powiadomili o wszystkim Jezusa.</verse>
				<verse number="13">Na wieść o tym Jezus odpłynął łodzią w odludne miejsce. Chciał być sam. Ludzie wypatrzyli Go jednak i z różnych miasteczek podążyli za Nim pieszo.</verse>
				<verse number="14">Wychodząc więc z łodzi, Jezus znów zastał tłumy ludzi. Poruszony współczuciem uzdrowił wszystkich obecnych tam chorych.</verse>
				<verse number="15">Pod wieczór uczniowie zwrócili się do Niego: —Każ ludziom rozejść się do pobliskich wiosek i osad. Niech sobie kupią coś do jedzenia, bo na tym pustkowiu nie ma żywności, a robi się już późno.</verse>
				<verse number="16">—Nie muszą odchodzić. —odparł Jezus—Wy dajcie im jeść!</verse>
				<verse number="17">—Ale co?!—wykrzyknęli. —Nic nie mamy! Tylko pięć chlebów i dwie ryby!</verse>
				<verse number="18">—Przynieście je więc tutaj—powiedział.</verse>
				<verse number="19">Polecił ludziom usiąść na trawie, a sam wziął pięć chlebów i dwie ryby. Spojrzał w niebo, podziękował Bogu i podzielił chleb. Podał go uczniom, a oni ludziom.</verse>
				<verse number="20">W ten sposób wszyscy najedli się do syta i zebrano jeszcze dwanaście pełnych koszy resztek,</verse>
				<verse number="21">choć w posiłku tym brało udział około pięciu tysięcy samych tylko mężczyzn—nie licząc kobiet i dzieci.</verse>
				<verse number="22">Zaraz potem Jezus nakazał uczniom, aby przeprawili się łodzią na drugą stronę jeziora, dokąd On sam miał przybyć później. Chciał bowiem pozostać na miejscu do czasu, aż ludzie rozejdą się do domów.</verse>
				<verse number="23">Gdy wszyscy już odeszli, wszedł na wzgórze, aby się modlić. Zapadł zmrok i Jezus był zupełnie sam.</verse>
				<verse number="24">Tymczasem łódź uczniów była już daleko od brzegu. Miotały nią fale, bo wiatr był przeciwny.</verse>
				<verse number="25">Około trzeciej nad ranem poszedł więc do nich po wodzie.</verse>
				<verse number="26">Przerażeni uczniowie, widząc że idzie po wodzie, krzyknęli: —To duch!</verse>
				<verse number="27">—Spokojnie! Nie bójcie się, to Ja!—szybko odrzekł Jezus.</verse>
				<verse number="28">—Panie, jeśli to naprawdę Ty, każ mi przyjść do siebie po wodzie—zawołał w odpowiedzi Piotr.</verse>
				<verse number="29">—Dobrze, chodź!—rzekł. Piotr wyszedł z łodzi, zaczął iść po wodzie i zbliżył się do Jezusa.</verse>
				<verse number="30">Lecz gdy poczuł silne uderzenie wiatru, przestraszył się i zaczął tonąć. —Panie, ratuj mnie!—krzyczał.</verse>
				<verse number="31">Jezus natychmiast wyciągnął do niego rękę i wydobył go z wody. —Gdzie jest twoja wiara? Dlaczego zwątpiłeś?—zapytał Piotra.</verse>
				<verse number="32">Gdy weszli do łodzi, wiatr nagle ucichł.</verse>
				<verse number="33">Wtedy uczniowie padli przed Jezusem na twarz. —Naprawdę jesteś Synem Boga!—wyznali.</verse>
				<verse number="34">Niebawem przypłynęli do krainy Genezaret.</verse>
				<verse number="35">Tamtejsi mieszkańcy rozpoznali Jezusa i po całej okolicy rozeszła się wiadomość o Jego przybyciu. Przyprowadzono do Niego wszystkich chorych</verse>
				<verse number="36">i proszono Go, aby pozwolił im przynajmniej dotknąć swojego płaszcza. A wszyscy, którzy Go dotknęli, odzyskali zdrowie.</verse>
			</chapter>
			<chapter number="15">
				<verse number="1">Kilku faryzeuszy i przywódców religijnych, przybyłych z Jerozolimy, zwróciło się wtedy do Jezusa z pytaniem:</verse>
				<verse number="2">—Dlaczego Twoi uczniowie nie przestrzegają naszych odwiecznych zwyczajów i nie dokonują obrzędu obmycia rąk przed jedzeniem?</verse>
				<verse number="3">—A dlaczego wy, w imię własnych tradycji, łamiecie nakazy Boga?—zapytał Jezus.</verse>
				<verse number="4">—Bóg przecież powiedział: „Szanuj rodziców” oraz „Kto znieważa ojca lub matkę, musi umrzeć”.</verse>
				<verse number="5">Lecz wy twierdzicie, że jeśli ktoś powie ojcu lub matce: „Niestety, nie mogę wam pomóc, bo przecież to, co miałem dla was, oddałem w darze Bogu do Jego świątyni”—</verse>
				<verse number="6">nie musi się o nich troszczyć. W ten sposób wasza tradycja unieważnia Boży nakaz.</verse>
				<verse number="7">Obłudnicy! Dobrze was określił prorok Izajasz, mówiąc:</verse>
				<verse number="8">„Ludzie ci bardzo pięknie o Mnie mówią, ale w ich sercach nie ma miłości do Mnie.</verse>
				<verse number="9">Na próżno jednak oddają Mi cześć. Nauczają bowiem przykazań, które sami wymyślili.”</verse>
				<verse number="10">Następnie zawołał zgromadzonych i rzekł: —Słuchajcie uważnie i postarajcie się to zrozumieć:</verse>
				<verse number="11">Nie to, co wchodzi do ust, ale to, co z nich wychodzi, sprawia, że człowiek jest nieczysty.</verse>
				<verse number="12">—Czy wiesz, że Twoje słowa uraziły faryzeuszy?—powiedzieli Mu uczniowie.</verse>
				<verse number="13">—Każda roślina, której nie posadził mój Ojciec w niebie, zostanie usunięta.</verse>
				<verse number="14">Nie przejmujcie się nimi. To ślepi przewodnicy ślepych! A jeśli ślepy prowadzi ślepego, to obaj wpadną w dół.</verse>
				<verse number="15">—Wyjaśnij nam ten przykład o pokarmie—poprosił wtedy Piotr.</verse>
				<verse number="16">—Wy też jeszcze tego nie rozumiecie?—zapytał Jezus.</verse>
				<verse number="17">—Nie wiecie, że wszystko, co się wkłada do ust, trafia do żołądka, po czym zostaje wydalone?</verse>
				<verse number="18">Natomiast to, co wychodzi z ust, pochodzi z serca. I to właśnie zanieczyszcza człowieka.</verse>
				<verse number="19">Bo z serca pochodzą złe myśli, prowadzące do morderstw, niewierności małżeńskiej, rozwiązłości, kradzieży, kłamstw i pomówień.</verse>
				<verse number="20">To właśnie sprawia, że człowiek staje się nieczysty. Jedzenie nieumytymi rękami nie ma tu nic do rzeczy.</verse>
				<verse number="21">Jezus opuścił tamte okolice i udał się na tereny Tyru i Sydonu.</verse>
				<verse number="22">Tam przyszła do Niego pewna kobieta pochodzenia kananejskiego, a więc należąca do pogan, których Żydzi mają w pogardzie. Z rozpaczą w głosie zawołała: —Panie, potomku króla Dawida, zmiłuj się nade mną! Moją córkę opanował zły duch.</verse>
				<verse number="23">Lecz Jezus nie odpowiedział jej ani słowem. Uczniowie zaś namawiali Go: —Odpraw ją, bo nie daje nam spokoju.</verse>
				<verse number="24">—Nie zostałem posłany do pogan—odezwał się Jezus do kobiety—ale do zagubionych owiec ze stada Izraela.</verse>
				<verse number="25">—Panie, pomóż mi!—nalegała kobieta i błagała Go na kolanach.</verse>
				<verse number="26">—Nie jest dobrze odbierać chleb dzieciom i rzucać szczeniętom—odrzekł Jezus.</verse>
				<verse number="27">—To prawda, Panie!—opowiedziała. —Jednak nawet psom trafiają się kawałki, które spadną ze stołu ich właścicieli.</verse>
				<verse number="28">—Kobieto! Jak wielka jest twoja wiara!—zawołał Jezus. —Niech się stanie to, czego pragniesz I natychmiast jej córka odzyskała zdrowie.</verse>
				<verse number="29">Wracając stamtąd, Jezus przyszedł nad Jezioro Galilejskie, wszedł na wzgórze i usiadł.</verse>
				<verse number="30">I znów ściągnęły do Niego nieprzebrane tłumy ludzi, prowadzących ze sobą kulawych, niewidomych, głuchoniemych oraz innych niepełnosprawnych i chorych. Kładziono ich przed Jezusem, a On ich uzdrawiał.</verse>
				<verse number="31">Tłum wpadł w podziw i wielbił Boga Izraela widząc jak głuchoniemi mówią, niepełnosprawni wracają do zdrowia, kulawi dobrze chodzą a niewidomi widzą.</verse>
				<verse number="32">Jezus zaś zawołał uczniów i rzekł: —Żal mi tych ludzi! Są tu od trzech dni i nie mają już nic do jedzenia. Jeśli odejdą stąd głodni, mogą zasłabnąć w drodze do domu.</verse>
				<verse number="33">—Skąd tu, na pustyni, weźmiemy tyle jedzenia?—spytali uczniowie.</verse>
				<verse number="34">—A ile macie chleba?—zapytał Jezus. —Siedem bochenków. Mamy też kilka ryb—odparli.</verse>
				<verse number="35">Wtedy Jezus polecił ludziom, aby usiedli na ziemi.</verse>
				<verse number="36">Sam zaś wziął te siedem chlebów oraz ryby i podziękował za nie Bogu. Następnie połamał je na kawałki i podał uczniom, a oni—ludziom.</verse>
				<verse number="37">I tak wszyscy najedli się do syta, a zebranymi resztkami napełniono aż siedem koszy.</verse>
				<verse number="38">A nakarmionych zostało cztery tysiące samych tylko mężczyzn, nie licząc kobiet i dzieci.</verse>
				<verse number="39">Potem Jezus rozesłał ludzi do domu, sam zaś wsiadł do łodzi i popłynął w okolice Magadanu.</verse>
			</chapter>
			<chapter number="16">
				<verse number="1">Pewnego dnia przyszli do Jezusa faryzeusze i saduceusze. Chcąc wystawić Go na próbę, poprosili, by pokazał im jakiś nadzwyczajny znak na niebie.</verse>
				<verse number="2">—Gdy zapada wieczór—odparł Jezus—mówicie: Jutro będzie pogoda, bo niebo jest czerwone.</verse>
				<verse number="3">A z rana mówicie: Niebo jest czerwone i zachmurzone, będzie burza. Trafnie prognozujecie pogodę po wyglądzie nieba, ale znaków czasu nie potraficie rozpoznać!</verse>
				<verse number="4">To złe i niewierne Bogu pokolenie domaga się cudu. Ale nie zobaczy go—z wyjątkiem znaku proroka Jonasza. I zostawił ich samych.</verse>
				<verse number="5">Płynąc na drugi brzeg, uczniowie zorientowali się, że zapomnieli dokupić chleba.</verse>
				<verse number="6">—Bądźcie ostrożni i wystrzegajcie się kwasu faryzeuszy i saduceuszy—ostrzegł ich Jezus.</verse>
				<verse number="7">Ale oni mówili między sobą: —No właśnie, zapomnieliśmy chleba.</verse>
				<verse number="8">—Gdzie jest wasza wiara!—odezwał się Jezus, bo wiedział, o czym rozmawiają. —Czemu martwicie się o chleb?</verse>
				<verse number="9">Niczego nie zrozumieliście? Czy nie pamiętacie tych pięciu tysięcy ludzi, których nakarmiłem pięcioma bochenkami chleba? Ile wtedy zebraliście resztek?</verse>
				<verse number="10">A gdy siedmioma bochenkami nakarmiłem cztery tysiące ludzi, to ile jeszcze pozostało?</verse>
				<verse number="11">Nie rozumiecie, że nie mówię o chlebie? Strzeżcie się kwasu faryzeuszy i saduceuszy.</verse>
				<verse number="12">Wtedy dotarło do nich, że nie mówi o kwasie chlebowym, ale o nauce faryzeuszy i saduceuszy.</verse>
				<verse number="13">Po przybyciu na tereny Cezarei Filipowej Jezus zadał uczniom następujące pytanie: —Za kogo Mnie, Syna Człowieczego, uważają ludzie?</verse>
				<verse number="14">—Jedni sądzą, że jesteś Janem Chrzcicielem—odrzekli uczniowie—inni, że Eliaszem, jeszcze inni, że Jeremiaszem albo innym prorokiem.</verse>
				<verse number="15">—A wy? Za kogo Mnie uważacie?—zapytał ich wprost.</verse>
				<verse number="16">—Jesteś Mesjaszem, Synem żywego Boga—odpowiedział Szymon Piotr.</verse>
				<verse number="17">—Szczęśliwy jesteś Szymonie, synu Jana—odrzekł mu Jezus—bo nie doszedłeś do tego ludzkim rozumowaniem, ale objawił ci to mój Ojciec w niebie.</verse>
				<verse number="18">Dlatego mówię ci: Ty jesteś Piotr—skała—i na tej skale zbuduję mój Kościół. A bramy piekła nie powstrzymają go.</verse>
				<verse number="19">I dam ci klucze do królestwa niebieskiego: Cokolwiek postanowisz na ziemi, będzie postanowione w niebie. A co rozstrzygniesz na ziemi, i będzie rozstrzygnięte w niebie!</verse>
				<verse number="20">Nakazał jednak uczniom, by nikomu nie mówili, że jest Mesjaszem.</verse>
				<verse number="21">Od tego czasu Jezus zaczął wyraźnie mówić im, że musi pójść do Jerozolimy, że spotkają Go tam straszne cierpienia z rąk starszych, najwyższych kapłanów i przywódców religijnych, że zostanie zabity, ale że trzeciego dnia zmartwychwstanie.</verse>
				<verse number="22">Wtedy Piotr wziął Go na bok i zaczął upominać: —Ależ Panie! Nie może Cię to spotkać!</verse>
				<verse number="23">—Precz, szatanie!—odrzekł Jezus, odwracając się. —Przeszkadzasz mi, bo patrzysz na to jedynie z ludzkiego punktu widzenia i nie jesteś w stanie zrozumieć Bożych planów.</verse>
				<verse number="24">Potem zwrócił się do uczniów: —Jeśli ktoś chce Mnie naśladować, niech przestanie myśleć wyłącznie o sobie. Niech weźmie swój krzyż i idzie ze Mną.</verse>
				<verse number="25">Jeśli ktoś chce wygrać życie, przegra je. Ale kto przegra życie ze względu na Mnie, naprawdę je wygra.</verse>
				<verse number="26">Co z tego, że ktoś zdobędzie cały świat, jeśli po drodze zatraci życie? Czy dla człowieka istnieje coś cenniejszego niż on sam?</verse>
				<verse number="27">Ja, Syn Człowieczy, powrócę tu z aniołami, otoczony chwałą Ojca, i wtedy osądzę każdego na podstawie jego czynów.</verse>
				<verse number="28">Zapewniam was: Niektórzy z obecnych tu, jeszcze za swego życia zobaczą Mnie, Syna Człowieczego, nadchodzącego ze swoim królestwem.</verse>
			</chapter>
			<chapter number="17">
				<verse number="1">Sześć dni później Jezus wziął ze sobą na szczyt pewnej góry Piotra, Jakuba i jego brata—Jana. Poza nimi nie było tam nikogo.</verse>
				<verse number="2">Nagle, na ich oczach, przemienił się: Jego twarz zajaśniała jak słońce, a Jego płaszcz stał się olśniewająco biały.</verse>
				<verse number="3">Potem zjawili się Eliasz i Mojżesz, którzy zaczęli z Nim rozmawiać.</verse>
				<verse number="4">—Panie, jak dobrze, że tu jesteśmy!—wykrzyknął Piotr do Jezusa. —Jeśli chcesz, zbuduję trzy szałasy: dla Ciebie, dla Mojżesza i dla Eliasza.</verse>
				<verse number="5">Ale zanim skończył mówić, otoczył ich jasny obłok, z którego rozległ się głos: —Oto mój ukochany Syn, moja największa radość. Słuchajcie Go!</verse>
				<verse number="6">Słysząc to, uczniowie z wielkim lękiem padli na twarz.</verse>
				<verse number="7">Jezus podszedł do nich, dotknął ich i powiedział: —Wstańcie, nie bójcie się!</verse>
				<verse number="8">Gdy się rozejrzeli, stwierdzili, że poza Jezusem nie ma już nikogo.</verse>
				<verse number="9">Schodząc z góry, Jezus nakazał im, aby do czasu Jego zmartwychwstania nikomu nie opowiadali o tym, co widzieli.</verse>
				<verse number="10">Wtedy uczniowi zapytali: —Dlaczego przywódcy religijni twierdzą, że przed przyjściem Mesjasza musi pojawić się Eliasz?</verse>
				<verse number="11">—Mają rację—odparł Jezus. —Eliasz musi przyjść i wszystko przygotować.</verse>
				<verse number="12">Mówię wam jednak: On już przyszedł, ale nie rozpoznali go! Co więcej, haniebnie go potraktowali! Również i Mnie, Syna Człowieczego, czeka cierpienie z ich rąk.</verse>
				<verse number="13">Wtedy uczniowie zrozumieli, że Jezus mówił o Janie Chrzcicielu.</verse>
				<verse number="14">Gdy zeszli z góry, z czekającego już tłumu podszedł do Jezusa jakiś mężczyzna i padł na kolana.</verse>
				<verse number="15">—Panie, zmiłuj się nad moim synem—powiedział. —Cierpi na epilepsję i bardzo się męczy. Często wpada w ogień lub w wodę.</verse>
				<verse number="16">Przyprowadziłem go do Twoich uczniów, ale nie mogli mu pomóc.</verse>
				<verse number="17">—Czemu wciąż nie dowierzacie i jesteście tak przewrotni?—zwrócił się do nich Jezus. —Jak długo jeszcze muszę być z wami, żebyście wreszcie uwierzyli? Przyprowadźcie tu chłopca!</verse>
				<verse number="18">I Jezus rozkazał demonowi, a ten opuścił chłopca, który w tej samej chwili odzyskał zdrowie.</verse>
				<verse number="19">Później, gdy Jezus był sam na sam z uczniami, zapytali Go: —Dlaczego my nie mogliśmy wypędzić tego demona?</verse>
				<verse number="20">—Z powodu waszej małej wiary!—odrzekł Jezus. —Zapewniam was: Gdybyście mieli wiarę choćby jak ziarnko gorczycy, moglibyście rozkazać tej górze: „Przesuń się gdzieś indziej!” i zrobiłaby to. Nie byłoby dla was rzeczy niemożliwych.</verse>
				<verse number="21">Takiego rodzaju złych duchów nie uda się wypędzić bez modlitwy i powstrzymywania się od posiłków.</verse>
				<verse number="22">Pewnego dnia, gdy przebywali jeszcze w Galilei, Jezus powiedział: —Ja, Syn Człowieczy, zostanę wkrótce wydany w ręce ludzi,</verse>
				<verse number="23">którzy Mnie zabiją, ale trzeciego dnia zmartwychwstanę. Słowa te napełniły uczniów wielkim smutkiem.</verse>
				<verse number="24">Gdy przybyli do Kafarnaum, podeszli do Piotra poborcy składki świątynnej i zapytali: —Czy wasz Nauczyciel nie płaci składki na rzecz świątyni?</verse>
				<verse number="25">—Oczywiście, że płaci!—odparł Piotr. Następnie poszedł do domu, ale zanim jeszcze zdążył cokolwiek powiedzieć, Jezus zapytał go: —Jak sądzisz, Piotrze, od kogo władcy ściągają podatki i daniny: od własnych obywateli czy od obcych?</verse>
				<verse number="26">—Od obcych—odparł Piotr. —A zatem obywatele są z nich zwolnieni!—rzekł Jezus.</verse>
				<verse number="27">—Aby jednak nikogo nie urazić, idź nad jezioro i zarzuć wędkę. W pysku pierwszej złapanej ryby znajdziesz monetę. Weź ją i zapłać składkę za nas obu.</verse>
			</chapter>
			<chapter number="18">
				<verse number="1">W tym samym czasie uczniowie zwrócili się do Jezusa z pytaniem: —Kto z nas będzie najważniejszy w królestwie niebios?</verse>
				<verse number="2">Jezus zawołał jakieś dziecko, postawił je pośrodku</verse>
				<verse number="3">i powiedział: —Zapewniam was, że jeśli się nie nawrócicie i nie staniecie się jak dzieci, nie wejdziecie do królestwa niebieskiego.</verse>
				<verse number="4">Największy w nim będzie ten, kto stanie się jak to małe dziecko.</verse>
				<verse number="5">A każdy, kto przyjmie nawet takie małe dziecko ze względu na Mnie, ten Mnie przyjmie.</verse>
				<verse number="6">Lecz jeśli z czyjegoś powodu upadnie choćby jeden z najmniejszych moich uczniów, to lepiej byłoby, aby takiemu człowiekowi przywiązano do szyi kamień młyński i utopiono go w morzu.</verse>
				<verse number="7">Zepsucie jest nieszczęściem świata! Musi ono nadejść, ale marny los człowieka, który nakłania innych do grzechu.</verse>
				<verse number="8">Jeśli więc twoja własna ręka albo noga skłania cię do grzechu, odetnij ją i wyrzuć! Lepiej kalekim wejść do nieba, niż mając obie ręce i nogi zostać wrzuconym do piekła.</verse>
				<verse number="9">A jeśli twoje oko skłania cię do grzechu, wyłup je i wyrzuć! Lepiej z jednym okiem wejść do nieba niż z dwojgiem zostać wrzuconym do piekła.</verse>
				<verse number="10">Uważajcie, aby nie zlekceważyć nikogo z tych najmniejszych! Wiedzcie, że ich aniołowie stoją w niebie w pobliżu mego Ojca.</verse>
				<verse number="11">Ja, Syn Człowieczy, przyszedłem ocalić tych, którzy byli zgubieni.</verse>
				<verse number="12">Zastanówcie się! Jeśli ktoś ma sto owiec i zgubi mu się jedna, czy nie zostawia pozostałych dziewięćdziesięciu dziewięciu i nie wyrusza szukać zagubionej?</verse>
				<verse number="13">A gdy ją znajdzie, to zapewniam was, że cieszy się tą jedną bardziej niż dziewięćdziesięcioma dziewięcioma, które nie zginęły!</verse>
				<verse number="14">Podobnie Ojciec wasz w niebie nie chce, aby zginął choć jeden z tych najmniejszych.</verse>
				<verse number="15">Gdy inny wierzący zgrzeszy—kontynuował Jezus—idź do niego i w cztery oczy upomnij go. Jeśli cię posłucha, odzyskałeś go!</verse>
				<verse number="16">A jeśli cię nie posłucha, weź ze sobą jeszcze jednego lub dwóch świadków, aby mogli poświadczyć jak się przedstawia sprawa.</verse>
				<verse number="17">Jeśli również ich nie posłucha, przedstaw to kościołowi. A jeżeli nie usłucha nawet kościoła, traktuj go jak niewierzącego.</verse>
				<verse number="18">Zapewniam was: Cokolwiek postanowicie na ziemi, będzie postanowione w niebie, i cokolwiek rozstrzygniecie na ziemi, zostanie rozstrzygnięte w niebie.</verse>
				<verse number="19">Jeszcze raz was zapewniam: Jeśli dwaj z was, tu na ziemi, jednomyślnie będą się o coś modlić, mój Ojciec w niebie spełni ich prośbę.</verse>
				<verse number="20">Gdy dwóch albo trzech zbierze się w Moim imieniu, Ja będę wśród nich.</verse>
				<verse number="21">Wtedy zapytał Go Piotr: —Panie, ile razy mam wybaczyć przyjacielowi, jeśli w czymś zawini? Czy wystarczy, gdy zrobię to siedem razy?</verse>
				<verse number="22">—Nie siedem, lecz siedemdziesiąt razy siedem!—odpowiedział Jezus.</verse>
				<verse number="23">—Królestwo niebieskie można porównać do władcy, który postanowił rozliczyć się ze sługami.</verse>
				<verse number="24">W trakcie kontroli przyprowadzono do niego dłużnika, winnego mu sto milionów.</verse>
				<verse number="25">A ponieważ nie był w stanie oddać długu, władca kazał go sprzedać w niewolę razem z żoną, dziećmi i wszystkim, co posiadał.</verse>
				<verse number="26">Lecz on padł przed nim na twarz i błagał: „Panie, okaż mi trochę cierpliwości, a wszystko spłacę!”.</verse>
				<verse number="27">Wówczas władca zlitował się nad sługą, umorzył mu cały dług i puścił go wolno.</verse>
				<verse number="28">On zaś po drodze odszukał współpracownika, który był mu winien równowartość dniówki. Chwycił go za gardło i zawołał: „Oddaj, coś winien!”.</verse>
				<verse number="29">Współpracownik upadł przed nim i błagał: „Okaż mi trochę cierpliwości, a spłacę dług!”.</verse>
				<verse number="30">Ale ten nie chciał czekać. Kazał go wtrącić do więzienia, aż do czasu spłacenia długu.</verse>
				<verse number="31">Zobaczyli to koledzy tego biedaka i bardzo się zmartwili. Poszli do władcy i zdali mu ze wszystkiego relację.</verse>
				<verse number="32">Ten, gdy to usłyszał, wezwał do siebie pierwszego sługę i powiedział: „Ty łajdaku! Umorzyłem ci cały dług, bo mnie o to błagałeś.</verse>
				<verse number="33">Czy więc i ty nie mogłeś zlitować się nad twoim dłużnikiem—jak ja nad tobą?”.</verse>
				<verse number="34">I rozgniewany wtrącił go do więzienia, gdzie miał pozostać do czasu spłacenia całego długu.</verse>
				<verse number="35">Tak właśnie mój Ojciec w niebie postąpi z wami, jeśli z całego serca nie będziecie przebaczać swoim przyjaciołom.</verse>
			</chapter>
			<chapter number="19">
				<verse number="1">Gdy Jezus skończył nauczanie, opuścił Galileę i skierował się do Judei na tereny leżące po drugiej stronie Jordanu.</verse>
				<verse number="2">Podążały za Nim tłumy, a On uzdrawiał chorych.</verse>
				<verse number="3">Zjawili się tam także faryzeusze i—chcąc Go sprowokować do jakiejś niefortunnej wypowiedzi—zapytali: —Czy zezwalasz na rozwody z dowolnego powodu?</verse>
				<verse number="4">—Czyżbyście nie czytali w Piśmie, że na początku „Bóg stworzył mężczyznę i kobietę”?—odrzekł Jezus.</verse>
				<verse number="5">—Bóg powiedział również: „Dlatego mężczyzna opuści rodziców i złączy się z żoną, tak że ci dwoje staną się jednym ciałem”.</verse>
				<verse number="6">Nie są więc już dwojgiem ludzi, lecz jednym ciałem! Niech człowiek nie rozdziela tego, co złączył sam Bóg!</verse>
				<verse number="7">—Dlaczego więc Mojżesz nakazał wręczyć żonie dokument rozwodowy i odprawić ją?—kontynuowali.</verse>
				<verse number="8">—Mojżesz pozwolił wam na rozwód tylko z powodu waszych zatwardziałych serc—odparł Jezus. —Ale nie taki był Boży zamiar.</verse>
				<verse number="9">Dlatego mówię wam: Jeśli ktoś rozwodzi się żoną (z wyjątkiem przypadku rozwiązłości seksualnej) i poślubia inną kobietę, dopuszcza się grzechu niewierności małżeńskiej.</verse>
				<verse number="10">Na to uczniowie rzekli do Jezusa: —Jeśli sprawa wygląda aż tak poważnie, to nie warto się żenić!</verse>
				<verse number="11">—Nie wszyscy mogą pozostać samotni—rzekł Jezus—tylko ci, którzy mają taki dar.</verse>
				<verse number="12">Niektórzy są samotni, bo od urodzenia są niezdolni do małżeństwa. Inni pozostają samotni, bo ludzie uczynili ich niezdolnymi do tego. A jeszcze inni decydują się żyć samotnie ze względu na królestwo niebieskie. Kto może, niech stara się to pojąć.</verse>
				<verse number="13">Przyprowadzano też do Jezusa dzieci, aby je pobłogosławił i modlił się o nie. Uczniowie jednak odsuwali je, nie chcąc, aby Mu przeszkadzały.</verse>
				<verse number="14">Ale Jezus powiedział: —Nie zabraniajcie dzieciom przychodzić do Mnie, gdyż do takich jak one należy królestwo niebieskie.</verse>
				<verse number="15">Powiedziawszy to, pobłogosławił je i ruszył dalej.</verse>
				<verse number="16">Pewnego dnia podszedł do Jezusa jakiś człowiek i zapytał: —Nauczycielu, co dobrego mam uczynić, aby otrzymać życie wieczne?</verse>
				<verse number="17">—Dlaczego pytasz Mnie o dobro? Naprawdę dobry jest tylko Bóg. Jeśli chcesz otrzymać życie wieczne, wypełniaj Jego przykazania.</verse>
				<verse number="18">—Ale które?—zapytał rozmówca. —„Nie zabijaj, bądź wierny w małżeństwie, nie kradnij, nie składaj fałszywych zeznań,</verse>
				<verse number="19">szanuj rodziców!” oraz „Kochaj innych ludzi jak samego siebie!”—odrzekł Jezus.</verse>
				<verse number="20">—Nigdy nie przekroczyłem żadnego z nich—odparł młody człowiek. —Czego jeszcze mi brakuje?</verse>
				<verse number="21">—Jeśli chcesz być doskonały—rzekł Jezus—idź, sprzedaj swój majątek, a pieniądze rozdaj biednym. To zapewni ci skarb w niebie. Potem wróć i chodź ze Mną.</verse>
				<verse number="22">Słysząc to, młody człowiek spochmurniał i odszedł zasmucony; był bowiem bardzo bogaty.</verse>
				<verse number="23">Jezus rzekł wtedy do uczniów: —Oto jak trudno jest bogatym wejść do królestwa niebieskiego.</verse>
				<verse number="24">Łatwiej wielbłądowi przejść przez ucho od igły, niż bogatemu człowiekowi wejść do królestwa Bożego.</verse>
				<verse number="25">Słowa te poważnie zastanowiły uczniów: —Kto więc może być zbawiony?—pytali.</verse>
				<verse number="26">Jezus spojrzał na nich i rzekł: —To przekracza ludzkie możliwości, ale dla Boga wszystko jest możliwe.</verse>
				<verse number="27">—My zostawiliśmy wszystko i poszliśmy za Tobą—odezwał się Piotr. —Co więc z nami będzie?</verse>
				<verse number="28">—Zapewniam was—odpowiedział Jezus—że w przyszłym świecie, gdy Ja, Syn Człowieczy, zasiądę na tronie chwały, wy, moi uczniowie, zasiądziecie na dwunastu tronach, by sądzić dwanaście rodów Izraela.</verse>
				<verse number="29">A każdy, kto z miłości do Mnie pozostawi dom, braci, siostry, ojca, matkę, żonę, dzieci albo posiadłości, otrzyma w zamian sto razy tyle i odziedziczy życie wieczne w przyszłym świecie.</verse>
				<verse number="30">Wtedy wielu ludzi, obecnie uznawanych za wielkich, przestanie się liczyć, a inni, teraz uznawani za najmniejszych, będą wielkimi.</verse>
			</chapter>
			<chapter number="20">
				<verse number="1">Jezus kontynuował: —Królestwo niebieskie podobne jest do właściciela winnicy, który o świcie wyszedł z domu, by zatrudnić ludzi do pracy.</verse>
				<verse number="2">Uzgodnił z nimi dniówkę i wysłał na pole.</verse>
				<verse number="3">Gdy wyszedł o dziewiątej, zobaczył na rynku innych ludzi bez pracy.</verse>
				<verse number="4">„Idźcie pracować w mojej winnicy”, powiedział. „Uczciwie wam zapłacę”.</verse>
				<verse number="5">Poszli więc pracować. Właściciel zrobił to samo około dwunastej i trzeciej po południu.</verse>
				<verse number="6">Gdy wychodził około piątej, spotkał kolejnych ludzi i zapytał: „Czemu staliście tu bezczynnie cały dzień?”.</verse>
				<verse number="7">„Ponieważ nikt nas nie zatrudnił”—odpowiedzieli. „No to idźcie szybko do mojej winnicy!”.</verse>
				<verse number="8">Wieczorem właściciel powiedział zarządcy: „Zwołaj pracowników i wypłać im należność—zaczynając od tych ostatnich, a kończąc na pierwszych”.</verse>
				<verse number="9">Podeszli więc ci, którzy przyszli o piątej, i dostali całą dniówkę.</verse>
				<verse number="10">Gdy przyszła kolej na pierwszych zatrudnionych, spodziewali się, że dostaną więcej. Ale oni również otrzymali dniówkę.</verse>
				<verse number="11">Wzięli pieniądze, ale robili właścicielowi wymówki:</verse>
				<verse number="12">„Jak to? Ci ostatni pracowali tylko godzinę, a dałeś im tyle samo co nam, którzy przez cały dzień ciężko pracowaliśmy w upale!”.</verse>
				<verse number="13">„Przyjacielu, przecież cię nie skrzywdziłem”—zwrócił się do jednego z nich właściciel. „Czy nie umówiliśmy się na dniówkę?</verse>
				<verse number="14">Weź swoje pieniądze i wracaj do domu! Chcę temu ostatniemu pracownikowi dać tyle samo, co tobie.</verse>
				<verse number="15">Czy nie mam prawa wydawać swoich pieniędzy tak, jak chcę? Nie podoba ci się, że jestem dobry?”.</verse>
				<verse number="16">W przyszłym świecie będzie podobnie. Wielu ludzi, obecnie uznawanych za wielkich, przestanie się liczyć, a inni, teraz uznawani za najmniejszych, będą wielkimi.</verse>
				<verse number="17">W drodze do Jerozolimy Jezus wziął na bok Dwunastu i powiedział im:</verse>
				<verse number="18">—Gdy znajdziemy się w Jerozolimie, Ja, Syn Człowieczy, zostanę schwytany i postawiony przed najwyższymi kapłanami i przywódcami religijnymi, którzy skażą Mnie na śmierć i wydadzą w ręce Rzymian, aby Mnie zabili.</verse>
				<verse number="19">Będą śmiać się ze Mnie i pluć na Mnie; ubiczują Mnie i zabiją. Lecz po trzech dniach powrócę do życia.</verse>
				<verse number="20">Wtedy podeszła do Jezusa żona Zebedeusza z synami (Jakubem i Janem). Pokłoniła się i powiedziała, że ma do Niego pewną prośbę.</verse>
				<verse number="21">—Jaka to prośba?—zapytał. —Pozwól, by moi synowie zasiedli w Twoim królestwie tuż obok Ciebie—po prawej i lewej stronie.</verse>
				<verse number="22">—Nie wiecie, o co prosicie!—odrzekł Jezus. —Czy jesteście gotowi wypić mój „kielich cierpienia”? —Tak—odpowiedzieli bracia.</verse>
				<verse number="23">—Rzeczywiście, wypijecie ten kielich—kontynuował Jezus—ale nie mam prawa posadzić was na tronie obok siebie. Te miejsca są już rozdzielone przez mojego Ojca.</verse>
				<verse number="24">Gdy pozostałych dziesięciu uczniów dowiedziało się o tej prośbie, oburzyli się na braci.</verse>
				<verse number="25">Wtedy Jezus zawołał wszystkich do siebie i powiedział: —Jak wiecie, wielcy tego świata nadużywają swojej władzy nad ludźmi.</verse>
				<verse number="26">Lecz wśród was powinno być inaczej. Jeśli ktoś z was chce być wielki, powinien stać się sługą.</verse>
				<verse number="27">A kto chce być największy ze wszystkich, musi stać się niewolnikiem wszystkich.</verse>
				<verse number="28">Przecież nawet Ja, Syn Człowieczy, nie przyszedłem po to, aby Mi służono, lecz aby służyć innym i złożyć własne życie jako okup za wielu ludzi.</verse>
				<verse number="29">Gdy wychodzili z Jerycha, za Jezusem ciągnął wielki tłum.</verse>
				<verse number="30">A przy drodze siedzieli dwaj niewidomi. Gdy usłyszeli, że zbliża się Jezus, zaczęli wołać: —Potomku króla Dawida, zmiłuj się nad nami!</verse>
				<verse number="31">—Cicho bądźcie!—krzyczeli na nich ludzie. Oni jednak tym głośniej wołali: —Pomóż nam, Panie, potomku Dawida!</verse>
				<verse number="32">Jezus zatrzymał się, zawołał ich i zapytał: —Co mogę dla was zrobić?</verse>
				<verse number="33">—Panie, chcemy odzyskać wzrok!—prosili.</verse>
				<verse number="34">Ogarnięty współczuciem, Jezus dotknął ich oczu. Natychmiast odzyskali wzrok i poszli z Nim.</verse>
			</chapter>
			<chapter number="21">
				<verse number="1">Gdy zbliżali się do Jerozolimy i byli już w Betfage na Górze Oliwnej, Jezus wysłał przed sobą dwóch uczniów.</verse>
				<verse number="2">—Idźcie do najbliższej wsi—powiedział. —Zaraz przy wejściu do niej znajdziecie uwiązaną oślicę, a przy niej osiołka. Odwiążcie je i przyprowadźcie do Mnie.</verse>
				<verse number="3">Gdyby ktoś zwrócił na to uwagę, powiedzcie po prostu: „Pan ich potrzebuje i zaraz odprowadzi”.</verse>
				<verse number="4">W ten sposób miały się spełnić słowa proroka:</verse>
				<verse number="5">„Powiedzcie córce Syjonu: Oto przybywa twój Król, łagodny, jadący na osiołku —źrebięciu oślicy!”.</verse>
				<verse number="6">Uczniowie poszli i zrobili tak, jak im polecił Jezus.</verse>
				<verse number="7">Przyprowadzili zwierzęta i zarzucili na nie płaszcze, tak by Jezus mógł na nich usiąść.</verse>
				<verse number="8">Mnóstwo ludzi rozkładało zaś na ziemi swoje płaszcze, inni obcinali gałązki z drzew i rzucali je na drogę.</verse>
				<verse number="9">A cały tłum przed Nim i wokół Niego wołał: —Niech żyje Król, potomek Dawida! Błogosławiony Ten, który przychodzi w imieniu Pana! Chwała Królowi!</verse>
				<verse number="10">Gdy wjechał do Jerozolimy, całe miasto było już poruszone. —Kto to taki?—pytali jedni.</verse>
				<verse number="11">—To Jezus, prorok z Nazaretu w Galilei—odpowiadali drudzy.</verse>
				<verse number="12">Jezus zaś wszedł do świątyni i wypędził z niej wszystkich sprzedawców oraz kupujących. Powywracał stoły wymieniających pieniądze oraz stragany sprzedawców gołębi.</verse>
				<verse number="13">Powiedział do nich: —Pismo mówi: „Moja świątynia ma być domem modlitwy dla wszystkich narodów, a wy zrobiliście z niej kryjówkę złodziei”.</verse>
				<verse number="14">W świątyni podchodzili do Niego niewidomi i kalecy, a On ich uzdrawiał.</verse>
				<verse number="15">Lecz gdy najwyżsi kapłani oraz przywódcy religijni zobaczyli te cuda i usłyszeli dzieci wykrzykujące: „Niech żyje Król, potomek Dawida!”—bardzo się oburzyli. —Czy słyszysz, co oni wykrzykują?—pytali.</verse>
				<verse number="16">—Słyszę—odrzekł Jezus. —A czy nie czytaliście nigdy w Piśmie słów: „Przyjąłeś chwałę z ust dzieci i niemowląt”?</verse>
				<verse number="17">I odszedł od nich. Następnie opuścił miasto i udał się na nocleg do Betanii.</verse>
				<verse number="18">Rano, wracając do miasta, Jezus poczuł głód.</verse>
				<verse number="19">Zauważył przy drodze drzewo figowe. Podszedł więc do niego, ale nie znalazł tam nic oprócz liści. Wtedy powiedział do drzewa: —Już nigdy więcej nie przyniesiesz owocu! I drzewo od razu uschło.</verse>
				<verse number="20">Uczniowie zdziwili się: —Tak szybko uschło?—mówili.</verse>
				<verse number="21">—Zapewniam was—odpowiedział Jezus—że jeśli będziecie mieć prawdziwą wiarę, pozbawioną zwątpień, to nie tylko z drzewem figowym tak zrobicie. Możecie nawet rozkazać tej oto górze: „Unieś się i rzuć w morze!”—a uczyni to.</verse>
				<verse number="22">O cokolwiek poprosicie z wiarą, to otrzymacie.</verse>
				<verse number="23">Gdy Jezus ponownie znalazł się w świątyni i nauczał, najwyżsi kapłani i przywódcy religijni zapytali Go: —Jakim prawem wyrzuciłeś ze świątyni sprzedawców? Kto dał ci taką władzę?</verse>
				<verse number="24">—Odpowiem wam, jeśli i wy odpowiecie na moje pytanie—odparł Jezus.</verse>
				<verse number="25">—Czy chrzest, do którego wzywał Jan Chrzciciel, pochodził od Boga, czy był tylko ludzkim wymysłem? Wtedy zaczęli się naradzać nad odpowiedzią: —Jeśli powiemy, że pochodził od Boga, to zapyta nas: „Czemu go nie przyjęliście?”.</verse>
				<verse number="26">A jeśli powiemy, że był ludzkim wymysłem, to tłumy się oburzą, bo wszyscy wierzą, że Jan był prorokiem. W końcu rzekli:</verse>
				<verse number="27">—Nie potrafimy na to odpowiedzieć. —Wobec tego i Ja nie odpowiem na wasze pytanie—odparł Jezus</verse>
				<verse number="28">—ale pozwólcie, że wam coś opowiem. Pewien człowiek miał dwóch synów. Udał się do jednego i poprosił: „Synu, idź dziś do pracy w winnicy”.</verse>
				<verse number="29">„Nie chce mi się”—powiedział syn, ale później żałował tego i udał się do pracy.</verse>
				<verse number="30">Ojciec poszedł też do drugiego syna i poprosił o to samo. Ten odpowiedział: „Oczywiście, ojcze”, ale nie poszedł.</verse>
				<verse number="31">Który z nich był posłuszny ojcu? —Ten pierwszy—odpowiedzieli. —Zapewniam was, że pogardzani przez wszystkich poborcy podatkowi i prostytutki prędzej niż wy wejdą do królestwa Bożego—podsumował Jezus.</verse>
				<verse number="32">—Jan Chrzciciel nawoływał do prawego życia, ale mu nie uwierzyliście. Natomiast poborcy i prostytutki uwierzyli! A wy, choć to widzieliście, nie chcieliście się opamiętać i uwierzyć.</verse>
				<verse number="33">Jezus kontynuował: —Posłuchajcie jeszcze jednej przypowieści: Pewien właściciel założył winnicę. Ogrodził ją murem, zbudował tłocznię i wieżę strażniczą, po czym wynajął ją rolnikom i wyjechał.</verse>
				<verse number="34">Gdy nadszedł czas zbiorów, wysłał swoich ludzi, aby odebrali należną mu część plonów.</verse>
				<verse number="35">Lecz rolnicy rzucili się na nich: jednego pobili, drugiego zabili, a innego obrzucili kamieniami.</verse>
				<verse number="36">Właściciel wysłał więc innych pełnomocników, jeszcze większą grupą. Lecz rolnicy zrobili z nimi to samo.</verse>
				<verse number="37">W końcu posłał do nich swojego syna, sądząc że przynajmniej jemu okażą szacunek.</verse>
				<verse number="38">Lecz rolnicy, widząc nadchodzącego syna, powiedzieli sobie: „To ten, który ma przejąć winnicę. Zabijmy go, a winnica będzie nasza!”.</verse>
				<verse number="39">Wywlekli go poza winnicę i zabili.</verse>
				<verse number="40">Jak sądzicie, co zrobi właściciel z rolnikami, gdy powróci?</verse>
				<verse number="41">—Ukarze ich śmiercią, a winnicę wydzierżawi innym, którzy będą się z nim rozliczać na czas—odpowiedzieli.</verse>
				<verse number="42">—Przypomnijcie sobie następujące słowa z Pisma—odrzekł Jezus: „Kamień, odrzucony przez budujących, stał się kamieniem węgielnym, najważniejszym w całym budynku! Dokonał tego Pan i jest to zdumiewające”.</verse>
				<verse number="43">Oświadczam wam, że królestwo Boże zostanie wam odebrane, a przekazane ludziom, którzy wydają owoc.</verse>
				<verse number="44">Każdy, kto upadnie na ten kamień, roztrzaska się o niego, a jeśli on na kogoś spadnie, zetrze go na proch.</verse>
				<verse number="45">Najwyżsi kapłani i faryzeusze zrozumieli, że to ich Jezus miał na myśli, opowiadając przypowieść o złych rolnikach.</verse>
				<verse number="46">Dlatego chcieli Go natychmiast aresztować, ale obawiali się reakcji tłumu, który uważał Jezusa za proroka.</verse>
			</chapter>
			<chapter number="22">
				<verse number="1">Jezus przedstawił jeszcze jedną przypowieść:</verse>
				<verse number="2">—Królestwo niebieskie jest podobne do władcy, który wyprawił synowi wesele.</verse>
				<verse number="3">Posłał służących, aby powiadomili zaproszonych, ale ci nie chcieli przyjść.</verse>
				<verse number="4">Poprzez innych służących wysłał im więc następującą wiadomość: „Uczta gotowa, mięso na rożnach—wszystko przygotowane! Zapraszam na wesele!”.</verse>
				<verse number="5">Ale goście zlekceważyli zaproszenie: jeden poszedł na pole, inny—do swojego sklepu.</verse>
				<verse number="6">A niektórzy nawet naubliżali posłańcom i zabili ich.</verse>
				<verse number="7">Władca wpadł w gniew: wysłał wojsko, zgładził zabójców i spalił ich miasto.</verse>
				<verse number="8">Potem rzekł sługom: „Uczta weselna została przygotowana, ale zaproszeni okazali się jej niegodni.</verse>
				<verse number="9">Wyjdźcie więc na ulice i zaproście na wesele wszystkich, których spotkacie”.</verse>
				<verse number="10">Poszli więc i przyprowadzili z ulic wszystkich napotkanych ludzi—zarówno złych, jak i dobrych. W ten sposób sala biesiadna zapełniła się gośćmi.</verse>
				<verse number="11">Gdy władca wszedł, aby ich zobaczyć, zauważył człowieka, który nie miał na sobie weselnego ubrania.</verse>
				<verse number="12">„Przyjacielu!”—zwrócił się do niego. —„Jak się tu znalazłeś, nie mając weselnego ubrania?”. On jednak nic nie odpowiedział.</verse>
				<verse number="13">Wówczas władca rozkazał sługom: „Zwiążcie mu ręce i nogi i wyrzućcie go na zewnątrz, w ciemności, gdzie panuje lament i rozpacz!”.</verse>
				<verse number="14">Wielu jest bowiem zaproszonych, ale mało wybranych.</verse>
				<verse number="15">Tymczasem faryzeusze naradzali się, jak sprowokować Jezusa do jakiejś niefortunnej wypowiedzi. Potrzebny był im bowiem pretekst do oskarżenia Go.</verse>
				<verse number="16">Wysłali więc swoich ludzi oraz zwolenników Heroda z takim pytaniem: —Nauczycielu! Wiemy, że nie boisz się mówić prawdy. Nie dostosowujesz się też do opinii ludzi ani do ich oczekiwań, lecz uczciwie nauczasz prawd Bożych.</verse>
				<verse number="17">Powiedz nam więc, czy słusznie płacimy podatki Rzymowi, czy nie?</verse>
				<verse number="18">—Obłudnicy! Chcecie Mnie pogrążyć?!—powiedział Jezus, zdając sobie sprawę z ich podstępu.</verse>
				<verse number="19">—Pokażcie Mi najpierw monetę! Gdy Mu ją podano, zapytał:</verse>
				<verse number="20">—Czyją podobiznę i tytuł na niej widzicie?</verse>
				<verse number="21">—Cezara—odpowiedzieli. —Oddawajcie więc cezarowi to, co jego, a Bogu—co należy do Boga!</verse>
				<verse number="22">Ta odpowiedź tak ich zaskoczyła, że zaraz stamtąd odeszli.</verse>
				<verse number="23">Jeszcze tego samego dnia przyszli do Jezusa saduceusze—przedstawiciele ugrupowania nauczającego, że nie będzie zmartwychwstania.</verse>
				<verse number="24">—Nauczycielu!—zwrócili się do Niego. —Prawo Mojżesza naucza: „Jeśli umrze mężczyzna i nie pozostawi po sobie potomstwa, jego brat powinien ożenić się z wdową po zmarłym i mieć z nią potomstwo”.</verse>
				<verse number="25">Otóż żyło kiedyś u nas siedmiu braci. Najstarszy z nich ożenił się, ale wkrótce zmarł, nie pozostawiając dzieci. Wdowa została żoną młodszego brata.</verse>
				<verse number="26">I tak było z drugim, trzecim i resztą braci.</verse>
				<verse number="27">W końcu zmarła także ta kobieta.</verse>
				<verse number="28">Jeśli rzeczywiście umarli zmartwychwstaną, to czyją będzie wtedy żoną, skoro wszyscy bracia się z nią ożenili?</verse>
				<verse number="29">—Cała trudność polega na tym—odparł Jezus—że nie znacie Pisma ani mocy Bożej!</verse>
				<verse number="30">Po zmartwychwstaniu więzy małżeńskie nie będą obowiązywać ani tych siedmiu braci, ani kobiety, bo wszyscy pod tym względem będą podobni do aniołów.</verse>
				<verse number="31">Jeśli zaś chodzi o samo zmartwychwstanie, to czy nigdy nie czytaliście, że Bóg powiedział:</verse>
				<verse number="32">„Jestem Bogiem Abrahama, Bogiem Izaaka i Bogiem Jakuba”? Przecież nie nazwałby siebie Bogiem tych, którzy już nie istnieją!!</verse>
				<verse number="33">Zgromadzeni, słysząc Jego odpowiedź, nie mogli wyjść z podziwu.</verse>
				<verse number="34">Faryzeusze dowiedzieli się, że Jezus zamknął usta saduceuszom. Przyszli więc tam</verse>
				<verse number="35">i jeden z nich—przywódca religijny—zadał Mu podchwytliwe pytanie:</verse>
				<verse number="36">—Nauczycielu, które z przykazań Prawa Mojżesza jest najważniejsze?</verse>
				<verse number="37">—„Kochaj twojego Pana i Boga całym sercem, duszą i umysłem!”—odpowiedział Jezus.</verse>
				<verse number="38">—To jest pierwsze i najważniejsze przykazanie.</verse>
				<verse number="39">Drugie jest podobne: „Kochaj innych tak, jak kochasz samego siebie!”.</verse>
				<verse number="40">Na tych dwóch przykazaniach opiera się całe Prawo Mojżesza i księgi proroków.</verse>
				<verse number="41">Następnie sam zapytał otaczających Go faryzeuszy:</verse>
				<verse number="42">—Jak sądzicie? Skąd ma pochodzić Mesjasz? —Z rodu króla Dawida—odrzekli.</verse>
				<verse number="43">—To dlaczego sam Dawid, a przez jego usta Duch Święty, nazywa Go Panem?—zapytał Jezus. —Dawid powiedział przecież:</verse>
				<verse number="44">„Bóg rzekł do mojego Pana: Zasiądź po mojej prawej stronie, dopóki nie rzucę Ci pod nogi Twoich nieprzyjaciół”.</verse>
				<verse number="45">Skoro więc Dawid nazwał Go Panem, to jak Mesjasz może być jego potomkiem?</verse>
				<verse number="46">Nikt nie potrafił Mu na to odpowiedzieć. Dlatego też nikt już więcej nie śmiał Go o nic pytać.</verse>
			</chapter>
			<chapter number="23">
				<verse number="1">Wówczas Jezus zwrócił się do tłumu i do swoich uczniów:</verse>
				<verse number="2">—Przywódcy religijni i faryzeusze zajęli miejsce samego Mojżesza.</verse>
				<verse number="3">Dlatego postępujcie zgodnie z ich nauką, lecz nie bierzcie z nich przykładu. Bo nauczają, ale sami tego nie przestrzegają.</verse>
				<verse number="4">Wymyślają bowiem niewykonalne obowiązki i narzucają je innym, a sami nie kiwną nawet palcem, aby im pomóc.</verse>
				<verse number="5">To, co robią, czynią tylko na pokaz. Starają się pobożnie wyglądać—zakładają na ramiona szkatułki z tekstami modlitw i chodzą w szatach z długimi frędzlami.</verse>
				<verse number="6">Oczekują zaszczytnych miejsc na przyjęciach i w synagogach</verse>
				<verse number="7">oraz wyrazów szacunku ze strony innych ludzi. Lubią, gdy inni zwracają się do nich: „nauczycielu”.</verse>
				<verse number="8">Lecz wy nie pozwalajcie, by was tak nazywano. Macie tylko jednego Nauczyciela, a wy jesteście sobie równi jak bracia.</verse>
				<verse number="9">I do nikogo na ziemi nie zwracajcie się „ojcze”, bo macie tylko jednego Ojca, w niebie.</verse>
				<verse number="10">Nie pozwalajcie też, aby nazywano was „mistrzami”, gdyż macie tylko jednego Mistrza—Mesjasza.</verse>
				<verse number="11">Największy z was niech będzie waszym sługą.</verse>
				<verse number="12">Kto sam siebie wywyższa, zostanie poniżony. A kto się uniża, zostanie wywyższony.</verse>
				<verse number="15">Marny wasz los, przywódcy religijni i faryzeusze! Jesteście obłudnikami! Obchodzicie cały świat, aby nawrócić jednego człowieka. A gdy już się tak stanie, robicie z niego syna piekła, dwa razy gorszego niż wy sami.</verse>
				<verse number="16">Marny wasz los, ślepi przewodnicy! Mówicie: „Kto przysięga na świątynię Bożą, do niczego nie jest zobowiązany. Ale kto składa przysięgę na złoto w świątyni, musi ją wypełnić”.</verse>
				<verse number="17">Głupi ślepcy! Co jest ważniejsze: złoto czy świątynia, która uświęca złoto?</verse>
				<verse number="18">Twierdzicie też: „Przysięga na ołtarz do niczego nie zobowiązuje. Ale przysięga na dar na ołtarzu jest wiążąca”.</verse>
				<verse number="19">Ślepcy! Co jest ważniejsze; dar czy ołtarz, który uświęca złożony na nim dar?</verse>
				<verse number="20">Kto przysięga „na ołtarz”, przysięga na wszystko, co się na nim znajduje.</verse>
				<verse number="21">A kto przysięga „na świątynię”, przysięga na nią i na Boga, który w niej mieszka.</verse>
				<verse number="22">Ten zaś, kto przysięga „na niebo”, przysięga na tron Boży i na Tego, który na nim zasiada.</verse>
				<verse number="23">Marny wasz los, przywódcy religijni i faryzeusze! Jesteście obłudnikami! Skrupulatnie dajecie Bogu dziesiątą część swoich najdrobniejszych nawet dochodów, a lekceważycie to, co w Prawie Mojżesza jest najważniejsze: prawość, miłość i wiarę. A jednego i drugiego nie należy zaniedbywać!</verse>
				<verse number="24">Ślepi przewodnicy! Odcedzacie komara, a połykacie wielbłąda.</verse>
				<verse number="25">Marny wasz los, przywódcy religijni i faryzeusze! Jesteście obłudnikami! Usilnie dbacie o zewnętrzną czystość naczyń, ale wasze brudne wnętrze aż się lepi od chciwości i pożądania.</verse>
				<verse number="26">Ślepy faryzeuszu! Oczyść najpierw wnętrze kubka, to i na zewnętrz będzie czysty!</verse>
				<verse number="27">Marny wasz los, przywódcy religijni i faryzeusze! Jesteście obłudnikami! Przypominacie odnowione grobowce—z zewnątrz piękne, a w środku pełne rozkładających się szczątków!</verse>
				<verse number="28">Robicie przed ludźmi wrażenie świętych, lecz w środku jesteście pełni obłudy i nieprawości!</verse>
				<verse number="29">Marny wasz los, przywódcy religijni i faryzeusze! Jesteście obłudnikami! Stawiacie i zdobicie grobowce prorokom oraz innym ludziom, którzy kochali Boga,</verse>
				<verse number="30">mówiąc: „Gdybyśmy my żyli w czasach naszych przodków, nie mordowalibyśmy proroków tak jak oni”.</verse>
				<verse number="31">W ten sposób przyznajecie, że jesteście potomkami morderców.</verse>
				<verse number="32">Dorównajcie im!</verse>
				<verse number="33">Czy tacy podli ludzie mogą uniknąć kary piekła?</verse>
				<verse number="34">Wyślę do was proroków, mędrców i nauczycieli, ale jednych zabijecie, krzyżując ich, innych ubiczujecie w swoich synagogach i będziecie prześladować po miastach.</verse>
				<verse number="35">Spadnie na was wina za przelaną krew wszystkich, którzy kochali Boga! Począwszy od prawego Abla, aż po Zachariasza, syna Barachiasza, którego zabiliście między ołtarzem a miejscem świętym.</verse>
				<verse number="36">Zapewniam was, że kara za to wszystko spadnie na głowy tego pokolenia.</verse>
				<verse number="37">Jerozolimo, Jerozolimo!—zawołał Jezus. —Zabijasz proroków i obrzucasz kamieniami Bożych posłańców! Ileż to razy chciałem przygarnąć twoje dzieci, tak jak kura, która pod skrzydłami chroni swoje pisklęta. Ale nie pozwoliłaś!</verse>
				<verse number="38">Zbliża się czas, w którym twój dom opustoszeje.</verse>
				<verse number="39">Mówię wam: Nie zobaczycie Mnie do chwili, gdy zawołacie: „Błogosławiony, który przychodzi w imieniu samego Pana!”.</verse>
			</chapter>
			<chapter number="24">
				<verse number="1">Gdy Jezus opuszczał świątynię, uczniowie chcieli Mu pokazać różne jej zabudowania.</verse>
				<verse number="2">On im odpowiedział: —To, co teraz podziwiacie, legnie w gruzach i nie pozostanie tu nawet kamień na kamieniu.</verse>
				<verse number="3">Później, gdy siedział na zboczu Góry Oliwnej, uczniowie podeszli do Niego i dyskretnie spytali: —Kiedy wydarzy się to, o czym mówiłeś? Po czym poznamy, że zbliża się Twoje przyjście i koniec tego świata?</verse>
				<verse number="4">—Nie dajcie się nikomu oszukać!—przestrzegł ich Jezus.</verse>
				<verse number="5">—Wielu bowiem będzie się podawać za Mesjasza i oszuka mnóstwo ludzi.</verse>
				<verse number="6">Na świecie wybuchną wojny i będą rozchodzić się wieści o walkach. Uważajcie i nie dajcie się zastraszyć, to jeszcze nie będzie koniec!</verse>
				<verse number="7">Narody i państwa będą walczyć przeciwko sobie, a wiele krajów nawiedzi głód oraz trzęsienia ziemi.</verse>
				<verse number="8">Ale to będzie dopiero początek tragedii.</verse>
				<verse number="9">Będą was torturować i zabijać! Wszystkie narody was znienawidzą z mojego powodu!</verse>
				<verse number="10">Wielu ponownie wpadnie w sidła grzechu i będzie nienawidzić oraz zdradzać innych.</verse>
				<verse number="11">Pojawi się też wielu fałszywych proroków, którzy zwiodą całe rzesze ludzi.</verse>
				<verse number="12">Z powodu tak wielkiego zła oziębnie miłość wielu wierzących.</verse>
				<verse number="13">Ale ci, którzy wytrwają do końca i nie zaprą się Mnie, zostaną uratowani!</verse>
				<verse number="14">A dobra nowina o królestwie Bożym będzie głoszona na całym świecie jako świadectwo dla wszystkich narodów. I wtedy nadejdzie koniec.</verse>
				<verse number="15">Gdy zobaczycie w świątyni „ohydę spustoszenia”, o której mówił prorok Daniel—kto to czyta, niech uważa—</verse>
				<verse number="16">wtedy ci, którzy przebywają w Judei, niech uciekają w góry.</verse>
				<verse number="17">I śpieszcie się! Jeśli będziecie na tarasie, nie wchodźcie do domu, aby się spakować.</verse>
				<verse number="18">Jeśli będziecie na polu, nie wracajcie po pieniądze czy ubranie.</verse>
				<verse number="19">Ciężko będzie wtedy kobietom w ciąży i matkom karmiącym niemowlęta.</verse>
				<verse number="20">Módlcie się, żeby wasza ucieczka nie wypadła zimą albo w szabat.</verse>
				<verse number="21">Będą to bowiem dni tak straszliwe, jakich nie było od początku świata i już nigdy potem nie będzie.</verse>
				<verse number="22">I gdyby czas tej klęski nie został skrócony, nikt by się nie uratował. Lecz ze względu na wybranych czas ten zostanie skrócony.</verse>
				<verse number="23">Jeśli wtedy ktoś wam powie: „Tu jest Mesjasz”—nie wierzcie!</verse>
				<verse number="24">Pojawi się bowiem wielu fałszywych mesjaszy i proroków, którzy będą czynić wielkie cuda, starając się oszukać nawet wybranych przez Boga.</verse>
				<verse number="25">Pamiętajcie więc, że was ostrzegałem.</verse>
				<verse number="26">Jeśli więc ktoś wam powie: „Mesjasz jest na pustyni”—nie szukajcie Mnie tam. I nie wierzcie, gdy powiedzą: „Tam się ukrywa!”.</verse>
				<verse number="27">Gdy powtórnie przyjdę, będzie to bowiem tak widoczne, jak błyskawica na niebie.</verse>
				<verse number="28">Gdzie jest padlina, tam w naturalny sposób pojawiają się i sępy. Wy również rozpoznacie nadchodzący koniec!</verse>
				<verse number="29">Zaraz po zakończeniu tego strasznego czasu nastąpi zaćmienie słońca, a księżyc straci swój blask. Gwiazdy będą spadać z nieba i zachwieje się cały porządek wszechświata.</verse>
				<verse number="30">Wtedy pojawi się na niebie znak mojego przyjścia i wszystkich ogarnie skrucha, bo cała ludzkość ujrzy Mnie, Syna Człowieczego, przybywającego na obłokach w wielkiej mocy i chwale.</verse>
				<verse number="31">Rozlegnie się wtedy potężny dźwięk trąb. I poślę aniołów, żeby zgromadzili Moich wybranych z całego świata, z najdalszych zakątków ziemi.</verse>
				<verse number="32">Niech to drzewo figowe stanie się dla was przykładem—kontynuował Jezus. —Gdy jego pączki miękną, a listki zaczynają się rozwijać, mówicie, że zbliża się lato.</verse>
				<verse number="33">Gdy więc zobaczycie wszystko, co wam zapowiedziałem, bądźcie pewni, że mój powrót jest bliski, że jestem tuż u drzwi.</verse>
				<verse number="34">Zapewniam was: Nie wymrze to pokolenie, a wszystko to się dokona.</verse>
				<verse number="35">Niebo i ziemia przeminą, lecz moje słowa pozostaną na wieki.</verse>
				<verse number="36">Nikt jednak nie zna dnia ani czasu, w którym się to stanie—ani aniołowie w niebie, ani nawet Ja—Syn. Wie o tym tylko mój Ojciec.</verse>
				<verse number="37">Czas mojego przybycia będzie podobny do czasów Noego.</verse>
				<verse number="38">Ludzie wtedy zwyczajnie jedli i pili, zawierali małżeństwa—aż do chwili, gdy Noe wszedł do arki.</verse>
				<verse number="39">Nie wiedzieli, że to potop—i wszyscy zginęli. Tak samo będzie w dniu, w którym Ja, Syn Człowieczy, powrócę na ziemię.</verse>
				<verse number="40">Z dwóch ludzi pracujących w polu, jeden zostanie wzięty, a drugi pozostawiony.</verse>
				<verse number="41">Z dwóch kobiet, pracujących w domu, jedna zostanie wzięta, druga zaś pozostawiona.</verse>
				<verse number="42">Uważajcie więc, bo nie wiecie, którego dnia Ja, wasz Pan, przyjdę.</verse>
				<verse number="43">Pomyślcie: Gdyby właściciel domu wiedział, kiedy złodziej przyjdzie go okraść, pilnowałby dobytku i nie dopuściłby do włamania.</verse>
				<verse number="44">Wy również musicie uważać, bo nie wiecie, kiedy Ja, Syn Człowieczy, powrócę!</verse>
				<verse number="45">Kim jest ten wierny i mądry sługa, któremu Pan powierzył opiekę nad innymi swoimi sługami, by na czas o nich dbał?</verse>
				<verse number="46">Nagrodzi go, gdy po powrocie zobaczy dobrze wykonaną pracę.</verse>
				<verse number="47">Zapewniam was, że da mu w zarządzanie cały swój majątek.</verse>
				<verse number="48">Gdyby jednak ten sługa pomyślał sobie:</verse>
				<verse number="49">„Nieprędko wróci właściciel, nie muszę się więc go obawiać” i zaczął znęcać się nad powierzonymi sobie ludźmi, zabawiać się i upijać,</verse>
				<verse number="50">to jego pan powróci w najmniej oczekiwanej chwili.</verse>
				<verse number="51">Surowo się wtedy z nim rozprawi i osądzi go wraz z innymi obłudnikami. Będzie tam lament i rozpacz.</verse>
			</chapter>
			<chapter number="25">
				<verse number="1">Królestwo niebieskie można porównać do dziesięciu dziewcząt, które jako druhny wyszły z lampami na spotkanie pana młodego.</verse>
				<verse number="2">Pięć z nich było głupich, a pięć mądrych.</verse>
				<verse number="3">Głupie zabrały lampy, ale nie wzięły do nich zapasowej oliwy.</verse>
				<verse number="4">Mądre zaś zabrały lampy i zapasową oliwę w naczyniach.</verse>
				<verse number="5">Ponieważ pan młody się spóźniał, zdrzemnęły się wszystkie.</verse>
				<verse number="6">Nagle o północy obudziło je wołanie: „Nadchodzi pan młody! Wyjdźcie mu na spotkanie!”.</verse>
				<verse number="7">Dziewczęta zerwały się i przygotowały lampy.</verse>
				<verse number="8">Niemądre zwróciły się do pozostałych: „Dajcie nam trochę oliwy, bo nasze lampy gasną!”.</verse>
				<verse number="9">Mądre odpowiedziały jednak: „Jeśli damy wam, nie wystarczy ani dla nas, ani dla was. Idźcie lepiej sobie kupić!”.</verse>
				<verse number="10">Gdy poszły to zrobić, przybył pan młody. Te, które były gotowe, weszły z nim na przyjęcie weselne—a drzwi zamknięto.</verse>
				<verse number="11">Po pewnym czasie wróciły pozostałe dziewczęta i zaczęły wołać: „Panie, otwórz nam!”.</verse>
				<verse number="12">Lecz on odpowiedział: „Niestety nie znam was, odejdźcie stąd!”.</verse>
				<verse number="13">Uważajcie więc, bo nie znacie dnia ani czasu mojego powrotu!</verse>
				<verse number="14">Królestwo niebieskie jest jak człowiek, który odjeżdżając w daleką podróż zwołał swoich podwładnych i powierzył im na ten czas swój majątek.</verse>
				<verse number="15">Jednemu przekazał pięć tysięcy, drugiemu dwa tysiące, a trzeciemu tysiąc—każdemu zgodnie z jego możliwościami. I odjechał.</verse>
				<verse number="16">Pierwszy zaczął obracać pięcioma tysiącami i po pewnym czasie zarobił kolejne pięć tysięcy.</verse>
				<verse number="17">Drugi również zainwestował pieniądze i zyskał kolejne dwa tysiące.</verse>
				<verse number="18">Natomiast ten, który miał zarządzać tysiącem, ukrył go w bezpiecznym miejscu.</verse>
				<verse number="19">Po dłuższym czasie pan powrócił i chciał się z nimi rozliczyć.</verse>
				<verse number="20">Wtedy ten, któremu powierzył pięć tysięcy, przyniósł dodatkowe pięć i powiedział: „Panie! Powierzyłeś mi pięć tysięcy. Oto osiągnąłem zysk w wysokości kolejnych pięciu tysięcy”.</verse>
				<verse number="21">„Bardzo dobrze!”—rzekł pan. „Jesteś dobrym i wiernym pracownikiem. Okazałeś wierność w małej sprawie, więc teraz powierzę ci bardziej odpowiedzialne zadanie. Ciesz się razem ze mną”.</verse>
				<verse number="22">Następnie przyszedł ten, który otrzymał dwa tysiące i powiedział: „Panie! Powierzyłeś mi dwa tysiące, oto podwoiłem tę sumę”.</verse>
				<verse number="23">„Bardzo dobrze!”—rzekł pan. „Jesteś dobrym i wiernym pracownikiem. Okazałeś wierność w małej sprawie, więc teraz powierzę ci bardziej odpowiedzialne zadanie. Ciesz się razem ze mną”.</verse>
				<verse number="24">Wreszcie przyszedł ten, który otrzymał jeden tysiąc i powiedział: „Panie! Wiedziałem, że masz twardą rękę w interesach i że będziesz chciał mieć zysk z tego, nad czym sam nie pracowałeś.</verse>
				<verse number="25">Bałem się ciebie, dlatego bezpiecznie przechowałem twoje pieniądze. Oto one”.</verse>
				<verse number="26">„Jesteś leniem i złym pracownikiem!”—odrzekł pan. „Wiedziałeś, że chcę mieć zysk nawet jeśli sam na niego nie pracowałem!</verse>
				<verse number="27">Mogłeś więc zanieść ten tysiąc do banku, wtedy miałbym przynajmniej jakieś odsetki.</verse>
				<verse number="28">Zabierzcie mu pieniądze i dajcie temu, który ma dziesięć tysięcy.</verse>
				<verse number="29">Bo każdy, kto przynosi zyski, otrzyma więcej i będzie opływał w dostatki. A temu, kto nie przynosi zysku, odbiorą i to, co posiada.</verse>
				<verse number="30">Wyrzućcie tego lenia na zewnątrz, w ciemności! Tam będzie rozpacz i lament”.</verse>
				<verse number="31">Gdy Ja, Syn Człowieczy, przybędę w chwale, wraz ze wszystkimi aniołami, zasiądę na swoim tronie pełnym chwały.</verse>
				<verse number="32">I zgromadzą się przede Mną wszystkie narody, a Ja rozdzielę ludzi na dwie grupy, tak jak pasterz rozdziela owce i kozły.</verse>
				<verse number="33">„Owce” postawię po prawej stronie, a „kozły” po lewej.</verse>
				<verse number="34">Wówczas jako Król powiem do tych po prawej: „Mój ojciec obdarzył was wielkim szczęściem! Wejdźcie do królestwa, które zostało dla was przygotowane zanim jeszcze zaistniał świat!</verse>
				<verse number="35">Bo gdy byłem głodny, nakarmiliście Mnie. Gdy byłem spragniony, daliście Mi pić. Gdy byłem w podróży, ugościliście Mnie.</verse>
				<verse number="36">Gdy nie miałem się w co ubrać, daliście Mi odzież, a gdy byłem chory oraz gdy przebywałem w więzieniu, odwiedzaliście Mnie”.</verse>
				<verse number="37">„Panie!”—zapytają prawi. „Kiedy widzieliśmy Cię głodnego i nakarmiliśmy Cię? Kiedy daliśmy Ci pić, gdy byłeś spragniony?</verse>
				<verse number="38">Albo kiedy ugościliśmy Cię podczas podróży lub daliśmy Ci odzież, gdy nie miałeś w co się ubrać?</verse>
				<verse number="39">Kiedy to było, gdy odwiedziliśmy Cię w czasie choroby lub w więzieniu?”.</verse>
				<verse number="40">„Zapewniam was”—odpowiem wtedy—„że cokolwiek zrobiliście jednemu z moich braci, choćby najmniejszemu, Mnie to uczyniliście”.</verse>
				<verse number="41">Następnie jako Król zwrócę się do tych po lewej stronie: „Jesteście przeklęci przez Boga! Idźcie w ogień wieczny, przygotowany dla diabła i jego aniołów!</verse>
				<verse number="42">Gdy byłem głodny, nie nakarmiliście Mnie, gdy byłem spragniony, nie daliście Mi pić.</verse>
				<verse number="43">Byłem w podróży, a odmówiliście Mi gościny, nie miałem się w co ubrać, a nie pomogliście Mi; byłem chory i w więzieniu, a nie odwiedziliście Mnie”.</verse>
				<verse number="44">„Panie!”—powiedzą. „Kiedy widzieliśmy Cię głodnego, spragnionego, w podróży, pozbawionego ubrań, chorego albo w więzieniu, a nie okazaliśmy Ci pomocy?”.</verse>
				<verse number="45">„Zapewniam was”—odpowiem wtedy—„że gdy odmówiliście pomocy najmniejszemu z moich braci, Mnie jej pozbawiliście”.</verse>
				<verse number="46">I pójdą oni na wieczne potępienie, prawi zaś—do życia wiecznego.</verse>
			</chapter>
			<chapter number="26">
				<verse number="1">Po zakończeniu tego nauczania Jezus rzekł do uczniów:</verse>
				<verse number="2">—Za dwa dni rozpoczyna się święto Paschy i Ja, Syn Człowieczy, zostanę zdradzony i ukrzyżowany.</verse>
				<verse number="3">Tymczasem na dziedzińcu rezydencji najwyższego kapłana, Kajfasza, zebrali się inni kapłani oraz starsi.</verse>
				<verse number="4">Postanowili potajemnie uwięzić i zabić Jezusa.</verse>
				<verse number="5">—Nie możemy jednak zrobić tego podczas święta—mówili—bo spowoduje to rozruchy.</verse>
				<verse number="6">Jezus tymczasem zatrzymał się w Betanii, w domu Szymona Trędowatego.</verse>
				<verse number="7">Wtedy właśnie przyszła tam pewna kobieta z butelką bardzo drogiego, wonnego olejku i wylała go na głowę Jezusa.</verse>
				<verse number="8">Widząc to, uczniowie oburzyli się: —Co za marnotrawstwo!</verse>
				<verse number="9">Przecież można było sprzedać te perfumy i rozdać pieniądze biednym!</verse>
				<verse number="10">—Dlaczego ją krytykujecie?—zapytał Jezus, widząc ich reakcję. —Przecież spełniła dobry uczynek!</verse>
				<verse number="11">—Biedni zawsze będą wśród was, a Mnie już wkrótce zabraknie.</verse>
				<verse number="12">Namaszczając tym olejkiem, przygotowała Mnie na pogrzeb.</verse>
				<verse number="13">Zapewniam was: Gdziekolwiek na świecie będzie głoszona dobra nowina, wszędzie będzie się mówić o tym, co zrobiła, i będzie się o niej pamiętać.</verse>
				<verse number="14">Tymczasem Judasz z Kariotu, jeden z Dwunastu, poszedł do najwyższych kapłanów</verse>
				<verse number="15">i zapytał: —Ile mi zapłacicie, jeśli wydam wam Jezusa? I dali mu trzydzieści srebrnych monet.</verse>
				<verse number="16">Od tej chwili Judasz czekał już tylko na sprzyjającą okazję, aby wydać Jezusa.</verse>
				<verse number="17">W pierwszym dniu święta Paschy, uczniowie zapytali Jezusa: —Gdzie mamy przygotować kolację paschalną?</verse>
				<verse number="18">—Idźcie do miasta!—powiedział. —Udajcie się do naszego znajomego i powiedzcie mu: „Nasz Nauczyciel zawiadamia: Nadchodzi już czas! U ciebie chcę spożyć z moimi uczniami świąteczną kolację”.</verse>
				<verse number="19">Uczniowie zrobili tak, jak im polecił, i zajęli się przygotowaniem posiłku.</verse>
				<verse number="20">Wieczorem, wraz z Dwunastoma, Jezus zajął miejsce przy stole.</verse>
				<verse number="21">Gdy zaczęli posiłek, powiedział: —Mówię wam: Jeden z was, siedzących tu ze Mną, zdradzi Mnie.</verse>
				<verse number="22">—Ale to chyba nie ja, Panie?—mówili zasmuceni jeden przez drugiego.</verse>
				<verse number="23">—To ten, który jednocześnie ze Mną sięga do półmiska—odpowiedział.</verse>
				<verse number="24">—Ja, Syn Człowieczy, muszę umrzeć, zgodnie z tym, co dawno zapowiedzieli prorocy. Marny jednak los tego, kto Mnie wyda. Lepiej byłoby, aby się wcale nie urodził!</verse>
				<verse number="25">Judasz również Go zapytał: —To ja, Nauczycielu? —Sam to powiedziałeś—odrzekł Jezus.</verse>
				<verse number="26">Później, podczas kolacji, Jezus wziął do rąk chleb. Podziękował za niego Bogu, połamał go na kawałki, i podał uczniom, mówiąc: —Weźcie i jedzcie, to jest moje ciało.</verse>
				<verse number="27">Wziął też do ręki kielich z winem. Podziękował, podał uczniom, i powiedział: —Pijcie z niego wszyscy.</verse>
				<verse number="28">To jest moja krew, pieczętująca przymierze. Przelewam ją, aby wielu otrzymało przebaczenie grzechów.</verse>
				<verse number="29">Mówię wam, że nie skosztuję już wina do dnia, gdy będę pił nowe wino w królestwie mojego Ojca.</verse>
				<verse number="30">Potem zaśpiewali pieśń i poszli na Górę Oliwną. Wtedy Jezus powiedział:</verse>
				<verse number="31">—Jeszcze tej nocy wszyscy Mnie opuścicie. Stanie się tak, jak Bóg zapowiedział ustami proroków: „Uderzę pasterza i rozproszą się owce jego stada”.</verse>
				<verse number="32">Lecz gdy znów powrócę do życia, udam się do Galilei i tam się z wami spotkam.</verse>
				<verse number="33">—Ja nigdy Cię nie opuszczę!—zapewniał Piotr. —Nawet jeśli inni odejdą od Ciebie!</verse>
				<verse number="34">—Zapewniam cię, że jeszcze tej nocy, zanim o świcie zapieje kogut, trzy razy zaprzeczysz, że Mnie znasz—odpowiedział Jezus.</verse>
				<verse number="35">—Nigdy!—zaprotestował Piotr. —Nie wyprę się Ciebie, nawet gdybym miał iść z Tobą na śmierć! Pozostali również przysięgali wierność Jezusowi.</verse>
				<verse number="36">Następnie wszyscy razem udali się do ogrodu Getsemane. Gdy dotarli na miejsce, Jezus rzekł: —Usiądźcie tutaj, a ja pójdę tam się modlić.</verse>
				<verse number="37">Zabrał ze sobą tylko Piotra oraz synów Zebedeusza—Jakuba i Jana. I ogarnął Go smutek oraz głęboki niepokój.</verse>
				<verse number="38">—Moją duszę ogarnął śmiertelny smutek—powiedział. —Zostańcie ze Mną i czuwajcie.</verse>
				<verse number="39">Odszedł na bok, padł na twarz i modlił się: —Ojcze mój, jeśli to możliwe, oddal ode Mnie ten „kielich cierpienia”. Jednak to Twoja wola niech się stanie, a nie to, czego ja chcę.</verse>
				<verse number="40">Wrócił do trzech uczniów i zastał ich śpiących. Wtedy powiedział do Piotra: —Nie daliście rady czuwać ze Mną nawet przez godzinę?</verse>
				<verse number="41">Uważajcie i módlcie się, abyście nie poddali się pokusie! Duch jest gorliwy, ale ciało słabe.</verse>
				<verse number="42">Ponownie odszedł i modlił się: —Ojcze mój, jeśli nie może Mnie ominąć ten „kielich”, to niech się stanie Twoja wola.</verse>
				<verse number="43">Lecz uczniowie byli tak bardzo zmęczeni, że gdy do nich wrócił, znowu spali.</verse>
				<verse number="44">Odszedł więc po raz trzeci i raz jeszcze modlił się o to samo.</verse>
				<verse number="45">Po skończeniu modlitwy wrócił do nich i powiedział: —Wciąż spokojnie śpicie i odpoczywacie? Wybiła moja godzina. Teraz Ja, Syn Człowieczy, zostanę wydany w ręce grzeszników.</verse>
				<verse number="46">Wstańcie, chodźmy! Nadchodzi już ten, który Mnie zdradził!</verse>
				<verse number="47">Ledwie skończył mówić, stanął przed Nim Judasz, jeden z Dwunastu, na czele zgrai uzbrojonej w miecze i pałki, wysłanej przez najwyższych kapłanów i starszych.</verse>
				<verse number="48">Ten zdrajca tak się z nimi umówił: „Łapcie tego, którego pocałuję na powitanie”.</verse>
				<verse number="49">Gdy więc tylko się zbliżyli, Judasz podszedł do Jezusa. —Witaj, Mistrzu!—rzekł i przywitał Go pocałunkiem.</verse>
				<verse number="50">—Przyjacielu!—rzekł Jezus. —Po co przyszedłeś? Wówczas pozostali rzucili się na Niego i złapali Go.</verse>
				<verse number="51">Wtedy jeden z uczniów szybko wyjął miecz, zamachnął się i odciął ucho słudze najwyższego kapłana.</verse>
				<verse number="52">—Schowaj miecz!—powiedział Jezus. —Ci, którzy mieczem walczą, od miecza giną.</verse>
				<verse number="53">Myślisz, że na moją prośbę Ojciec nie posłałby tu dwunastu oddziałów aniołów?</verse>
				<verse number="54">Ale czy wtedy wypełniłyby się zapowiedzi Pisma?</verse>
				<verse number="55">Następnie zwrócił się do tych, którzy Go aresztowali: —Czy jestem jakimś groźnym przestępcą, że przyszliście po Mnie aż tak uzbrojeni? Dlaczego nie zatrzymaliście Mnie w świątyni? Przecież codziennie tam nauczałem!</verse>
				<verse number="56">Wszystko jednak dzieje się zgodnie z tym, co przepowiedziały o Mnie proroctwa. Wtedy wszyscy uczniowie opuścili Go i uciekli.</verse>
				<verse number="57">Napastnicy zaprowadzili Jezusa do rezydencji Kajfasza, u którego wkrótce zebrali się przywódcy religijni i starsi.</verse>
				<verse number="58">Piotr zaś, który podążał za Jezusem, trzymając się z daleka, wszedł za nimi i usiadł razem z żołnierzami. Czekał, co będzie dalej.</verse>
				<verse number="59">Najwyżsi kapłani wraz z całą Wysoką Radą przesłuchiwali świadków, by znaleźć jakieś fałszywe oskarżenie przeciw Jezusowi i skazać Go na śmierć.</verse>
				<verse number="60">Ale pomimo wielu fałszywych zeznań nie udało się im to. W końcu znalazło się dwóch,</verse>
				<verse number="61">którzy zgodnie oświadczyli: —Ten człowiek powiedział: „Mogę zburzyć Bożą świątynię i w trzy dni ją odbudować!”.</verse>
				<verse number="62">Wtedy najwyższy kapłan wstał i zapytał Jezusa: —Nie będziesz się bronił wobec tych oskarżeń?</verse>
				<verse number="63">Lecz Jezus milczał. Wtedy najwyższy kapłan zadał mu kolejne pytanie: —W imię żyjącego Boga żądam, abyś odpowiedział: Jesteś Mesjaszem, Synem Bożym?</verse>
				<verse number="64">—Sam to potwierdziłeś—rzekł Jezus. —Mówię wam: Wkrótce zobaczycie Mnie, Syna Człowieczego, zasiadającego na tronie z Bogiem i powracającego w obłokach na ziemię.</verse>
				<verse number="65">Słysząc to, najwyższy kapłan rozdarł szaty i powiedział: —To bluźnierstwo! Czego więcej trzeba? Po co nam świadkowie? Sami słyszeliście bluźnierstwo!</verse>
				<verse number="66">Jaki jest wasz wyrok? —Kara śmierci!—zawołali.</verse>
				<verse number="67">I zaczęli pluć Jezusowi w twarz i bić po głowie. Ci, którzy Go bili,</verse>
				<verse number="68">szyderczo wołali: —Teraz prorokuj, Mesjaszu! Zgadnij, kto Cię teraz uderzył?</verse>
				<verse number="69">Tymczasem Piotr wciąż przebywał na dziedzińcu rezydencji. Nagle podeszła do niego jakaś dziewczyna i powiedziała: —Ty też byłeś z Jezusem z Galilei!</verse>
				<verse number="70">—Nie wiem, o czym mówisz!—zaprzeczył wobec wszystkich Piotr.</verse>
				<verse number="71">Odszedł do bramy wejściowej, ale zauważyła go tam inna służąca. —On był z Jezusem z Nazaretu!—powiedziała do stojących.</verse>
				<verse number="72">—Nawet nie znam tego Człowieka!—przysięgając zaprzeczył Piotr.</verse>
				<verse number="73">Po pewnej chwili stojący tam ludzie podeszli do niego i stwierdzili: —Na pewno i ty jesteś jednym z jego uczniów. Twój galilejski akcent cię zradza.</verse>
				<verse number="74">—Naprawdę Go nie znam!!!—znowu zaczął się zaklinać i przysięgać. I wtedy właśnie zapiał kogut.</verse>
				<verse number="75">Wówczas Piotr przypomniał sobie słowa Jezusa: „Zanim o świcie zapieje kogut, trzy razy zaprzeczysz, że Mnie znasz”. Odszedł stamtąd i gorzko zapłakał.</verse>
			</chapter>
			<chapter number="27">
				<verse number="1">Następnego dnia, wczesnym rankiem, najwyżsi kapłani i starsi ponownie zebrali się, aby ustalić, jak doprowadzą do wykonania na Jezusie wyroku śmierci.</verse>
				<verse number="2">Ostatecznie postanowili przekazać Jezusa pod zbrojną eskortą Piłatowi, rzymskiemu gubernatorowi.</verse>
				<verse number="3">Gdy Judasz, zdrajca, dowiedział, że Jezus został skazany za śmierć, zaczął żałować swojego czynu i odniósł pieniądze—trzydzieści srebrnych monet—najwyższym kapłanom i starszym.</verse>
				<verse number="4">—Zgrzeszyłem!—oświadczył. —Wydałem niewinnego człowieka. —Co nas to obchodzi? To twój problem!—odparli.</verse>
				<verse number="5">Judasz rzucił wtedy pieniądze na posadzkę świątyni, wybiegł i powiesił się.</verse>
				<verse number="6">Kapłani podnieśli srebrniki. —Nie można ich umieścić w skarbcu—orzekli—bo są zapłatą za morderstwo.</verse>
				<verse number="7">Po naradzie postanowili przeznaczyć je na zakup Pola Garncarzy i założyć tam cmentarz dla cudzoziemców.</verse>
				<verse number="8">Dlatego miejsce to do dzisiaj nazywa się Polem Krwi.</verse>
				<verse number="9">W ten sposób spełniło się proroctwo Jeremiasza: „Wzięli trzydzieści srebrnych monet, bo na tyle Go wycenili synowie Izraela,</verse>
				<verse number="10">i kupili Pole Garncarzy—jak im rozkazał Pan”.</verse>
				<verse number="11">Gdy Jezus stanął przed gubernatorem Piłatem, ten zapytał Go: —Jesteś Królem Żydów? —Sam to potwierdzasz—odpowiedział mu Jezus.</verse>
				<verse number="12">A obecni tam najwyżsi kapłani i starsi wysuwali przeciwko Niemu wiele zarzutów, ale Jezus nie odpowiadał. Wtedy Piłat zwrócił się do Niego:</verse>
				<verse number="13">—Czy nie słyszysz tych wszystkich oskarżeń?</verse>
				<verse number="14">Lecz, ku jego wielkiemu zdziwieniu, Jezus nie odpowiedział na żaden z zarzutów.</verse>
				<verse number="15">A był zwyczaj, że raz w roku, na święto Paschy, gubernator uwalniał na prośbę ludu jednego żydowskiego więźnia.</verse>
				<verse number="16">W tym czasie przebywał właśnie w więzieniu znany przestępca—Barabasz.</verse>
				<verse number="17">Gdy więc przed rezydencją Piłata zebrali się ludzie, ten zapytał ich: —Kogo mam wam wypuścić? Barabasza czy Jezusa, zwanego Mesjaszem?</verse>
				<verse number="18">Zorientował się bowiem, że to z nienawiści uknuto ten spisek przeciw Jezusowi.</verse>
				<verse number="19">Gdy tak siedział na fotelu sędziowskim, żona przysłała mu wiadomość: —Zostaw w spokoju tego prawego człowieka. Dziś w nocy miałam z jego powodu straszny sen!</verse>
				<verse number="20">Tymczasem kapłani i starsi przekonali tłum, aby prosił o uwolnienie Barabasza i żądał śmierci dla Jezusa.</verse>
				<verse number="21">—Którego z nich mam wam wypuścić?—spytał ponownie gubernator. —Barabasza!—zawołali.</verse>
				<verse number="22">—Co mam zatem zrobić z Jezusem Mesjaszem? —Ukrzyżuj go!—zawołali w odpowiedzi.</verse>
				<verse number="23">—Ale dlaczego?—dopytywał Piłat. —Jakie przestępstwo popełnił? Oni jednak nie słuchali go i coraz głośniej wołali: —Ukrzyżuj go!!!</verse>
				<verse number="24">Piłat, widząc, że nic nie wskóra i że robi się coraz większe zamieszanie, na oczach tłumu umył ręce i rzekł: —Nie jestem winien jego śmierci! To wasza odpowiedzialność!</verse>
				<verse number="25">—Dobrze! Bierzemy ją na siebie i naszych potomków!—zawołał cały tłum.</verse>
				<verse number="26">Wypuścił więc Barabasza, a Jezusa kazał ubiczować i skazał Go na śmierć przez ukrzyżowanie.</verse>
				<verse number="27">Żołnierze gubernatora wyprowadzili Go na dziedziniec i zwołali cały oddział.</verse>
				<verse number="28">Ubrali Go w szkarłatny płaszcz</verse>
				<verse number="29">i włożyli na Jego głowę koronę uplecioną z długich, ostrych cierni, a do prawej ręki dali kij. I klękali przed Nim, naśmiewając się: —Niech żyje Król Żydów!</verse>
				<verse number="30">Opluwali Go też, brali Jego kij i bili Go po głowie.</verse>
				<verse number="31">Kiedy im się to znudziło, ściągnęli z Niego płaszcz, nałożyli Mu z powrotem Jego własne ubranie i poprowadzili na ukrzyżowanie.</verse>
				<verse number="32">Po drodze zatrzymali niejakiego Szymona z Cyreny i zmusili go, aby niósł Jego krzyż.</verse>
				<verse number="33">W ten sposób doprowadzili Jezusa na miejsce zwane Golgotą (to znaczy: „Czaszką”).</verse>
				<verse number="34">Tam podali Mu do picia kwaśne wino. Spróbował, ale nie chciał go pić.</verse>
				<verse number="35">Potem Go ukrzyżowali, a o Jego ubranie rzucili losy.</verse>
				<verse number="36">Następnie usiedli i pilnowali Go.</verse>
				<verse number="37">A nad Jego głową przybili do krzyża tabliczkę z opisem winy: „ to jest jezus, król żydów ”.</verse>
				<verse number="38">Po obu stronach Jezusa ukrzyżowano dwóch przestępców.</verse>
				<verse number="39">Przechodzący obok ludzie śmiali się z Niego. Patrzyli z pogardą i wołali:</verse>
				<verse number="40">—Widzisz, jak skończyłeś? Mówiłeś, że potrafisz zburzyć i w trzy dni odbudować świątynię! Skoro jesteś taki mocny, uratuj teraz siebie samego i zejdź z krzyża! Podobno jesteś Synem Bożym!</verse>
				<verse number="41">Stali tam również najwyżsi kapłani i inni przywódcy religijni. Oni także naśmiewali się z Jezusa:</verse>
				<verse number="42">—Innych potrafił ratować, a siebie uratować nie może! Taki z niego Król Izraela? Niech zejdzie z krzyża, to mu uwierzymy!</verse>
				<verse number="43">Tak ufał Bogu, to niech go teraz uratuje, o ile zechce. Przecież powtarzał: „Jestem Synem Boga”.</verse>
				<verse number="44">Tak samo naśmiewali się z Niego wiszący obok przestępcy.</verse>
				<verse number="45">Nagle, około południa całą ziemię okrył mrok i aż do godziny trzeciej było ciemno.</verse>
				<verse number="46">Wtedy właśnie Jezus głośno zawołał: —Eloi, Eloi, lema sabachthani! (co znaczy: „Boże mój, Boże mój, czemu Mnie opuściłeś?”).</verse>
				<verse number="47">Stojący w pobliżu ludzie sądzili, że woła proroka Eliasza.</verse>
				<verse number="48">Jeden z nich podbiegł po gąbkę, nasączył ją kwaśnym winem i na kiju podał Jezusowi, żeby się napił.</verse>
				<verse number="49">Lecz pozostali mówili: —Zostaw go! Zobaczymy, czy zjawi się Eliasz, żeby go uratować.</verse>
				<verse number="50">Lecz Jezus wydał jeszcze jeden okrzyk i skonał.</verse>
				<verse number="51">W tej samej chwili zasłona w świątyni, oddzielająca miejsce najświętsze, rozdarła się na dwie części—od góry aż do dołu. Zatrzęsła się również ziemia i popękały skały.</verse>
				<verse number="52">Otworzyły się groby i wielu umarłych, którzy byli ludźmi kochającymi Boga, powstało z martwych.</verse>
				<verse number="53">Później, po zmartwychwstaniu Jezusa, udali się do Jerozolimy, świętego miasta, gdzie widziało ich wielu ludzi.</verse>
				<verse number="54">Rzymski dowódca i jego żołnierze pilnujący Jezusa na widok trzęsienia ziemi i wszystkich tych zjawisk przerazili się. —To naprawdę był Syn Boży!—wołali.</verse>
				<verse number="55">Wiele kobiet, które przyszły z Jezusem z Galilei, aby Mu pomagać, przyglądało się temu wszystkiemu z daleka.</verse>
				<verse number="56">Wśród nich były Maria z Magdali, Maria—matka Jakuba i Józefa, oraz matka synów Zebedeusza.</verse>
				<verse number="57">Gdy zapadł wieczór, pewien bogaty człowiek—Józef z Arymatei, będący uczniem Jezusa—</verse>
				<verse number="58">udał się do Piłata i poprosił o ciało Jezusa. Ten polecił mu je wydać.</verse>
				<verse number="59">Józef wziął je, owinął w długie lniane płótno</verse>
				<verse number="60">i złożył w swoim nowym grobowcu, wykutym w skale.</verse>
				<verse number="61">Maria z Magdali i druga Maria zostały tam, siedząc naprzeciwko grobu.</verse>
				<verse number="62">Nazajutrz, pierwszego dnia święta Paschy, najwyżsi kapłani i faryzeusze udali się do Piłata</verse>
				<verse number="63">i oznajmili: —Panie, przypomnieliśmy sobie, że ten kłamca mówił jeszcze za życia: „Po trzech dniach zmartwychwstanę”.</verse>
				<verse number="64">Wydaj więc rozkaz opieczętowania grobu na trzy dni, aby przypadkiem jego uczniowie nie wykradli ciała i nie rozgłaszali tłumom: „On zmartwychwstał!”. Bo to ostatnie kłamstwo byłoby gorsze od pierwszego.</verse>
				<verse number="65">—Weźcie straż i zabezpieczcie miejsce najlepiej, jak potraficie—odrzekł Piłat.</verse>
				<verse number="66">Poszli więc do grobowca, zapieczętowali kamień zamykający wejście i postawili straże.</verse>
			</chapter>
			<chapter number="28">
				<verse number="1">Po szabacie, pierwszego dnia tygodnia, wczesnym rankiem Maria z Magdali i druga Maria poszły obejrzeć grobowiec.</verse>
				<verse number="2">Nagle gwałtownie zatrzęsła się ziemia. Anioł Pana zstąpił z nieba, odsunął kamień od grobowca i usiadł na nim.</verse>
				<verse number="3">Wyglądał jak błyskawica, a jego szata—jak śnieg.</verse>
				<verse number="4">Na jego widok strażnicy zadrżeli ze strachu i padli na ziemię jak martwi.</verse>
				<verse number="5">Wtedy anioł odezwał się do kobiet: —Nie bójcie się! Wiem, że szukacie Jezusa, którego ukrzyżowano.</verse>
				<verse number="6">Nie ma Go tutaj! Powstał z martwych, jak zapowiedział. Wejdźcie i zobaczcie miejsce, gdzie był złożony!</verse>
				<verse number="7">Teraz zaś szybko wracajcie do Jego uczniów i powiedzcie im: „On zmartwychwstał i oczekuje was w Galilei. Tam właśnie was spotka”. To miałem wam przekazać.</verse>
				<verse number="8">Przestraszone, ale pełne radości, kobiety odeszły od grobowca i pobiegły powiedzieć o tym uczniom.</verse>
				<verse number="9">Nagle na ich drodze stanął Jezus. —Witajcie!—powiedział. One zaś podeszły, padły Mu do nóg i oddały pokłon.</verse>
				<verse number="10">Wtedy rzekł do nich: —Nie bójcie się! Idźcie i powiedzcie moim braciom, aby udali się do Galilei. Tam się zobaczymy.</verse>
				<verse number="11">Gdy były jeszcze w drodze, niektórzy strażnicy pilnujący grobowca udali się do miasta i opowiedzieli najwyższym kapłanom o wszystkim, co zaszło.</verse>
				<verse number="12">Ci, po naradzie ze starszymi, dali strażnikom sporą łapówkę.</verse>
				<verse number="13">—Rozpowiadajcie tak: Nocą, gdy spaliśmy, jego uczniowie przyszli i wykradli ciało—powiedzieli.</verse>
				<verse number="14">—A gdyby gubernator usłyszał, że spaliście na służbie, obronimy was i uwolnimy od kłopotów.</verse>
				<verse number="15">Strażnicy wzięli pieniądze i zrobili tak, jak im powiedziano. W ten sposób ta plotka rozeszła się wśród wszystkich mieszkańców Judei i trwa po dziś dzień.</verse>
				<verse number="16">Natomiast jedenastu uczniów, zgodnie z poleceniem Jezusa, udało się do Galilei, na górę.</verse>
				<verse number="17">Gdy Go zobaczyli, oddali Mu pokłon, ale niektórzy z nich wciąż jeszcze wątpili.</verse>
				<verse number="18">Jezus zbliżył się do nich i powiedział: —Otrzymałem wszelką władzę w niebie i na ziemi.</verse>
				<verse number="19">Idźcie więc i pozyskujcie uczniów ze wszystkich narodów, chrzcząc ich w imię Ojca i Syna, i Ducha Świętego.</verse>
				<verse number="20">Uczcie ich przestrzegać wszystkiego, co wam poleciłem. Ja zaś będę z wami przez wszystkie dni—aż do końca czasów.</verse>
			</chapter>
		</book>
		<book number="41">
			<chapter number="1">
				<verse number="1">Oto niezwykła opowieść o Jezusie—Mesjaszu, Synu Bożym.</verse>
				<verse number="2">Już przez proroka Izajasza Bóg zapowiedział: „Oto Ja posyłam przed Tobą mojego wysłańca; on przygotuje Twoją drogę”.</verse>
				<verse number="3">„Głos wołającego na pustyni: Przygotujcie drogę dla Pana, prostujcie dla Niego ścieżki!”</verse>
				<verse number="4">Posłańcem tym był Jan Chrzciciel. Mieszkał na pustyni i przekonywał ludzi, że muszą zmienić swoje grzeszne życie. Na znak zerwania z grzechem powinni pozwolić zanurzyć się w wodzie.</verse>
				<verse number="5">Mieszkańcy Jerozolimy i całej Judei podążali na Pustynię Judejską, aby zobaczyć i posłuchać Jana. Wielu z nich wyznawało swoje grzechy, a on chrzcił ich w Jordanie.</verse>
				<verse number="6">Jan nosił ubranie z wielbłądziej wełny i skórzany pas. Żywił się wyłącznie szarańczą i leśnym miodem.</verse>
				<verse number="7">Często mówił: —Wkrótce przyjdzie Ktoś o wiele większy ode mnie—tak wielki, że ja nie jestem nawet godzien rozwiązać rzemyka Jego sandałów.</verse>
				<verse number="8">Ja zanurzam was w wodzie, lecz On zanurzy was w Duchu Świętym!</verse>
				<verse number="9">Pewnego dnia przyszedł do Jana Jezus z Nazaretu i został ochrzczony w Jordanie.</verse>
				<verse number="10">Gdy wychodził z wody, ujrzał otwarte niebo i Ducha Świętego, który zstąpił na Niego jak gołąb.</verse>
				<verse number="11">A z nieba rozległ się głos: —Jesteś moim ukochanym Synem, moją największą radością.</verse>
				<verse number="12">Zaraz też Jezus, prowadzony przez Ducha Świętego, udał się na pustynię.</verse>
				<verse number="13">Tam, otoczony tylko przez pustynne zwierzęta, spędził samotnie czterdzieści dni i był kuszony przez szatana. Potem zaś przyszli do Niego aniołowie i służyli Mu.</verse>
				<verse number="14">A gdy król Herod uwięził Jana, Jezus udał się do Galilei, by tam głosić Bożą dobrą nowinę.</verse>
				<verse number="15">—Nadszedł już czas!—mówił. —Zbliża się królestwo Boże! Porzućcie grzechy i uwierzcie w dobrą nowinę!</verse>
				<verse number="16">Pewnego dnia, idąc brzegiem Jeziora Galilejskiego, Jezus spotkał dwóch rybaków: Szymona i jego brata, Andrzeja, którzy łowili ryby.</verse>
				<verse number="17">—Chodźcie ze Mną!—rzekł do nich. —Uczynię was rybakami ludzi!</verse>
				<verse number="18">Oni natychmiast zastawili sieci i poszli z Nim.</verse>
				<verse number="19">Nieco dalej zobaczył Jakuba i Jana, synów Zebedeusza, którzy siedzieli w łodzi i naprawiali sieci.</verse>
				<verse number="20">Ich również zawołał, a oni poszli z Nim, zostawiając ojca i jego pomocników.</verse>
				<verse number="21">Razem udali się do miasta Kafarnaum. W szabat weszli do synagogi, a Jezus zaczął nauczać.</verse>
				<verse number="22">Wszyscy byli zdumieni Jego nauką. Mówił bowiem do nich nie jak ich przywódcy religijni, ale jak ktoś, kto ma władzę nad ludźmi.</verse>
				<verse number="23">Nagle jakiś człowiek, będący pod wpływem demona, zaczął wykrzykiwać:</verse>
				<verse number="24">—Dlaczego nas niepokoisz, Jezusie z Nazaretu? Czy przyszedłeś nas zniszczyć? Wiem, kim jesteś! Świętym Synem Boga!</verse>
				<verse number="25">—Milcz i wyjdź z tego człowieka!—rozkazał Jezus duchowi.</verse>
				<verse number="26">Zły duch szarpnął nim gwałtownie i z krzykiem go opuścił.</verse>
				<verse number="27">Świadkowie tego zdarzenia oniemieli z wrażenia, a następnie komentowali to, co ujrzeli: —Jaka moc jest w Jego słowach, skoro słuchają Go nawet złe duchy?</verse>
				<verse number="28">A wiadomość o tym wydarzeniu lotem błyskawicy obiegła Galileę i całą okolicę.</verse>
				<verse number="29">Jezus wyszedł z synagogi i wraz z Jakubem oraz Janem udał się do domu Szymona i Andrzeja.</verse>
				<verse number="30">Teściowa Szymona miała akurat wysoką gorączkę i leżała w łóżku. Gdy powiedziano o tym Jezusowi,</verse>
				<verse number="31">On podszedł do chorej, wziął ją za rękę i pomógł jej się podnieść. Temperatura natychmiast spadła, a teściowa wstała i przygotowała im posiłek.</verse>
				<verse number="32">Wieczorem, już po zachodzie słońca, przyprowadzono do Jezusa wielu chorych i zniewolonych przez demony.</verse>
				<verse number="33">Przed bramą zaś zgromadził się ogromny tłum mieszkańców, ciekawych nadchodzących wydarzeń.</verse>
				<verse number="34">Jezus uzdrowił wielu chorych i wielu demonom rozkazał opuścić swe ofiary. A ponieważ demony wiedziały, kim On jest, zabronił im cokolwiek mówić.</verse>
				<verse number="35">Następnego dnia wstał jeszcze przed świtem i udał się na pustynię, aby się modlić.</verse>
				<verse number="36">Po jakimś czasie odnalazł Go Szymon i pozostali uczniowie.</verse>
				<verse number="37">—Wszyscy o Ciebie pytają—mówili.</verse>
				<verse number="38">—Musimy odwiedzić także inne miasta, aby i tam nauczać!—odpowiedział Jezus. —Po to przecież przyszedłem.</verse>
				<verse number="39">Przemierzał więc całą krainę galilejską, przemawiając w synagogach oraz uwalniając wielu ludzi od demonów.</verse>
				<verse number="40">Pewnego razu podszedł do Niego trędowaty i na kolanach błagał o uzdrowienie: —Jeśli tylko zechcesz, możesz mnie uzdrowić—prosił.</verse>
				<verse number="41">Jezus, ogarnięty współczuciem, dotknął go i rzekł: —Chcę. Bądź uzdrowiony!</verse>
				<verse number="42">Trąd natychmiast zniknął i w jednej chwili człowiek ten odzyskał zdrowie.</verse>
				<verse number="43">Jezus zaraz go odprawił, surowo przykazując mu:</verse>
				<verse number="44">—Nie mów o tym nikomu. Idź i poproś, aby zbadał cię kapłan. A na dowód tego, że wyzdrowiałeś, zanieś ofiarę, jaką Mojżesz wyznaczył uleczonemu z trądu.</verse>
				<verse number="45">Lecz człowiek ten, idąc, opowiadał wszystkim o swoim cudownym uzdrowieniu. A Jezus, z powodu rozgłosu, nie mógł już swobodnie pokazywać się w miastach—schronił się więc na pustyni. Lecz nawet tam przychodzili do Niego ludzie.</verse>
			</chapter>
			<chapter number="2">
				<verse number="1">Gdy po kilku dniach powrócił do Kafarnaum, wieść o Jego przybyciu szybko obiegła całe miasto.</verse>
				<verse number="2">Wkrótce w domu, w którym się zatrzymał, zebrało się tak wielu ludzi, że nawet przed drzwiami nie było wolnego miejsca. A Jezus głosił im słowo Boże.</verse>
				<verse number="3">Wtedy właśnie czterej mężczyźni przynieśli na noszach sparaliżowanego.</verse>
				<verse number="4">Nie mogąc przecisnąć się do Jezusa, zrobili otwór w dachu i spuścili w dół nosze z chorym.</verse>
				<verse number="5">Gdy Jezus ujrzał ich zdecydowaną wiarę, powiedział do chorego: —Synu, odpuszczam ci grzechy!</verse>
				<verse number="6">Lecz kilku obecnych tam przywódców religijnych pomyślało z oburzeniem:</verse>
				<verse number="7">„Dlaczego on tak mówi?! To jawne bluźnierstwo! Przecież tylko Bóg może odpuszczać grzechy”.</verse>
				<verse number="8">Jezus, znając ich myśli, odpowiedział: —Dlaczego was to oburza?</verse>
				<verse number="9">Co jest łatwiej powiedzieć: „Odpuszczam ci grzechy” czy „Wstań, zabierz swoje nosze i chodź!”?</verse>
				<verse number="10">Udowodnię wam, że Ja, Syn Człowieczy, mogę odpuszczać grzechy.</verse>
				<verse number="11">I zwrócił się do sparaliżowanego: —Jesteś uzdrowiony! Zabierz swoje nosze i idź do domu!</verse>
				<verse number="12">A chory wstał, wziął nosze i na oczach zebranych odszedł do domu. Wszyscy byli poruszeni tym do głębi i wielbili Boga, mówiąc: —Nigdy nie widzieliśmy czegoś podobnego!</verse>
				<verse number="13">Wkrótce po tym wydarzeniu Jezus znowu udał się nad jezioro, by nauczać zgromadzone tam tłumy.</verse>
				<verse number="14">Idąc brzegiem, zobaczył Lewiego—syna Alfeusza, poborcę podatkowego, który właśnie tam pracował. —Chodź ze Mną—zwrócił się do niego. A on natychmiast wstał i poszedł z Jezusem.</verse>
				<verse number="15">Później, gdy Jezus i Jego uczniowie byli u niego w domu, zebrało się wokół stołu wielu nieuczciwych poborców podatkowych i innych ludzi, uważanych za grzeszników. Wiele takich osób znajdowało się bowiem w tłumie, który podążał za Jezusem.</verse>
				<verse number="16">Niektórzy przywódcy religijni z ugrupowania faryzeuszy—widząc, że Jezus zasiada do stołu z ludźmi o złej reputacji—pytali uczniów: —Dlaczego wasz nauczyciel zadaje się z takimi ludźmi?</verse>
				<verse number="17">Jezus usłyszał to i odpowiedział: —To chorzy potrzebują lekarza, a nie zdrowi! Nie przyszedłem wzywać do opamiętania tych, którzy uważają się za dobrych, ale właśnie grzeszników.</verse>
				<verse number="18">Uczniowie Jana i faryzeusze, stosując się do religijnych zaleceń, często powstrzymywali się od posiłków. Pewnego dnia kilku z nich przyszło do Jezusa, pytając: —Uczniowie Jana i faryzeusze powstrzymują się od posiłków. Dlaczego Twoi uczniowie tego nie czynią?</verse>
				<verse number="19">—Przecież goście na weselu, będąc z panem młodym, nie mogą odmawiać spożywania potraw!—odrzekł Jezus. —Czy mają powód do smutku, skoro on jest z nimi?</verse>
				<verse number="20">Ale nadejdzie czas, gdy zabiorą im pana młodego. Wtedy będą pościć.</verse>
				<verse number="21">Nikt nie używa nowego materiału do łatania starego ubrania, bo nowa łata się kurczy i jeszcze bardziej rozdziera ubranie.</verse>
				<verse number="22">Nikt też nie wlewa świeżego wina do starych, stwardniałych bukłaków. Mogłyby przecież popękać, a wtedy i wino by się rozlało, i bukłaki zniszczyły. Świeże wino wlewa się do nowych, miękkich bukłaków.</verse>
				<verse number="23">Innym razem, uczniowie—idąc z Jezusem przez pole—zaczęli zrywać kłosy i jeść ziarna. A był to akurat święty dzień szabatu.</verse>
				<verse number="24">Widząc to, przywódcy religijni zwrócili się do Jezusa z zarzutem: —Dlaczego Twoi uczniowie robią rzeczy niedozwolone w szabat?</verse>
				<verse number="25">—Czy nigdy nie czytaliście, co zrobił król Dawid, gdy wraz z towarzyszami podróży poczuł głód?—odpowiedział im Jezus.</verse>
				<verse number="26">—Za czasów najwyższego kapłana Abiatara wszedł do świątyni i wziął dla siebie oraz swoich towarzyszy poświęcony chleb, który wolno było jeść tylko kapłanom. To również było niezgodne z Prawem.</verse>
				<verse number="27">To szabat jest dla człowieka, nie odwrotnie.</verse>
				<verse number="28">Ja, Syn Człowieczy, mam władzę nad szabatem.</verse>
			</chapter>
			<chapter number="3">
				<verse number="1">Będąc ponownie w Kafarnaum, Jezus udał się do synagogi. Zauważył tam człowieka ze sparaliżowaną ręką.</verse>
				<verse number="2">A ponieważ był to dzień szabatu, wrogowie uważnie Go obserwowali, chcąc oskarżyć Go, gdyby uzdrowił tego człowieka.</verse>
				<verse number="3">Jezus zawołał go, postawił przed zebranymi</verse>
				<verse number="4">i, zwracając się do swoich wrogów, zapytał: —Czy czynienie dobra w szabat jest przestępstwem? A może lepiej w tym dniu wyrządzać innym krzywdę? Czy w takim dniu należy ratować życie, czy raczej je niszczyć? A oni nie znaleźli na to odpowiedzi.</verse>
				<verse number="5">Ich obojętność na ludzką niedolę poruszyła Jezusa do głębi. Gniewnie spojrzał na nich, a potem rzekł do chorego: —Wyciągnij rękę! Ten posłuchał i natychmiast jego ręka stała się zdrowa.</verse>
				<verse number="6">Wtedy faryzeusze odeszli i zaczęli się naradzać ze zwolennikami rodziny królewskiej, jak zabić Jezusa.</verse>
				<verse number="7">Tymczasem Jezus wraz z uczniami udał się nad jezioro. Podążały za nimi ogromne tłumy z Galilei, Judei,</verse>
				<verse number="8">Jerozolimy, Idumei, z krainy za Jordanem, a nawet z Tyru i Sydonu. Wieść o Jego cudach rozeszła się bowiem bardzo daleko i zewsząd schodzili się ludzie, aby zobaczyć Go na własne oczy.</verse>
				<verse number="9">Jezus polecił więc uczniom, by przygotowali łódź, z której mógłby przemawiać, gdyby tłum mocno na Niego napierał.</verse>
				<verse number="10">Tego dnia miało miejsce wiele uzdrowień i ogromna liczba chorych tłoczyła się wokół Niego, pragnąc Go przynajmniej dotknąć.</verse>
				<verse number="11">Na widok Jezusa, ludzie opanowani przez złe duchy padali przed Nim na twarz, krzycząc: —Jesteś Synem Bożym!</verse>
				<verse number="12">Lecz On surowo zabraniał im to mówić.</verse>
				<verse number="13">Potem wszedł na górę i przywołał do siebie tych, których wybrał.</verse>
				<verse number="14">A gdy przyszli, wyznaczył spośród nich dwunastu uczniów, którzy mieli Mu zawsze towarzyszyć oraz głosić Jego naukę</verse>
				<verse number="15">i uwalniać ludzi od demonów.</verse>
				<verse number="16">Oto ich imiona: Szymon, któremu Jezus nadał imię Piotr,</verse>
				<verse number="17">Jakub i Jan—synowie Zebedeusza, nazwani przez Jezusa Synami Gromu,</verse>
				<verse number="18">Andrzej, Filip, Bartłomiej, Mateusz, Tomasz, Jakub—syn Alfeusza, Tadeusz, Szymon Gorliwy</verse>
				<verse number="19">i Judasz z Kariotu—ten, który później wydał Jezusa.</verse>
				<verse number="20">Gdy zaś powrócił z nimi do domu, w którym udzielono Mu gościny, znów zaczęły nadchodzić tłumy. I wkrótce było tylu ludzi, że Jezus z uczniami nie mieli nawet czasu, by cokolwiek zjeść.</verse>
				<verse number="21">Gdy Jego krewni usłyszeli, co się dzieje, przyszli z zamiarem zabrania Go do domu. —Musiał postradać zmysły!—mówili.</verse>
				<verse number="22">Natomiast przywódcy religijni, którzy przybyli z Jerozolimy, stwierdzili: —On jest opętany przez Belzebuba! Wypędza demony, bo władca demonów Mu w tym pomaga.</verse>
				<verse number="23">Jezus przywołał ich i w prosty sposób wyjaśnił: —Jak szatan może wypędzać szatana?</verse>
				<verse number="24">Każde królestwo, które jest wewnętrznie skłócone, upadnie.</verse>
				<verse number="25">Dom pełen kłótni i podziałów jest przecież skazany na zagładę.</verse>
				<verse number="26">Gdyby szatan walczył sam ze sobą, jak mógłby przetrwać?</verse>
				<verse number="27">Chcąc przeszukać i okraść dom siłacza, trzeba go przecież najpierw obezwładnić!</verse>
				<verse number="28">Oświadczam wam, że każdy grzech może zostać odpuszczony człowiekowi, nawet jeśli jest to bluźnierstwo pod adresem mojego Ojca.</verse>
				<verse number="29">Jeśli jednak ktoś bluźni przeciwko Duchowi Świętemu, nigdy nie otrzyma odpuszczenia i na wieki pozostanie winien grzechu.</verse>
				<verse number="30">A powiedział to, ponieważ twierdzili, że cuda, których dokonuje, mają miejsce za sprawą szatana.</verse>
				<verse number="31">Gdy Jezus nauczał, Jego matka i bracia przyszli do zatłoczonego domu i prosili, aby Go wywołano na zewnątrz, gdyż chcieli z Nim porozmawiać.</verse>
				<verse number="32">—Twoja matka i bracia szukają Cię—doniesiono Jezusowi.</verse>
				<verse number="33">—Kto jest moją matką i moimi braćmi?—zapytał Jezus.</verse>
				<verse number="34">Patrząc na siedzących wokół Niego ludzi, rzekł: —Oto moja matka i moi bracia!</verse>
				<verse number="35">Moim bratem i siostrą, i matką jest każdy, kto wypełnia wolę Boga.</verse>
			</chapter>
			<chapter number="4">
				<verse number="1">Gdy ponownie przyszedł nad jezioro, aby nauczać, zgromadził się wokół Niego wielki tłum ludzi. Poprosił więc o łódź, usiadł w niej i stamtąd mówił do zebranych.</verse>
				<verse number="2">Przemawiając, posługiwał się przypowieściami:</verse>
				<verse number="3">—Posłuchajcie! Pewien rolnik postanowił zasiać ziarno. Gdy rozsiewał je na polu,</verse>
				<verse number="4">niektóre nasiona upadły na udeptaną ścieżkę i zostały wydziobane przez ptaki.</verse>
				<verse number="5">Inne ziarna upadły na cienką warstwę gleby, pod którą była skała.</verse>
				<verse number="6">Te, choć szybko wyrosły, wkrótce zwiędły w słonecznym upale i zginęły, ponieważ w płytkiej glebie ich korzenie nie znalazły dosyć wody.</verse>
				<verse number="7">Jeszcze inne upadły między chwasty i niebawem zostały przez nie zagłuszone, tak że nie dały żadnego plonu.</verse>
				<verse number="8">Niektóre jednak trafiły na dobrą glebę. Wzeszły, wyrosły i dały po trzydzieści, po sześćdziesiąt, a nawet po sto ziaren plonu.</verse>
				<verse number="9">Kto ma uszy do słuchania, niech słucha uważnie!</verse>
				<verse number="10">Później, gdy znalazł się sam na sam z Dwunastoma i innymi uczniami, zapytali Go: —Co oznacza Twoja przypowieść?</verse>
				<verse number="11">—Wam dano zrozumieć tajemnice dotyczące królestwa Bożego—wyjaśnił. —Ale ludzie, którzy do niego nie należą, nie rozumieją ich.</verse>
				<verse number="12">Będą patrzeć, lecz nie zobaczą, będą słuchać, lecz nie usłyszą. Niczego nie zrozumieją i nie zwrócą się do Boga, aby przebaczył ich grzechy.</verse>
				<verse number="13">Jeśli jednak nie potraficie zrozumieć tego prostego przykładu, jakże pojmiecie inne przypowieści, które wam jeszcze opowiem?</verse>
				<verse number="14">Siewca sieje słowo.</verse>
				<verse number="15">Ziarno posiane na udeptanej ścieżce to ci, którzy słyszą słowo, ale natychmiast zjawia się przy nich szatan i wykrada to, co zapadło w sercu.</verse>
				<verse number="16">Ziarno na gruncie skalistym oznacza tych, którzy słuchają i z radością przyjmują słowo.</verse>
				<verse number="17">Brak im jednak mocnych korzeni. Są niestali i w obliczu trudności lub prześladowań z powodu słowa załamują się.</verse>
				<verse number="18">Ziarnem posianym wśród chwastów są ludzie, którzy słuchają słowa,</verse>
				<verse number="19">ale zmartwienia, pogoń za bogactwem i inne rzeczy zagłuszają je, tak że nie przynosi ono w ich życiu żadnego plonu.</verse>
				<verse number="20">Dobra gleba oznacza natomiast tych, którzy słuchają słowa, przyjmują je i wydają obfity plon: trzydzieści, sześćdziesiąt, a nawet sto razy większy.</verse>
				<verse number="21">Później Jezus zapytał ich: —Czy ktoś zapala lampę, aby ją zaraz zasłonić? Przecież nie mógłby korzystać z jej światła?! Stawia ją raczej wysoko, aby wszystko oświetlała i była użyteczna.</verse>
				<verse number="22">Wszystko, co jest teraz ukryte, wyjdzie kiedyś na światło dzienne.</verse>
				<verse number="23">Kto ma uszy do słuchania, niech słucha uważnie!</verse>
				<verse number="24">Dobrze zastanówcie się nad tym, co słyszycie: jaką miarą mierzycie, taką wam odmierzą i jeszcze wam dodadzą.</verse>
				<verse number="25">Ten, kto ma, otrzyma jeszcze więcej, a temu, kto nie ma, zostanie odebrane nawet to, co posiada.</verse>
				<verse number="26">Posłuchajcie! Z królestwem Bożym dzieje się tak, jak z posianym przez rolnika ziarnem.</verse>
				<verse number="27">W miarę upływu czasu nasiona kiełkują i rosną—bez jego pomocy!</verse>
				<verse number="28">Sprawia to sama ziemia. Najpierw ukazują się źdźbła, potem kształtują się kłosy, a w końcu dojrzewa ziarno.</verse>
				<verse number="29">Wtedy przychodzi rolnik i kosi pole, bo jest pora na żniwo.</verse>
				<verse number="30">Jak inaczej mam wam opisać Boże królestwo?—zapytał Jezus. —Z czym jeszcze można je porównać?</verse>
				<verse number="31">Podobne jest ono do małego ziarnka gorczycy, które—będąc chyba najmniejszym z ziaren—</verse>
				<verse number="32">wyrasta na krzew zaliczany do największych, a na jego rozłożystych gałęziach ptaki budują sobie gniazda.</verse>
				<verse number="33">Takimi przypowieściami posługiwał się Jezus, by w jak najbardziej przystępny sposób przekazać ludziom Bożą naukę i by byli w stanie ją pojąć.</verse>
				<verse number="34">Nauczając ludzi publicznie, używał wyłącznie przypowieści, lecz później, gdy był sam z uczniami, wszystko im wyjaśniał.</verse>
				<verse number="35">Gdy zapadł wieczór, Jezus zwrócił się do uczniów: —Przepłyńmy na drugi brzeg jeziora.</verse>
				<verse number="36">I natychmiast wyruszyli, pozostawiając tłum na brzegu, a Jego—tak jak był—zabrali do łodzi. Także kilka innych łodzi popłynęło za nimi.</verse>
				<verse number="37">Niebawem zerwała się straszliwa burza. Wysokie fale zalewały łódź, tak że zaczęła tonąć.</verse>
				<verse number="38">Jezus tymczasem spał w tylnej części łodzi. Zrozpaczeni uczniowie obudzili Go krzycząc: —Mistrzu! Czy nie obchodzi Cię to, że zaraz utoniemy?</verse>
				<verse number="39">On wstał, wstrzymał wiatr, a morzu rozkazał: —Ucisz się! Wiatr natychmiast ustał i zaległa głęboka cisza.</verse>
				<verse number="40">—Dlaczego się tak boicie?—zapytał uczniów. —Czy jeszcze nie macie wiary?</verse>
				<verse number="41">—Kim On jest—zastanawiali się, przejęci lękiem—że nawet wiatr i jezioro są Mu posłuszne?</verse>
			</chapter>
			<chapter number="5">
				<verse number="1">Gdy przybyli na drugi brzeg jeziora, do krainy Gerazeńczyków,</verse>
				<verse number="2">i gdy Jezus wysiadł z łodzi, z pobliskiego cmentarza przybiegł człowiek opanowany przez nieczyste duchy.</verse>
				<verse number="3">Mężczyzna ten mieszkał w grobowcach i był tak silny, że gdy zakuwano jego ręce i nogi w kajdany</verse>
				<verse number="4">—co zdarzało się bardzo często—rozrywał je i uciekał. Nikt też nie miał dość siły, żeby go obezwładnić.</verse>
				<verse number="5">Dniami i nocami błąkał się wśród grobów i wzgórz, krzycząc i kalecząc się ostrymi kamieniami.</verse>
				<verse number="6">Gdy z daleka zobaczył Jezusa, przybiegł, padł przez Nim na twarz</verse>
				<verse number="7">i głośno krzyknął: —Czego ode mnie chcesz, Jezusie, Synu Najwyższego Boga? Błagam, nie męcz mnie!</verse>
				<verse number="8">Jezus zwrócił się do demona: —Wyjdź z niego, duchu nieczysty!</verse>
				<verse number="9">Zapytał też go: —Jak ci na imię? —Legion, bo jest nas wielu w tym człowieku—odrzekł.</verse>
				<verse number="10">I błagały Go demony, żeby ich nie wyrzucał z tamtej okolicy.</verse>
				<verse number="11">A na pobliskim wzgórzu, nad jeziorem, pasło się właśnie wielkie stado świń.</verse>
				<verse number="12">—Pozwól nam wejść w te świnie—prosiły.</verse>
				<verse number="13">A gdy Jezus zgodził się, złe duchy opuściły człowieka i weszły w świnie, po czym całe stado, liczące około dwa tysiące sztuk, rzuciło się pędem ze stromego zbocza wprost do jeziora i utonęło.</verse>
				<verse number="14">Pasterze stada uciekli wtedy do pobliskiego miasta i okolicznych wiosek, opowiadając wszystkim o tym, co się stało. Ludzie wyszli z domów, aby zobaczyć, co się dzieje,</verse>
				<verse number="15">i wkrótce wokół Jezusa zgromadził się spory tłum. A gdy dostrzegli szaleńca, który siedział teraz ubrany, spokojny i w pełni władz umysłowych, przestraszyli się.</verse>
				<verse number="16">Naoczni świadkowie opowiedzieli przybyłym o wszystkim, co się wydarzyło.</verse>
				<verse number="17">Wówczas tłum zaczął błagać Jezusa, żeby opuścił ich okolicę.</verse>
				<verse number="18">Jezus wszedł więc do łodzi, a wtedy uzdrowiony zapytał Go, czy może z Nim pozostać.</verse>
				<verse number="19">Jezus jednak odmówił: —Wracaj do domu, do swoich krewnych—powiedział—i opowiedz im, co zrobił dla ciebie Pan i jak wielkie okazał ci miłosierdzie.</verse>
				<verse number="20">Poszedł więc i opowiadał w Dekapolu o tym, co Jezus dla niego uczynił; a ludzie słuchali go pełni zdumienia.</verse>
				<verse number="21">Gdy Jezus przeprawił się na drugą stronę jeziora, na brzegu czekał na Niego wielki tłum.</verse>
				<verse number="22">Był tam także Jair, przełożony miejscowej synagogi, który padł przed Jezusem na twarz i błagał o uzdrowienie swojej córeczki.</verse>
				<verse number="23">—Jest umierająca—mówił zrozpaczony. —Proszę, połóż na nią ręce i przywróć ją do życia!</verse>
				<verse number="24">Jezus poszedł więc z Jairem, a za nim—wielki tłum ludzi.</verse>
				<verse number="25">Wśród nich znajdowała się kobieta, która od dwunastu lat cierpiała na krwotok.</verse>
				<verse number="26">Lekarze zadali jej wiele cierpień, ale choć wydała na nich wszystkie pieniądze, nie było poprawy—przeciwnie, jej stan się pogorszył.</verse>
				<verse number="27">Gdy więc usłyszała o nadzwyczajnych cudach Jezusa, przecisnęła się przez tłum i dotknęła z tyłu Jego ubrania.</verse>
				<verse number="28">Myślała bowiem: „Jeśli tylko dotknę Jego płaszcza, zostanę uzdrowiona”.</verse>
				<verse number="29">Gdy Go dotknęła, krwotok natychmiast ustał i poczuła, że jest już zdrowa.</verse>
				<verse number="30">Jezus od razu zorientował się, że wyszła z Niego uzdrawiająca moc. Odwrócił się więc do tłumu i zapytał: —Kto dotknął mojego płaszcza?</verse>
				<verse number="31">Na to Jego uczniowie odpowiedzieli: —Mnóstwo ludzi tłoczy się wokół Ciebie, a Ty pytasz, kto Cię dotknął?</verse>
				<verse number="32">Lecz On nadal rozglądał się za tym, kto to zrobił.</verse>
				<verse number="33">Wówczas kobieta, będąc ciągle pod wrażeniem tego, co zaszło, drżąc ze strachu, upadła Mu do nóg i przyznała się do wszystkiego.</verse>
				<verse number="34">—Córko! Uwierzyłaś, więc zostałaś uzdrowiona. Idź w pokoju i ciesz się zdrowiem!—odrzekł jej Jezus.</verse>
				<verse number="35">A gdy jeszcze z nią rozmawiał, przybyli posłańcy z domu Jaira z wiadomością, że jego córka umarła i nie ma już po co fatygować Jezusa.</verse>
				<verse number="36">Lecz Jezus, nie zważając na to, co mówią, rzekł do Jaira: —Uwierz Mi i niczego się nie bój!</verse>
				<verse number="37">Powstrzymał idący tłum i udał się do jego domu, biorąc ze sobą tylko Piotra, Jakuba i Jana.</verse>
				<verse number="38">Panowało tam zamieszanie, słychać było płacz i zawodzenie.</verse>
				<verse number="39">Jezus wszedł do środka i rzekł: —Po co ten lament i popłoch? Dziecko przecież nie umarło, tylko śpi!</verse>
				<verse number="40">Słysząc to, wyśmiewali Go. Lecz On rozkazał, by wszyscy wyszli, a sam z trzema uczniami oraz ojcem i matką dziewczynki wszedł do pokoju, gdzie leżała.</verse>
				<verse number="41">Wziął ją za rękę i powiedział: —Talitha kum! (co znaczy: „Dziewczynko, mówię ci: Wstań!”).</verse>
				<verse number="42">Ona natychmiast wstała z łóżka i zaczęła biegać, miała bowiem dwanaście lat. Rodzice oniemieli.</verse>
				<verse number="43">Jezus zaś surowo im przykazał, aby nikomu nie mówili o tym wydarzeniu, i polecił, by dano jej coś do jedzenia.</verse>
			</chapter>
			<chapter number="6">
				<verse number="1">Wkrótce potem opuścił tę okolicę i powrócił z uczniami do rodzinnego Nazaretu.</verse>
				<verse number="2">W dzień szabatu poszedł do synagogi i tam nauczał. Jego mądrość i cuda, jakie czynił, zastanawiały ludzi. Był przecież jednym z nich—zwyczajnym mieszkańcem tego miasteczka.</verse>
				<verse number="3">Mówili więc między sobą: —Czy on jest lepszy od nas? Przecież to zwyczajny cieśla, syn Marii, a brat Jakuba, Józefa, Judy i Szymona; jego siostry także przecież tutaj mieszkają. I nie byli w stanie uwierzyć w Jego moc.</verse>
				<verse number="4">Wtedy Jezus rzekł do nich: —Prorok może cieszyć się poważaniem wszędzie, z wyjątkiem swojego miasta, swojej rodziny i krewnych.</verse>
				<verse number="5">I ze względu na ich niewiarę nie mógł uczynić żadnego wielkiego cudu, uzdrowił tylko kilku chorych, kładąc na nich ręce.</verse>
				<verse number="6">I dziwił się, że nie chcieli Mu uwierzyć. Odszedł więc stamtąd, aby odwiedzać okoliczne wioski i nauczać w nich.</verse>
				<verse number="7">Następnie zebrał Dwunastu i rozesłał ich po dwóch, udzielając im mocy wypędzania demonów.</verse>
				<verse number="8">Nie pozwolił im jednak wziąć ze sobą niczego oprócz laski podróżnej: ani żywności, ani torby, ani pieniędzy,</verse>
				<verse number="9">ani nawet obuwia czy ubrania na zmianę.</verse>
				<verse number="10">—Gdy zatrzymacie się w jakimś miejscu—powiedział—nie przenoście się z domu do domu, lecz cały czas mieszkajcie w tym samym.</verse>
				<verse number="11">A jeśli was nie przyjmą i nie zechcą was słuchać, odchodząc strząśnijcie kurz ze swoich stóp. Będzie to oznaczało, że pozostawiacie tych ludzi ich własnemu losowi.</verse>
				<verse number="12">Poszli więc i mówili wszystkim napotkanym, że powinni odwrócić się od grzechu.</verse>
				<verse number="13">Uwalniali też ludzi od wielu złych duchów i uzdrawiali chorych, namaszczając ich olejkiem.</verse>
				<verse number="14">Ponieważ wszędzie było głośno o cudach, których dokonywał Jezus, wieść o Nim dotarła również do króla Heroda. Sądził on jednak, że Jezus to zmartwychwstały Jan Chrzciciel. Podobnie zresztą myślało wielu ludzi. Mówili: „Nic dziwnego, że potrafi czynić takie cuda”.</verse>
				<verse number="15">Inni uważali Jezusa za Eliasza, dawnego proroka. Jeszcze inni twierdzili, że to jakiś nowy wielki prorok, podobny do tych, znanych z historii.</verse>
				<verse number="16">—To na pewno Jan, którego kazałem ściąć—mówił Herod. —Widocznie powstał z martwych.</verse>
				<verse number="17">Jakiś czas wcześniej bowiem Herod wysłał żołnierzy, aby zatrzymali i aresztowali Jana Chrzciciela. Powodem tego była Herodiada, żona jego brata—Filipa, z którą Herod się ożenił.</verse>
				<verse number="18">Jan bowiem ciągle wypominał Herodowi: „Nie wolno ci żyć z żoną swojego brata!”.</verse>
				<verse number="19">Herodiada, przepełniona żądzą zemsty, chciała zabić Jana, lecz bez zgody Heroda nie mogła mu nic zrobić.</verse>
				<verse number="20">Tymczasem on sam odnosił się do Jana z szacunkiem i chronił go. Wierzył bowiem, że to święty i dobry człowiek. Wprawdzie rozmowy z Janem wzniecały w nim niepokój, ale mimo to lubił go słuchać.</verse>
				<verse number="21">Wreszcie nadszedł długo oczekiwany przez Herodiadę moment. Z okazji swoich urodzin Herod wydał przyjęcie dla dworzan, oficerów i wybitnych obywateli Galilei.</verse>
				<verse number="22">Przed gośćmi wystąpiła córka Herodiady i swym tańcem wzbudziła ogólny zachwyt.</verse>
				<verse number="23">—Proś mnie, o co tylko zechcesz, a dam ci to: nawet połowę królestwa—przysiągł król.</verse>
				<verse number="24">Dziewczyna poszła poradzić się matki, a ta jej szepnęła: —Proś o głowę Jana Chrzciciela.</verse>
				<verse number="25">Wtedy przybiegła do króla ze słowami: —Chcę mieć zaraz na tacy głowę Jana Chrzciciela!</verse>
				<verse number="26">Mimo że król nie chciał tego, to jednak nie miał odwagi złamać przysięgi danej w obecności gości.</verse>
				<verse number="27">Posłał więc strażnika, aby ściął Janowi głowę i przyniósł ją. Żołnierz dokonał egzekucji Jana w więzieniu,</verse>
				<verse number="28">przyniósł jego głowę na tacy i podał dziewczynie, a ta zaniosła ją matce.</verse>
				<verse number="29">Gdy się o tym dowiedzieli uczniowie Jana, przyszli po jego ciało i pochowali je.</verse>
				<verse number="30">Apostołowie wrócili do Jezusa i opowiedzieli o tym, czego dokonali i co mówili ludziom, których odwiedzili.</verse>
				<verse number="31">Wówczas Jezus zaproponował: —Zostawmy na jakiś czas tłumy i odpocznijmy. Tak wielu bowiem otaczało ich ludzi, że nie mieli nawet czasu na posiłek.</verse>
				<verse number="32">Wyruszyli więc łodzią w poszukiwaniu jakiegoś ustronnego miejsca.</verse>
				<verse number="33">Jednak niektórzy z obecnych zauważyli, że odpływają, i pobiegli wzdłuż brzegu, aby spotkać ich tam, gdzie dopłyną.</verse>
				<verse number="34">Wychodząc z łodzi, Jezus znów zastał więc tłumy ludzi. Gdy spojrzał na zebranych, ogarnęła Go litość, byli bowiem jak owce bez pasterza. Zaczął więc nauczać ich wielu ważnych prawd.</verse>
				<verse number="37">—Wy dajcie im jeść—rzekł Jezus. —Ale co?! Trzeba by całej fortuny, aby kupić dość żywności dla takiej rzeszy!—wykrzyknęli.</verse>
				<verse number="38">—Zobaczcie najpierw, co mamy do jedzenia—odpowiedział. —Mamy tylko pięć chlebów i dwie ryby!—donieśli Mu po chwili.</verse>
				<verse number="39">Wtedy Jezus polecił ludziom usiąść na zielonej trawie.</verse>
				<verse number="40">Rozsiedli się więc w grupach po pięćdziesiąt i sto osób.</verse>
				<verse number="41">A On wziął pięć chlebów i dwie ryby. Popatrzył w niebo, podziękował za nie Bogu, po czym dawał uczniom, a oni rozdawali ludziom.</verse>
				<verse number="42">W ten sposób wszyscy najedli się do syta!</verse>
				<verse number="43">I zebrano jeszcze dwanaście koszy resztek chleba i ryb,</verse>
				<verse number="44">choć w posiłku tym brało udział około pięciu tysięcy samych tylko mężczyzn—nie licząc kobiet i dzieci.</verse>
				<verse number="45">Zaraz potem Jezus nakazał uczniom, aby przeprawili się łodzią na drugą stronę jeziora—do Betsaidy, dokąd On sam miał przybyć później. Chciał bowiem pozostać na miejscu do czasu, aż ludzie rozejdą się do domów.</verse>
				<verse number="46">Gdy wszyscy już odeszli, wszedł na wzgórze, aby się modlić.</verse>
				<verse number="47">Zapadł zmrok i Jezus był zupełnie sam. Tymczasem uczniowie wiosłowali, płynąc łodzią przez środek jeziora.</verse>
				<verse number="50">—Spokojnie! Nie bójcie się, to Ja!—szybko odrzekł Jezus.</verse>
				<verse number="51">Gdy wszedł do łodzi, wiatr nagle ucichł. Uczniowie byli zdumieni.</verse>
				<verse number="52">Mimo że poprzedniego wieczoru byli świadkami cudu, nie mogli w to uwierzyć. Wciąż jeszcze nie byli w stanie pojąć, kim On jest.</verse>
				<verse number="53">Niebawem przypłynęli do krainy Genezaret</verse>
				<verse number="54">i wyszli na brzeg. Stojący tam ludzie natychmiast rozpoznali Jezusa</verse>
				<verse number="55">i po całej okolicy rozeszła się wiadomość o Jego przybyciu. Wtedy ze wszystkich stron zaczęto przynosić do Niego chorych.</verse>
				<verse number="56">Gdziekolwiek się pojawił—w wioskach i miastach, a nawet w odległych osadach—wszędzie wynoszono chorych na place i ulice. Proszono Go, aby pozwolił im przynajmniej dotknąć swojego płaszcza. A wszyscy, którzy Go dotykali, odzyskiwali zdrowie.</verse>
			</chapter>
			<chapter number="7">
				<verse number="1">Pewnego dnia, celem sprawdzenia nauki głoszonej przez Jezusa, przybyli z Jerozolimy przywódcy religijni i faryzeusze.</verse>
				<verse number="2">Od razu zauważyli, że niektórzy z Jego uczniów nie przestrzegają żydowskich zwyczajów obowiązujących przy jedzeniu.</verse>
				<verse number="3">Zgodnie bowiem z tradycją, Żydzi—a szczególnie faryzeusze—przed rozpoczęciem jedzenia polewają wodą dłonie.</verse>
				<verse number="4">Po każdym powrocie do domu, zanim dotkną jedzenia, muszą się umyć—a to tylko jeden przykład tych przepisów. Przewidują one nawet ceremonie oczyszczenia garnków, kubków i talerzy.</verse>
				<verse number="5">Przybysze zapytali Go więc: —Dlaczego Twoi uczniowie nie przestrzegają naszych odwiecznych zwyczajów? Dlaczego siadają do stołu, nie dokonawszy obrzędu obmywania rąk?</verse>
				<verse number="6">Odpowiedź Jezusa była ostra i natychmiastowa: —Obłudnicy! Dobrze was określił prorok Izajasz, mówiąc: „Ludzie ci bardzo pięknie o Mnie mówią, ale w ich sercach nie ma miłości do Mnie.</verse>
				<verse number="7">Na próżno jednak oddają Mi cześć. Nauczają bowiem przykazań, które sami wymyślili.” Nie mylił się Izajasz!</verse>
				<verse number="8">Omijacie prawdziwe Boże przykazania, zastępując je waszą własną tradycją.</verse>
				<verse number="9">W imię tradycji odrzucacie i po prostu depczecie Boże prawa!</verse>
				<verse number="10">Mojżesz przekazał wam od Boga prawo: „Szanuj rodziców!”. Powiedział również: „Kto znieważa ojca lub matkę, musi umrzeć”.</verse>
				<verse number="11">Natomiast wy uważacie za normalne, gdy ktoś zaniedbuje swoich rodziców będących w potrzebie, tłumacząc się: „Niestety, nie mogę wam pomóc, bo przecież to, co miałem dla was, oddałem w darze Bogu do Jego świątyni”.</verse>
				<verse number="12">I nie pozwalacie mu już nic uczynić dla ojca i matki.</verse>
				<verse number="13">Chcąc przestrzegać własnej tradycji, łamiecie Boże prawo. A jest to tylko jeden z wielu przykładów.</verse>
				<verse number="14">Następnie zawołał zgromadzonych i rzekł: —Słuchajcie wszyscy i postarajcie się to zrozumieć.</verse>
				<verse number="15">Nie to, co w was wchodzi, może wam przynieść szkodę, lecz to, co z was wychodzi.</verse>
				<verse number="16">Kto ma uszy do słuchania, niech słucha uważnie!</verse>
				<verse number="17">Gdy opuścił zgromadzonych i wszedł do domu, uczniowie zapytali Go o znaczenie słów, jakie właśnie wypowiedział.</verse>
				<verse number="18">—Wy też tego nie rozumiecie?—zapytał. —Czy nie pojmujecie, że to nie jedzenie was zanieczyszcza?</verse>
				<verse number="19">Przecież pokarm nie wchodzi do ludzkiego serca! Trafia tylko do żołądka, po czym zostaje wydalony. W ten sposób dał im do zrozumienia, że każdy rodzaj pożywienia uznaje za czysty.</verse>
				<verse number="20">Mówił też dalej: —Człowieka zanieczyszcza to, co z niego wychodzi.</verse>
				<verse number="21">To w jego wnętrzu, w sercu, rodzą się bowiem złe myśli prowadzące do rozwiązłości, kradzieży, morderstw, niewierności małżeńskiej,</verse>
				<verse number="22">a także zachłanności, podłości, podstępów, rozpusty i zawiści.</verse>
				<verse number="23">Te wszystkie brudy pochodzą z ludzkiego serca i to one czynią człowieka nieczystym.</verse>
				<verse number="24">Potem Jezus opuścił Galileę, udając się w okolice Tyru i Sydonu. Chociaż chciał utrzymać swoją obecność w tajemnicy, bardzo szybko—jak zwykle—rozeszła się wieść o Jego przybyciu.</verse>
				<verse number="25">I przyszła do Niego kobieta, której córka była opanowana przez złego ducha. A ponieważ słyszała o cudach Jezusa, padła Mu do nóg</verse>
				<verse number="26">i błagała, aby uwolnił jej dziecko od demona. Była to Syrofenicjanka, a więc należała do pogan, których Żydzi mają w pogardzie.</verse>
				<verse number="27">Jezus powiedział do niej: —Przede wszystkim pozwól Mi najpierw zadbać o własnych domowników—Żydów. Byłoby przecież niedobrze odbierać chleb dzieciom i rzucić go szczeniętom.</verse>
				<verse number="28">—To prawda, Panie!—odpowiedziała. —Jednak nawet psy dostają resztki ze stołu, przy którym jedzą dzieci.</verse>
				<verse number="29">—Masz rację! Możesz wrócić do domu. Twoja córka jest zdrowa. Zły duch już z niej wyszedł—powiedział wtedy Jezus.</verse>
				<verse number="30">A gdy kobieta wróciła do domu, dziewczynka leżała spokojnie w łóżku, a po demonie nie było najmniejszego śladu.</verse>
				<verse number="31">Z Tyru Jezus udał się do Sydonu, po czym przemierzając krainę Dekapolu wrócił znowu nad Jezioro Galilejskie.</verse>
				<verse number="32">Tam ludzie przyprowadzili do Niego człowieka, który był głuchoniemy. Wszyscy prosili, żeby położył na niego ręce i uzdrowił go.</verse>
				<verse number="33">Odszedł więc z nim na bok, włożył palce w jego uszy i śliną zwilżył mu język.</verse>
				<verse number="34">Potem spojrzał w niebo, westchnął i rzekł do niego: —Effatha! (to znaczy: „Otwórz się!”).</verse>
				<verse number="35">I otworzyły się uszy tego człowieka i odzyskał słuch i normalną mowę.</verse>
				<verse number="36">Jezus nie chciał, aby ktokolwiek z tłumu o tym rozpowiadał, lecz im surowiej zakazywał, tym bardziej to rozgłaszano.</verse>
				<verse number="37">Wszyscy byli bowiem bardzo przejęci tym, co widzieli. Nieustannie powtarzali: —To, co On czyni, jest cudowne! Leczy nawet głuchoniemych!</verse>
			</chapter>
			<chapter number="8">
				<verse number="1">Innym razem, gdy zebrał się spory tłum i znowu zabrakło jedzenia, Jezus zawołał uczniów i rzekł:</verse>
				<verse number="2">—Żal mi tych ludzi! Są tu od trzech dni i nie mają już nic do jedzenia.</verse>
				<verse number="3">Jeśli odejdą stąd głodni, mogą zasłabnąć w drodze do domu. Niektórzy przecież przyszli tu z daleka.</verse>
				<verse number="4">—Skąd tu, na pustyni, weźmiemy tyle jedzenia?—spytali uczniowie.</verse>
				<verse number="5">—A ile macie chleba?—zapytał Jezus. —Siedem bochenków—odparli.</verse>
				<verse number="6">Wtedy Jezus polecił ludziom, aby usiedli na ziemi. Sam zaś wziął te siedem chlebów i podziękował za nie Bogu. Następnie łamał je na kawałki i podawał uczniom, a oni kładli je przed ludźmi.</verse>
				<verse number="7">Znalazło się też kilka małych rybek. Jezus pobłogosławił je i również kazał rozdać zgromadzonym.</verse>
				<verse number="8">I tak wszyscy najedli się do syta, a zebranymi resztkami napełniono aż siedem koszy.</verse>
				<verse number="9">A było tam około czterech tysięcy osób.</verse>
				<verse number="10">Potem Jezus wsiadł z uczniami do łodzi i popłynął w okolice Dalmanuty.</verse>
				<verse number="11">Gdy miejscowi faryzeusze usłyszeli o Jego przybyciu, postanowili Go poddać próbie. —Uczyń cud!—prosili. —Jeżeli ukaże się jakiś znak na niebie, wówczas Ci uwierzymy.</verse>
				<verse number="12">Jezus westchnął i zapytał: —Dlaczego żądacie znaku? Mówię wam, że żaden znak nie będzie dany temu pokoleniu.</verse>
				<verse number="13">Zostawił ich samych, wsiadł do łodzi i odpłynął na drugi brzeg jeziora.</verse>
				<verse number="14">A uczniowie mieli ze sobą tylko jeden bochenek chleba, bo zapomnieli dokupić żywności.</verse>
				<verse number="15">Gdy płynęli, Jezus przestrzegł ich: —Bądźcie ostrożni i wystrzegajcie się kwasu króla Heroda i faryzeuszy.</verse>
				<verse number="16">—Co On chce przez to powiedzieć?—zastanawiali się uczniowie. W końcu doszli do wniosku, że pewnie chodzi o to, że nie kupili chleba.</verse>
				<verse number="17">Widząc ich zakłopotanie, Jezus wyjaśnił: —Nie chodzi mi o chleb! Czy wy wciąż nie rozumiecie? Czy aż tak twarde są wasze serca?</verse>
				<verse number="18">„Macie oczy, żeby widzieć”—mówił Izajasz. „Czemu więc nie patrzycie? Czemu nie nadstawiacie uszu, aby usłyszeć?” Czy już zdążyliście wszystko zapomnieć?</verse>
				<verse number="19">Czy nie pamiętacie tych pięciu tysięcy ludzi, których nakarmiłem pięcioma bochenkami chleba? Ile wtedy zebraliście resztek? —Dwanaście koszy—odpowiedzieli.</verse>
				<verse number="20">—A gdy siedmioma bochenkami nakarmiłem cztery tysiące ludzi, to ile jeszcze pozostało? —Siedem koszy resztek—odrzekli uczniowie.</verse>
				<verse number="21">—Czy więc nadal sądzicie, że mógłbym się martwić z powodu braku chleba?</verse>
				<verse number="22">Gdy przybyli do Betsaidy, ludzie przyprowadzili do Niego niewidomego i prosili, żeby go dotknął i uzdrowił.</verse>
				<verse number="23">Jezus wziął go za rękę i wyprowadził za wioskę. Zwilżył śliną jego oczy i dotknął ich. —Czy teraz coś widzisz?</verse>
				<verse number="24">Niewidomy popatrzył wokoło. —Widzę ludzi—powiedział—ale niewyraźnie. Wyglądają jak chodzące drzewa.</verse>
				<verse number="25">Wtedy Jezus ponownie dotknął dłońmi jego oczu, a gdy ślepy wytężył wzrok, doznał zupełnego uzdrowienia. Mógł teraz widzieć całkiem wyraźnie i cieszył się tym, co widział dokoła.</verse>
				<verse number="26">Jezus odesłał go więc do domu, do rodziny. —Po drodze nawet nie wstępuj do wioski—przykazał mu.</verse>
				<verse number="27">Opuściwszy Galileę, Jezus wraz z uczniami udał się do wiosek wokół Cezarei Filipowej. W drodze zadał im pytanie: —Za kogo uważają Mnie ludzie?</verse>
				<verse number="28">—Jedni sądzą, że jesteś Janem Chrzcicielem—odrzekli uczniowie—inni, że Eliaszem lub jakimś innym dawnym prorokiem, który powstał z martwych.</verse>
				<verse number="29">—A wy? Za kogo Mnie uważacie?—zapytał ich wprost. —Jesteś Mesjaszem—powiedział Piotr.</verse>
				<verse number="30">—Nikomu o tym nie mówcie—przykazał im Jezus.</verse>
				<verse number="31">Wtedy właśnie zaczął im mówić o strasznych cierpieniach, jakie Go czekają, i o tym, że zostanie odrzucony przez starszych, najwyższych kapłanów i innych przywódców religijnych, że będzie zabity, ale że po trzech dniach zmartwychwstanie.</verse>
				<verse number="32">Mówił im o tym zupełnie otwarcie, więc Piotr wziął Go na bok i prosił, żeby Jezus nawet nie wspominał o takich rzeczach.</verse>
				<verse number="33">Wówczas Jezus odwrócił się, spojrzał na uczniów i surowo zganił Piotra: —Precz, szatanie! Patrzysz na to jedynie z ludzkiego punktu widzenia i nie jesteś w stanie zrozumieć Bożych planów.</verse>
				<verse number="34">Potem zawołał uczniów oraz cały tłum, by podeszli bliżej i słuchali. —Jeśli ktoś z was chce Mnie naśladować, niech przestanie myśleć wyłącznie o sobie. Niech weźmie swój krzyż i idzie ze Mną.</verse>
				<verse number="35">Jeśli ktoś chce wygrać życie, przegra je. Ale kto przegra życie ze względu na Mnie i dobrą nowinę, naprawdę je wygra.</verse>
				<verse number="36">Co z tego, że ktoś zdobędzie cały świat, jeśli po drodze zatraci życie?</verse>
				<verse number="37">Czy dla człowieka istnieje coś cenniejszego niż on sam?</verse>
				<verse number="38">Kto wstydzi się Mnie i mojej nauki przed tymi niewiernymi i grzesznymi ludźmi, tego i Ja, Syn Człowieczy, będę się wstydzić, gdy powrócę tu ze świętymi aniołami, otoczony chwałą mojego Ojca.</verse>
			</chapter>
			<chapter number="9">
				<verse number="1">—Zapewniam was: Niektórzy z obecnych tu—mówił dalej do uczniów—jeszcze za swojego życia ujrzą potęgę nadchodzącego królestwa Bożego!</verse>
				<verse number="2">Sześć dni później Jezus wziął ze sobą na szczyt pewnej góry Piotra, Jakuba i Jana. Poza nimi nie było tam nikogo. Nagle, na ich oczach, przemienił się:</verse>
				<verse number="3">Jego płaszcz zalśnił taką nieziemską bielą, jakiej nie zdołałby osiągnąć żaden farbiarz.</verse>
				<verse number="4">Potem zjawili się Eliasz i Mojżesz, którzy zaczęli z Nim rozmawiać.</verse>
				<verse number="5">—Nauczycielu, jak dobrze, że tu jesteśmy!—wykrzyknął Piotr do Jezusa. —Jeśli chcesz, zbuduję trzy szałasy: dla Ciebie, dla Mojżesza i dla Eliasza.</verse>
				<verse number="6">Powiedział tak, gdyż—podobnie jak pozostali—był sparaliżowany strachem i nie wiedział, co mówić.</verse>
				<verse number="7">Ale zanim skończył, otoczył ich jasny obłok, z którego rozległ się głos: —Oto mój ukochany Syn. Słuchajcie Go!</verse>
				<verse number="8">Po chwili, gdy się rozejrzeli, stwierdzili, że poza Jezusem nie ma już nikogo.</verse>
				<verse number="9">Schodząc z góry, Jezus nakazał im, aby do czasu Jego zmartwychwstania nikomu nie opowiadali o tym, co widzieli.</verse>
				<verse number="10">Zatrzymali to więc dla siebie, ale często rozmawiali o tym we własnym gronie i zastanawiali się, co Jezus miał na myśli, mówiąc o zmartwychwstaniu.</verse>
				<verse number="11">Zapytali Go też, dlaczego przywódcy religijni twierdzą, że przed przyjściem Mesjasza musi pojawić się Eliasz.</verse>
				<verse number="12">—Mają rację—odparł Jezus. —Eliasz musi przyjść i wszystko przygotować. A co prorocy napisali o Mnie, Synu Człowieczym? Mam cierpieć i być odrzucony!</verse>
				<verse number="13">Mówię wam: Eliasz już przyszedł, ale—zgodnie z tym, co przepowiedzieli prorocy—został haniebnie potraktowany!</verse>
				<verse number="14">U podnóża góry zastali ogromny tłum, otaczający pozostałych dziewięciu uczniów, żywo dyskutujących z przywódcami religijnymi.</verse>
				<verse number="15">Ludzie, uradowani widokiem Jezusa, przybiegli Go powitać.</verse>
				<verse number="16">—O co chodzi?—zapytał.</verse>
				<verse number="17">—Nauczycielu!—odezwał się ktoś z tłumu. —Przyprowadziłem tu mojego syna, żebyś go uzdrowił. Opanował go zły duch i nie może mówić.</verse>
				<verse number="18">Gdy go napada, chłopiec rzuca się na ziemię z pianą na ustach, zgrzyta zębami i sztywnieje. Prosiłem Twoich uczniów, żeby wypędzili demona, lecz oni nie potrafili.</verse>
				<verse number="19">—Dlaczego wciąż brakuje wam wiary?—zwrócił się do nich Jezus. —Jak długo jeszcze muszę być z wami, żebyście wreszcie uwierzyli? Jak długo mam was znosić? Przyprowadźcie tu chłopca!</verse>
				<verse number="20">Ujrzawszy Jezusa, demon rzucił chłopca na ziemię tak gwałtownie, że ten wił się w konwulsjach, z pianą na ustach.</verse>
				<verse number="21">—Jak długo na to cierpi?—zapytał Jezus ojca. —Od dzieciństwa.</verse>
				<verse number="22">Zły duch często usiłuje go zabić, rzucając go w ogień lub wodę. Zmiłuj się nad nami i jeśli możesz, zrób coś!</verse>
				<verse number="23">—„Jeśli możesz”?—powtórzył Jezus. —Dla tego, kto wierzy, wszystko jest możliwe!</verse>
				<verse number="24">—Wierzę!—gorąco zapewnił ojciec. —Ale, proszę, pomóż mi wierzyć jeszcze mocniej!</verse>
				<verse number="25">A ponieważ tłum gęstniał coraz bardziej, Jezus zwrócił się do demona: —Duchu niemy i głuchy! Rozkazuję ci: Opuść to dziecko raz na zawsze!</verse>
				<verse number="26">Demon przeraźliwie krzyknął, targnął chłopcem i wyszedł z niego, pozostawiając go leżącego nieruchomo i bezwładnie, jak gdyby był martwy. Przez tłum przebiegł szmer: —Nie żyje…</verse>
				<verse number="27">Lecz Jezus wziął go za rękę i podniósł. Chłopiec był całkowicie uzdrowiony!</verse>
				<verse number="28">Później, gdy Jezus znalazł się w domu sam na sam z uczniami, zapytali Go: —Dlaczego my nie mogliśmy wypędzić tego demona?</verse>
				<verse number="29">—Takiego rodzaju złych duchów nie uda się wypędzić bez modlitwy—odpowiedział.</verse>
				<verse number="30">Gdy opuścili to miejsce, przemierzali dalej Galileę, lecz Jezus unikał tłumów. Chciał bowiem poświęcić czas przygotowaniu uczniów na to, co miało nastąpić.</verse>
				<verse number="31">Mówił im: —Ja, Syn Człowieczy, zostanę wkrótce wydany w ręce ludzi, którzy Mnie zabiją, ale trzeciego dnia zmartwychwstanę.</verse>
				<verse number="32">Uczniowie nie rozumieli tego, lecz bali się prosić Go o wyjaśnienie.</verse>
				<verse number="33">Tak doszli do Kafarnaum. Gdy rozgościli się w domu, gdzie ich przyjęto, Jezus zapytał: —O czym to dyskutowaliście w drodze?</verse>
				<verse number="34">Lecz oni wstydzili się odpowiedzieć, ponieważ spierali się o to, który z nich jest najważniejszy.</verse>
				<verse number="35">Wtedy Jezus usiadł, zebrał Dwunastu wokół siebie i rzekł: —Kto chce być największy, musi stać się sługą wszystkich!</verse>
				<verse number="36">Postawił wśród nich dziecko i obejmując je ramieniem powiedział:</verse>
				<verse number="37">—Każdy, kto ze względu na Mnie przyjmie nawet takie małe dziecko, Mnie przyjmie; a kto Mnie przyjmie—przyjmie samego Ojca, który Mnie posłał.</verse>
				<verse number="38">Niedługo potem Jan—jeden z uczniów—zwrócił się do Jezusa: —Nauczycielu, spotkaliśmy człowieka, który w Twoim imieniu wypędza demony, i zabroniliśmy mu działać. Nie należy bowiem do naszego grona.</verse>
				<verse number="39">—Nie zabraniajcie mu—odparł Jezus. —Kto w moim imieniu czyni cuda, nieprędko wystąpi przeciwko Mnie.</verse>
				<verse number="40">Każdy, kto nie jest nam przeciwny, jest naszym sprzymierzeńcem.</verse>
				<verse number="41">Zapewniam was, że jeśli ktoś poda wam choćby kubek wody—dlatego, że należycie do Mnie—nie ominie go nagroda!</verse>
				<verse number="42">Lecz jeśli z czyjegoś powodu upadnie choćby jeden z najmniejszych moich uczniów, to lepiej byłoby, aby takiemu człowiekowi przywiązano do szyi kamień młyński i wrzucono go do morza.</verse>
				<verse number="47">Jeśli twoje oko skłania cię do grzechu—wyłup je; lepiej bowiem wejść do królestwa Bożego z jednym okiem, niż z dwojgiem oczu być wrzuconym do piekła,</verse>
				<verse number="48">gdzie udręka się nie kończy i ogień nigdy nie gaśnie.</verse>
				<verse number="49">Tam wszyscy zostaną „posoleni” ogniem cierpień.</verse>
				<verse number="50">Sól jest dobra; lecz jeśli utraci swój smak, staje się bezwartościowa. Nie utraćcie więc i wy swoich właściwości, ale zachowajcie pokój między sobą.</verse>
			</chapter>
			<chapter number="10">
				<verse number="1">Wychodząc z Kafarnaum Jezus skierował się na południe, do Judei i w okolice leżące po drugiej stronie Jordanu. A gdy nauczał, jak zwykle otoczony przez tłumy,</verse>
				<verse number="2">podeszli faryzeusze i—chcąc Go sprowokować do jakiejś niefortunnej wypowiedzi—zapytali Go: —Czy zezwalasz na rozwody?</verse>
				<verse number="3">—A co na ten temat powiedział Mojżesz?—spytał ich Jezus.</verse>
				<verse number="4">—Pozwolił wręczyć żonie dokument rozwodowy i odprawić ją—odrzekli.</verse>
				<verse number="5">—Mojżesz zezwolił na to tylko z powodu waszych zatwardziałych serc—odparł Jezus.</verse>
				<verse number="6">—Ale nie taki był Boży zamiar. Już na samym początku Bóg stworzył bowiem mężczyznę i kobietę.</verse>
				<verse number="7">Dlatego właśnie mężczyzna powinien opuścić rodziców</verse>
				<verse number="8">i złączyć się z żoną, aby ci dwoje stali się jednym ciałem.</verse>
				<verse number="9">Żaden człowiek nie ma prawa rozdzielać tego, co połączył Bóg.</verse>
				<verse number="10">Gdy później znalazł się z uczniami w domu, ci powrócili do tego tematu.</verse>
				<verse number="11">Wtedy im powiedział: —Jeśli mężczyzna rozwodzi się z żoną i poślubia inną kobietę, dopuszcza się grzechu niewierności małżeńskiej.</verse>
				<verse number="12">Podobnie żona, jeśli porzuca męża, aby powtórnie wyjść za mąż, dopuszcza się grzechu niewierności.</verse>
				<verse number="13">Zdarzyło się też, że przyprowadzono do Jezusa dzieci, prosząc, aby je pobłogosławił. Uczniowie jednak odsuwali je, nie chcąc, aby Mu przeszkadzały.</verse>
				<verse number="14">Widząc to, Jezus oburzył się na nich i rzekł: —Nie zabraniajcie dzieciom przychodzić do Mnie, gdyż do takich jak one należy królestwo Boże.</verse>
				<verse number="15">Zapewniam was: Jeśli ktoś nie przyjdzie do Boga tak, jak dziecko przychodzi do ojca, nie będzie miał wstępu do Jego królestwa.</verse>
				<verse number="16">I przytulał dzieci, i kładł na nie ręce, błogosławiąc je.</verse>
				<verse number="17">W trakcie przygotowań do dalszej drogi przybiegł do Jezusa jakiś młody człowiek. Ukląkł przed Nim i zapytał: —Dobry nauczycielu, co mam czynić, aby osiągnąć życie wieczne?</verse>
				<verse number="18">—Dlaczego nazywasz Mnie „dobrym”?—zapytał Jezus. —Naprawdę dobry jest tylko Bóg.</verse>
				<verse number="19">Jeśli zaś chodzi o twoje pytanie, to znasz chyba przykazania: „Nie zabijaj, bądź wierny w małżeństwie, nie kradnij, nie składaj fałszywych zeznań, szanuj rodziców!”?</verse>
				<verse number="20">—Nauczycielu! Nigdy nie przekroczyłem żadnego z nich—odpowiedział.</verse>
				<verse number="21">Jezus spojrzał na niego z głęboką miłością i rzekł: —Zatem jedno pozostało ci do zrobienia: Idź i sprzedaj swój majątek, a pieniądze rozdaj biednym. To zapewni ci skarb w niebie. Potem wróć i chodź ze Mną.</verse>
				<verse number="22">Na te słowa młody człowiek spochmurniał i odszedł zasmucony; był bowiem bardzo bogaty.</verse>
				<verse number="23">Jezus odprowadził go wzrokiem i powiedział do uczniów: —Oto jak trudno jest bogatym wejść do królestwa Bożego.</verse>
				<verse number="24">A ponieważ zdumiało to uczniów, dodał: —Nie sposób wejść do Bożego królestwa, jeśli pokłada się nadzieję w bogactwie.</verse>
				<verse number="25">Łatwiej wielbłądowi przejść przez ucho od igły, niż bogatemu człowiekowi wejść do królestwa Bożego.</verse>
				<verse number="26">Słowa te poważnie zastanowiły uczniów: —Kto więc może być zbawiony?—pytali.</verse>
				<verse number="27">Jezus spojrzał na nich i rzekł: —To przekracza ludzkie możliwości, ale dla Boga wszystko jest możliwe.</verse>
				<verse number="28">—My zostawiliśmy wszystko i poszliśmy za Tobą—odezwał się Piotr.</verse>
				<verse number="29">—Zapewniam was—odpowiedział Jezus—że każdy, kto z miłości do Mnie i w celu głoszenia dobrej nowiny opuścił dom, braci, siostry, matkę, ojca, dzieci albo posiadłości,</verse>
				<verse number="30">otrzyma w zamian sto razy więcej domów, braci, sióstr, matek, dzieci oraz posiadłości, ale spotkają go też prześladowania! Oprócz tego, co otrzyma tu, na ziemi, czeka go życie wieczne w przyszłym świecie.</verse>
				<verse number="31">Wtedy wielu ludzi, obecnie uznawanych za wielkich, przestanie się liczyć, a inni, teraz uznawani za najmniejszych, będą wielkimi.</verse>
				<verse number="32">Podążali teraz w kierunku Jerozolimy. Jezus szedł przodem, a za Nim uczniowie, pełni lęku i trwogi. Wtedy wziął Dwunastu na bok i jeszcze raz powiedział im o wszystkim, co Go czeka:</verse>
				<verse number="33">—Gdy znajdziemy się w Jerozolimie—mówił—Ja, Syn Człowieczy, zostanę schwytany i postawiony przed najwyższymi kapłanami i przywódcami religijnymi, którzy skażą Mnie na śmierć i wydadzą w ręce Rzymian, aby Mnie zabili.</verse>
				<verse number="34">Będą śmiać się ze Mnie i pluć na Mnie; ubiczują Mnie i w końcu zabiją. Lecz po trzech dniach powrócę do życia.</verse>
				<verse number="35">Potem podeszli do Niego Jakub i Jan, synowie Zebedeusza, i rzekli: —Nauczycielu! Mamy do Ciebie prośbę.</verse>
				<verse number="36">—Jaką?—zapytał.</verse>
				<verse number="37">—Chcielibyśmy zasiadać w Twoim królestwie tuż obok Ciebie—po prawej i lewej stronie.</verse>
				<verse number="38">—Nie wiecie, o co prosicie!—odrzekł im Jezus. —Czy jesteście gotowi wypić mój „kielich cierpienia”? Albo przejść chrzest, jaki jest dla Mnie przeznaczony?</verse>
				<verse number="39">—Tak—opowiedzieli bracia. —Rzeczywiście, wypijecie ten „kielich” i przejdziecie ten chrzest—kontynuował Jezus—</verse>
				<verse number="40">ale nie mam prawa posadzić was na tronie obok siebie. Te miejsca są już rozdzielone.</verse>
				<verse number="41">Gdy pozostałych dziesięciu uczniów dowiedziało się o tej prośbie, oburzyli się na Jakuba i Jana.</verse>
				<verse number="42">Wtedy Jezus zawołał wszystkich do siebie i powiedział: —Jak wiecie, wielcy tego świata nadużywają swojej władzy nad ludźmi.</verse>
				<verse number="43">Lecz wśród was powinno być inaczej. Jeśli ktoś z was chce być wielki, powinien stać się sługą.</verse>
				<verse number="44">A kto chce być największy ze wszystkich, musi stać się niewolnikiem wszystkich.</verse>
				<verse number="45">Przecież nawet Ja, Syn Człowieczy, nie przyszedłem po to, żeby Mi służono, lecz aby służyć innym i złożyć własne życie jako okup za wielu ludzi.</verse>
				<verse number="46">Rozmawiając, dotarli do Jerycha. Gdy wychodzili z miasta, ciągnął już za nimi wielki tłum. A pewien niewidomy żebrak, Bartymeusz (to znaczy: syn Tymeusza) siedział tam przy drodze.</verse>
				<verse number="47">Usłyszał, że Jezus z Nazaretu znajduje się w pobliżu, i zaczął wołać: —Jezusie, potomku króla Dawida, zmiłuj się nade mną!</verse>
				<verse number="48">—Cicho bądź!—krzyczeli na niego ludzie. On jednak tym głośniej wołał: —Potomku Dawida, zmiłuj się nade mną!</verse>
				<verse number="49">Jezus zatrzymał się i rzekł: —Zawołajcie go tutaj! Poszli więc po niego i powiedzieli: —Masz szczęście, człowieku! Chodź, On cię woła!</verse>
				<verse number="50">Bartymeusz zrzucił płaszcz, zerwał się na nogi i ruszył do Jezusa.</verse>
				<verse number="51">—Co mogę dla ciebie zrobić?—zapytał Jezus. —Nauczycielu!—prosił niewidomy. —Chciałbym widzieć!</verse>
				<verse number="52">—Dobrze, niech się tak stanie!—powiedział Jezus. —Twoja wiara cię uzdrowiła. I natychmiast niewidomy odzyskał wzrok i poszedł z Nim.</verse>
			</chapter>
			<chapter number="11">
				<verse number="1">Gdy zbliżali się do Betfage i Betanii w pobliżu Jerozolimy i znaleźli się pod Górą Oliwną, Jezus wysłał przed sobą dwóch uczniów:</verse>
				<verse number="2">—Idźcie do najbliższej wsi—powiedział. —Zaraz przy wejściu do niej znajdziecie uwiązanego osiołka, na którym jeszcze nikt nie jechał. Odwiążcie go i przyprowadźcie tutaj.</verse>
				<verse number="3">A gdyby ktoś was pytał, po co go bierzecie, powiedzcie po prostu: „Pan go potrzebuje i zaraz odprowadzi”.</verse>
				<verse number="4">Poszli więc i znaleźli osiołka uwiązanego przed domem. Gdy go odwiązali,</verse>
				<verse number="5">stojący tam ludzie zapytali: —Czemu go zabieracie?</verse>
				<verse number="6">Odpowiedzieli, że Jezus im tak rozkazał, a wtedy ludzie ci już im nie przeszkadzali.</verse>
				<verse number="7">Gdy przyprowadzili osiołka, zarzucili płaszcze na jego grzbiet, tak by Jezus mógł na nim siedzieć.</verse>
				<verse number="8">Wielu zaś ludzi rozkładało na drodze swoje płaszcze i rzucało zielone gałązki.</verse>
				<verse number="9">A cały tłum przed Nim i wokół Niego wołał: —Niech żyje Król! Błogosławiony Ten, który przychodzi w imieniu Pana!</verse>
				<verse number="10">Błogosławione królestwo, które On ustanowi, królestwo naszego przodka Dawida! Chwała Królowi!</verse>
				<verse number="11">W ten sposób Jezus wjechał do Jerozolimy. Wszedł do świątyni, rozejrzał się dokładnie i wyszedł, ponieważ zbliżał się wieczór, a On wraz z Dwunastoma miał jeszcze udać się do Betanii.</verse>
				<verse number="12">Następnego dnia rano, wychodząc z Betanii, Jezus poczuł głód.</verse>
				<verse number="13">W pobliżu zauważył zazielenione drzewo figowe. Podszedł więc, by zobaczyć, czy nie znajdzie na nim fig. Na drzewie były jednak tylko liście, bo nie była to pora owocowania.</verse>
				<verse number="14">Wtedy Jezus powiedział do drzewa: —Już nigdy więcej nie przyniesiesz owocu! Uczniowie zapamiętali te słowa.</verse>
				<verse number="15">Gdy powrócili do Jerozolimy, Jezus wszedł do świątyni i zaczął wypędzać z niej wszystkich sprzedawców oraz kupujących. Powywracał stoły wymieniających pieniądze oraz stragany sprzedawców gołębi,</verse>
				<verse number="16">a tym, którzy wnosili różne towary, zabronił wchodzić.</verse>
				<verse number="17">Powiedział do nich: —Pismo mówi: „Moja świątynia ma być domem modlitwy dla wszystkich narodów, a wy zrobiliście z niej kryjówkę złodziei”.</verse>
				<verse number="18">Gdy najwyżsi kapłani i inni przywódcy religijni dowiedzieli się o tym, poczuli się zagrożeni. Usiłowali więc znaleźć sposób, aby się pozbyć Jezusa. Byli jednak bardzo ostrożni, ponieważ bali się rozruchów. Tłumy bowiem były zachwycone Jego nauką.</verse>
				<verse number="19">Tak jak poprzednio, również i tego wieczoru Jezus wraz z uczniami opuścił miasto.</verse>
				<verse number="20">Następnego dnia rano, gdy przechodzili obok tego samego drzewa figowego, spostrzegli, że uschło aż od korzeni.</verse>
				<verse number="21">Wtedy Piotr, przypomniał sobie, co poprzedniego dnia Jezus powiedział do drzewa, i krzyknął: —Nauczycielu, patrz! Drzewo, które przekląłeś, uschło!</verse>
				<verse number="22">—Jeśli będziecie mieć wiarę w Boga—odpowiedział Jezus</verse>
				<verse number="23">—rozkażecie tej oto górze: „Unieś się i rzuć w morze!”—a uczyni to. Wasza wiara musi być jednak prawdziwa, pozbawiona zwątpień.</verse>
				<verse number="24">Pamiętajcie: Jeśli prosicie o coś w modlitwie, wierzcie, że już to otrzymaliście, a wasza prośba zostanie spełniona.</verse>
				<verse number="25">Lecz zanim będziecie się modlić, przebaczcie najpierw winy innym ludziom, aby wasz Ojciec w niebie i wam przebaczył grzechy.</verse>
				<verse number="26">Bo jeśli wy nie darujecie innym, również Ojciec w niebie nie przebaczy wam waszych win.</verse>
				<verse number="27">Gdy ponownie przybyli do Jerozolimy i Jezus spacerował po terenie świątyni, podeszli do Niego najwyżsi kapłani wraz z innymi przywódcami religijnymi i starszymi,</verse>
				<verse number="28">pytając Go: —Jakim prawem wyrzuciłeś ze świątyni sprzedawców? Kto dał ci taką władzę?</verse>
				<verse number="29">—Odpowiem wam, jeśli i wy odpowiecie na moje pytanie—odparł Jezus.</verse>
				<verse number="30">—Czy chrzest, do którego wzywał Jan Chrzciciel, pochodził od Boga, czy był tylko ludzkim wymysłem?</verse>
				<verse number="31">Wtedy zaczęli się naradzać nad odpowiedzią: —Jeśli powiemy, że pochodził od Boga, to zapyta nas „Czemu go nie przyjęliście?”.</verse>
				<verse number="32">A jeśli powiemy, że był ludzkim wymysłem, to tłumy się oburzą, bo wszyscy przecież wierzą, że Jan był prorokiem.</verse>
				<verse number="33">—Nie potrafimy na to odpowiedzieć—rzekli w końcu. —Wobec tego i Ja nie odpowiem na wasze pytanie—odparł Jezus.</verse>
			</chapter>
			<chapter number="12">
				<verse number="1">Wtedy opowiedział im następującą przypowieść: —Pewien człowiek założył winnicę. Ogrodził ją murem, zbudował tłocznię i wieżę strażniczą, po czym wynajął ją rolnikom i wyjechał.</verse>
				<verse number="2">Gdy nastał czas zbiorów, wysłał jednego ze swoich ludzi, aby odebrał należną mu część plonów.</verse>
				<verse number="3">Lecz rolnicy pobili posłańca i odesłali go z pustymi rękami.</verse>
				<verse number="4">Właściciel wysłał więc innego pełnomocnika, lecz z nim postąpili podobnie, a nawet gorzej, raniąc go poważnie w głowę.</verse>
				<verse number="5">Kolejnego posłańca zabito, a i następnych spotkała śmierć lub pobicie.</verse>
				<verse number="6">W końcu pozostał mu tylko jego jedyny syn. Posłał go więc, sądząc, że przynajmniej jemu okażą szacunek.</verse>
				<verse number="7">Lecz rolnicy, widząc nadchodzącego syna, powiedzieli sobie: „To ten, który ma przejąć winnicę. Zabijmy go, a winnica będzie nasza!”.</verse>
				<verse number="8">Napadli go więc i zabili, a ciało wyrzucili poza winnicę.</verse>
				<verse number="9">Jak sądzicie, co zrobi właściciel, gdy się o tym dowie? Przyjdzie i ukarze wszystkich śmiercią, a winnicę da innym!</verse>
				<verse number="10">Przypomnijcie sobie następujące słowa z Pisma: „Kamień odrzucony przez budujących stał się kamieniem węgielnym, najważniejszym w całym budynku!</verse>
				<verse number="11">Dokonał tego Pan i jest to zdumiewające”.</verse>
				<verse number="12">Przywódcy zrozumieli, że to ich Jezus miał na myśli, opowiadając przypowieść o złych rolnikach. Dlatego chcieli Go natychmiast aresztować, ale obawiali się reakcji tłumu. Ostatecznie jednak zostawili Go i odeszli.</verse>
				<verse number="13">Chcąc sprowokować Jezusa do jakiejś niefortunnej wypowiedzi, wysłali do Niego faryzeuszy i zwolenników rodziny królewskiej. Potrzebny był im bowiem pretekst do oskarżenia Go. Gdy przybyli na miejsce, zapytali Jezusa:</verse>
				<verse number="14">—Nauczycielu! Wiemy, że nie boisz się mówić prawdy. Nie dostosowujesz się też do opinii ludzi ani do ich oczekiwań, lecz uczciwie nauczasz Bożych prawd. Powiedz nam więc, czy słusznie płacimy podatki Rzymowi, czy nie?</verse>
				<verse number="15">Jezus zdając sobie sprawę z ich podstępu, powiedział: —Chcecie Mnie pogrążyć?! Pokażcie Mi najpierw monetę! Chciałbym ją zobaczyć.</verse>
				<verse number="16">Gdy Mu ją podano, zapytał: —Czyją podobiznę i tytuł na niej widzicie? —Cezara—odpowiedzieli.</verse>
				<verse number="17">—Oddawajcie więc cezarowi to, co jego, a Bogu—co należy do Boga! Odpowiedź ta zupełnie ich zaskoczyła.</verse>
				<verse number="18">Wtedy przyszli do Jezusa saduceusze—przedstawiciele ugrupowania nauczającego, że nie będzie zmartwychwstania:</verse>
				<verse number="19">—Nauczycielu!—zwrócili się do Jezusa. —Prawo Mojżesza naucza: „Jeśli umrze mężczyzna, nie pozostawiając potomstwa, jego brat powinien ożenić się z wdową po zmarłym i mieć z nią potomstwo”.</verse>
				<verse number="20">Otóż żyło kiedyś siedmiu braci. Najstarszy z nich ożenił się, ale wkrótce zmarł, nie pozostawiając dzieci.</verse>
				<verse number="21">Wówczas z wdową ożenił się drugi brat, lecz i on wkrótce zmarł bezdzietnie.</verse>
				<verse number="22">Potem ożenił się z nią następny i kolejny—i wszyscy poumierali bezdzietnie. W końcu umarła także ta kobieta.</verse>
				<verse number="23">Jeśli rzeczywiście umarli zmartwychwstaną, to czyją będzie wtedy żoną, skoro wszyscy bracia się z nią ożenili?</verse>
				<verse number="24">—Cała trudność polega na tym—odparł Jezus—że nie znacie Pisma ani mocy Bożej.</verse>
				<verse number="25">Po zmartwychwstaniu więzy małżeńskie nie będą obowiązywać ani tych siedmiu braci, ani kobiety, bo wszyscy pod tym względem będą podobni do aniołów.</verse>
				<verse number="26">Jeśli zaś chodzi o samo zmartwychwstanie, to czy nigdy nie czytaliście historii o Mojżeszu i płonącym krzaku? Bóg powiedział wtedy: „Jestem Bogiem Abrahama, Bogiem Izaaka i Bogiem Jakuba”.</verse>
				<verse number="27">Przecież nie nazwałby siebie Bogiem tych, którzy już nie istnieją!! Jesteście w wielkim błędzie.</verse>
				<verse number="28">Pewien przywódca religijny przysłuchiwał się tej dyskusji i był pełen uznania dla odpowiedzi Jezusa. Zadał Mu więc kolejne pytanie: —Które z przykazań jest najważniejsze?</verse>
				<verse number="29">Jezus odpowiedział: —Najważniejsze jest to, które mówi: „Słuchaj, Izraelu! Twój Pan i Bóg jest jedynym Bogiem.</verse>
				<verse number="30">Kochaj Go całym sercem, całą duszą i całym umysłem—z całych swoich sił”.</verse>
				<verse number="31">I drugie, które brzmi: „Kochaj innych tak, jak kochasz samego siebie”. Te dwa przykazania są najważniejsze ze wszystkich.</verse>
				<verse number="32">—Masz rację—powiedział rozmówca. —Jest tylko jeden Bóg i nie ma innego.</verse>
				<verse number="33">I jestem przekonany, że kochanie Go całym sercem i umysłem, ze wszystkich sił, a innych ludzi tak, jak samego siebie, jest o wiele ważniejsze niż składanie ofiar na ołtarzu w świątyni.</verse>
				<verse number="34">—Jesteś blisko królestwa Bożego!—powiedział Jezus, widząc jego mądrość. I nikt więcej nie śmiał zadawać Mu pytań.</verse>
				<verse number="35">Później, w dalszym ciągu nauczając na terenie świątyni, Jezus zapytał ludzi: —Dlaczego wasi przywódcy religijni twierdzą, że Mesjasz ma pochodzić z rodu króla Dawida?</verse>
				<verse number="36">Przecież sam Dawid, a przez jego usta Duch Święty, powiedział: „Bóg rzekł do mojego Pana: Zasiądź po mojej prawej stronie, dopóki nie rzucę Ci pod nogi Twoich nieprzyjaciół”.</verse>
				<verse number="37">Skoro więc Dawid nazwał Go Panem—kontynuował Jezus—to jak Mesjasz może być jego potomkiem? Tłum ludzi słuchał tych nauk z wielkim zainteresowaniem.</verse>
				<verse number="38">Jezus przemawiał więc dalej: —Strzeżcie się przywódców religijnych! Oni lubią nosić wytworne szaty, oczekują wyrazów szacunku ze strony innych ludzi</verse>
				<verse number="39">oraz najlepszych miejsc w synagogach i na przyjęciach.</verse>
				<verse number="40">Bezwstydnie okradają biedne wdowy! Udają przy tym pobożnych i wygłaszają długie modlitwy, aby ukryć, kim są naprawdę. Tym większa spotka ich kara!</verse>
				<verse number="41">Jezus zbliżył się do skarbony świątynnej i usiadł, obserwując ludzi, którzy wrzucali tam pieniądze. I chociaż przychodzili bogaci ludzie i wrzucali duże sumy, On zwrócił uwagę na pewną wdowę.</verse>
				<verse number="42">Była biedna i wrzuciła tylko dwie małe monety.</verse>
				<verse number="43">Wtedy przywołał swoich uczniów i powiedział: —Zapewniam was: Ta biedna wdowa dała więcej niż wszyscy bogacze razem wzięci!</verse>
				<verse number="44">Oni bowiem wrzucili tylko część tego, co mieli w nadmiarze, ona zaś oddała wszystko, co miała na życie.</verse>
			</chapter>
			<chapter number="13">
				<verse number="1">Gdy opuszczali świątynię, jeden z uczniów zachwycał się: —Nauczycielu, spójrz, co to za wspaniała budowla! Co za kamienie!</verse>
				<verse number="2">—To, co teraz podziwiacie, legnie w gruzach i nie pozostanie tu nawet kamień na kamieniu—odparł Jezus.</verse>
				<verse number="3">Później, gdy siedział na zboczu Góry Oliwnej, mając przed sobą widok na Jerozolimę, Piotr, Jakub, Jan i Andrzej dyskretnie zapytali Go:</verse>
				<verse number="4">—Kiedy wydarzy się to, o czym mówiłeś? Po czym poznamy nadejście tego czasu?</verse>
				<verse number="5">—Nie dajcie się nikomu oszukać!—przestrzegł ich Jezus.</verse>
				<verse number="6">—Wielu bowiem będzie podawać się za Mesjasza i oszuka mnóstwo ludzi.</verse>
				<verse number="7">Na świecie wybuchną wojny i będą rozchodzić się wieści o walkach. Nie dajcie się jednak zastraszyć, to jeszcze nie będzie koniec!</verse>
				<verse number="8">Narody i państwa będą walczyć przeciwko sobie, a wiele krajów nawiedzą trzęsienia ziemi oraz głód. Ale to będzie dopiero początek tragedii.</verse>
				<verse number="9">Przygotujcie się na to, co nastąpi! Postawią was przed sądami, będą was biczować w synagogach oraz oskarżać przed władzami o to, że Mnie naśladujecie. Będzie to dla was okazja do przedstawienia im dobrej nowiny.</verse>
				<verse number="10">Bo zanim nadejdzie koniec, muszą usłyszeć ją wszystkie narody.</verse>
				<verse number="11">Gdy was aresztują i postawią przed sądem, nie martwcie się o to, co i jak macie mówić. Bo to nie wy będziecie mówić, lecz Duch Święty będzie mówił przez was!</verse>
				<verse number="12">Bracia będą wzajemnie się wydawać na śmierć, ojcowie zdradzą własne dzieci, a dzieci—rodziców.</verse>
				<verse number="13">Wszyscy was znienawidzą za to, że należycie do Mnie. Ale ci, którzy wytrwają do końca i nie zaprą się Mnie, zostaną uratowani!</verse>
				<verse number="14">Gdy zobaczycie w świątyni „ohydę spustoszenia”—kto to czyta, niech uważa—wtedy ci, którzy będą w Judei, niech uciekają w góry.</verse>
				<verse number="15">I śpieszcie się! Jeśli będziecie na tarasie, nie wchodźcie do domu, aby się spakować.</verse>
				<verse number="16">Jeśli będziecie na polu, nie wracajcie po pieniądze czy ubranie.</verse>
				<verse number="17">Ciężko będzie wtedy kobietom w ciąży i matkom karmiącym niemowlęta.</verse>
				<verse number="18">Módlcie się, żeby wasza ucieczka nie wypadła zimą.</verse>
				<verse number="19">Będą to bowiem dni tak straszliwe, jakich nie było od początku świata i już nigdy potem nie będzie.</verse>
				<verse number="20">I gdyby Pan nie skrócił czasu tej klęski, nikt by się nie uratował. Lecz On skróci te dni ze względu na swoich wybranych.</verse>
				<verse number="21">Jeśli wtedy ktoś wam powie: „Tu jest Mesjasz”—nie wierzcie!</verse>
				<verse number="22">Pojawi się bowiem wielu fałszywych mesjaszy i proroków, którzy będą czynić wielkie cuda, starając się oszukać nawet wybranych przez Boga.</verse>
				<verse number="23">Dlatego uważajcie i pamiętajcie, że was ostrzegałem!</verse>
				<verse number="24">Zaraz po zakończeniu tego strasznego czasu nastąpi zaćmienie słońca, a księżyc straci swój blask.</verse>
				<verse number="25">Gwiazdy będą spadać z nieba i zachwieje się cały porządek wszechświata.</verse>
				<verse number="26">Wtedy cała ludzkość ujrzy Mnie, Syna Człowieczego, przybywającego na obłokach w wielkiej mocy i chwale.</verse>
				<verse number="27">I poślę aniołów, żeby zgromadzili Moich wybranych z całego świata, z najdalszych zakątków ziemi.</verse>
				<verse number="28">Niech to drzewo figowe stanie się dla was przykładem: Gdy jego pączki miękną, a listki zaczynają się rozwijać, mówicie, że zbliża się lato.</verse>
				<verse number="29">Gdy więc zobaczycie wszystko, co wam zapowiedziałem, bądźcie pewni, że mój powrót jest bliski, że jestem tuż u drzwi.</verse>
				<verse number="30">Zapewniam was: Nie wymrze to pokolenie, a wszystko to się dokona.</verse>
				<verse number="31">Niebo i ziemia przeminą, lecz moje słowa pozostaną na wieki.</verse>
				<verse number="32">Nikt jednak nie zna dnia ani czasu, kiedy się to stanie—ani aniołowie w niebie, ani nawet Ja—Syn. Wie o tym tylko mój Ojciec.</verse>
				<verse number="33">Skoro więc nie wiecie, kiedy się to wydarzy—uważajcie i wyczekujcie mojego powrotu!</verse>
				<verse number="34">Moje drugie przyjście można porównać do powrotu człowieka, który wyjechał w podróż do innego kraju. Powyznaczał pracownikom ich zadania, stróżowi zaś nakazał czuwać aż do swego przyjazdu.</verse>
				<verse number="35">Uważajcie więc, bo wy również nie wiecie, kiedy przyjdę: wieczorem, o północy, o świcie czy po wschodzie słońca.</verse>
				<verse number="36">Nie dopuśćcie, abym zastał was śpiących.</verse>
				<verse number="37">Czekajcie i bądźcie przygotowani—oto moje przykazanie dla wszystkich, którzy we Mnie wierzą.</verse>
			</chapter>
			<chapter number="14">
				<verse number="1">Dwa dni później rozpoczęła się Pascha—doroczne święto Żydów, w czasie którego jedzą oni chleb pieczony z niekwaszonego ciasta. Najwyżsi kapłani i inni przywódcy religijni nadal szukali okazji, aby potajemnie aresztować i zabić Jezusa.</verse>
				<verse number="2">—Nie możemy jednak zrobić tego podczas święta—mówili—bo spowoduje to rozruchy.</verse>
				<verse number="3">Jezus tymczasem zatrzymał się w Betanii, w domu Szymona Trędowatego. W czasie kolacji weszła tam pewna kobieta z butelką bardzo drogiego, wonnego olejku. Stłukła szyjkę i wylała olejek na głowę Jezusa.</verse>
				<verse number="6">—Dajcie jej spokój—powiedział Jezus. —Dlaczego ją krytykujecie? Przecież spełniła dobry uczynek!</verse>
				<verse number="7">Biedni zawsze będą wśród was i będziecie mogli im pomagać, kiedy tylko zechcecie, ale Mnie już wkrótce zabraknie.</verse>
				<verse number="8">Ona dała to, co miała. Namaszczając tym olejkiem, przygotowała Mnie na pogrzeb.</verse>
				<verse number="9">Zapewniam was: Gdziekolwiek na świecie będzie głoszona dobra nowina, wszędzie będzie się mówić o tym, co zrobiła, i będą pamiętać o niej.</verse>
				<verse number="10">Wtedy Judasz z Kariotu, jeden z Dwunastu, wyszedł i udał się do najwyższych kapłanów, aby im zaproponować, że wyda Jezusa.</verse>
				<verse number="11">Ucieszeni tą propozycją, kapłani obiecali mu nagrodę. On zaś czekał już tylko na sprzyjającą okazję, aby wydać Jezusa.</verse>
				<verse number="12">Pierwszego dnia Paschy, gdy zgodnie ze zwyczajem zabijano i spożywano baranka, uczniowie spytali Jezusa, gdzie chciałby spożyć kolację paschalną.</verse>
				<verse number="13">Wysłał więc dwóch uczniów, by poczynili niezbędne przygotowania. —Idźcie do miasta!—powiedział. —A gdy spotkacie mężczyznę z dzbanem wody, pójdźcie za nim.</verse>
				<verse number="14">Wejdźcie do domu, do którego on wejdzie, i powiedzcie właścicielowi: „Nasz Nauczyciel prosi, abyśmy obejrzeli pokój przygotowany dla nas na świąteczną kolację”.</verse>
				<verse number="15">Wtedy zaprowadzi was na górę do dużego, wysprzątanego pomieszczenia. Tam przygotujcie posiłek.</verse>
				<verse number="16">Poszli więc do miasta i zastali wszystko tak, jak powiedział Jezus. I zajęli się przygotowaniem kolacji.</verse>
				<verse number="17">Wieczorem przybył Jezus wraz z Dwunastoma.</verse>
				<verse number="18">Gdy zaczęli posiłek, powiedział: —Mówię wam: Jeden z was, siedzących tu ze Mną, zdradzi Mnie.</verse>
				<verse number="19">—Ale to chyba nie ja, Panie?—mówili zasmuceni jeden przez drugiego.</verse>
				<verse number="20">—Jeden z was, Dwunastu! Ten, który jednocześnie ze Mną sięga do półmiska—odpowiedział.</verse>
				<verse number="21">—Ja, Syn Człowieczy, muszę umrzeć, zgodnie z tym, co dawno zapowiedzieli prorocy. Marny jednak los tego, kto Mnie wyda. Lepiej byłoby, aby się wcale nie urodził!</verse>
				<verse number="22">Później, podczas kolacji, Jezus wziął do rąk chleb. Podziękował za niego Bogu, połamał go na kawałki, i podał uczniom, mówiąc: —Weźcie, to jest moje ciało.</verse>
				<verse number="23">Wziął też do ręki kielich z winem. Podziękował, podał im, i wszyscy z niego pili.</verse>
				<verse number="24">—To jest moja krew, pieczętująca przymierze. —powiedział. —Przelewam ją, aby wielu otrzymało przebaczenie grzechów.</verse>
				<verse number="25">Oświadczam wam, że nie skosztuję już wina do dnia, gdy będę pił nowe wino w królestwie Bożym.</verse>
				<verse number="26">Potem zaśpiewali pieśń i poszli na Górę Oliwną.</verse>
				<verse number="27">—Wszyscy Mnie opuścicie—mówił do nich Jezus. —Stanie się tak, jak Bóg zapowiedział ustami proroków: „Uderzę pasterza i rozproszą się owce jego stada”.</verse>
				<verse number="28">Lecz gdy znów powrócę do życia, udam się do Galilei i tam się z wami spotkam.</verse>
				<verse number="29">—Ja Cię nigdy nie opuszczę!—zapewniał Piotr. —Nawet jeśli inni odejdą!</verse>
				<verse number="30">—Zapewniam cię, że jeszcze tej nocy, zanim o świcie dwa razy zapieje kogut, trzy razy zaprzeczysz, że Mnie znasz—odpowiedział Jezus.</verse>
				<verse number="31">—Nigdy!—zdecydowanie zaprotestował Piotr. —Nie wyprę się Ciebie, nawet gdybym miał iść z Tobą na śmierć! Pozostali również przysięgali wierność Jezusowi.</verse>
				<verse number="32">Wszyscy razem udali się do ogrodu zwanego Getsemane. Jezus rzekł wtedy: —Usiądźcie tutaj, a ja pójdę się modlić.</verse>
				<verse number="33">Zabrał ze sobą tylko Piotra, Jakuba i Jana. I ogarnął Go lęk oraz głęboki niepokój.</verse>
				<verse number="34">—Moją duszę ogarnął śmiertelny smutek—powiedział. —Zostańcie ze Mną i czuwajcie.</verse>
				<verse number="35">Odszedł na bok, padł na ziemię i zaczął się modlić, aby, jeżeli to możliwe, ominęła Go ta straszna chwila.</verse>
				<verse number="36">—Ojcze!—mówił. —Ty możesz wszystko! Oddal ode Mnie ten „kielich cierpienia”. Jednak to Twoja wola niech się stanie, a nie to, czego ja chcę.</verse>
				<verse number="37">Wrócił do trzech uczniów i zastał ich śpiących. Wtedy powiedział do Piotra: —Szymonie, śpisz? Nie dałeś rady czuwać ze Mną nawet przez godzinę?</verse>
				<verse number="38">Czuwajcie i módlcie się, abyście nie poddali się pokusie! Duch jest gorliwy, ale ciało słabe.</verse>
				<verse number="39">Ponownie odszedł i dalej się modlił.</verse>
				<verse number="40">Lecz uczniowie byli tak bardzo zmęczeni, że gdy do nich wrócił, znowu spali. Zawstydzeni tym, nie próbowali nawet się tłumaczyć.</verse>
				<verse number="41">A gdy przyszedł do nich po raz trzeci, powiedział: —Wciąż spokojnie śpicie i odpoczywacie? Starczy już! Wybiła moja godzina. Teraz Ja, Syn Człowieczy, zostanę wydany w ręce grzeszników.</verse>
				<verse number="42">Wstańcie, chodźmy! Nadchodzi już ten, który Mnie zdradził!</verse>
				<verse number="43">Ledwie skończył mówić, stanął przed Nim Judasz, jeden z Dwunastu, na czele zgrai uzbrojonej w miecze i pałki, wysłanej przez najwyższych kapłanów, przywódców religijnych i starszych.</verse>
				<verse number="44">Ten zdrajca tak się z nimi umówił: „Łapcie i aresztujcie tego, którego pocałuję na powitanie”.</verse>
				<verse number="45">Gdy się więc tylko zbliżyli, Judasz podszedł do Jezusa. —Mistrzu!—rzekł i przywitał Go pocałunkiem.</verse>
				<verse number="46">Wówczas pozostali rzucili się na Niego i złapali Go.</verse>
				<verse number="47">Wtedy jeden z uczniów wyjął miecz, zamachnął się i odciął ucho słudze najwyższego kapłana.</verse>
				<verse number="48">—Czy jestem jakimś groźnym przestępcą, że przyszliście po Mnie aż tak uzbrojeni?—zapytał Jezus.</verse>
				<verse number="49">—Dlaczego nie zatrzymaliście Mnie w świątyni? Przecież codziennie tam nauczałem! Wszystko jednak dzieje się zgodnie z tym, co przepowiedziały o Mnie proroctwa.</verse>
				<verse number="50">Wtedy wszyscy uczniowie opuścili Go i uciekli.</verse>
				<verse number="51">Jedynie z tyłu, w pewnym oddaleniu, szedł za nimi jakiś młody człowiek w lekko narzuconej na siebie koszuli. Lecz gdy napastnicy próbowali go schwytać,</verse>
				<verse number="52">uciekł nagi, pozostawiając w ich rękach tylko podartą koszulę.</verse>
				<verse number="53">Jezusa zaprowadzono zaś do rezydencji najwyższego kapłana, u którego wkrótce zebrali się inni ważniejsi kapłani, przywódcy religijni i starsi.</verse>
				<verse number="54">Piotr, który szedł za Jezusem, trzymając się z daleka, wszedł na teren rezydencji i usiadł przy ognisku razem ze służbą.</verse>
				<verse number="55">Obradujący wewnątrz kapłani i cała Wysoka Rada usiłowali znaleźć przeciw Jezusowi jakiś zarzut, który dałby im prawo skazania Go na śmierć. Jednak ich wysiłki były daremne.</verse>
				<verse number="56">Wprawdzie głos zabierało wielu fałszywych świadków, ale ich zeznania były sprzeczne.</verse>
				<verse number="57">W końcu kilku z nich wystąpiło z następującym oskarżeniem:</verse>
				<verse number="58">—Słyszeliśmy, jak Jezus mówił: „Zburzę tę świątynię, zbudowaną przez ludzi, i bez pomocy ludzkich rąk w trzy dni zbuduję nową!”.</verse>
				<verse number="59">Ale i w tym ich relacje nie były zgodne.</verse>
				<verse number="60">Wtedy najwyższy kapłan wstał i w obecności całej Rady zapytał Jezusa: —Nie będziesz się bronił wobec tych oskarżeń?</verse>
				<verse number="61">Lecz Jezus milczał i nic nie odpowiedział. Wtedy najwyższy kapłan zadał mu kolejne pytanie: —Jesteś Mesjaszem, Synem Bożym?</verse>
				<verse number="62">—Tak, jestem!—rzekł Jezus. —Wkrótce zobaczycie Mnie, Syna Człowieczego, zasiadającego na tronie z Bogiem i powracającego w obłokach na ziemię.</verse>
				<verse number="63">Słysząc to, najwyższy kapłan rozdarł szaty i głośno zapytał: —Czego więcej trzeba? Po co nam świadkowie?</verse>
				<verse number="64">Sami słyszeliście to bluźnierstwo! Jaki będzie wasz wyrok? —Kara śmierci!—zawołali.</verse>
				<verse number="65">I zaczęli pluć na Jezusa. Zawiązali Mu oczy, bili Go po twarzy i szyderczo wołali: —Teraz prorokuj! Również strażnicy, którzy pilnowali Jezusa, znęcali się nad Nim.</verse>
				<verse number="66">Tymczasem Piotr wciąż przebywał na dziedzińcu rezydencji. Gdy grzał się przy ogniu, zauważyła go jedna z dziewczyn służących u najwyższego kapłana.</verse>
				<verse number="67">Przyjrzała mu się uważnie i oświadczyła: —Ty również byłeś z Jezusem z Nazaretu!</verse>
				<verse number="68">—Nie wiem, o czym mówisz!—zaprzeczył Piotr i szybko usunął się w najdalszy kąt dziedzińca. Wtedy właśnie rozległo się pianie koguta.</verse>
				<verse number="69">Dziewczyna, widząc stojącego na uboczu Piotra, pokazała go innym. —Tam jest ten uczeń Jezusa!</verse>
				<verse number="70">Ale Piotr znowu zaprzeczył. Po pewnej chwili stojący tam ludzie podeszli do niego i stwierdzili: —Ty również jesteś jednym z nich! Przecież pochodzisz z Galilei.</verse>
				<verse number="71">—Naprawdę nie znam tego Człowieka!!!—znowu zaczął się zaklinać i przysięgać.</verse>
				<verse number="72">I ponownie zapiał kogut. Wtedy Piotr przypomniał sobie słowa Jezusa: „Zanim o świcie dwa razy zapieje kogut, trzy razy zaprzeczysz, że Mnie znasz”. I wybuchnął płaczem.</verse>
			</chapter>
			<chapter number="15">
				<verse number="1">Następnego dnia, wczesnym rankiem, najwyżsi kapłani, starsi i przywódcy religijni zebrali się razem z całą Wysoką Radą i postanowili przekazać Jezusa pod zbrojną eskortą Piłatowi, rzymskiemu gubernatorowi.</verse>
				<verse number="2">A gdy przyprowadzono Jezusa do Piłata, ten zapytał Go: —Jesteś Królem Żydów? —Sam to potwierdzasz—odpowiedział mu Jezus.</verse>
				<verse number="3">A ponieważ, obecni tam, najwyżsi kapłani ciągle wysuwali przeciwko Niemu wiele zarzutów,</verse>
				<verse number="4">Piłat zapytał Go: —Czemu nic nie mówisz? Czy nie słyszysz tych wszystkich oskarżeń?</verse>
				<verse number="5">Lecz, ku jego wielkiemu zdziwieniu, Jezus nie odezwał się już ani słowem.</verse>
				<verse number="6">A był zwyczaj, że raz w roku, na święto Paschy, Piłat uwalniał na prośbę ludu jednego żydowskiego więźnia.</verse>
				<verse number="7">W tym czasie przebywał właśnie w więzieniu Barabasz, skazany wraz z innymi za morderstwo popełnione podczas rozruchów.</verse>
				<verse number="8">Gdy więc, jak co roku, przed rezydencją Piłata, zebrali się ludzie proszący o uwolnienie więźnia, gubernator zapytał ich:</verse>
				<verse number="9">—Czy chcecie, abym uwolnił Króla Żydów?</verse>
				<verse number="10">Zorientował się bowiem, że to najwyżsi kapłani z nienawiści uknuli ten spisek przeciwko Jezusowi.</verse>
				<verse number="11">Kapłani jednak podburzyli tłum i ten, zamiast o Jezusa, prosił o uwolnienie Barabasza.</verse>
				<verse number="12">—Co mam zatem zrobić z Królem Żydów?—kontynuował Piłat.</verse>
				<verse number="13">—Ukrzyżuj go!—zawołali w odpowiedzi.</verse>
				<verse number="14">—Ale dlaczego?—dopytywał Piłat. —Jakie przestępstwo popełnił? Oni jednak nie słuchali go i coraz głośniej wołali: —Ukrzyżuj go!!!</verse>
				<verse number="15">Chcąc więc zadowolić tłum, Piłat uwolnił Barabasza. Jezusa natomiast kazał ubiczować i skazał na śmierć przez ukrzyżowanie.</verse>
				<verse number="16">Żołnierze wyprowadzili Go na dziedziniec i zwołali cały oddział.</verse>
				<verse number="17">Ubrali Go w purpurowy płaszcz i włożyli na Jego głowę koronę uplecioną z długich, ostrych cierni.</verse>
				<verse number="18">Potem, niby to oddając Mu honory, wykrzykiwali: —Niech żyje Król Żydów!</verse>
				<verse number="19">I bili Go po głowie trzcinowym kijem, pluli na Niego i drwiąc padali na kolana, aby oddać Mu pokłon.</verse>
				<verse number="20">Gdy im się to znudziło, ściągnęli z Niego purpurowy płaszcz, nałożyli Mu z powrotem Jego własne ubranie i poprowadzili na ukrzyżowanie.</verse>
				<verse number="21">Po drodze zmusili przechodzącego tamtędy Szymona z Cyreny, ojca Aleksandra i Rufusa, aby niósł Jego krzyż.</verse>
				<verse number="22">W ten sposób doprowadzili Jezusa na miejsce zwane Golgotą (to znaczy: „Czaszką”).</verse>
				<verse number="23">Tam podali Mu do picia wino zaprawione gorzkimi ziołami, ale nie chciał go pić.</verse>
				<verse number="24">Potem Go ukrzyżowali, a o Jego ubranie rzucili losy, aby ustalić, co kto ma wziąć.</verse>
				<verse number="25">Była godzina dziewiąta rano.</verse>
				<verse number="26">Do krzyża przybito tabliczkę z opisem Jego winy: „ Król Żydów ”.</verse>
				<verse number="27">Po obu stronach Jezusa ukrzyżowano dwóch przestępców.</verse>
				<verse number="28">I tak spełniły się słowa Pisma: „Zaliczono Go do przestępców”.</verse>
				<verse number="29">Przechodzący obok ludzie śmiali się z Niego. Patrzyli z pogardą i wołali: —Widzisz, jak skończyłeś? Mówiłeś, że potrafisz zburzyć i w trzy dni odbudować świątynię!</verse>
				<verse number="30">Skoro jesteś taki mocny, uratuj teraz siebie samego i zejdź z krzyża!</verse>
				<verse number="31">Stali tam również najwyżsi kapłani i inni przywódcy religijni. Oni także naśmiewali się z Jezusa: —Innych potrafił ratować, a siebie uratować nie może!</verse>
				<verse number="32">Taki z niego Mesjasz, Król Izraela? Niech zejdzie z krzyża. Jeśli to zrobi, uwierzymy mu! Również przestępcy, wiszący obok Jezusa, naśmiewali się z Niego.</verse>
				<verse number="33">Nagle, około południa, całą ziemię okrył mrok i aż do godziny trzeciej było ciemno.</verse>
				<verse number="34">Wtedy właśnie Jezus głośno zawołał: —Eloi, Eloi, lema sabachthani! (co znaczy: „Boże mój, Boże mój, czemu Mnie opuściłeś?”).</verse>
				<verse number="35">Stojący w pobliżu ludzie sądzili, że woła proroka Eliasza.</verse>
				<verse number="36">Jakiś człowiek pobiegł nawet po gąbkę, nasączył ją kwaśnym winem i podał Jezusowi, żeby się napił. —Zobaczmy, czy zjawi się Eliasz i pomoże mu zejść!—wytłumaczył zebranym.</verse>
				<verse number="37">Lecz Jezus wydał jeszcze jeden okrzyk i skonał.</verse>
				<verse number="38">W tej samej chwili zasłona w świątyni, oddzielająca miejsce najświętsze, rozdarła się na dwie części—od góry aż do dołu.</verse>
				<verse number="39">A rzymski dowódca, który stał obok krzyża i widział, jak Jezus umiera, zawołał: —To naprawdę był Syn Boży!</verse>
				<verse number="40">Kilka kobiet z daleka przyglądało się temu wszystkiemu—między innymi Maria z Magdali, Maria—matka Jakuba Mniejszego i Józefa, oraz Salome.</verse>
				<verse number="41">Wierzyły one w Jezusa i służyły Mu pomocą, gdy przebywał w Galilei. A teraz, wraz z wieloma innymi kobietami, przyszły za Nim do Jerozolimy.</verse>
				<verse number="42">Ponieważ wszystko to wydarzyło się w dniu poprzedzającym szabat,</verse>
				<verse number="43">pewien powszechnie szanowany członek Wysokiej Rady, Józef z Arymatei, oczekujący nadejścia królestwa Bożego, zdobył się na odwagę i pod wieczór przyszedł do Piłata z prośbą o wydanie mu ciała Jezusa.</verse>
				<verse number="44">Piłat nie wierzył, że Jezus już nie żyje. Aby sprawdzić tę wiadomość, wezwał dowódcę odpowiedzialnego za ukrzyżowanie.</verse>
				<verse number="45">Gdy uzyskał od niego potwierdzenie, zezwolił Józefowi zabrać ciało.</verse>
				<verse number="46">Wtedy Józef kupił długie lniane płótno, owinął nim zdjęte z krzyża ciało Jezusa i złożył je w grobie, który był wykuty w skale. Wejście do grobu zamknięto przy pomocy ogromnego kamienia.</verse>
				<verse number="47">Maria z Magdali oraz Maria—matka Józefa, dokładnie zobaczyły, gdzie położono Jezusa.</verse>
			</chapter>
			<chapter number="16">
				<verse number="1">Gdy skończył się szabat, Maria z Magdali wraz z Salome i Marią—matką Jakuba, zakupiły wonne zioła, pragnąc namaścić nimi ciało Jezusa.</verse>
				<verse number="2">Wczesnym rankiem, gdy tylko wzeszło słońce, udały się do grobu.</verse>
				<verse number="3">Po drodze zastanawiały się, jak sobie poradzą z głazem zamykającym wejście.</verse>
				<verse number="4">Gdy jednak przybyły na miejsce, zauważyły, że potężny kamień został przesunięty i wejście do grobu jest otwarte.</verse>
				<verse number="5">Weszły więc do środka i ujrzały młodzieńca w białej szacie, siedzącego po prawej stronie. A ponieważ bardzo się przestraszyły,</verse>
				<verse number="6">rzekł on do nich: —Nie bójcie się! Czy szukacie Jezusa z Nazaretu, który został ukrzyżowany? Nie ma Go tutaj. Powstał z martwych! Spójrzcie, oto miejsce, gdzie leżało Jego ciało.</verse>
				<verse number="7">Idźcie teraz i powiedzcie Piotrowi oraz pozostałym uczniom: „Jezus oczekuje was w Galilei i tam właśnie was spotka, tak jak zapowiedział przed śmiercią”.</verse>
				<verse number="8">Drżąc ze strachu, kobiety uciekły od grobu i w oszołomieniu nikomu nie powiedziały ani słowa.</verse>
				<verse number="9">Zmartwychwstały Jezus po raz pierwszy ukazał się w niedzielę rano. Najpierw ujrzała Go Maria z Magdali—ta sama, z której wypędził siedem demonów.</verse>
				<verse number="10">Odnalazła zapłakanych, pogrążonych w smutku uczniów</verse>
				<verse number="11">i powiedziała im, że widziała Jezusa i że On żyje. Oni jednak nie uwierzyli jej.</verse>
				<verse number="12">Tego samego dnia Jezus ukazał się także dwóm innym uczniom, będącym w drodze. Z początku nie poznali Go, gdyż zmienił swój wygląd.</verse>
				<verse number="13">Gdy jednak zrozumieli, kim jest, wrócili, aby powiadomić o tym pozostałych. Nadal jednak nikt nie chciał w to uwierzyć.</verse>
				<verse number="14">Następnie Jezus ukazał się jedenastu uczniom, gdy razem jedli posiłek, i wypominał im ich niewiarę oraz upór, bo nie chcieli uwierzyć świadkom Jego zmartwychwstania.</verse>
				<verse number="15">Potem rzekł do nich: —Idźcie na cały świat i przekazujcie wszystkim dobrą nowinę.</verse>
				<verse number="16">Ci, którzy uwierzą i dadzą się ochrzcić, zostaną zbawieni, a ci, którzy nie uwierzą, będą potępieni.</verse>
				<verse number="17">Wierzący, mocą mojego autorytetu, będą wypędzać demony i mówić nowymi językami.</verse>
				<verse number="18">Będą nawet mogli brać do rąk węże, a jeśli wypiją coś trującego, nic im się nie stanie. Będą też mogli uzdrawiać chorych, kładąc na nich ręce.</verse>
				<verse number="19">Gdy Jezus skończył z nimi rozmawiać, został wzięty do nieba i zasiadł po prawej stronie Boga.</verse>
				<verse number="20">Uczniowie zaś wyruszyli, by wszędzie głosić dobrą nowinę. A Pan współdziałał z nimi i poprzez cuda potwierdzał, że to, co mówią, jest prawdą.</verse>
			</chapter>
		</book>
		<book number="42">
			<chapter number="1">
				<verse number="1">Dostojny Teofilu! Wielu już starało się uporządkować wydarzenia z życia Chrystusa,</verse>
				<verse number="2">zgodnie z tym, co przekazali naoczni świadkowie i pierwsi głosiciele słowa.</verse>
				<verse number="3">Ja również uznałem za słuszne przestudiować je, od pierwszego do ostatniego, i dokładnie opisać wszystko po kolei,</verse>
				<verse number="4">abyś był pewien tego, czego się nauczyłeś.</verse>
				<verse number="5">Zacznę od historii o pewnym kapłanie, Zachariaszu, który żył w Judei za panowania króla Heroda. Należał on do kapłańskiej grupy Abiasza. Z kapłańskiego rodu Aarona pochodziła również jego żona, Elżbieta.</verse>
				<verse number="6">Byli to ludzie prawi w oczach Boga, żyjący w zgodzie zarówno z duchem, jak i z literą całego Bożego Prawa.</verse>
				<verse number="7">Oboje dożyli sędziwego wieku, ale nie mieli dzieci, gdyż Elżbieta była bezpłodna.</verse>
				<verse number="8">Pewnego dnia, grupa Zachariasza pełniła służbę w świątyni, jemu zaś w drodze losowania</verse>
				<verse number="9">przypadł zaszczyt wejścia do miejsca świętego i złożenia Panu ofiary z kadzidła.</verse>
				<verse number="10">W tym czasie na dziedzińcu znajdowało się wielu modlących się ludzi.</verse>
				<verse number="11">Będąc w świątyni, Zachariasz ujrzał nagle anioła Bożego stojącego po prawej stronie ołtarza kadzenia.</verse>
				<verse number="12">Ogarnęły go zdumienie i strach.</verse>
				<verse number="13">Lecz anioł powiedział: —Nie bój się, Zachariaszu! Przyszedłem ci oznajmić, że Bóg wysłuchał twojej modlitwy: Elżbieta, twoja żona, urodzi syna. Daj mu na imię Jan.</verse>
				<verse number="14">Stanie się on przyczyną radości nie tylko dla was, ale także dla wielu innych ludzi.</verse>
				<verse number="15">Będzie wielki w oczach Pana. Nie będzie pił wina ani innych tego rodzaju napojów i już w łonie matki zostanie napełniony Duchem Świętym.</verse>
				<verse number="16">Przekona on wielu potomków Izraela, aby powrócili do Pana, swojego Boga.</verse>
				<verse number="17">Będzie się odznaczał nieugiętym duchem i mocą proroka Eliasza. To on poprzedzi nadejście Mesjasza i przygotuje ludzi dla Pana, nauczając ich prawości. Pogodzi również rodziców z dziećmi.</verse>
				<verse number="18">—To chyba niemożliwe?—odpowiedział Zachariasz aniołowi. —Jestem już przecież stary, a moja żona również jest w podeszłym wieku.</verse>
				<verse number="19">—Ja jestem Gabriel—rzekł wtedy anioł. —Przebywam w najbliższym otoczeniu Boga. To On posłał mnie do ciebie z tą dobrą nowiną.</verse>
				<verse number="20">Ponieważ mi jednak nie uwierzyłeś, staniesz się niemy aż do czasu spełnienia się wszystkiego, co zapowiedziałem.</verse>
				<verse number="21">Tymczasem ludzie na dziedzińcu czekali na Zachariasza i dziwili się, dlaczego jeszcze nie wychodzi.</verse>
				<verse number="22">Gdy się wreszcie ukazał, nie był w stanie wypowiedzieć ani słowa. Po jego gestach zebrani zorientowali się, że właśnie widział anioła.</verse>
				<verse number="23">Zachariasz pozostał w świątyni jeszcze kilka dni i dopiero po zakończeniu swojej kapłańskiej służby powrócił do domu.</verse>
				<verse number="24">Wkrótce jego żona zaszła w ciążę i przez pięć następnych miesięcy żyła w odosobnieniu.</verse>
				<verse number="25">—Jakże dobry jest Pan!—cieszyła się. —Zdjął ze mnie hańbę bezdzietności.</verse>
				<verse number="26">Gdy Elżbieta była w szóstym miesiącu ciąży, Bóg posłał anioła Gabriela do galilejskiego miasteczka Nazaret,</verse>
				<verse number="27">do pewnej panny o imieniu Maria, która była narzeczoną Józefa, potomka króla Dawida.</verse>
				<verse number="28">Gabriel, stanąwszy przed nią, powiedział: —Witaj! Pan jest z tobą i obdarzył cię szczególną łaską!</verse>
				<verse number="29">Oszołomiona Maria zastanawiała się, co miałoby oznaczać takie powitanie.</verse>
				<verse number="30">—Nie bój się, Mario!—rzekł wtedy anioł. —Bóg zechciał ci okazać wyjątkową łaskę!</verse>
				<verse number="31">Wkrótce poczniesz i urodzisz syna, któremu dasz na imię Jezus.</verse>
				<verse number="32">Będzie On wielki i nazwą Go Synem Najwyższego. Bóg da Mu tron Jego przodka, króla Dawida.</verse>
				<verse number="33">Będzie wiecznie panował nad Izraelem, a Jego królestwo nie będzie miało końca!</verse>
				<verse number="34">—Ale jak to się stanie?—zapytała Maria. —Jestem jeszcze dziewicą!</verse>
				<verse number="35">—Zstąpi na ciebie Duch Święty i osłoni cię moc Boga. Dlatego dziecko, które urodzisz, będzie świętym Synem Boga.</verse>
				<verse number="36">Sześć miesięcy temu twoja krewna Elżbieta, uważana za bezpłodną, również zaszła w ciążę, mimo podeszłego wieku.</verse>
				<verse number="37">Dla Boga bowiem wszystko jest możliwe.</verse>
				<verse number="38">—Chcę służyć mojemu Panu—rzekła Maria—i jestem gotowa na wszystko, co się Jemu podoba. Niech się stanie tak, jak powiedziałeś. Wtedy anioł odszedł.</verse>
				<verse number="39">Maria szybko udała się do rodzinnego miasta Zachariasza, położonego w górzystej krainie Judei,</verse>
				<verse number="40">aby odwiedzić Elżbietę.</verse>
				<verse number="41">Gdy tylko wypowiedziała słowa pozdrowienia, na dźwięk jej głosu poruszyło się w łonie Elżbiety dziecko, a ona sama została napełniona Duchem Świętym.</verse>
				<verse number="42">Zawołała z radości i powiedziała do Marii: —Jak bardzo Bóg wyróżnił cię spośród wszystkich kobiet i jak szczęśliwe jest twoje dziecko!</verse>
				<verse number="43">To dla mnie zaszczyt, że odwiedziła mnie matka mojego Pana!</verse>
				<verse number="44">Gdy tylko usłyszałam twoje pozdrowienie, z radości poruszyło się we mnie dzieciątko!</verse>
				<verse number="45">Naprawdę Bóg obdarzył cię wyjątkowym szczęściem, bo uwierzyłaś, że spełnią się Jego słowa. Maria powiedziała wtedy:</verse>
				<verse number="46">—Z całej duszy wielbię Pana,</verse>
				<verse number="47">mojego Boga i Zbawiciela! Obdarzył mnie bowiem wielką radością</verse>
				<verse number="48">i dostrzegł swoją pokorną służebnicę! Dlatego od tej pory wszystkie pokolenia będą mnie nazywać szczęśliwą.</verse>
				<verse number="49">Wszechmocny i Święty dokonał bowiem w moim życiu wspaniałych rzeczy.</verse>
				<verse number="50">On w każdym pokoleniu okazuje miłość tym, którzy są Mu posłuszni.</verse>
				<verse number="51">Jego moc jest niezwyciężona! Rozproszył ludzi dumnych i wyniosłych.</verse>
				<verse number="52">Zrzucił z tronu władców, a wywyższył pokornych.</verse>
				<verse number="53">Nakarmił głodnych, a bogatych odesłał z pustymi rękami.</verse>
				<verse number="54">Pomógł swojemu słudze, Izraelowi i nie zapomniał o miłości,</verse>
				<verse number="55">którą na zawsze przyrzekł Abrahamowi oraz jego dzieciom, naszym przodkom.</verse>
				<verse number="56">Maria przebywała u Elżbiety około trzech miesięcy, po czym wróciła do domu.</verse>
				<verse number="57">Gdy nadszedł czas, Elżbieta urodziła syna.</verse>
				<verse number="58">Wiadomość o łasce, okazanej jej przez Pana, dotarła wkrótce do krewnych i znajomych i wszyscy bardzo się ucieszyli.</verse>
				<verse number="59">Ósmego dnia po urodzeniu zeszli się na uroczystość obrzezania. Chcieli, aby dziecko otrzymało imię ojca—Zachariasza,</verse>
				<verse number="60">ale Elżbieta sprzeciwiła się temu: —Nie! Damy mu na imię Jan—rzekła.</verse>
				<verse number="61">—Dlaczego? Przecież w całej twojej rodzinie nie ma ani jednej osoby o takim imieniu!</verse>
				<verse number="62">Zwrócili się więc do Zachariasza, ojca dziecka.</verse>
				<verse number="63">On zaś gestem poprosił, aby mu podano tabliczkę, i ku zdziwieniu obecnych napisał: „Niech się nazywa Jan”.</verse>
				<verse number="64">W tej samej chwili odzyskał mowę i zaczął wielbić Boga.</verse>
				<verse number="65">Wszystkich zebranych ogarnął lęk i podziw, a wiadomość o tym zdarzeniu szybko rozeszła się po całej okolicy</verse>
				<verse number="66">i zastanawiano się: —Kim będzie to dziecko? Widać, że Bóg naprawdę nad nim czuwa.</verse>
				<verse number="67">Wielbiąc Boga, Zachariasz został napełniony Duchem Świętym i zaczął prorokować:</verse>
				<verse number="68">—Chwała Panu, Bogu Izraela! Przyszedł bowiem, aby uratować swój lud.</verse>
				<verse number="71">On nas wybawi z rąk naszych wrogów i tych, którzy nas nienawidzą.</verse>
				<verse number="72">Bóg zmiłował się nad naszymi przodkami, pamiętając o swoim świętym przymierzu.</verse>
				<verse number="73">I dotrzymał przysięgi, którą złożył Abrahamowi, naszemu przodkowi,</verse>
				<verse number="76">A ty, synku, zostaniesz prorokiem Najwyższego. Pójdziesz przed Panem i przygotujesz Mu drogę.</verse>
				<verse number="77">I pokażesz ludziom Boże zbawienie, dokonujące się przez odpuszczenie grzechów,</verse>
				<verse number="78">dzięki łasce naszego Boga. Ona to zabłyśnie jak niebiańska światłość,</verse>
				<verse number="79">i oświeci pogrążonych w ciemności i mroku śmierci. Ona też wprowadzi nas na drogę pokoju!</verse>
				<verse number="80">Czas upływał, a chłopiec rozwijał się i wzmacniał duchowo. Gdy dorósł, zamieszkał samotnie na pustyni i przebywał tam aż do chwili rozpoczęcia swojej publicznej działalności w Izraelu.</verse>
			</chapter>
			<chapter number="2">
				<verse number="1">Tymczasem August, rzymski cezar, wydał dekret o powszechnym spisie ludności w swoim państwie.</verse>
				<verse number="2">Był to pierwszy taki spis od chwili, gdy Kwiryniusz został gubernatorem Syrii.</verse>
				<verse number="3">Wszyscy udawali się więc do swoich rodzinnych miejscowości, aby dać się tam zapisać.</verse>
				<verse number="4">Józef musiał wyruszyć z Nazaretu w Galilei do Betlejem w Judei, rodzinnego miasta króla Dawida. Pochodził bowiem z jego rodu.</verse>
				<verse number="5">Wybrał się więc w drogę wraz z Marią, swoją narzeczoną, która była już w zaawansowanej ciąży.</verse>
				<verse number="6">Gdy tam dotarli, nadszedł czas porodu</verse>
				<verse number="7">i Maria urodziła swojego pierwszego Syna. Owinęła Go w pieluszki i położyła w stajennym żłobie, gdyż nie było już dla nich miejsca w tamtejszym zajeździe.</verse>
				<verse number="8">Tej właśnie nocy, na pobliskich łąkach pasterze pilnowali owiec.</verse>
				<verse number="9">Nagle stanął pośród nich anioł, a wokół zajaśniała chwała Pana. Bardzo się przestraszyli,</verse>
				<verse number="10">lecz anioł rzekł: —Nie bójcie się! Przynoszę wam radosną nowinę, która dotyczy wszystkich ludzi.</verse>
				<verse number="11">Dzisiaj w Betlejem narodził się Zbawiciel, długo oczekiwany Mesjasz i Pan!</verse>
				<verse number="12">Oto jak Go rozpoznacie: Ujrzycie Niemowlę owinięte w pieluszki, leżące w żłobie.</verse>
				<verse number="13">W tym momencie pojawiło się całe mnóstwo aniołów, którzy wielbili Boga:</verse>
				<verse number="14">—Chwała Bogu w niebie, a na ziemi pokój tym, których On kocha!</verse>
				<verse number="15">Gdy aniołowie powrócili do nieba, pasterze powiedzieli: —Chodźmy do Betlejem i zobaczmy ten cud, o którym usłyszeliśmy.</verse>
				<verse number="16">Pobiegli do miasteczka i odnaleźli Marię z Józefem. Zobaczyli też leżące w żłobie Niemowlę.</verse>
				<verse number="17">A wszystkim napotkanym ludziom opowiadali o tym, co przeżyli i co anioł mówił o Dziecku.</verse>
				<verse number="18">Słuchający ich nie mogli wyjść z podziwu,</verse>
				<verse number="19">a Maria zachowywała to wszystko w swoim sercu i wiele o tym rozmyślała.</verse>
				<verse number="20">Pasterze zaś powrócili do swoich stad, wielbiąc Boga za to, że usłyszeli i zobaczyli dokładnie to, co im zapowiedział anioł.</verse>
				<verse number="21">Po ośmiu dniach, podczas ceremonii obrzezania, nadano Dziecku imię Jezus, zgodnie z tym, co nakazał anioł, zanim jeszcze się poczęło.</verse>
				<verse number="22">Gdy zakończył się okres poporodowego oczyszczenia, ustalony w Prawie Mojżesza, rodzice zanieśli Jezusa do Jerozolimy, aby Go poświęcić Panu.</verse>
				<verse number="23">W Prawie napisano bowiem: „Każdego pierwszego syna poświęcicie Panu”.</verse>
				<verse number="24">Złożyli też ofiarę oczyszczenia, którą według Prawa mogła być para synogarlic lub dwa młode gołębie.</verse>
				<verse number="25">A mieszkał wtedy w Jerozolimie niejaki Symeon. Był to człowiek prawy, bardzo pobożny i posłuszny Duchowi Świętemu. Nieustannie oczekiwał nadejścia upragnionego przez Żydów Mesjasza.</verse>
				<verse number="26">Duch Święty objawił mu, że nie umrze, dopóki Go nie ujrzy.</verse>
				<verse number="27">Tego właśnie dnia Symeon, kierowany przez Ducha, przyszedł do świątyni. Gdy więc rodzice przynieśli Jezusa, by zgodnie z Prawem poświęcić Go Panu,</verse>
				<verse number="28">spotkali Symeona. On zaś wziął Dziecko na ręce i uwielbił Boga, mówiąc:</verse>
				<verse number="29">—Teraz, Wszechmocny Panie, mogę spokojnie umrzeć.</verse>
				<verse number="30">Zobaczyłem bowiem Zbawiciela,</verse>
				<verse number="31">którego dałeś wszystkim ludom.</verse>
				<verse number="32">On jest światłem dla narodów i chwałą Twojego ludu, Izraela!</verse>
				<verse number="33">Słysząc te słowa o Jezusie, Józef i Maria zdumieli się.</verse>
				<verse number="34">Symeon zaś pobłogosławił ich i rzekł do Marii: —Ten Chłopiec stanie się przyczyną kontrowersji w Izraelu: jedni Go odrzucą, ściągając na siebie zgubę, a inni z radością Go przyjmą.</verse>
				<verse number="35">W ten sposób wyjdą na jaw najskrytsze ludzkie myśli. Twoją zaś duszę przeniknie miecz cierpienia.</verse>
				<verse number="36">Tego dnia była również w świątyni prorokini Anna, córka Fanuela, z rodu Asera. Została ona wdową po siedmiu latach małżeństwa,</verse>
				<verse number="37">a obecnie miała już osiemdziesiąt cztery lata—była więc w podeszłym wieku. Przez cały czas nie opuszczała jednak świątyni—dniem i nocą służyła bowiem Bogu, modląc się i powstrzymując się od posiłków.</verse>
				<verse number="38">Gdy spotkała Marię z małym Jezusem, zaczęła wychwalać Boga. Potem zaś wszystkim mieszkańcom Jerozolimy, którzy oczekiwali przyjścia Zbawiciela, mówiła, że Mesjasz już się narodził.</verse>
				<verse number="39">Po spełnieniu wszystkich wymogów Bożego Prawa, rodzice Jezusa powrócili do rodzinnego Nazaretu w Galilei.</verse>
				<verse number="40">Z upływem czasu Chłopiec dorastał, nabierał sił i stawał się coraz mądrzejszy, a Bóg nieustannie mu błogosławił.</verse>
				<verse number="41">Jego rodzice każdego roku udawali się do Jerozolimy na święto Paschy.</verse>
				<verse number="42">Gdy Jezus ukończył dwanaście lat, zabrali Go ze sobą.</verse>
				<verse number="43">Po skończonych uroczystościach wszyscy udali się w drogę powrotną, ale Jezus został w Jerozolimie. Początkowo rodzice tego nie zauważyli.</verse>
				<verse number="44">Szukali Go wśród krewnych i przyjaciół, bo sądzili, że idzie gdzieś w tłumie.</verse>
				<verse number="45">Gdy Go nie znaleźli, wrócili do Jerozolimy, by tam kontynuować poszukiwania.</verse>
				<verse number="46">Dopiero po trzech dniach odnaleźli Jezusa. Siedział w świątyni, w gronie nauczycieli Prawa Mojżesza. Słuchał ich i zadawał im pytania,</verse>
				<verse number="47">a wszystkich obecnych zadziwiał swoimi wypowiedziami i mądrością.</verse>
				<verse number="48">Rodzice byli zaskoczeni tym widokiem. —Synu—powiedziała matka—dlaczego tak postąpiłeś? Szukaliśmy Cię z ojcem i bardzo się niepokoiliśmy.</verse>
				<verse number="49">—Dlaczego Mnie szukaliście?—zapytał. —Nie wiedzieliście, że powinienem zajmować się sprawami mojego Ojca?</verse>
				<verse number="50">Ale oni nie zrozumieli, co chciał przez to powiedzieć.</verse>
				<verse number="51">Wrócił razem z nimi do Nazaretu i był im posłuszny, a Jego matka wszystko to zachowywała w swoim sercu.</verse>
				<verse number="52">Jezus zaś rósł i nabierał mądrości, ciesząc się przychylnością Boga i ludzi.</verse>
			</chapter>
			<chapter number="3">
				<verse number="1">Był piętnasty rok rządów Tyberiusza, rzymskiego cezara. W tym czasie gubernatorem prowincji Judei był Piłat, zarządcą Galilei—Herod Antypas, zarządcą Iturei i Trachonu—jego brat Filip, a zarządcą Abileny—Lizaniasz.</verse>
				<verse number="2">Urząd najwyższego kapłana Izraela sprawowali Annasz i Kajfasz. Wtedy właśnie Jan, syn Zachariasza, mieszkający dotąd na pustyni, otrzymał od Boga misję.</verse>
				<verse number="3">Wędrując brzegiem Jordanu, wzywał ludzi do opamiętania się i przyjęcia Bożego przebaczenia. Swoją przemianę mieli poświadczyć zanurzeniem w wodzie.</verse>
				<verse number="4">To właśnie o nim mówił prorok Izajasz: „Głos wołającego na pustyni: Przygotujcie Panu drogę, wyrównajcie przed Nim ścieżki!</verse>
				<verse number="5">Zrównajcie góry, zasypcie doliny, wyprostujcie zakręty, usuńcie wyboje!</verse>
				<verse number="6">A wtedy wszyscy zobaczą Boże zbawienie”.</verse>
				<verse number="7">Całe tłumy przychodziły do Jana, aby dać się zanurzyć, a on mówił do nich: —Przebiegłe węże! Kto wam powiedział, jak uciec przed nadchodzącą karą Boga?!</verse>
				<verse number="8">Najpierw pokażcie poprzez wasze uczynki, że naprawdę się opamiętaliście! Nie oszukujcie się, powtarzając: „Jesteśmy potomkami samego Abrahama”. Zapewniam was, że Bóg może stworzyć potomków Abrahama nawet z tych kamieni!</verse>
				<verse number="9">Siekiera Bożego sądu już jest przyłożona do pnia. I każde drzewo, które nie wydaje owocu, zostanie wycięte i rzucone w ogień.</verse>
				<verse number="10">—Co więc mamy czynić?—pytały tłumy.</verse>
				<verse number="11">—Jeśli masz dwa ubrania, daj jedno biednemu. Jeśli masz co jeść, podziel się z głodnym—odpowiadał Jan.</verse>
				<verse number="12">A przychodzili do niego nawet znani z nieuczciwości poborcy podatkowi, chcąc przyjąć chrzest. I pytali Go: —Nauczycielu, co mamy czynić?</verse>
				<verse number="13">—Nie pobierajcie większych podatków niż ustalono—odpowiadał im.</verse>
				<verse number="14">—A co z nami?—pytali żołnierze. —Od nikogo nie wymuszajcie pieniędzy. Zadowólcie się swoim żołdem!—odpowiedział. —I nikogo fałszywie nie oskarżajcie.</verse>
				<verse number="15">Ponieważ wszyscy oczekiwali przyjścia Mesjasza, zaczęto się zastanawiać, czy przypadkiem to Jan Nim nie jest.</verse>
				<verse number="16">On jednak zaprzeczył temu: —Ja was zanurzam w wodzie. Lecz niebawem nadejdzie ktoś potężniejszy ode mnie. Ktoś, komu nie jestem nawet godzien zdjąć butów! On będzie was zanurzał w Duchu Świętym i w ogniu.</verse>
				<verse number="17">On potrafi oddzielić plewy od ziarna i wszystko oczyścić—ziarno zbierze do magazynu, a plewy spali w niegasnącym ogniu.</verse>
				<verse number="18">Jan wiele razy w podobny sposób ostrzegał ludzi i głosił im dobrą nowinę.</verse>
				<verse number="19">Krytykował natomiast króla Heroda Antypasa za to, że ożenił się z Herodiadą, żoną swojego brata, oraz za inne złe czyny.</verse>
				<verse number="20">W późniejszym czasie król jeszcze dalej posunął się w swoim grzechu i uwięził Jana.</verse>
				<verse number="21">Pewnego dnia, gdy Jan zanurzał ludzi w wodzie, znalazł się wśród nich sam Jezus. Gdy został ochrzczony i modlił się, nagle otworzyło się niebo</verse>
				<verse number="22">i Duch Święty zstąpił na Niego jak gołąb. A z nieba rozległ się głos: —Jesteś moim ukochanym Synem, moją największą radością.</verse>
				<verse number="23">Gdy Jezus rozpoczynał swoją publiczną działalność, miał około trzydziestu lat. Uważano Go za syna Józefa. Ojcem zaś Józefa był Heli, a ojcem Helego</verse>
				<verse number="24">—Mattat. Kolejni ich przodkowie to: Lewi, Melchi, Jannaj, Józef,</verse>
				<verse number="25">Matatiasz, Amos, Nahum, Chesli, Naggaj,</verse>
				<verse number="26">Maat, Matatiasz, Semea, Josech, Joda,</verse>
				<verse number="27">Jan, Resa, Zorobabel, Salatiel, Neri,</verse>
				<verse number="28">Melchi, Addi, Kosam, Elmadan, Her,</verse>
				<verse number="29">Jezus, Eliezer, Jorim, Mattat, Lewi,</verse>
				<verse number="30">Symeon, Juda, Józef, Jonam, Eliakim,</verse>
				<verse number="31">Meleasz, Menna, Mattat, Natan, król Dawid,</verse>
				<verse number="32">Jesse, Jobed, Booz, Sala, Naasson,</verse>
				<verse number="33">Aminadab, Admin, Arni, Ezrom, Fares, Juda,</verse>
				<verse number="34">Jakub, Izaak, Abraham, Tare, Nachor,</verse>
				<verse number="35">Seruch, Ragau, Falek, Eber, Sala,</verse>
				<verse number="36">Kainam, Arfaksad, Sem, Noe, Lamech,</verse>
				<verse number="37">Matusala, Henoch, Jaret, Maleleel, Kainam,</verse>
				<verse number="38">Enos, Set i Adam. Adam zaś pochodził od Boga.</verse>
			</chapter>
			<chapter number="4">
				<verse number="1">Po chrzcie, napełniony Duchem Świętym, Jezus opuścił okolice Jordanu. Duch poprowadził Go na pustynię, gdzie przebywał przez czterdzieści dni. Tam też kusił Go diabeł.</verse>
				<verse number="2">Przez cały ten czas nic nie jadł, aż w końcu poczuł głód.</verse>
				<verse number="3">Wtedy diabeł powiedział do Niego: —Jeśli rzeczywiście jesteś Synem Bożym, rozkaż temu kamieniowi, aby zamienił się w chleb.</verse>
				<verse number="4">—Pismo uczy: „Nie tylko chlebem żywi się człowiek”—odpowiedział Jezus.</verse>
				<verse number="5">Następnie diabeł wziął Go na górę, skąd w mgnieniu oka pokazał Mu wszystkie królestwa świata</verse>
				<verse number="6">i zaproponował: —Dam Ci te wszystkie potężne królestwa świata z całym ich przepychem. Do mnie należą i mogę je dać, komu tylko zechcę.</verse>
				<verse number="7">Jeśli oddasz mi pokłon, wszystko będzie Twoje.</verse>
				<verse number="8">—Pismo uczy: „Pokłon i cześć oddawał będziesz Bogu, swojemu Panu, i tylko Jemu będziesz posłuszny”—odrzekł na to Jezus.</verse>
				<verse number="9">W końcu diabeł przeniósł Go do Jerozolimy i postawił na szczycie świątyni. —Jeśli rzeczywiście jesteś Synem Bożym, skocz w dół—kusił.</verse>
				<verse number="10">—Przecież Pismo mówi: „Bóg rozkaże swoim aniołom, aby chroniły Cię.</verse>
				<verse number="11">I będą Cię nosić na rękach, abyś nie skaleczył nogi o kamień”.</verse>
				<verse number="12">—To samo Pismo uczy: „Nie będziesz wystawiał Boga na próbę”—odpowiedział Jezus.</verse>
				<verse number="13">Diabeł widząc, że nic nie wskóra, na jakiś czas pozostawił Jezusa w spokoju.</verse>
				<verse number="14">Jezus, pełen mocy Ducha Świętego, powrócił do Galilei.</verse>
				<verse number="15">Dzięki swoim wystąpieniom w synagogach stał się wkrótce znany w całej okolicy i wszyscy ludzie chwalili Go.</verse>
				<verse number="16">Gdy przybył do rodzinnego Nazaretu, jak zwykle w szabat udał się do synagogi. Podczas nabożeństwa wstał, aby przeczytać tekst z Pisma.</verse>
				<verse number="17">Podano Mu księgę proroka Izajasza, a On otworzył ją i przeczytał następujący fragment:</verse>
				<verse number="18">—„Duch Pana jest ze Mną. On wybrał Mnie, abym przekazał biednym dobrą nowinę. Posłał Mnie, abym ogłosił, że więźniowie odzyskają wolność, niewidomi—wzrok, a zniewoleni będą uwolnieni od tych, którzy ich gnębią.</verse>
				<verse number="19">Mam również obwieścić wszystkim, że nadszedł czas szczególnej łaski od Pana”.</verse>
				<verse number="20">Potem zamknął księgę, oddał ją słudze i usiadł. A wszyscy obecni w synagodze z napięciem wpatrywali się w Niego.</verse>
				<verse number="21">Wtedy zaczął mówić: —Dziś jesteście świadkami spełnienia się tych słów!</verse>
				<verse number="22">Słuchający byli pełni uznania, ale dziwili się, że wypowiedział tak niezwykłe słowa. —Jak to możliwe?—zastanawiali się. —Przecież to syn Józefa!</verse>
				<verse number="23">On jednak powiedział do nich: —Być może przypomnicie mi przysłowie: „Lekarzu, wylecz najpierw samego siebie”. Powiecie też: „Tyle słyszeliśmy o cudach, których dokonałeś w Kafarnaum. Zrób coś i dla swojego rodzinnego miasta”.</verse>
				<verse number="24">Posłuchajcie uważnie: Dotychczas żaden prorok nie cieszył się uznaniem w swojej własnej ojczyźnie.</verse>
				<verse number="25">Chociaż wiele wdów żyło w Izraelu za czasów proroka Eliasza i wszystkie potrzebowały wsparcia w dniach głodu, gdy przez trzy i pół roku nie spadła ani jedna kropla deszczu,</verse>
				<verse number="26">to Eliasz nie został posłany do żadnej z nich. Uczynił natomiast cud, aby pomóc obcej wdowie z Sarepty w Sydonie.</verse>
				<verse number="27">W podobnej sytuacji był prorok Elizeusz, który uzdrowił Syryjczyka—Naamana, choć w Izraelu wielu trędowatych również potrzebowało pomocy.</verse>
				<verse number="28">Na te słowa wszyscy siedzący w synagodze wpadli w szał.</verse>
				<verse number="29">Zerwali się z miejsc, chwycili Jezusa i zaciągnęli na zbocze skalistego wzgórza z zamiarem strącenia Go w przepaść.</verse>
				<verse number="30">On jednak przeszedł przez sam środek zbiegowiska i oddalił się.</verse>
				<verse number="31">Stamtąd udał do galilejskiego miasteczka Kafarnaum i w szabat zaczął nauczać w synagodze.</verse>
				<verse number="32">Słuchający Go byli pełni zdumienia, bo Jezus przemawiał jak ktoś, kto ma władzę nad ludźmi.</verse>
				<verse number="33">Nagle jakiś człowiek, opanowany przez demona, zaczął wykrzykiwać:</verse>
				<verse number="34">—Dlaczego nas niepokoisz, Jezusie z Nazaretu? Czy przyszedłeś nas zniszczyć? Wiem, kim jesteś! Świętym Synem Boga!</verse>
				<verse number="35">—Milcz i wyjdź z tego człowieka!—rozkazał Jezus duchowi. Ten powalił człowieka na ziemię i wyszedł, nie wyrządzając mu jednak żadnej krzywdy.</verse>
				<verse number="36">Świadkowie tego zdarzenia oniemieli z wrażenia, a następnie komentowali to, co ujrzeli: —W Jego słowach jest niesamowita moc—słuchają Go nawet złe duchy!</verse>
				<verse number="37">A wieść o tym wydarzeniu lotem błyskawicy obiegła całą okolicę.</verse>
				<verse number="38">Jezus wyszedł z synagogi i udał się do domu Szymona i Andrzeja. Teściowa Szymona miała akurat wysoką gorączkę. Prosili więc Go, aby ją uzdrowił.</verse>
				<verse number="39">Jezus podszedł do chorej i rozkazał, aby gorączka ją opuściła. Temperatura natychmiast spadła, a teściowa wstała i przygotowała im posiłek.</verse>
				<verse number="40">Wieczorem, już po zachodzie słońca, mieszkańcy miasteczka przyprowadzili do Jezusa wszystkich chorych, jacy tylko się tam znajdowali, a byli wśród nich cierpiący na wiele różnych dolegliwości. On zaś kładł na nich ręce i wszystkich uzdrawiał.</verse>
				<verse number="41">A wiele demonów, na rozkaz Jezusa, opuściło swoje ofiary, wołając: —Jesteś Synem Boga! Demony wiedziały bowiem, że jest Mesjaszem. On jednak zakazywał im cokolwiek mówić.</verse>
				<verse number="42">Następnego dnia, wczesnym rankiem, udał się na pustynię. Ludzie wszędzie Go szukali, a gdy Go znaleźli, prosili, by ich nie opuszczał i pozostał w Kafarnaum.</verse>
				<verse number="43">On jednak odpowiedział im: —Także w innych miastach muszę głosić dobrą nowinę o królestwie Bożym, bo po to zostałem posłany.</verse>
				<verse number="44">I wędrując po całej Judei, przemawiał w synagogach.</verse>
			</chapter>
			<chapter number="5">
				<verse number="1">Pewnego dnia, gdy nauczał nad jeziorem Genezaret, napierało na Niego mnóstwo ludzi. Wszyscy bowiem bardzo pragnęli słuchać słowa Bożego.</verse>
				<verse number="2">Wtedy spostrzegł przy brzegu dwie łodzie, zostawione przez rybaków, którzy płukali sieci.</verse>
				<verse number="3">Wszedł do jednej z nich i poprosił Szymona, jej właściciela, aby wypchnął ją nieco na wodę. Sam zaś usiadł i przemawiał z niej do tłumów.</verse>
				<verse number="4">Gdy skończył, zwrócił się do Szymona: —Wypłyń teraz na jezioro i zarzuć sieci.</verse>
				<verse number="5">—Panie!—odparł Szymon. —Całą noc ciężko pracowaliśmy i niczego nie złowiliśmy. Skoro jednak Ty tak mówisz, zrobię to.</verse>
				<verse number="6">Zarzucili więc sieci, ale tym razem były tak pełne, że aż się rwały.</verse>
				<verse number="7">Zawołali więc na pomoc wspólników z drugiej łodzi. Wkrótce obie łodzie były tak zapełnione rybami, że prawie tonęły.</verse>
				<verse number="8">Widząc to wszystko, Szymon Piotr upadł przed Jezusem na kolana i prosił: —Panie, odejdź ode mnie, bo jestem zbyt grzeszny, aby z Tobą przebywać.</verse>
				<verse number="9">Mówił tak, bo ilość złapanych ryb wywarła na nim ogromne wrażenie. Zdumienie ogarnęło również innych rybaków,</verse>
				<verse number="10">wśród nich także wspólników Szymona—Jakuba i Jana, synów Zebedeusza. Jezus odpowiedział jednak: —Niczego się nie obawiaj! Odtąd będziesz łowił ludzi!</verse>
				<verse number="11">Gdy tylko przybili do brzegu, zostawili wszystko i poszli z Jezusem.</verse>
				<verse number="12">Będąc w pewnym miasteczku, Jezus spotkał człowieka, który od stóp do głów był pokryty trądem. Gdy zobaczył on Jezusa, padł przed Nim na twarz i poprosił: —Panie! Jeśli zechcesz, możesz mnie uzdrowić!</verse>
				<verse number="13">Jezus dotknął go i powiedział: —Chcę. Bądź uzdrowiony! I w jednej chwili trąd zniknął.</verse>
				<verse number="14">Jezus nakazał mu, aby nikomu o tym nie mówił. —Idź i poproś, aby zbadał cię kapłan—dodał. —A na dowód tego, że wyzdrowiałeś, zanieś ofiarę, jaką Mojżesz wyznaczył uleczonemu z trądu.</verse>
				<verse number="15">Jednak wieść o tym rozniosła się bardzo szybko i ogromne tłumy ludzi przychodziły do Jezusa, aby Go słuchać i doznawać uzdrowienia z chorób.</verse>
				<verse number="16">Dlatego Jezus często usuwał się na pustynię, aby móc się spokojnie modlić.</verse>
				<verse number="17">Pewnego dnia, gdy nauczał, usiedli przy Nim faryzeusze i przywódcy religijni. Przyszli z wielu miejscowości w Galilei i Judei, a także z Jerozolimy. Jezus mocą Boga uzdrawiał właśnie wielu ludzi.</verse>
				<verse number="18">W pewnej chwili, jacyś mężczyźni przynieśli na noszach sparaliżowanego, ale bezskutecznie próbowali przecisnąć się przez tłum, by dotrzeć do Jezusa.</verse>
				<verse number="19">Weszli więc na tarasowy dach, rozebrali jego fragment i spuścili nosze z chorym w dół, tuż przed Jezusa.</verse>
				<verse number="20">Widząc ich wiarę, Jezus rzekł do chorego: —Przyjacielu, odpuszczam ci grzechy!</verse>
				<verse number="21">Siedzący tam faryzeusze i przywódcy religijni pomyśleli z oburzeniem: „Za kogo on się uważa?! To jawne bluźnierstwo! Przecież tylko Bóg może odpuszczać grzechy”.</verse>
				<verse number="22">Jezus, znając ich myśli, odpowiedział: —Dlaczego was to oburza?</verse>
				<verse number="23">Co jest łatwiej powiedzieć: „Odpuszczam ci grzechy” czy „Wstań i chodź!”?</verse>
				<verse number="24">Udowodnię wam jednak, że Ja, Syn Człowieczy, mogę odpuszczać grzechy. I zwrócił się do sparaliżowanego: —Jesteś uzdrowiony! Zabierz swoje nosze i idź do domu!</verse>
				<verse number="25">A chory, na oczach wszystkich, wstał, wziął nosze i odszedł do domu, wielbiąc Boga.</verse>
				<verse number="26">Wszyscy byli poruszeni tym do głębi i przerażeni. Wielbili Boga, mówiąc: —Dziś zobaczyliśmy coś niezwykłego!</verse>
				<verse number="27">Idąc drogą, Jezus spotkał Lewiego, poborcę podatkowego, który właśnie tam pracował. —Chodź ze Mną!—zwrócił się do niego.</verse>
				<verse number="28">A on natychmiast wstał, zostawił wszystko i poszedł z Jezusem.</verse>
				<verse number="29">Wkrótce potem wydał na Jego cześć przyjęcie i wokół stołu zebrało się wielu znanych z nieuczciwości poborców podatkowych, jego znajomych.</verse>
				<verse number="30">Oburzeni tym, faryzeusze i przywódcy religijni czynili wyrzuty uczniom Jezusa, mówiąc: —Dlaczego zadajecie się z takimi ludźmi?</verse>
				<verse number="31">—To chorzy potrzebują lekarza, a nie zdrowi!—odpowiedział im Jezus.</verse>
				<verse number="32">—Nie przyszedłem wzywać do opamiętania tych, którzy uważają się za dobrych, ale właśnie grzeszników.</verse>
				<verse number="33">Wtedy zmienili temat i powiedzieli: —Uczniowie Jana Chrzciciela i uczniowie faryzeuszy, stosując się do religijnych zaleceń, często modlą się i powstrzymują od posiłków. Twoi zaś tylko jedzą i piją!</verse>
				<verse number="34">—Czy można wymagać, aby goście na weselu, będąc z panem młodym, nie spożywali potraw?—zapytał Jezus.</verse>
				<verse number="35">—Nadejdzie jednak czas, gdy zabiorą im pana młodego. Wtedy będą pościć.</verse>
				<verse number="36">Następnie posłużył się taką przypowieścią: —Nikt nie drze nowego ubrania, aby zrobić z niego łatę do starego. W ten sposób przecież zniszczyłby nowe ubranie, a do starego łata i tak by nie pasowała.</verse>
				<verse number="37">Nikt też nie wlewa świeżego wina do starych, stwardniałych bukłaków. Mogłyby przecież popękać, a wtedy i wino by się rozlało, i bukłaki zniszczyły.</verse>
				<verse number="38">Świeże wino wlewa się do nowych, miękkich bukłaków.</verse>
				<verse number="39">Ktoś, kto spróbował starego wina, nie ma już ochoty na młode. Mówi bowiem: „Nie ma to jak stare, dobre wino”.</verse>
			</chapter>
			<chapter number="6">
				<verse number="1">Pewnego razu uczniowie, idąc z Jezusem przez pole, zaczęli zrywać kłosy, rozcierać je w dłoniach i jeść ziarno. A był to akurat święty dzień szabatu. Widząc to, przywódcy religijni zwrócili się do nich z zarzutem:</verse>
				<verse number="2">—Dlaczego robicie rzeczy niedozwolone w szabat?</verse>
				<verse number="3">—Czy nie czytaliście, co zrobił król Dawid, gdy wraz z towarzyszami podróży poczuł głód?—odpowiedział im Jezus.</verse>
				<verse number="4">—Wszedł do świątyni i wziął dla siebie oraz swoich towarzyszy poświęcony chleb, który wolno było jeść tylko kapłanom.</verse>
				<verse number="5">Wiedzcie, że Ja, Syn Człowieczy, mam władzę nad szabatem.</verse>
				<verse number="6">Innym razem, również w szabat, udał się do synagogi i nauczał. Zauważył tam człowieka ze sparaliżowaną ręką.</verse>
				<verse number="7">A przywódcy religijni i faryzeusze uważnie obserwowali Jezusa, chcąc oskarżyć Go, gdyby uzdrowił tego człowieka.</verse>
				<verse number="8">Jezus jednak dokładnie znał ich myśli. Dlatego zawołał go, a gdy ten podszedł, postawił go przed zebranymi.</verse>
				<verse number="9">Następnie zwrócił się do swoich wrogów: —Chciałbym was o coś zapytać. Czy czynienie dobra w szabat jest przestępstwem? A może lepiej w tym dniu wyrządzać innym krzywdę? Czy w takim dniu należy ratować życie, czy raczej je niszczyć?</verse>
				<verse number="10">Następnie spojrzał na nich, a potem rzekł do chorego: —Wyciągnij rękę! Ten posłuchał i natychmiast jego ręka stała się zdrowa.</verse>
				<verse number="11">Widząc to, wrogowie Jezusa pobledli ze złości, po czym zaczęli się naradzać, jakby Mu zaszkodzić.</verse>
				<verse number="12">Kilka dni później, Jezus udał się na wzgórze i przez całą noc modlił się do Boga.</verse>
				<verse number="13">O świcie spotkał się ze swoimi uczniami i wybrał spośród nich dwunastu, których nazwał apostołami.</verse>
				<verse number="14">Oto ich imiona: Szymon, któremu Jezus nadał imię Piotr, Andrzej—jego brat, Jakub, Jan, Filip, Bartłomiej,</verse>
				<verse number="15">Mateusz, Tomasz, Jakub—syn Alfeusza, Szymon Gorliwy, Juda—syn Jakuba</verse>
				<verse number="16">i Judasz z Kariotu—ten, który później stał się zdrajcą.</verse>
				<verse number="17">Gdy zeszli ze wzgórza, zatrzymali się na rozległej równinie, gdzie otoczyło ich liczne grono pozostałych uczniów oraz nieprzebrane tłumy ludzi. Z całej Judei, z Jerozolimy, a nawet z nadmorskich okolic Tyru i Sydonu przybywali bowiem ludzie,</verse>
				<verse number="18">żeby słuchać Jezusa i dostąpić uzdrowienia. Ci zaś, którzy byli dręczeni przez złe duchy, odzyskiwali spokój.</verse>
				<verse number="19">Każdy z obecnych usiłował Go dotknąć, bo swoją mocą przywracał wszystkim zdrowie.</verse>
				<verse number="20">Wtedy Jezus spojrzał na uczniów i powiedział: —Szczęśliwi jesteście wy, ubodzy, bo do was należy królestwo Boże!</verse>
				<verse number="21">Szczęśliwi jesteście wy, którzy teraz cierpicie głód, bo zostaniecie nasyceni. Szczęśliwi jesteście wy, którzy teraz płaczecie, bo nadejdzie czas, gdy będziecie się radować.</verse>
				<verse number="22">Szczęśliwi jesteście, gdy ludzie was nienawidzą, gdy odsuwają się od was i znieważają was, oraz gdy oczerniają was z Mojego powodu.</verse>
				<verse number="23">Cieszcie się wtedy i skaczcie z radości, bo w niebie czeka was wspaniała nagroda. W taki sam sposób prześladowano bowiem kiedyś proroków Boga!</verse>
				<verse number="24">Lecz marny wasz los, bogacze, bo cała wasza radość jest tylko tu, na ziemi.</verse>
				<verse number="25">Marny wasz los, wy, którzy teraz żyjecie w dostatku, bo będziecie jeszcze cierpieć głód. Marny wasz los, wy, którzy teraz beztrosko się śmiejecie, bo nadejdzie czas, gdy gorzko zapłaczecie.</verse>
				<verse number="26">Marny wasz los, wy, którzy jesteście przez wszystkich chwaleni. Tak samo bowiem w przeszłości traktowano fałszywych proroków.</verse>
				<verse number="27">Mówię wam: Okazujcie miłość swoim wrogom i czyńcie dobro tym, którzy was nienawidzą.</verse>
				<verse number="28">Dobrze mówcie o tych, którzy was przeklinają, i módlcie się o tych, którzy was krzywdzą.</verse>
				<verse number="29">Jeśli ktoś cię obrazi, uderzając w policzek, nadstaw mu drugi. A jeśli zabiera twój płaszcz, oddaj mu również koszulę.</verse>
				<verse number="30">Daj temu, kto cię o coś prosi, a jeśli ktoś ci coś zabierze, nie żądaj zwrotu.</verse>
				<verse number="31">Czyńcie innym to, czego sami od nich oczekujecie.</verse>
				<verse number="32">Czy sądzicie, że zasługujecie na uznanie, bo kochacie ludzi, którzy was kochają? Tak przecież postępują nawet grzesznicy!</verse>
				<verse number="33">Cóż w tym nadzwyczajnego, że wyświadczacie dobro tym, którzy tak samo postępują w stosunku do was? Na to stać nawet grzeszników.</verse>
				<verse number="34">Jeśli pożyczacie pieniądze tylko tym, od których spodziewacie się zwrotu, jakiego możecie oczekiwać uznania? Nawet najgorsi grzesznicy pożyczają sobie pieniądze i chcą dostać z powrotem tyle samo.</verse>
				<verse number="35">Wy zaś czyńcie coś więcej: Kochajcie nawet swoich wrogów. Wyświadczajcie im dobro i pożyczajcie im, nie oczekując w zamian niczego. Wasza nagroda w niebie będzie wtedy wielka i będziecie zachowywać się tak, jak przystoi dzieciom Boga. On przecież jest dobry również dla ludzi niewdzięcznych i złych!</verse>
				<verse number="36">Bądźcie miłosierni, tak jak wasz Ojciec w niebie.</verse>
				<verse number="37">Nie krytykujcie ani nie potępiajcie innych, to i sami tego nie doświadczycie. Bądźcie wyrozumiali, a i wam Bóg okaże wyrozumiałość.</verse>
				<verse number="38">Hojnie dawajcie, a dużo otrzymacie. Dar wasz powróci do was i będzie bardzo obfity. Jaką miarą sami mierzycie, taką odmierzą i wam.</verse>
				<verse number="39">Następnie przedstawił im kilka przypowieści na ten temat: —Ślepy nie może prowadzić ślepego, bo obaj wpadną w dół.</verse>
				<verse number="40">Uczeń nie przewyższa nauczyciela. Dopiero z czasem stanie się jak on.</verse>
				<verse number="41">Dlaczego zwracasz uwagę na rzęsę w czyimś oku—kontynuował Jezus—jeśli w twoim własnym tkwi cała belka?</verse>
				<verse number="42">Jak możesz powiedzieć: „Przyjacielu, pozwól, że wyciągnę ci rzęsę”, podczas gdy sam nie widzisz belki tkwiącej w twoim własnym oku? Obłudniku! Usuń najpierw belkę ze swojego oka, a wtedy przejrzysz i pomożesz mu wyjąć rzęsę z jego oka.</verse>
				<verse number="43">Szlachetne drzewo nie rodzi gorzkich owoców, a owoce dzikiego drzewa nie są smaczne.</verse>
				<verse number="44">Każde drzewo łatwo rozpoznać po jego owocach. Fig nie zbiera się z dzikich krzewów, a winogron—z krzaku jeżyn.</verse>
				<verse number="45">Podobnie jest z ludźmi—prawy człowiek postępuje szlachetnie, bo jego słowa i czyny wypływają z dobrego serca. Natomiast postępowanie i wypowiedzi człowieka złego obnażają jego gorzkie wnętrze. Z ust wypływa bowiem to, co się kryje w ludzkim sercu.</verse>
				<verse number="46">Dlaczego nazywacie Mnie swoim Panem, skoro nie jesteście posłuszni temu, co mówię?</verse>
				<verse number="47">Każdego, kto do Mnie przychodzi, słucha Mnie i postępuje według moich słów, można porównać do człowieka,</verse>
				<verse number="48">który przygotował głęboki, solidny fundament i na nim postawił swój dom. Gdy nadeszła powódź, nawet wzburzone wody rzeki nie ruszyły go z miejsca, bo był solidnie zbudowany.</verse>
				<verse number="49">Natomiast ten, kto Mnie słucha, ale nie postępuje według tego, co słyszy, podobny jest do człowieka, który zbudował swój dom bezpośrednio na piasku—bez fundamentów. Gdy wylała rzeka, dom zawalił się—a była to wielka katastrofa.</verse>
			</chapter>
			<chapter number="7">
				<verse number="1">Gdy Jezus skończył nauczać lud, powrócił do Kafarnaum.</verse>
				<verse number="2">Właśnie wtedy ulubiony sługa pewnego rzymskiego dowódcy poważnie zachorował i był bliski śmierci.</verse>
				<verse number="3">Gdy dowódca usłyszał o Jezusie, wysłał do Niego kilku przedstawicieli żydowskiej starszyzny z prośbą, aby zechciał przyjść i uzdrowić chorego.</verse>
				<verse number="4">Spotkawszy Jezusa, gorąco prosili: —Pomóż mu, bo zasługuje na to.</verse>
				<verse number="5">Bardzo szanuje nasz naród i nawet własnym kosztem wybudował nam synagogę!</verse>
				<verse number="6">Jezus wyruszył z nimi w drogę, ale zanim zdołał dotrzeć do domu, dowódca wysłał swoich przyjaciół ze słowami:</verse>
				<verse number="7">—Panie, nie zadawaj sobie trudu, bo nie jestem godny przyjmować Ciebie w moim domu. Właśnie dlatego sam nie wyszedłem Ci na spotkanie. Wystarczy, że powiesz jedno słowo, a on wyzdrowieje.</verse>
				<verse number="8">Wiem to, bo sam podlegam władzy i mam pod sobą żołnierzy. Jeśli powiem któremuś: „Idź!”, on idzie, a jeśli powiem któremuś: „Przyjdź tu!”, przychodzi. I gdy powiem słudze: „Wykonać!”, to wykonuje polecenie.</verse>
				<verse number="9">Słysząc taką odpowiedź, Jezus zdumiał się. Rzekł więc do tłumu: —Mówię wam: Tak wielkiej wiary nie spotkałem u nikogo w Izraelu!</verse>
				<verse number="10">Gdy przyjaciele dowódcy wrócili do domu, sługa był już zupełnie zdrowy.</verse>
				<verse number="11">Następnego dnia Jezus udał się wraz z uczniami do miasteczka Nain. Jak zwykle podążał za nimi wielki tłum ludzi.</verse>
				<verse number="12">Gdy zbliżyli się do bramy miasta, ujrzeli wychodzący stamtąd orszak żałobny. Za zmarłym chłopcem, jedynakiem, szła jego matka, która była wdową, oraz wielu mieszkańców miasteczka.</verse>
				<verse number="13">Gdy Jezus zobaczył ją, ogarnięty wielkim współczuciem, rzekł do niej: —Nie płacz!</verse>
				<verse number="14">Następnie podszedł do trumny i dotknął jej, a niosący ją zatrzymali się. —Chłopcze!—powiedział. —Wstań!</verse>
				<verse number="15">I nagle zmarły ożył, usiadł i zaczął rozmawiać, a Jezus powierzył go matce.</verse>
				<verse number="16">Wtedy strach ogarnął wszystkich, którzy to widzieli. Wielbili Boga i mówili: —Wielki prorok pojawił się wśród nas! Bóg zatroszczył się dziś o swój lud!</verse>
				<verse number="17">Wieść o tym cudzie szybko rozeszła się po całej Judei, a nawet poza jej granicami.</verse>
				<verse number="18">Również uczniowie Jana Chrzciciela opowiedzieli mu o tym.</verse>
				<verse number="19">On zaś wysłał do Jezusa dwóch z nich z pytaniem: „Czy to Ty jesteś spodziewanym Mesjaszem, czy też mamy oczekiwać kogoś innego?”.</verse>
				<verse number="20">Uczniowie ci przybyli do Jezusa i powiedzieli: —Jan przysłał nas do Ciebie z pytaniem: Czy to Ty jesteś spodziewanym Mesjaszem, czy też mamy oczekiwać kogoś innego?</verse>
				<verse number="21">A w tym właśnie czasie, Jezus uzdrawiał wielu ludzi z różnych chorób, uwalniał ich od złych duchów, a niewidomym przywracał wzrok.</verse>
				<verse number="22">—Wracajcie do Jana—odrzekł—i powiedzcie o tym, co usłyszeliście i zobaczyliście: niewidomi widzą, kalecy chodzą, trędowaci odzyskują zdrowie, głusi słyszą, umarli powracają do życia, ubogim głoszona jest dobra nowina.</verse>
				<verse number="23">Szczęśliwy jest ten, kto nie straci wiary we Mnie.</verse>
				<verse number="24">Gdy oni odeszli, Jezus zaczął mówić do tłumu o Janie: —Kogo chcieliście zobaczyć, idąc na pustynię? Kogoś chwiejnego jak trzcina na wietrze?</verse>
				<verse number="25">Kogo przyszliście obejrzeć? Ładnie ubranego człowieka? Ci, którzy dobrze się ubierają i żyją w przepychu, mieszkają w królewskich pałacach, nie na pustyni.</verse>
				<verse number="26">A może proroka się spodziewaliście? Zapewniam was, że Jan to nawet ktoś większy niż prorok.</verse>
				<verse number="27">To o nim mówi Pismo: „Oto wysyłam przed Tobą mojego posłańca, który przygotuje dla Ciebie drogę”.</verse>
				<verse number="28">Mówię wam: Nie urodził się na ziemi człowiek większy od Jana Chrzciciela. A jednak najmniejszy obywatel królestwa Bożego jest większy od niego!</verse>
				<verse number="29">Wszyscy, którzy słuchali Jana, nawet znani z nieuczciwości poborcy podatkowi, przyznawali, że Boże wymagania są słuszne, i przyjmowali jego chrzest.</verse>
				<verse number="30">Wyjątek stanowili tylko faryzeusze i przywódcy religijni, którzy odrzucili Bożą drogę i nie chcieli, aby Jan zanurzył ich w wodzie.</verse>
				<verse number="31">Jezus kontynuował: —Do kogo można porównać ludzi tego pokolenia? Do kogo są podobni?</verse>
				<verse number="32">Do bawiących się na placu dzieci, które narzekają na rówieśników: „Graliśmy wam wesołą melodię, a nie tańczyliście. Zagraliśmy smutną, a nie płakaliście”.</verse>
				<verse number="33">Gdy pojawił się Jan Chrzciciel, nie pił wina i powstrzymywał się od posiłków. Powiedzieli więc: „Jest opanowany przez demona”.</verse>
				<verse number="34">Gdy Ja, Syn Człowieczy, jem i piję—mówią: „Co za żarłok i pijak, przyjaciel poborców podatkowych i innych grzeszników!”.</verse>
				<verse number="35">No cóż, mądrość poznaje się po wypływających z niej czynach.</verse>
				<verse number="36">Jeden z faryzeuszy zaprosił Jezusa do swojego domu na posiłek. Gdy już zasiedli do stołu,</verse>
				<verse number="37">pewna kobieta lekkich obyczajów dowiedziała się o miejscu pobytu Jezusa i weszła tam z butelką bardzo drogiego, wonnego olejku.</verse>
				<verse number="38">Uklękła z płaczem u Jego stóp, a jej łzy kapały na nie. Wtedy własnymi włosami je wytarła, po czym zaczęła całować i namaszczać je olejkiem.</verse>
				<verse number="39">Widząc to, faryzeusz pomyślał sobie: „Jeśli on nie wie, kim jest ta grzeszna kobieta, która go dotyka, to kiepski z niego prorok”.</verse>
				<verse number="40">Lecz Jezus, znając jego myśli, rzekł: —Szymonie, chciałbym ci o czymś opowiedzieć. —Dobrze, Nauczycielu, powiedz—odparł Szymon.</verse>
				<verse number="41">—Pewien człowiek miał dwóch dłużników: jeden był mu winien równowartość kilku dni pracy, a drugi kilku godzin.</verse>
				<verse number="42">Ponieważ żaden z nich nie był w stanie zwrócić pieniędzy, łaskawie darował im dług. Jak myślisz, który z nich będzie mu bardziej wdzięczny?</verse>
				<verse number="43">—Sądzę, że ten, któremu umorzył większy dług—odpowiedział Szymon. —Masz rację—potwierdził Jezus.</verse>
				<verse number="44">Wtedy wskazał Szymonowi kobietę i rzekł: —Popatrz na nią. Gdy wszedłem do twojego domu, nie podałeś Mi wody do obmycia stóp z kurzu. Ona zaś obmyła je własnymi łzami i otarła włosami.</verse>
				<verse number="45">Nie przywitałeś Mnie tradycyjnym pocałunkiem, a ona nie przestaje całować moich stóp.</verse>
				<verse number="46">Nie namaściłeś Mi głowy olejkiem, a ona wylała na moje stopy drogie perfumy.</verse>
				<verse number="47">Ponieważ wybaczono jej wiele grzechów, okazała wielką miłość. Ten zaś, komu mało się wybacza, okazuje niewielką miłość.</verse>
				<verse number="48">Do kobiety zaś rzekł: —Odpuszczam ci grzechy.</verse>
				<verse number="49">Zaproszeni goście zaczęli wtedy mówić między sobą: —Za kogo on się uważa, że innym odpuszcza grzechy?</verse>
				<verse number="50">Jezus natomiast powiedział kobiecie: —Uwierzyłaś, więc zostałaś ocalona. Odejdź w pokoju.</verse>
			</chapter>
			<chapter number="8">
				<verse number="1">Po pewnym czasie Jezus wraz z Dwunastoma udał się w dalszą drogę. Odwiedzał okoliczne miasta i wioski, wszędzie głosząc nadejście królestwa Bożego.</verse>
				<verse number="2">Towarzyszyły Mu również kobiety, które uzdrowił i uwolnił od złych duchów. Wśród nich były: Maria z Magdali, którą uwolnił aż od siedmiu złych duchów,</verse>
				<verse number="3">Joanna, żona Chuzy, zarządcy w pałacu Heroda Antypasa, Zuzanna i wiele innych. Wędrowały one z Jezusem i Jego uczniami i służyły im pomocą.</verse>
				<verse number="4">Pewnego dnia, gdy zgromadzony wokół Jezusa tłum nadal się powiększał, a z okolicznych miasteczek ciągle jeszcze napływali nowi ludzie, On opowiedział im następującą przypowieść:</verse>
				<verse number="5">—Pewien rolnik postanowił zasiać ziarno. Gdy rozsiewał je na polu, niektóre nasiona upadły na udeptaną ścieżkę, gdzie zostały zdeptane i wydziobane przez ptaki.</verse>
				<verse number="6">Inne ziarna upadły na cienką warstwę gleby, pod którą była skała. Zaczęły wprawdzie rosnąć, lecz były pozbawione wilgoci i wkrótce zwiędły.</verse>
				<verse number="7">Jeszcze inne upadły między chwasty. Wyrosły, ale niebawem zostały przez nie zagłuszone.</verse>
				<verse number="8">Niektóre jednak trafiły na dobrą glebę. Wyrosły i dały sto ziaren plonu. Kto ma uszy do słuchania, niech słucha uważnie!</verse>
				<verse number="9">Gdy uczniowie zapytali Go, co oznacza ta przypowieść,</verse>
				<verse number="10">Jezus odpowiedział: —Wam dano zrozumieć tajemnice dotyczące królestwa Bożego, inni zaś poznają je tylko poprzez przypowieści. Będą patrzeć, lecz nie zobaczą, będą słuchać, lecz nie usłyszą.</verse>
				<verse number="11">Znaczenie tej przypowieści jest następujące: Ziarno oznacza słowo Boże.</verse>
				<verse number="12">Udeptana ścieżka to ci, którzy słyszą słowo, ale natychmiast zjawia się przy nich diabeł i wykrada to, co zapadło w sercu. Przez to nie potrafią uwierzyć, dlatego nie dostępują zbawienia.</verse>
				<verse number="13">Ziarno na gruncie skalistym oznacza tych, którzy słuchają i z radością przyjmują słowo. Brak im jednak mocnych korzeni. Są niestali i w czasie próby poddają się.</verse>
				<verse number="14">Ziarnem posianym wśród chwastów są ludzie, którzy słuchają słowa, lecz z czasem zmartwienia, pogoń za bogactwem i przyjemności życia tłumią ich wiarę. Dlatego nie osiągają dojrzałości.</verse>
				<verse number="15">Dobra gleba natomiast oznacza ludzi o dobrym i szlachetnym sercu. Ci słuchają słowa Bożego, pielęgnują je w sobie i przez wytrwałość przynoszą plon.</verse>
				<verse number="16">Jezus nauczał dalej: —Nikt nie zapala lampy po to, by ją czymś zasłonić lub postawić pod łóżkiem. Przeciwnie, stawia się ją w widocznym miejscu, aby wszystkim świeciła.</verse>
				<verse number="17">Wszystko, co jest teraz ukryte, wyjdzie kiedyś na światło dzienne.</verse>
				<verse number="18">Dobrze zastanówcie się więc nad tym, co słyszycie! Ten, kto ma, otrzyma jeszcze więcej, a temu, kto nie ma, zostanie odebrane nawet to, co mu się wydaje, że posiada.</verse>
				<verse number="19">Pewnego dnia matka i bracia Jezusa przyszli do Niego, ale nie mogli dostać się do zatłoczonego domu, w którym nauczał.</verse>
				<verse number="20">Ktoś powiedział więc Jezusowi: —Twoja matka i bracia szukają Cię.</verse>
				<verse number="21">—Moją matką i moimi braćmi—odpowiedział Jezus—są ci, którzy słuchają słowa Bożego i są mu posłuszni.</verse>
				<verse number="22">Kilka dni później Jezus powiedział uczniom: —Przepłyńmy na drugi brzeg jeziora. Wsiedli więc do łodzi i wypłynęli.</verse>
				<verse number="23">W czasie podróży Jezus zdrzemnął się i wtedy zerwała się straszna burza. Wysokie fale zalewały łódź, tak że zaczęła tonąć.</verse>
				<verse number="24">Uczniowie obudzili Go więc krzycząc: —Mistrzu, Mistrzu! Toniemy! On zaś, gdy się ocknął, wstrzymał wiatr i fale. Sztorm natychmiast ustał i zaległa głęboka cisza.</verse>
				<verse number="25">Wówczas zwrócił się do uczniów: —Gdzie jest wasza wiara? —Kim On jest—zastanawiali się, przejęci lękiem—że rozkazuje nawet wiatrom i jezioru, a te są Mu posłuszne?</verse>
				<verse number="26">Tak przybyli do krainy Gerazeńczyków, leżącej po drugiej stronie jeziora, naprzeciw Galilei.</verse>
				<verse number="27">Gdy Jezus schodził na brzeg, podbiegł do Niego człowiek, mieszkaniec pobliskiego miasta, opanowany przez złego ducha. Już od dłuższego czasu chodził nago i nie mieszkał w swoim domu, ale w cmentarnych grobowcach.</verse>
				<verse number="28">Gdy tylko zobaczył Jezusa, upadł przed Nim na ziemię i głośno krzyknął: —Czego ode mnie chcesz, Jezusie, Synu Najwyższego Boga? Błagam, nie męcz mnie!</verse>
				<verse number="29">Jezus rozkazał bowiem złemu duchowi wyjść z tego człowieka. Wcześniej mężczyzna ten wiele razy tracił panowanie nad sobą i choć zakuwano jego ręce i nogi w kajdany, pod wpływem tego ducha, rozrywał je i uciekał na pustynię.</verse>
				<verse number="30">—Jak ci na imię?—spytał Jezus. —Legion—odparł zły duch, gdyż w człowieka tego weszło wiele duchów.</verse>
				<verse number="31">Demony błagały Jezusa, aby nie odsyłał ich do otchłani.</verse>
				<verse number="32">A na pobliskim wzgórzu, nad jeziorem, pasło się właśnie wielkie stado świń. Złe duchy prosiły więc, aby pozwolił im w nie wejść. A gdy Jezus zgodził się,</verse>
				<verse number="33">duchy opuściły człowieka i weszły w świnie, po czym całe stado rzuciło się pędem ze stromego zbocza wprost do jeziora i utonęło.</verse>
				<verse number="34">Widząc to, pasterze stada uciekli do pobliskiego miasta i okolicznych wiosek z wieścią o tym, co się stało.</verse>
				<verse number="35">Ludzie wyszli z domów, aby to zobaczyć, i wkrótce wokół Jezusa zgromadził się spory tłum. A gdy dostrzegli szaleńca, który siedział teraz przy Jezusie—ubrany, spokojny i w pełni władz umysłowych, przestraszyli się.</verse>
				<verse number="36">Naoczni świadkowie opowiedzieli przybyłym, w jaki sposób został uzdrowiony.</verse>
				<verse number="37">Wówczas tłum Gerazeńczyków zaczął błagać Jezusa, żeby opuścił ich okolicę, ludzie byli bowiem przerażeni. Jezus wszedł więc do łodzi,</verse>
				<verse number="38">a wtedy podszedł do Niego uzdrowiony z pytaniem, czy może z Nim pozostać. Jezus jednak odmówił:</verse>
				<verse number="39">—Wracaj do domu—powiedział—i opowiedz innym, co zrobił dla ciebie Bóg. Poszedł więc i opowiadał w mieście o tym, co Jezus dla niego uczynił.</verse>
				<verse number="40">Na przeciwległym brzegu przywitał Jezusa tłum ludzi, którzy od dłuższego czasu czekali na Jego przybycie.</verse>
				<verse number="41">Był tam także Jair, przełożony miejscowej synagogi. Padł przed Jezusem na twarz i błagał, aby poszedł z nim do domu.</verse>
				<verse number="42">Jego dwunastoletnia córeczka, jedynaczka, była umierająca. Jezus poszedł więc z Jairem, z trudem torując sobie drogę w tłumie.</verse>
				<verse number="43">Wśród ludzi znajdowała się kobieta, która od dwunastu lat cierpiała na krwotok. Wszystkie swoje pieniądze wydała na lekarzy, ale nikt nie był w stanie jej pomóc.</verse>
				<verse number="44">Przecisnęła się przez tłum i dotknęła z tyłu Jego ubrania. Gdy to zrobiła, natychmiast krwotok ustał. Wtedy Jezus zapytał:</verse>
				<verse number="45">—Kto dotknął mojego płaszcza? Nikt się jednak nie przyznawał. Wtedy Piotr wyraził zdziwienie: —Mistrzu, przecież mnóstwo ludzi tłoczy się wokół Ciebie.</verse>
				<verse number="46">Ale Jezus powtórzył: —Ktoś dotknął Mnie świadomie. Wiem, że moja moc kogoś uzdrowiła.</verse>
				<verse number="47">Wówczas kobieta zrozumiała, że nie zdoła niczego ukryć. Drżąc ze strachu, upadła Mu do nóg i przed wszystkimi ludźmi wyjaśniła, dlaczego Go dotknęła. Powiedziała też, że doznała natychmiastowego uzdrowienia.</verse>
				<verse number="48">—Córko! Uwierzyłaś, więc odzyskałaś zdrowie. Idź w pokoju!</verse>
				<verse number="49">A gdy jeszcze z nią rozmawiał, przybył jakiś posłaniec z domu Jaira z wiadomością, że jego córka umarła i nie ma już po co fatygować Jezusa.</verse>
				<verse number="50">Lecz On, nie zważając na to, co mówią, rzekł do Jaira: —Uwierz Mi i niczego się nie bój! Dziecko będzie żyło.</verse>
				<verse number="51">Gdy dotarli do domu Jaira, Jezus nie pozwolił wejść do pokoju dziewczynki nikomu oprócz Piotra, Jakuba, Jana oraz jej rodziców.</verse>
				<verse number="52">Wokół słychać było płacz i zawodzenie. —Przestańcie płakać!—rzekł do nich Jezus. —Ona nie umarła, tylko śpi!</verse>
				<verse number="53">Słysząc to, wyśmiewali Go, gdyż wszyscy wiedzieli, że dziewczynka jest martwa.</verse>
				<verse number="54">Wtedy Jezus wziął ją za rękę i powiedział: —Dziewczynko, wstań!</verse>
				<verse number="55">W tej samej chwili powróciło do niej życie i wstała. —Dajcie jej coś do jedzenia!—powiedział.</verse>
				<verse number="56">Rodzice oniemieli, a Jezus zabronił im opowiadać o tym wydarzeniu.</verse>
			</chapter>
			<chapter number="9">
				<verse number="1">Pewnego dnia Jezus zebrał Dwunastu i udzielił im mocy wypędzania demonów i leczenia wszelkich chorób.</verse>
				<verse number="2">Potem posłał ich, aby głosili nadejście królestwa Bożego i uzdrawiali chorych.</verse>
				<verse number="3">—Niczego ze sobą nie bierzcie—mówił im—ani laski podróżnej, ani torby, ani żywności, ani pieniędzy, ani nawet ubrania na zmianę.</verse>
				<verse number="4">Gdy zatrzymacie się w jakimś miejscu, nie przenoście się z domu do domu, lecz cały czas mieszkajcie w tym samym.</verse>
				<verse number="5">A jeśli was nie przyjmą, odchodząc strząśnijcie kurz ze swoich stóp. Będzie to oznaczało, że pozostawiacie tych ludzi ich własnemu losowi.</verse>
				<verse number="6">Poszli więc i odwiedzali wsie, głosząc dobrą nowinę i uzdrawiając chorych.</verse>
				<verse number="7">Tymczasem wieści o cudach dokonywanych przez Jezusa dotarły do Heroda Antypasa. Niepokoił się nimi, ponieważ niektórzy mówili, że to Jan Chrzciciel zmartwychwstał.</verse>
				<verse number="8">Inni uważali Jezusa za Eliasza, dawnego proroka. A byli też tacy, którzy twierdzili, że to jakiś inny zmartwychwstały prorok.</verse>
				<verse number="9">—Przecież Jan został ścięty na mój rozkaz!—mówił Herod. —Kim więc jest człowiek, o którym słyszę te dziwne wieści? Dlatego bardzo chciał Go zobaczyć.</verse>
				<verse number="10">Gdy apostołowie powrócili, opowiedzieli Jezusowi o wszystkim, czego dokonali. Wtedy On postanowił zabrać ich do Betsaidy w poszukiwaniu jakiegoś ustronnego miejsca.</verse>
				<verse number="11">Tłumy zorientowały się jednak, dokąd poszli, i podążyły za nimi. Jezus życzliwie przyjął tych, którzy przyszli i nauczał ich o królestwie Bożym oraz uzdrawiał cierpiących.</verse>
				<verse number="12">Pod wieczór uczniowie zwrócili się do Niego: —Każ ludziom rozejść się do pobliskich wiosek i osad. Niech sobie kupią coś do jedzenia i poszukają miejsc na nocleg, bo na tym pustkowiu, nic nie znajdą.</verse>
				<verse number="13">—Wy dajcie im jeść—rzekł Jezus. —Ale co?!—wykrzyknęli. —Nic nie mamy! Tylko pięć chlebów i dwie ryby! Chyba nie chcesz, żebyśmy im wszystkim kupili coś do jedzenia?!</verse>
				<verse number="14">Samych mężczyzn było tam bowiem około pięciu tysięcy. Wtedy Jezus polecił uczniom: —Powiedzcie ludziom, aby usiedli w grupach po pięćdziesiąt osób.</verse>
				<verse number="15">A gdy uczniowie podzielili tłum na grupy,</verse>
				<verse number="16">Jezus wziął pięć chlebów i dwie ryby, popatrzył w niebo, podziękował za nie Bogu i połamał chleb na kawałki. Następnie podał go uczniom, a oni ludziom.</verse>
				<verse number="17">W ten sposób wszyscy najedli się do syta i zebrano jeszcze dwanaście koszy resztek.</verse>
				<verse number="18">Pewnego dnia, gdy Jezus samotnie się modlił, w pobliżu byli tylko Jego uczniowie. Wtedy zapytał ich: —Za kogo ludzie Mnie uważają?</verse>
				<verse number="19">—Jedni sądzą, że jesteś Janem Chrzcicielem—odrzekli—drudzy, że Eliaszem lub jakimś innym dawnym prorokiem, który powstał z martwych.</verse>
				<verse number="20">—A wy? Za kogo Mnie uważacie?—zapytał ich wprost. —Jesteś Bożym Mesjaszem—powiedział Piotr.</verse>
				<verse number="21">—Nikomu o tym nie mówcie!—przykazał im Jezus.</verse>
				<verse number="22">—Czekają Mnie straszne cierpienia. Zostanę odrzucony przez starszych, najwyższych kapłanów i innych przywódców religijnych. Zabiją Mnie, ale po trzech dniach zmartwychwstanę!</verse>
				<verse number="23">Potem, już w obecności tłumów, powiedział: —Jeśli ktoś z was chce Mnie naśladować, niech przestanie myśleć wyłącznie o sobie. Niech weźmie swój krzyż i idzie ze Mną.</verse>
				<verse number="24">Jeśli ktoś chce wygrać życie, przegra je. Ale kto przegra życie ze względu na Mnie, naprawdę je wygra.</verse>
				<verse number="25">Co z tego, że ktoś zdobędzie cały świat, jeśli po drodze zatraci życie?</verse>
				<verse number="26">Kto wstydzi się Mnie i mojej nauki, tego i Ja, Syn Człowieczy, będę się wstydzić, gdy powrócę tu ze świętymi aniołami w blasku swojej chwały oraz otoczony chwałą mojego Ojca.</verse>
				<verse number="27">Wierzcie Mi! Niektórzy z obecnych tu, jeszcze za swojego życia ujrzą potęgę królestwa Bożego!</verse>
				<verse number="28">Około ośmiu dni później Jezus zabrał ze sobą Piotra, Jakuba oraz Jana i wszedł na górę, aby się modlić.</verse>
				<verse number="29">Podczas modlitwy Jego twarz zajaśniała blaskiem, a Jego płaszcz stał się olśniewająco biały.</verse>
				<verse number="30">Potem zjawili się dwaj mężczyźni i zaczęli z Nim rozmawiać. Byli to Mojżesz i Eliasz.</verse>
				<verse number="31">Stali tak w aureoli chwały i rozmawiali o Jego śmierci, która miała wkrótce nastąpić w Jerozolimie.</verse>
				<verse number="32">Tymczasem Piotr i jego towarzysze zdrzemnęli się. Po przebudzeniu zobaczyli Jezusa promieniejącego jasnością i chwałą oraz dwóch stojących przy Nim mężczyzn.</verse>
				<verse number="33">Gdy Mojżesz i Eliasz oddalili się od Jezusa, Piotr, nie wiedząc z wrażenia, co mówi, zaproponował: —Mistrzu, jak dobrze, że tu jesteśmy! Jeśli chcesz, zbuduję trzy szałasy: dla Ciebie, dla Mojżesza i dla Eliasza.</verse>
				<verse number="34">Ale zanim skończył, otoczył ich jasny obłok, a uczniowie przerazili się.</verse>
				<verse number="35">Z obłoku zaś rozległ się głos: —Oto mój Syn, Wybrany! Słuchajcie Go!</verse>
				<verse number="36">Gdy głos umilkł, stwierdzili, że poza Jezusem nie ma już nikogo. Przejęci uczniowie milczeli i przez długi czas nikomu nie opowiadali o tym, co widzieli.</verse>
				<verse number="37">Następnego dnia, gdy zeszli z góry, wyszedł im na spotkanie ogromny tłum ludzi.</verse>
				<verse number="38">—Nauczycielu!—odezwał się ktoś z zebranych. —Zechciej spojrzeć na mojego jedynego syna!</verse>
				<verse number="39">Często napada go zły duch, a wtedy chłopiec przeraźliwie krzyczy i rzuca się na ziemię z pianą na ustach. Rzadko kiedy duch ten daje mu spokój, ciągle go dręczy.</verse>
				<verse number="40">Prosiłem Twoich uczniów, żeby wypędzili demona, lecz oni nie potrafili.</verse>
				<verse number="41">—Czemu jesteście tak przewrotni i wciąż nie wierzycie?—zwrócił się do nich Jezus. —Jak długo jeszcze muszę być z wami, żebyście wreszcie uwierzyli? Jak długo mam was znosić? Przyprowadź tu syna!—dodał do ojca.</verse>
				<verse number="42">Gdy chłopiec się zbliżał, zły duch znowu rzucił go na ziemię i zaczął nim gwałtownie targać. Wtedy Jezus rozkazał duchowi, żeby opuścił chłopca, i natychmiast chory został uzdrowiony.</verse>
				<verse number="43">Wszystkich zaś ogarnęło ogromne zdumienie na widok takiego działania mocy Bożej. Gdy tłumy wciąż jeszcze były zachwycone tym cudem, Jezus zwrócił się do uczniów:</verse>
				<verse number="44">—Słuchajcie uważnie: Ja, Syn Człowieczy, zostanę wkrótce wydany w ręce ludzi.</verse>
				<verse number="45">Uczniowie jednak nie rozumieli tego, bo było to na razie przed nimi ukryte, a bali się prosić Go o wyjaśnienie.</verse>
				<verse number="46">Pewnego razu uczniowie posprzeczali się między sobą o to, który z nich będzie najważniejszy.</verse>
				<verse number="47">Wtedy Jezus, znając ich myśli, zawołał jakieś dziecko, postawił przy sobie</verse>
				<verse number="48">i powiedział: —Każdy, kto ze względu na Mnie przyjmie takie małe dziecko, ten przyjmie Mnie. A kto Mnie przyjmie, przyjmie samego Ojca, który Mnie posłał. W oczach Boga wielkim jest ten, kto potrafi stać się najmniej ważny.</verse>
				<verse number="49">Wtedy Jan powiedział: —Mistrzu, spotkaliśmy człowieka, który w Twoim imieniu wypędza demony, i zabroniliśmy mu działać. Nie należy bowiem do naszego grona.</verse>
				<verse number="50">—Nie zabraniajcie mu!—odparł Jezus. —Każdy, kto nie jest wam przeciwny, jest waszym sprzymierzeńcem.</verse>
				<verse number="51">Im bardziej zbliżał się czas odejścia Jezusa do nieba, tym bardziej kierował się On w stronę Jerozolimy.</verse>
				<verse number="52">Któregoś dnia wysłał przed sobą uczniów, aby przygotowali Mu nocleg w pewnej samarytańskiej wiosce.</verse>
				<verse number="53">Mieszkańcy odmówili Mu jednak gościny, ponieważ szedł w kierunku Jerozolimy, a oni nie darzyli tego miasta sympatią.</verse>
				<verse number="54">Gdy Jakub i Jan to usłyszeli, z oburzeniem zwrócili się do Jezusa: —Mistrzu! Czy chcesz, abyśmy sprowadzili ogień z nieba i spalili tę wioskę?</verse>
				<verse number="55">Lecz Jezus surowo ich za to upomniał.</verse>
				<verse number="56">Potem udali się do innej miejscowości.</verse>
				<verse number="57">Podczas drogi ktoś powiedział do Jezusa: —Pójdę z Tobą, dokądkolwiek się udasz!</verse>
				<verse number="58">—Lisy mają nory, a ptaki gniazda—odrzekł mu Jezus—lecz ja, Syn Człowieczy, nie mam własnego kąta, gdzie mógłbym odpocząć.</verse>
				<verse number="59">Innym razem Jezus sam zwrócił się do pewnego człowieka: —Chodź ze Mną! —Panie—odpowiedział—pozwól mi tylko pójść i pochować zmarłego ojca!</verse>
				<verse number="60">—Niech umarli grzebią umarłych—odpowiedział Jezus. —Ty zaś zajmij się głoszeniem królestwa Bożego.</verse>
				<verse number="61">Ktoś inny z wędrujących powiedział: —Panie, pójdę z Tobą, lecz pozwól mi najpierw pożegnać się z rodziną.</verse>
				<verse number="62">—Nie można prosto orać, oglądając się ciągle do tyłu—odpowiedział Jezus. —Kto tak czyni, nie nadaje się do pracy w królestwie Bożym.</verse>
			</chapter>
			<chapter number="10">
				<verse number="1">Potem Pan wybrał siedemdziesięciu uczniów i wysłał ich po dwóch do miast i wiosek, które zamierzał odwiedzić.</verse>
				<verse number="2">—Żniwo jest wielkie—mówił im—a tak mało pracujących! Proście więc gospodarza, aby posłał więcej pracowników na żniwa.</verse>
				<verse number="3">Idźcie! Posyłam was jak owce między wilki.</verse>
				<verse number="4">Nie bierzcie ze sobą pieniędzy ani torby podróżnej, ani nawet zapasowego obuwia. Wędrując, nie traćcie ani chwili, nawet na tradycyjne przywitanie się z napotkanymi ludźmi.</verse>
				<verse number="5">Gdy odwiedzicie jakiś dom, życzcie wszystkim pokoju.</verse>
				<verse number="6">Jeśli to pobożni ludzie, odpowiedzą wam tym samym. Jeśli nie—pokój pozostanie z wami.</verse>
				<verse number="7">Nie zmieniajcie miejsca pobytu, ale pozostańcie w jednym domu aż do opuszczenia tej miejscowości. Jedzcie tam i pijcie bez skrępowania, gdyż jako robotnicy macie prawo do zapłaty.</verse>
				<verse number="8">W jakimkolwiek mieście was przyjmą, korzystajcie z ich gościnności.</verse>
				<verse number="9">Uzdrawiajcie chorych i mówcie: „Nadchodzi królestwo Boże!”.</verse>
				<verse number="10">Lecz jeśli gdzieś nie zostaniecie przyjęci, stańcie na rynku i powiedzcie:</verse>
				<verse number="11">„Nawet kurz waszego miasta strząsamy z naszych stóp. Wiedzcie, że odrzucacie królestwo Boże, które było tak blisko was”.</verse>
				<verse number="12">Mówię wam, że w dniu sądu grzesznym mieszkańcom Sodomy i Gomory będzie lżej niż temu miastu.</verse>
				<verse number="13">Następnie Jezus dodał: —Marny wasz los, Korozain i Betsaido! Gdyby cuda, których u was dokonałem, wydarzyły się wśród grzesznych mieszkańców Tyru i Sydonu, już dawno by się opamiętali, siedząc w worze pokutnym i popiele.</verse>
				<verse number="14">Wiedzcie, że w dniu sądu mieszkańcom Tyru i Sydonu będzie łatwiej niż wam!</verse>
				<verse number="15">A ty, Kafarnaum? Chcesz być wywyższone aż do nieba? Upadniesz aż do piekła!</verse>
				<verse number="16">Potem powiedział do uczniów: —Kto was słucha, Mnie słucha. A kto się od was odwraca, odrzuca także Mnie, a tym samym Ojca, który Mnie posłał.</verse>
				<verse number="17">Po pewnym czasie powróciło siedemdziesięciu uczniów i z radością oznajmiło: —Panie, ze względu na Ciebie nawet złe duchy były nam posłuszne!</verse>
				<verse number="18">—Tak, widziałem szatana spadającego z nieba z szybkością błyskawicy!—rzekł Jezus.</verse>
				<verse number="19">—Dałem wam władzę nad wszelką jego mocą, abyście mogli chodzić po wężach i skorpionach, nie doznając żadnej krzywdy.</verse>
				<verse number="20">Nie fascynujcie się jednak tym, że złe duchy są wam posłuszne. Cieszcie się raczej z tego, że wasze imiona wpisane są do księgi obywateli nieba.</verse>
				<verse number="21">Następnie, napełniony radością Ducha Świętego, Jezus powiedział: —Uwielbiam Cię, Ojcze, Panie nieba i ziemi! Ty ukryłeś swoją prawdę przed mędrcami i znawcami, a objawiłeś ją prostym ludziom. Tego właśnie pragnąłeś!</verse>
				<verse number="22">—Ojciec powierzył Mi całą prawdę—wyjaśniał Jezus zebranym. —Nikt nie zna Mnie, Syna, tylko mój Ojciec. I nikt nie zna mojego Ojca, tylko Ja, Syn oraz ten, komu zechcę Go objawić.</verse>
				<verse number="23">Jakiś czas później, gdy byli już sami, rzekł do uczniów: —Bóg was ogromnie wyróżnił, pozwalając wam to wszystko widzieć.</verse>
				<verse number="24">W przeszłości wielu proroków i władców pragnęło zobaczyć i usłyszeć to, co wy, ale nie mogli.</verse>
				<verse number="25">Pewien przywódca religijny przyszedł do Jezusa i zadał Mu podchwytliwe pytanie: —Nauczycielu, co mam czynić, aby otrzymać życie wieczne?</verse>
				<verse number="26">—Co na ten temat mówi Prawo Mojżesza? Co w nim czytasz?—zapytał Jezus.</verse>
				<verse number="27">—„Kochaj twojego Pana i Boga całym sercem, całą duszą, z całych swoich sił oraz całym umysłem, a bliźnich kochaj tak, jak kochasz samego siebie!”—odpowiedział.</verse>
				<verse number="28">—Dobrze powiedziałeś—odrzekł Jezus. —Tak postępuj, a będziesz żył wiecznie!</verse>
				<verse number="29">—A kto jest moim bliźnim?—zapytał rozmówca, chcąc się usprawiedliwić.</verse>
				<verse number="30">Wtedy Jezus opowiedział mu następującą historię: —Pewnego człowieka, idącego z Jerozolimy do Jerycha, napadli bandyci. Zdarli z niego odzież, pobili, okradli i bliskiego śmierci zostawili przy drodze.</verse>
				<verse number="31">Przypadkiem przechodził tamtędy kapłan. Zauważył biedaka, lecz przeszedł na drugą stronę drogi i ominął go.</verse>
				<verse number="32">Tak samo postąpił lewita, dozorca świątyni—po prostu minął go.</verse>
				<verse number="33">Przejeżdżał też tamtędy człowiek z pogardzanej przez wszystkich Samarii. Podszedł do rannego, popatrzył i zrobiło mu się go żal.</verse>
				<verse number="34">Obmył jego rany winem i oliwą, przewiązał je, a potem posadził rannego na swojego osła i przewiózł go do zajazdu, gdzie dalej się nim zajmował.</verse>
				<verse number="35">Następnego dnia wręczył gospodarzowi sporą sumę pieniędzy i poprosił: „Zaopiekuj się nim, a jeśli wydasz więcej—pokryję to w drodze powrotnej”.</verse>
				<verse number="36">Kończąc opowieść, Jezus zwrócił się do rozmówcy: —Który z tych trzech, twoim zdaniem, okazał się bliźnim napadniętego przez bandytów?</verse>
				<verse number="37">—Ten, który mu pomógł. —Więc i ty postępuj podobnie—odpowiedział Jezus.</verse>
				<verse number="38">Kontynuując podróż do Jerozolimy, Jezus zatrzymał się w pewnej wiosce. Skorzystał z zaproszenia niejakiej Marty.</verse>
				<verse number="39">Jej siostra, Maria, usiadła u stóp Jezusa i słuchała Go.</verse>
				<verse number="40">Marta zaś była bardzo zajęta przygotowaniem posiłku. W końcu podeszła do Niego i zapytała: —Czy nie razi Cię to, Panie, że moja siostra siedzi bezczynnie, podczas gdy ja mam tyle pracy? Powiedz jej, żeby mi pomogła!</verse>
				<verse number="41">—Droga Marto, zabiegasz o tak wiele rzeczy—rzekł do niej</verse>
				<verse number="42">—a przecież tak naprawdę liczy się tylko jedno. To właśnie wybrała Maria i nie zostanie jej to odebrane.</verse>
			</chapter>
			<chapter number="11">
				<verse number="1">Pewnego dnia, gdy Jezus skończył modlitwę na osobności, jeden z uczniów poprosił Go: —Panie, naucz nas modlić się, tak jak Jan Chrzciciel nauczył swoich uczniów.</verse>
				<verse number="2">Wtedy Jezus powiedział: —Gdy zwracacie się do Boga, mówcie: „Nasz Ojcze w niebie, niech Twoje święte imię będzie uwielbione i niech nadejdzie Twoje królestwo!</verse>
				<verse number="3">Zapewnij nam codzienny pokarm</verse>
				<verse number="4">i przebacz nasze grzechy, tak jak my przebaczamy tym, którzy zawinili wobec nas. Nie pozwól też, byśmy ulegli pokusie”.</verse>
				<verse number="5">Następnie dodał: —Załóżmy, że o północy ktoś z was idzie pod dom przyjaciela i woła: „Pożycz mi trochę chleba!</verse>
				<verse number="6">Właśnie przyjechał do mnie gość, a nie mam czym go poczęstować”.</verse>
				<verse number="7">Przyjaciel zaś odpowiada z łóżka: „Nie żądaj ode mnie, żebym teraz wstawał. Drzwi są już zamknięte i wszyscy śpimy. Tym razem nie mogę ci pomóc”.</verse>
				<verse number="8">Zapewniam was, że gdyby nawet nie chciał mu pomóc ze względu na przyjaźń, to ze względu na jego uporczywe prośby w końcu wstanie i da mu tyle chleba, ile potrzebuje.</verse>
				<verse number="9">Podobnie jest z Bogiem. Proście więc, a dostaniecie; szukajcie, a znajdziecie; pukajcie, a otworzą wam!</verse>
				<verse number="10">Każdy bowiem, kto prosi—dostaje, kto szuka—znajduje, a temu, kto puka—otwierają.</verse>
				<verse number="11">Który z was, ojców, dałby swojemu dziecku węża, gdy ono prosi o rybę?</verse>
				<verse number="12">Albo skorpiona, gdy poprosi o jajko?</verse>
				<verse number="13">Skoro wy, źli ludzie, dajecie dzieciom to, co dobre, to tym bardziej wasz Ojciec w niebie da Ducha Świętego tym, którzy Go proszą.</verse>
				<verse number="14">Pewnego dnia Jezus uwolnił od złego ducha niemego człowieka, który natychmiast odzyskał mowę. Tłum zaś wpadł w podziw,</verse>
				<verse number="15">niektórzy jednak mówili: —Wypędza demony, bo Belzebub, władca demonów, mu w tym pomaga.</verse>
				<verse number="16">Inni zaś chcieli Go wypróbować i oczekiwali jakiegoś znaku z nieba, od Boga.</verse>
				<verse number="17">Jezus znał ich myśli i odpowiedział: —Każde królestwo, które jest wewnętrznie skłócone, upadnie, a jego domy runą.</verse>
				<verse number="18">Mówicie, że dzięki Belzebubowi uwalniam ludzi od złych duchów. Jeśli jednak szatan zwalcza siebie samego, to jak jego królestwo może przetrwać?</verse>
				<verse number="19">Skoro ja wypędzam demony mocą Belzebuba, to dzięki komu robią to wasi synowie? To oni was osądzą!</verse>
				<verse number="20">Lecz jeśli wypędzam demony mocą Boga, znaczy to, że przyszło do was królestwo Boże.</verse>
				<verse number="21">Gdy jakiś uzbrojony siłacz pilnuje swojej własności, jest o nią spokojny.</verse>
				<verse number="22">Jeśli jednak pokona go ktoś mocniejszy, będzie mógł całkowicie go rozbroić i rozdać innym zdobycz.</verse>
				<verse number="23">Kto nie jest po mojej stronie, jest przeciwko Mnie, a kto ze Mną nie zbiera, ten rozprasza. Potem dodał takie ostrzeżenie:</verse>
				<verse number="24">—Gdy demon wyjdzie z człowieka, błąka się po pustkowiach, szukając wytchnienia, ale go tam nie znajduje. Wówczas mówi sobie: „Wrócę do mojego domu, z którego wyszedłem”.</verse>
				<verse number="25">Przychodzi więc i zastaje swój dawny dom wysprzątany i ozdobiony.</verse>
				<verse number="26">Przyprowadza więc ze sobą siedem innych demonów, gorszych od siebie, i razem zamieszkują. Wtedy stan takiego człowieka jest o wiele gorszy niż na początku.</verse>
				<verse number="27">Gdy to mówił, jakaś kobieta z tłumu zawołała: —Szczęśliwa ta, która nosiła cię pod sercem i karmiła własną piersią!</verse>
				<verse number="28">—Naprawdę szczęśliwi są ci—odparł Jezus—którzy słuchają słowa Bożego i żyją nim.</verse>
				<verse number="29">Widząc, że tłum ludzi coraz bardziej się powiększa, powiedział: —To złe pokolenie domaga się cudu. Ale nie zobaczy go, z wyjątkiem znaku proroka Jonasza.</verse>
				<verse number="30">Jonasz był znakiem dla mieszkańców Niniwy. Podobnie Ja, Syn Człowieczy, będę Bożym znakiem dla tego pokolenia.</verse>
				<verse number="31">Królowa Południa powstanie na sądzie i oskarży to pokolenie. Ona przybyła bowiem z końca świata, by słuchać mądrości Salomona. Wy zaś macie przed sobą kogoś większego niż on.</verse>
				<verse number="32">Również mieszkańcy Niniwy podczas sądu wystąpią z oskarżeniem przeciw temu pokoleniu. Bo oni opamiętali się słuchając Jonasza, a do was mówi ktoś o wiele większy niż on.</verse>
				<verse number="33">Zapalonej lampy nie stawia się w ukryciu, ale na podwyższeniu, aby świeciła wszystkim, którzy są w domu.</verse>
				<verse number="34">Oko jest dla ciała jak lampa. Jeśli jest zdrowe, światło napełnia całe ciało. Jeśli jednak jest chore, całe ciało jest pogrążone w ciemnościach.</verse>
				<verse number="35">Upewnij się więc, że masz w sobie światło, a nie ciemność!</verse>
				<verse number="36">Jeśli rozświetla cię światło i nie masz w sobie żadnych ciemnych zakamarków, całe twoje życie będzie promieniowało niczym jasno świecąca lampa.</verse>
				<verse number="37">Gdy Jezus skończył mówić, pewien faryzeusz zaprosił Go na obiad. Przybyli do domu, a Jezus od razu zajął swoje miejsce.</verse>
				<verse number="38">Gospodarz zdziwił się, że przed posiłkiem nie dokonał obrzędu obmycia rąk.</verse>
				<verse number="39">Wtedy Jezus powiedział mu: —Wy, faryzeusze, dbacie usilnie o zewnętrzną czystość naczyń, ale wasze brudne wnętrze aż się lepi od chciwości i zła.</verse>
				<verse number="40">Nierozumni! Czy Bóg nie stworzył zarówno tego, co na zewnątrz, jak i tego, co w środku?</verse>
				<verse number="41">O wewnętrznej czystości najlepiej świadczy zaś szczodrość człowieka.</verse>
				<verse number="42">Lecz marny wasz los, faryzeusze! Bo chociaż skrupulatnie dajecie Bogu dziesiątą część swoich najdrobniejszych nawet dochodów, to lekceważycie Bożą prawość i miłość. A to jest przecież najważniejsze, choć o dziesięcinie również nie należy zapominać.</verse>
				<verse number="43">Marny wasz los, bo oczekujecie zaszczytnych miejsc w synagogach oraz wyrazów szacunku ze strony innych ludzi!</verse>
				<verse number="44">Marny wasz los, bo przypominacie opuszczone, niewidoczne groby! Przechodzący po nich ludzie nie mają nawet pojęcia, że stąpają po rozkładających się szczątkach.</verse>
				<verse number="45">—Nauczycielu!—powiedział pewien obecny tam przywódca religijny. —Twoje słowa obrażają również i nas.</verse>
				<verse number="46">—Was także czeka marny los!—odpowiedział Jezus. —Wymyślacie bowiem niewykonalne obowiązki i narzucacie je innym, a sami palcem nie kiwniecie, aby im pomóc.</verse>
				<verse number="47">Marny wasz los, bo stawiacie grobowce prorokom, których kiedyś zamordowali wasi przodkowie!</verse>
				<verse number="48">Pochwalacie ich czyny, upamiętniając je nagrobkami.</verse>
				<verse number="49">To o was powiedział Bóg w swojej mądrości: „Wyślę do nich proroków i posłańców, a oni jednych zabiją, a innych będą prześladować”.</verse>
				<verse number="50">Spadnie na was wina za przelaną krew wszystkich Bożych proroków, zabitych od początku świata,</verse>
				<verse number="51">począwszy od Abla, aż po Zachariasza, zgładzonego między ołtarzem a miejscem świętym. Mówię wam: Kara za to wszystko spadnie na głowy tego pokolenia!</verse>
				<verse number="52">Marny wasz los, przywódcy religijni! Ukryliście bowiem przed ludźmi klucz do bramy Bożej prawdy. Sami nie wchodzicie i innym nie pozwalacie przez nią wejść!</verse>
				<verse number="53">Gdy Jezus odszedł stamtąd, faryzeusze i przywódcy znienawidzili Go za te słowa. Od tej chwili stawiali Mu wiele podchwytliwych pytań,</verse>
				<verse number="54">by móc Go o coś oskarżyć.</verse>
			</chapter>
			<chapter number="12">
				<verse number="1">Tymczasem wokół Jezusa gromadziły się coraz większe tłumy—były to już tysiące ludzi, którzy z powodu ścisku aż deptali sobie po nogach. On zaś zwrócił się najpierw do uczniów: —Wystrzegajcie się kwasu faryzeuszy, którym jest ich obłuda!</verse>
				<verse number="2">Nie ma bowiem niczego ukrytego, co ostatecznie nie wyszłoby na jaw.</verse>
				<verse number="3">Cokolwiek powiedziano pod osłoną nocy, wyjdzie na jaw z nastaniem dnia, a co powiedziano na ucho, zostanie ogłoszone publicznie.</verse>
				<verse number="4">Mówię wam jak przyjaciołom: Nie bójcie się tych, którzy uśmiercają ciało, lecz nie mogą zrobić nic więcej!</verse>
				<verse number="5">Powiem wam jednak, przed kim macie czuć trwogę: Lękajcie się Boga, który po śmierci może wtrącić człowieka do piekła! Miejcie dla Niego respekt!</verse>
				<verse number="6">Ile kosztuje pięć wróbli? Można je kupić już za kilka drobnych monet. A jednak Bóg nie zapomina o żadnym z nich.</verse>
				<verse number="7">Przecież On wie nawet, ile macie włosów na głowie! Nie bójcie się więc! Jesteście dla Niego cenniejsi niż całe stado wróbli.</verse>
				<verse number="8">Mówię wam: Jeśli jakiś człowiek wyzna przed innymi ludźmi, że należy do Mnie, to i Ja, Syn Człowieczy, przyznam się do niego w obecności aniołów Bożych.</verse>
				<verse number="9">Lecz jeśli ktoś wyprze się Mnie wobec ludzi, i Ja się go wyprę przed aniołami Boga.</verse>
				<verse number="10">Jeśli ktoś powiedziałby coś przeciwko Mnie, Synowi Człowieczemu, może otrzymać przebaczenie. Ale jeśli ktoś powiedziałby coś przeciwko Duchowi Świętemu, nie otrzyma przebaczenia.</verse>
				<verse number="11">Gdy jako moi uczniowie będziecie oskarżeni przed przełożonymi synagog lub przed innymi władzami, nie martwcie się o to, jak się bronić i co macie powiedzieć.</verse>
				<verse number="12">Duch Święty pomoże wam wtedy znaleźć właściwe słowa.</verse>
				<verse number="13">Tymczasem ktoś z tłumu zawołał: —Nauczycielu! Powiedz mojemu bratu, aby podzielił się ze mną majątkiem, który odziedziczył po ojcu!</verse>
				<verse number="14">—Przyjacielu! Kto dał Mi prawo rozstrzygania waszych spraw?—odrzekł Jezus.</verse>
				<verse number="15">—Potem, zwracając się do wszystkich, dodał: —Wystrzegajcie się wszelkiej chciwości, bo prawdziwe życie nie zależy od rzeczy materialnych!</verse>
				<verse number="16">Następnie opowiedział im taką przypowieść: —Pewien bogaty człowiek zebrał jednego roku szczególnie obfite plony.</verse>
				<verse number="17">Zastanawiał się więc: „Co tu robić? Nie mam gdzie tego pomieścić”.</verse>
				<verse number="18">W końcu wpadł na pomysł: „Już wiem! Zburzę stare magazyny i zbuduję większe. W nich umieszczę tegoroczne zboże i wszystkie inne zbiory.</verse>
				<verse number="19">A gdy to zrobię, usiądę i powiem sobie: ‚No, przyjacielu, zgromadziłeś zapasy na wiele lat. Teraz możesz jeść, pić i używać życia’ ”.</verse>
				<verse number="20">Lecz Bóg rzekł do niego: „Głupcze! Umrzesz jeszcze tej nocy. Komu więc to wszystko zostawisz?”.</verse>
				<verse number="21">Oto przykład głupiego człowieka, który gromadzi majątek na ziemi, a nie jest bogaty przed Bogiem.</verse>
				<verse number="22">Potem, zwracając się do uczniów, Jezus rzekł: —Nie martwcie się o swoje życie—o to, co będziecie jeść, ani o ciało—w co się ubierzecie.</verse>
				<verse number="23">Życie to nie tylko pokarm i ubranie.</verse>
				<verse number="24">Spójrzcie na ptaki: Nie sieją ziarna, nie magazynują zapasów, a Bóg żywi je! Przecież wy jesteście ważniejsi od ptaków!</verse>
				<verse number="25">Czy ktokolwiek, poprzez zamartwianie się, potrafi przedłużyć swoje życie choćby o jedną chwilę?</verse>
				<verse number="26">Jeśli więc nie możecie uczynić tak drobnej rzeczy, to jaki jest sens martwić się o większe sprawy?</verse>
				<verse number="27">Uczcie się od polnych kwiatów: Nie pracują i nie troszczą się o swój ubiór. A zapewniam was, że nawet król Salomon, w całym swoim przepychu, nie był tak pięknie ubrany jak one.</verse>
				<verse number="28">Jeśli więc Bóg tak wspaniale ubiera polne kwiaty, które dzisiaj kwitną, a jutro więdną i idą na spalenie, to czy tym bardziej nie zatroszczy się o was, nieufni?!</verse>
				<verse number="29">Nie martwcie się więc o to, co będziecie jeść i pić.</verse>
				<verse number="30">O te sprawy zabiegają poganie. Wasz Ojciec w niebie dobrze wie, że tego potrzebujecie.</verse>
				<verse number="31">Zabiegajcie więc o Jego królestwo, a wtedy Bóg zatroszczy się o pozostałe rzeczy.</verse>
				<verse number="32">Nie lękajcie się, choć jest was niewielu, bo Ojciec w niebie daje królestwo właśnie wam!</verse>
				<verse number="33">Sprzedajcie to, co posiadacie, i rozdajcie potrzebującym! Wtedy wasze portfele staną się niezniszczalne i wasze bogactwa w niebie będą bezpieczne—nikt się nie włamie, aby je ukraść, i nic ich nie zniszczy.</verse>
				<verse number="34">Gdzie jest wasz skarb, tam będzie wasze serce.</verse>
				<verse number="35">Bądźcie gotowi na mój powrót i czuwajcie—jak słudzy, będący w gotowości, z lampami w rękach</verse>
				<verse number="36">i oczekujący powrotu swojego pana z uczty weselnej. Gdy przybędzie i zapuka, natychmiast otworzą mu drzwi.</verse>
				<verse number="39">Pomyślcie: Gdyby właściciel domu wiedział, kiedy złodziej przyjdzie go okraść, nie dopuściłby do włamania.</verse>
				<verse number="40">Wy również musicie uważać, bo nie wiecie, kiedy ja, Syn Człowieczy, powrócę!</verse>
				<verse number="41">—Panie—zapytał Piotr—czy tę opowieść kierujesz tylko do nas, czy do wszystkich?</verse>
				<verse number="42">—A kim jest ten wierny i mądry sługa—powiedział Jezus—któremu Pan powierzył opiekę nad innymi swoimi sługami, aby dbał o nich w czasie jego nieobecności?</verse>
				<verse number="43">Nagrodzi go, gdy po powrocie zobaczy dobrze wykonaną pracę.</verse>
				<verse number="44">Z pewnością da mu w zarządzanie cały swój majątek.</verse>
				<verse number="45">Gdyby jednak ten sługa pomyślał sobie: „Nieprędko wróci właściciel, nie muszę się więc go obawiać” i zaczął znęcać się nad powierzonymi sobie ludźmi, zabawiać się i upijać,</verse>
				<verse number="46">to jego pan powróci w najmniej oczekiwanej chwili. Surowo się z nim wtedy rozprawi i osądzi go wraz z innymi niewiernymi.</verse>
				<verse number="47">Sługę, który znał wymagania właściciela, a nie wykonał ich, spotka większa kara.</verse>
				<verse number="48">Natomiast tego, który ich nie poznał, a też uczynił coś nagannego, spotka mniejsza kara. Im więcej się komuś powierza, tym więcej się od niego wymaga.</verse>
				<verse number="49">—Przyszedłem—mówił dalej Jezus—wzniecić na ziemi ogień i bardzo bym chciał, aby on już zapłonął.</verse>
				<verse number="50">Mam zostać „ochrzczony” i czekam na ten „chrzest” w wielkiej udręce!</verse>
				<verse number="51">Sądzicie, że przyszedłem przynieść na ziemię pokój? Wręcz przeciwnie—niezgodę!</verse>
				<verse number="52">Odtąd nawet wśród najbliższych nastąpią podziały: spośród pięciu osób troje poróżni się z dwojgiem, a dwoje z trojgiem;</verse>
				<verse number="53">ojciec poróżni się z synem, matka z córką, a teściowa z synową.</verse>
				<verse number="54">Następnie rzekł do tłumu: —Widząc, że od zachodu nadciągają chmury, mówicie: „Będzie deszcz”. I rzeczywiście pada!</verse>
				<verse number="55">Gdy wieje wiatr z południa, mówicie: „Będzie upał”. I to też się sprawdza.</verse>
				<verse number="56">Obłudnicy! Trafnie prognozujecie pogodę po wyglądzie nieba i ziemi, ale działania Boga widocznego w obecnych czasach nie potraficie rozpoznać!</verse>
				<verse number="57">Dlaczego sami nie rozsądzacie, co jest słuszne?</verse>
				<verse number="58">Jeśli w drodze do sądu spotkasz się ze swoim oskarżycielem, staraj się załatwić sprawę polubownie. W przeciwnym bowiem razie, sędzia skaże cię i zostaniesz wtrącony do więzienia.</verse>
				<verse number="59">Mówię ci, że nie wyjdziesz stamtąd, aż spłacisz cały dług—co do grosza.</verse>
			</chapter>
			<chapter number="13">
				<verse number="1">Wtedy właśnie niektórzy słuchający donieśli Jezusowi, że Piłat zamordował kilku mieszkańców Galilei, gdy ci składali ofiary w świątyni w Jerozolimie.</verse>
				<verse number="2">—Czy sądzicie, że byli oni większymi grzesznikami niż pozostali mieszkańcy Galilei, bo spotkał ich taki los?—zapytał.</verse>
				<verse number="3">—Wiedzcie, że wszyscy podobnie zginiecie, jeśli się nie opamiętacie.</verse>
				<verse number="4">A może uważacie, że tych osiemnastu, którzy ostatnio zginęli pod gruzami wieży w Siloe, było gorszymi grzesznikami niż reszta mieszkańców Jerozolimy?</verse>
				<verse number="5">Wiedzcie, że czeka was taki sam koniec, jeśli się nie opamiętacie.</verse>
				<verse number="6">Następnie opowiedział im przypowieść: —Pewien człowiek zasadził w ogrodzie drzewo figowe. Co jakiś czas sprawdzał, czy już wydało owoce, ale nigdy ich nie znajdował.</verse>
				<verse number="7">W końcu powiedział ogrodnikowi: „Już od trzech lat bezskutecznie szukam na tym drzewie owoców. Wytnij je. Po co marnować ziemię!”.</verse>
				<verse number="8">„Daj mu jeszcze jedną szansę”—poprosił ogrodnik. „Pozostaw je do przyszłego roku, a ja starannie je okopię i obłożę nawozem.</verse>
				<verse number="9">Może w końcu zaowocuje. Jeśli nie—każ je wyciąć”.</verse>
				<verse number="10">Jakiś czas później Jezus nauczał w szabat w synagodze.</verse>
				<verse number="11">A przebywała tam również pewna przygarbiona kobieta, która od osiemnastu lat nie mogła się wyprostować.</verse>
				<verse number="12">Gdy Jezus ją zobaczył, rzekł: —Kobieto, uwalniam cię od tego!</verse>
				<verse number="13">Gdy położył na nią ręce, natychmiast się wyprostowała i jednocześnie zaczęła wychwalać za to Boga.</verse>
				<verse number="14">A ponieważ miało to miejsce w szabat, przełożony tamtejszej synagogi z oburzeniem zawołał do tłumu: —Jest sześć dni roboczych! W te dni załatwiajcie swoje uzdrowienia, a nie w święty dzień szabatu!</verse>
				<verse number="15">—Obłudnicy!—odrzekł Jezus. —Przecież każdy z was tego dnia odwiązuje bydło i wyprowadza je z obory, aby mogło się napić.</verse>
				<verse number="16">A tu oto stoi potomkini Abrahama, którą szatan przez osiemnaście lat trzymał w swoich więzach! Czyż więc nie powinienem ich rozwiązać i uwolnić jej właśnie w święty dzień szabatu?!</verse>
				<verse number="17">Słowa te zawstydziły wszystkich wrogów Jezusa, a ludzie z tłumu cieszyli się z powodu Jego wielkich cudów.</verse>
				<verse number="18">Zaczął więc ich nauczać: —Do czego można porównać królestwo Boże i jak można je opisać?</verse>
				<verse number="19">Podobne jest ono do małego ziarnka gorczycy, które pewien człowiek zasiał w swoim ogrodzie. Gdy wyrosło, stało się tak dużym krzewem, że na jego gałęziach ptaki zbudowały sobie gniazda.</verse>
				<verse number="20">Do czego jeszcze można porównać królestwo Boże?—mówił dalej Jezus.</verse>
				<verse number="21">—Podobne jest ono do kwasu chlebowego, który kobieta zmieszała z całym workiem mąki a on przeniknął całe ciasto.</verse>
				<verse number="22">Kontynuując podróż do Jerozolimy, Jezus nauczał po drodze we wszystkich miastach i wioskach.</verse>
				<verse number="23">Pewnego razu ktoś Go zapytał: —Panie, czy to prawda, że tylko nieliczni będą zbawieni?</verse>
				<verse number="24">—Drzwi do nieba są wąskie—odpowiedział Jezus. —Dołóżcie zatem wszelkich starań, aby przez nie wejść. Wielu bowiem zechce to zrobić, ale gdy Ja, pan domu, zamknę drzwi, będzie już za późno.</verse>
				<verse number="25">I chociaż będziecie stać pod drzwiami, pukać i prosić: „Panie, otwórz nam”, Ja odpowiem: „Nie znam was, więc nie otworzę”.</verse>
				<verse number="26">„Jak to? Przecież jadaliśmy z Tobą i nauczałeś na naszych ulicach?”—powiecie.</verse>
				<verse number="27">Lecz Ja powtórzę: „Naprawdę was nie znam. Odejdźcie stąd wy wszyscy, którzy czynicie zło!”.</verse>
				<verse number="28">Tam będzie rozpacz i lament! Zobaczycie bowiem w królestwie Bożym Abrahama, Izaaka, Jakuba i wszystkich proroków, sami zaś będziecie wyrzuceni na zewnątrz.</verse>
				<verse number="29">A ludzie ze wszystkich stron świata—ze wschodu i zachodu, z północy i południa—przybędą i zajmą miejsce w królestwie Bożym.</verse>
				<verse number="30">Wtedy wielu z tych, którzy są obecnie uznawani za wielkich, przestanie się liczyć, a inni, teraz uznawani za najmniejszych, będą wielkimi.</verse>
				<verse number="31">Wtedy nadeszli jacyś faryzeusze i powiedzieli Mu: —Lepiej stąd uciekaj, bo Herod Antypas chce Cię zabić.</verse>
				<verse number="32">—To wy idźcie—rzekł Jezus—i powiedzcie temu przebiegłemu lisowi: „Jeszcze dziś i jutro będę uzdrawiał ludzi i uwalniał ich od złych duchów, a pojutrze skończę.</verse>
				<verse number="33">Muszę jednak przez te trzy dni kontynuować swoją podróż, bo żaden Boży prorok nie może przecież zginąć poza Jerozolimą”.</verse>
				<verse number="34">—Jerozolimo, Jerozolimo!—kontynuował Jezus. —Zabijasz proroków i obrzucasz kamieniami Bożych posłańców! Ileż to razy chciałem przygarnąć twoje dzieci, tak jak kura chroni pod skrzydłami pisklęta. Ale nie pozwoliłaś!</verse>
				<verse number="35">Zbliża się czas, w którym twój dom opustoszeje. Mówię wam: Nie zobaczycie Mnie do chwili, gdy zawołacie: „Błogosławiony, który przychodzi w imieniu samego Pana!”.</verse>
			</chapter>
			<chapter number="14">
				<verse number="1">Pewnego razu, w święty dzień szabatu, Jezus gościł w domu jednego z przywódców faryzeuszy. Obecni tam goście śledzili każdy Jego ruch.</verse>
				<verse number="2">Wtedy stanął przed Nim człowiek cierpiący na wodną puchlinę.</verse>
				<verse number="3">Jezus zapytał więc zebranych tam faryzeuszy i przywódców religijnych: —Czy Prawo Mojżesza zezwala na uzdrowienie kogoś w szabat, czy nie?</verse>
				<verse number="4">Oni jednak nie opowiedzieli ani słowem. Wtedy Jezus wziął chorego za rękę, uzdrowił go i odesłał do domu.</verse>
				<verse number="5">Następnie powiedział: —Jeśli wasze dziecko lub zwierzę wpadnie w głęboki dół, to czy natychmiast ich nie wyciągacie, nawet w święty dzień szabatu?</verse>
				<verse number="6">I znowu nie potrafili Mu odpowiedzieć.</verse>
				<verse number="7">Widząc zaproszonych gości, którzy wybierali sobie jak najlepsze miejsca, Jezus dał im następującą radę:</verse>
				<verse number="8">—Jeśli ktoś cię zaprosi na wesele, nie zajmuj od razu najlepszego miejsca. Bo gdy wejdzie gość znaczniejszy od ciebie,</verse>
				<verse number="9">gospodarz domu powie ci: „Proszę, ustąp mu miejsca”. Zawstydzony, będziesz musiał wtedy zająć miejsce na szarym końcu.</verse>
				<verse number="10">Jeśli więc zostaniesz zaproszony, zajmij najpierw ostatnie miejsce. Gdy zjawi się pan domu, podejdzie i zaproponuje ci: „Przyjacielu, mam dla ciebie lepsze miejsce!”. W ten sposób zostaniesz uhonorowany wobec wszystkich gości.</verse>
				<verse number="11">Każdy, kto się teraz ubiega o wyróżnienie, będzie upokorzony, a ten, kto teraz okazuje pokorę, zostanie wyróżniony.</verse>
				<verse number="12">Następnie zwrócił się do gospodarza: —Gdy wydajesz przyjęcie, nie zapraszaj wyłącznie przyjaciół, krewnych i bogatych sąsiadów—z nadzieją, że zrewanżują się tym samym.</verse>
				<verse number="13">Zaproś również ubogich, kalekich, ułomnych i niewidomych.</verse>
				<verse number="14">Będziesz szczęśliwy, bo tacy ludzie nie mają czym ci się odwdzięczyć, a nagrodę otrzymasz po zmartwychwstaniu prawych.</verse>
				<verse number="15">Słuchając tych słów, któryś z gości rzekł do Jezusa: —Szczęśliwy będzie ten, kto zasiądzie do uczty w królestwie Bożym!</verse>
				<verse number="16">Na to Jezus opowiedział mu taką historię: —Pewien człowiek zamierzał urządzić wielkie przyjęcie i rozesłał mnóstwo zaproszeń.</verse>
				<verse number="17">Tuż przed rozpoczęciem wysłał do zaproszonych sługę z wiadomością: „Przygotowania zakończone! Zapraszam!”.</verse>
				<verse number="18">Wszyscy jednak zaczęli się wykręcać. Jeden powiedział: „Właśnie kupiłem pole i koniecznie muszę je obejrzeć. Proszę, wybacz mi moją nieobecność”.</verse>
				<verse number="19">Drugi powiedział: „Właśnie kupiłem pięć par wołów i akurat wychodzę je wypróbować. Proszę, wybacz mi moją nieobecność”.</verse>
				<verse number="20">Jeszcze inny tak się usprawiedliwił: „Właśnie się ożeniłem. Chyba rozumiesz, że nie mogę przyjść”.</verse>
				<verse number="21">Sługa wrócił i powtórzył wszystko swojemu panu. Ten, słysząc takie wymówki, rozgniewał się i nakazał: „Natychmiast idź na rynek oraz na ulice miasta i przyprowadź tu biednych, kalekich, ułomnych i niewidomych”.</verse>
				<verse number="22">Po wykonaniu polecenia sługa oznajmił: „Panie, stało się tak, jak sobie życzyłeś, lecz mimo to pozostały jeszcze wolne miejsca”.</verse>
				<verse number="23">„Wobec tego—rzekł pan—idź poza miasto i nakłaniaj napotkanych do przyjścia, tak aby mój dom był pełen gości.</verse>
				<verse number="24">Z tych bowiem, których wcześniej zaprosiłem, nikt nie skosztuje przygotowanych potraw!”.</verse>
				<verse number="25">Gdy Jezus udał się w dalszą drogę, razem z Nim szły nieprzebrane tłumy ludzi. Skierował więc do nich takie słowa:</verse>
				<verse number="26">—Nikt nie może być moim uczniem, jeśli nie kocha Mnie bardziej niż swojego ojca, matkę, żonę, dzieci, braci czy siostry, a nawet bardziej niż samego siebie.</verse>
				<verse number="27">Kto nie bierze swojego krzyża i nie idzie ze Mną, nie może być moim uczniem.</verse>
				<verse number="28">Rozważcie więc swoją decyzję! Gdy ktoś z was chce rozpocząć budowę, to czy najpierw nie oblicza kosztów i nie upewnia się, że starczy mu na jej ukończenie?</verse>
				<verse number="29">W przeciwnym razie już po położeniu fundamentów może mu zabraknąć pieniędzy. A wtedy stanie się obiektem kpin i żartów.</verse>
				<verse number="30">„Cóż za brak rozsądku!”—powiedzą ludzie. „Zaczął budować i nie skończył, bo nie ma już pieniędzy”.</verse>
				<verse number="31">Który władca rozpocznie wojnę nie zastanawiając się najpierw, czy swą dziesięciotysięczną armią zdoła pokonać nadciągające dwadzieścia tysięcy żołnierzy wroga?</verse>
				<verse number="32">Jeśli nie jest w stanie, rozpoczyna rokowania pokojowe, dopóki nieprzyjaciel jest jeszcze daleko.</verse>
				<verse number="33">Nikt z was nie może więc zostać moim uczniem, jeśli nie wyrzeknie się dla Mnie wszystkiego, co ma.</verse>
				<verse number="34">Sól jest dobra—mówił dalej Jezus—lecz jeśli utraci swój smak, staje się bezwartościowa.</verse>
				<verse number="35">Do niczego już się nie nadaje, nawet do nawożenia gleby. Trzeba ją po prostu wyrzucić. Kto ma uszy, niech słucha uważnie!</verse>
			</chapter>
			<chapter number="15">
				<verse number="1">Do Jezusa przychodzili wszyscy nieuczciwi poborcy podatkowi oraz inni ludzie znani z grzesznego życia—i uważnie słuchali Go.</verse>
				<verse number="2">Oburzeni faryzeusze i nauczyciele religijni mówili: —Dlaczego on się zadaje z takimi ludźmi?!</verse>
				<verse number="3">Jezus odpowiedział im przypowieścią:</verse>
				<verse number="4">—Kto z was, mając sto owiec, nie zostawi dziewięćdziesięciu dziewięciu i nie szuka jednej, zaginionej na pustkowiu, tak długo, aż ją znajdzie?</verse>
				<verse number="5">A znalazłszy, kładzie ją na swoje ramiona i z radością</verse>
				<verse number="6">wraca do domu! Zaprasza wtedy przyjaciół oraz sąsiadów i mówi: „Cieszcie się razem ze mną! Znalazłem zgubioną owcę!”.</verse>
				<verse number="7">Zapewniam was, że w niebie jest większa radość z jednego zagubionego grzesznika, który się opamięta i wróci do Boga, niż z dziewięćdziesięciu dziewięciu prawych, którzy nie zbłądzili!</verse>
				<verse number="8">Jezus mówił dalej: —Jeśli kobieta zgubi jedną ze swoich dziesięciu cennych monet, to czy nie zapala w domu światła, nie sprząta i nie przeszukuje wszystkich miejsc tak długo, aż znajdzie zgubę?</verse>
				<verse number="9">A wtedy zwołuje przyjaciółki i sąsiadki i mówi: „Cieszcie się razem ze mną! Znalazłam zgubioną monetę!”.</verse>
				<verse number="10">Tak właśnie cieszą się Boży aniołowie, gdy jeden grzesznik opamięta się i wróci do Boga.</verse>
				<verse number="11">Jezus opowiedział też następną historię: —Pewien człowiek miał dwóch synów.</verse>
				<verse number="12">Młodszy z nich powiedział: „Ojcze, daj mi już teraz przypadającą na mnie część majątku”. Ojciec zgodził się; podzielił majątek i przekazał synom.</verse>
				<verse number="13">Kilka dni później młodszy zabrał swoją część i udał się w podróż do dalekiego kraju. Niebawem, prowadząc rozwiązłe życie, roztrwonił cały majątek.</verse>
				<verse number="14">Po pewnym jednak czasie w kraju tym zapanował dotkliwy głód, który i jemu dał się we znaki.</verse>
				<verse number="15">Wtedy postarał się u miejscowego rolnika o pracę przy świniach.</verse>
				<verse number="16">Był tak bardzo wygłodniały, że chciał się żywić tym, co jadły świnie, ale nawet tego nikt mu nie dawał.</verse>
				<verse number="17">Opamiętał się wtedy i powiedział sobie: „Zwykli robotnicy mojego ojca mają jedzenia pod dostatkiem, a ja tu przymieram głodem!</verse>
				<verse number="18">Wrócę do domu i powiem: ‚Ojcze, zgrzeszyłem wobec Boga i wobec ciebie.</verse>
				<verse number="19">Nie jestem już godny nazywać się twoim synem, ale przyjmij mnie, proszę, do pracy w twoim gospodarstwie’ ”.</verse>
				<verse number="20">Wstał więc i wyruszył w drogę. Gdy był jeszcze daleko od domu, ojciec dostrzegł go i—ogarnięty współczuciem—wybiegł mu na spotkanie. Rzucił mu się na szyję i ucałował go.</verse>
				<verse number="21">„Ojcze, zgrzeszyłem przeciw Bogu i przeciw tobie. Nie jestem już godny nazywać się twoim synem…”—zaczął.</verse>
				<verse number="22">„Przynieście tu szybko najlepsze ubranie i przebierzcie go!”—rozkazał ojciec służbie. „Dajcie mu rodzinny pierścień na rękę i buty na nogi.</verse>
				<verse number="23">Zabijcie też najdorodniejsze cielę! Musimy to uczcić.</verse>
				<verse number="24">Mój syn był bowiem jak martwy, ale ożył; był zgubiony, ale się odnalazł!”. I rozpoczęła się uczta.</verse>
				<verse number="25">Tymczasem starszy syn pracował w polu. Wracając do domu, usłyszał odgłosy muzyki i tańców.</verse>
				<verse number="26">Zawołał więc jednego ze służących i spytał, co się wydarzyło.</verse>
				<verse number="27">„Twój brat powrócił cały i zdrowy. A ojciec z radości kazał przygotować na przyjęcie najdorodniejsze cielę”.</verse>
				<verse number="28">Rozgniewało to starszego brata i nie chciał wejść do domu. Ojciec wyszedł więc do niego i prosił, aby jednak wszedł.</verse>
				<verse number="29">Syn zaczął wtedy narzekać: „Już tyle lat uczciwie dla ciebie pracuję i nigdy nie zlekceważyłem twojego polecenia! Ale ty nie dałeś mi nawet koźlęcia, abym mógł przygotować przyjęcie i zaprosić swoich przyjaciół.</verse>
				<verse number="30">Gdy jednak wrócił ten wyrodny syn, który roztrwonił twoje pieniądze na prostytutki, ty przygotowałeś dla niego najdorodniejsze cielę!”.</verse>
				<verse number="31">„Synku!”—rzekł ojciec. —„Ty zawsze jesteś ze mną i wszystko, co posiadam, należy już do ciebie.</verse>
				<verse number="32">Dzisiaj jednak mamy powód do radości, bo twój brat, który był jak martwy, ożył; był zgubiony, ale się odnalazł!”.</verse>
			</chapter>
			<chapter number="16">
				<verse number="1">Nieco później uczniowie usłyszeli od Jezusa jeszcze jedną historię: —Pewien bogaty właściciel zatrudniał zarządcę, który został później oskarżony o złe gospodarowanie majątkiem.</verse>
				<verse number="2">Wezwał go więc i oznajmił mu: „Słyszę o tobie różne złe rzeczy. Przygotuj rozliczenie, bo nie będziesz już u mnie pracował!”.</verse>
				<verse number="3">„Straciłem taką posadę! Co ja teraz zrobię?”—myślał zarządca. „Nie mam siły do pracy fizycznej, a nie będę przecież żebrać…</verse>
				<verse number="4">Już wiem, co zrobić, aby niektórzy ludzie pomogli mi i przyjęli mnie do swojego domu, gdy stąd odejdę!”.</verse>
				<verse number="5">Wezwał wszystkich dłużników swojego pracodawcy. „Ile jesteś winien?”—zapytał pierwszego.</verse>
				<verse number="6">„Sto beczek oliwy”—odparł tamten. „Weź więc zobowiązanie”—rzekł zarządca—„i napisz: Winien pięćdziesiąt beczek—resztę umorzono”.</verse>
				<verse number="7">„A ty, ile jesteś winien?”—zapytał następnego dłużnika. „Dziesięć ton pszenicy”—odpowiedział. „Weź swoje zobowiązanie i napisz: Winien osiem ton—resztę umorzono”.</verse>
				<verse number="8">Właściciel dowiedział się o tym i pochwalił złego zarządcę za spryt. Jest bowiem prawdą, że ludzie tego świata wykazują tu, na ziemi, więcej sprytu niż ludzie należący do Boga.</verse>
				<verse number="9">Dobrze więc wam radzę: Zjednujcie sobie przyjaciół nawet przy pomocy dóbr materialnych i pieniędzy, aby mogli was przyjąć w niebiańskim domu, gdy zakończycie swoją ziemską pracę.</verse>
				<verse number="10">Kto jest wierny w małych sprawach, będzie wierny również w wielkich. A kto jest nieuczciwy w drobnych sprawach, będzie nieuczciwy i w dużych.</verse>
				<verse number="11">Jeśli więc nie zarządzacie uczciwie dobrami materialnymi, kto wam powierzy prawdziwe dobra w niebie?</verse>
				<verse number="12">Skoro nie potraficie rzetelnie gospodarować cudzym majątkiem, kto wam da coś na własność?</verse>
				<verse number="13">Nie da się lojalnie służyć dwóm panom. Albo jednego nienawidzisz, a drugiego kochasz, albo na odwrót—drugiego szanujesz, a pierwszego lekceważysz. Nie możecie równocześnie żyć dla Boga i dla pieniędzy!</verse>
				<verse number="14">Słuchali tego wszystkiego faryzeusze, którzy byli bardzo przywiązani do pieniędzy, i śmiali się z Jezusa.</verse>
				<verse number="15">Wtedy zwrócił się do nich: —Udajecie prawych, ale Bóg zna wasze przewrotne serca. Tym jednak, co świat podziwia, Bóg się brzydzi.</verse>
				<verse number="16">Dotychczas waszym przewodnikiem było Prawo Mojżesza i pisma proroków—kontynuował Jezus—lecz gdy od czasu Jana Chrzciciela głoszona jest dobra nowina o królestwie Bożym, wszyscy usilnie starają się do niego dostać.</verse>
				<verse number="17">W Prawie nie zmieni się jednak nawet najmniejsza literka. Prędzej niebo i ziemia przestaną istnieć!</verse>
				<verse number="18">Dlatego ten, kto rozwodzi się z żoną i łączy się z inną kobietą, dopuszcza się grzechu niewierności małżeńskiej. To samo dotyczy tego, kto się żeni z rozwódką.</verse>
				<verse number="19">Jezus mówił dalej: —Żył pewien bogaty człowiek, który wytwornie się ubierał i codziennie wyprawiał przyjęcia.</verse>
				<verse number="20">Natomiast przy bramie jego domu leżał schorowany żebrak imieniem Łazarz,</verse>
				<verse number="21">który chciał zjeść choć trochę resztek ze stołu bogacza. Przychodziły do niego jednak tylko psy i lizały jego owrzodzone rany.</verse>
				<verse number="22">W końcu żebrak umarł i aniołowie przenieśli go do nieba, tam, gdzie przebywa Abraham. Umarł także bogacz i został pogrzebany.</verse>
				<verse number="23">Znalazł się jednak w piekle, gdzie przeżywał straszliwe cierpienia. Gdy spojrzał w górę, zobaczył w oddali Łazarza w towarzystwie Abrahama.</verse>
				<verse number="24">„Ojcze Abrahamie, okaż mi trochę litości!”—zawołał. „Wyślij tu Łazarza, żeby chociaż zamoczył palec w wodzie i ochłodził mój język, gdyż przeżywam w tych płomieniach straszliwe męki!”.</verse>
				<verse number="25">Lecz Abraham odpowiedział: „Synu! Przypomnij sobie, że za życia było ci dobrze, natomiast Łazarzowi żyło się bardzo źle. Teraz on doznaje pociechy, a ty cierpisz.</verse>
				<verse number="26">Poza tym dzieli nas ogromna przepaść, aby nikt od nas nie mógł przejść do was ani nikt od was—do nas”.</verse>
				<verse number="27">Wtedy bogacz błagał: „Proszę cię, ojcze Abrahamie, poślij Łazarza do domu mojego ojca.</verse>
				<verse number="28">Mam jeszcze pięciu braci. Niech ich ostrzeże przed tym miejscem cierpień, aby i oni nie trafili tutaj po śmierci”.</verse>
				<verse number="29">Lecz Abraham odpowiedział: „Wystarczy, że mają Prawo Mojżesza i pisma proroków. Niech przestrzegają tego, co tam napisano”.</verse>
				<verse number="30">„Ojcze Abrahamie!”—rzekł bogacz. „To nie wystarczy. Gdyby jednak powiedział im o tym ktoś z umarłych, wtedy się opamiętają”.</verse>
				<verse number="31">Ale Abraham zaprzeczył: „Skoro nie chcą słuchać Mojżesza i proroków, to nie przekona ich nawet ktoś, kto zmartwychwstał”.</verse>
			</chapter>
			<chapter number="17">
				<verse number="1">Innym razem rzekł Jezus do uczniów: —Zepsucie jest nieuniknione, ale marny los człowieka, który nakłania innych do grzechu!</verse>
				<verse number="2">Lepiej byłoby, aby przywiązano mu do szyi młyński kamień i utopiono go w morzu, niż żeby z jego powodu upadł choćby jeden z najmniejszych moich uczniów.</verse>
				<verse number="3">Uważajcie na siebie!—kontynuował. —Jeśli inny wierzący zgrzeszy, upomnij go, a jeśli się opamięta, okaż mu przebaczenie.</verse>
				<verse number="4">Nawet gdyby grzeszył przeciw tobie siedem razy dziennie, lecz za każdym razem przychodził mówiąc: „Opamiętałem się, wybacz mi!”, przebacz mu.</verse>
				<verse number="5">Apostołowie zwrócili się wtedy do Jezusa: —Panie, spraw, byśmy mocniej wierzyli.</verse>
				<verse number="6">—Gdybyście mieli wiarę choćby jak ziarnko gorczycy—odpowiedział—moglibyście powiedzieć do tego drzewa morwowego: „Wyrwij się z korzeniami i rzuć się do morza!”, a ono by was posłuchało.</verse>
				<verse number="7">I dodał: —Jeśli wasz sługa wraca do domu po pracy w polu lub na pastwisku, czy mówicie mu: „Idź i odpocznij”?</verse>
				<verse number="8">Nie. Mówicie raczej: „Teraz przygotuj kolację i usługuj mi, aż się najem i napiję. A potem ty będziesz mógł zjeść”.</verse>
				<verse number="9">Przecież nie dziękujecie słudze za wykonanie tego, co jest jego normalnym obowiązkiem.</verse>
				<verse number="10">Dlatego i wy nie spodziewajcie się pochwały, gdy wykonacie to, co wam poleciłem, ale mówcie: „Jesteśmy sługami. Spełniliśmy jedynie nasz obowiązek”.</verse>
				<verse number="11">Podążając w kierunku Jerozolimy, Jezus przechodził przez graniczne tereny Galilei i Samarii.</verse>
				<verse number="12">Gdy wchodził do pewnej wioski, spotkał dziesięciu trędowatych.</verse>
				<verse number="13">Ci, zachowując obowiązujący dystans, zawołali: —Jezusie, Mistrzu, zlituj się nad nami!</verse>
				<verse number="14">On spojrzał na nich i rzekł: —Idźcie i poproście, aby zbadali was kapłani. A gdy byli jeszcze w drodze, zostali całkowicie uzdrowieni.</verse>
				<verse number="15">Jeden z nich, widząc, co się stało, szybko powrócił do Jezusa, głośno wielbiąc Boga.</verse>
				<verse number="16">Rzucił się Mu do stóp i gorąco dziękował za uzdrowienie. A był to człowiek z pogardzanej przez wszystkich Samarii.</verse>
				<verse number="17">—Czy nie uzdrowiłem dziesięciu?—zapytał Jezus. —Gdzie jest pozostałych dziewięciu?</verse>
				<verse number="18">Dlaczego i oni nie wrócili, aby podziękować za to Bogu—tylko ten cudzoziemiec?</verse>
				<verse number="19">Potem zwrócił się do uzdrowionego: —Możesz odejść. Uwierzyłeś i dlatego odzyskałeś zdrowie.</verse>
				<verse number="20">Pewnego razu faryzeusze zapytali Jezusa, kiedy nastanie królestwo Boże. —Królestwo Boże nadejdzie niezauważalnie—odpowiedział.</verse>
				<verse number="21">—Nikt nie powie: „Tu jest!” albo: „Jest tam!”. Królestwo Boże jest bowiem wśród was.</verse>
				<verse number="22">Później, zwracając się do uczniów, powiedział: —Przyjdzie czas, że zapragniecie abym Ja, Syn Człowieczy, choć na chwilę znów był z wami, ale nie będzie Mnie.</verse>
				<verse number="23">Będą wam mówili: „Mesjasz jest tam!” albo: „Tu się pojawił!”, ale nie biegajcie i nie szukajcie Mnie.</verse>
				<verse number="24">Gdy powtórnie przyjdę, będzie to tak widoczne, jak błyskawica na niebie.</verse>
				<verse number="25">Najpierw jednak spotkają Mnie straszne cierpienia i zostanę odrzucony przez to pokolenie.</verse>
				<verse number="26">Czas mojego przybycia będzie podobny do czasów Noego.</verse>
				<verse number="27">Ludzie wtedy zwyczajnie jedli i pili, zawierali małżeństwa—aż do chwili, gdy Noe wszedł do arki. Wtedy przyszedł potop i wszyscy zginęli.</verse>
				<verse number="28">Czas ten będzie również podobny do czasów Lota, kiedy to ludzie jak zwykle jedli, pili, kupowali, sprzedawali, uprawiali ziemię, budowali</verse>
				<verse number="29">—aż do dnia, gdy Lot opuścił grzeszną Sodomę. Wtedy na miasto spadł z nieba ogień z siarką i wszystkich wytracił.</verse>
				<verse number="30">Tak samo będzie w czasie mojego objawienia.</verse>
				<verse number="31">Jeśli tego dnia będziecie na tarasie, nie wchodźcie do domu, aby zabrać swoje rzeczy. Jeśli będziecie na polu, również nie wracajcie do domu.</verse>
				<verse number="32">Przypomnijcie sobie, co spotkało żonę Lota.</verse>
				<verse number="33">Kto kocha swoje życie, utraci je. Lecz ten, kto poświęci życie dla Mnie, odnajdzie je.</verse>
				<verse number="34">Wiedzcie, że w noc mojego powrotu z dwóch osób śpiących w jednym łóżku jedna będzie zabrana, a druga pozostawiona.</verse>
				<verse number="35">Z dwóch kobiet, pracujących w domu, jedna zostanie wzięta, druga zaś pozostawiona.</verse>
				<verse number="36">Z dwóch ludzi pracujących w polu, jeden zostanie wzięty, a drugi pozostawiony.</verse>
				<verse number="37">—Panie, gdzie się to wszystko wydarzy?—zapytali uczniowie. —Gdzie jest padlina, tam w naturalny sposób pojawiają się i sępy—odrzekł Jezus.</verse>
			</chapter>
			<chapter number="18">
				<verse number="1">Pewnego dnia Jezus, mówiąc o potrzebie wytrwałej modlitwy, opowiedział uczniom następującą przypowieść:</verse>
				<verse number="2">—Żył w pewnym mieście sędzia—człowiek nieprzejmujący się Bogiem i lekceważący ludzi.</verse>
				<verse number="3">Często przychodziła do niego pewna wdowa z tego miasta i błagała: „Bądź moim obrońcą przed tym, który mnie oskarża”.</verse>
				<verse number="4">Sędzia przez pewien czas nie chciał tego uczynić. W końcu jednak pomyślał sobie: „Chociaż nie przejmuję się Bogiem i nie obchodzą mnie ludzie,</verse>
				<verse number="5">to pomogę tej natrętnej kobiecie, żeby mi więcej nie zawracała głowy”.</verse>
				<verse number="6">Widzicie, co ten zły sędzia sobie pomyślał?—kontynuował Jezus.</verse>
				<verse number="7">—Czyż więc Bóg nie weźmie w obronę swoich wybranych, którzy Go o to błagają dniem i nocą? I czy będzie z tym zwlekał?</verse>
				<verse number="8">Z pewnością szybko przyjdzie im z pomocą! Ale czy ludzie będą jeszcze wierzyć Bogu, gdy Ja, Syn Człowieczy, powtórnie powrócę na ziemię?</verse>
				<verse number="9">Następnie, zwracając się do tych, którzy szczycili się własną doskonałością, a pogardzali innymi, opowiedział następującą przypowieść:</verse>
				<verse number="10">—Dwóch ludzi przyszło do świątyni, aby się modlić: szanowany przez wszystkich faryzeusz i pogardzany poborca podatkowy.</verse>
				<verse number="11">Pierwszy stanął z przodu i tak się modlił: „Dziękuję Ci, Boże, że nie jestem grzesznikiem, jak inni ludzie—chciwi, bezbożni, niewierni w małżeństwie albo jak ten nędzny poborca podatkowy!</verse>
				<verse number="12">Aż dwa razy w tygodniu powstrzymuję się od posiłków i składam w ofierze dziesięć procent moich dochodów”.</verse>
				<verse number="13">W tym czasie poborca podatkowy stał z daleka i nie śmiał nawet podnieść oczu ku niebu. Bił się z żalem w piersi i błagał: „Boże, okaż mi, grzesznikowi, litość!”.</verse>
				<verse number="14">Zapewniam was, że ten drugi odszedł do domu z Bożym przebaczeniem, nie pierwszy! Każdy bowiem, kto sam siebie wywyższa, zostanie poniżony. A kto się uniża, zostanie wywyższony.</verse>
				<verse number="15">Zdarzyło się też, że przyprowadzono do Jezusa dzieci, aby je pobłogosławił. Uczniowie jednak odsuwali je, nie chcąc, aby Mu przeszkadzały.</verse>
				<verse number="16">Widząc to, Jezus przywołał je do siebie, i rzekł: —Nie zabraniajcie dzieciom przychodzić do Mnie, gdyż do takich jak one należy królestwo Boże.</verse>
				<verse number="17">Zapewniam was: Jeśli ktoś nie przyjdzie do Boga tak, jak dziecko przychodzi do ojca, nie będzie miał wstępu do Jego królestwa.</verse>
				<verse number="18">Innym razem pewien wysoko postawiony człowiek zapytał Jezusa: —Dobry Nauczycielu, co mam czynić, aby osiągnąć życie wieczne?</verse>
				<verse number="19">—Dlaczego nazywasz Mnie dobrym?—zapytał Jezus. —Naprawdę dobry jest tylko Bóg.</verse>
				<verse number="20">Jeśli zaś chodzi o twoje pytanie, to znasz chyba przykazania: „Bądź wierny w małżeństwie, nie zabijaj, nie kradnij, nie składaj fałszywych zeznań, szanuj rodziców!”?</verse>
				<verse number="21">—Nauczycielu! Nigdy nie przekroczyłem żadnego z nich—odpowiedział.</verse>
				<verse number="22">—Zatem jedno pozostało ci do zrobienia—powiedział Jezus. —Sprzedaj swój majątek, a pieniądze rozdaj biednym. To zapewni ci skarb w niebie. Potem wróć i chodź ze Mną.</verse>
				<verse number="23">Na te słowa rozmówca spochmurniał; był bowiem bardzo bogaty.</verse>
				<verse number="24">Jezus odprowadził go wzrokiem i powiedział: —Oto jak trudno jest bogatym wejść do królestwa Bożego.</verse>
				<verse number="25">Łatwiej wielbłądowi przejść przez ucho od igły, niż bogatemu człowiekowi wejść do królestwa Bożego.</verse>
				<verse number="26">Ludzie, którzy słyszeli te słowa, zapytali: —Kto więc może być zbawiony?</verse>
				<verse number="27">—To przekracza ludzkie możliwości, ale dla Boga wszystko jest możliwe—odparł Jezus.</verse>
				<verse number="28">—My zostawiliśmy wszystko i poszliśmy za Tobą—odezwał się Piotr.</verse>
				<verse number="29">—Zapewniam was—odpowiedział Jezus—że każdy, kto dla sprawy królestwa Bożego, opuścił dom, żonę, braci, rodziców lub dzieci,</verse>
				<verse number="30">otrzyma w zamian o wiele więcej już teraz, a w przyszłym świecie czeka go życie wieczne.</verse>
				<verse number="31">Potem wziął Dwunastu na bok i powiedział im: —Gdy znajdziemy się w Jerozolimie, spełnią się wszystkie przepowiednie proroków mówiące o tym, że Ja, Syn Człowieczy,</verse>
				<verse number="32">zostanę wydany w ręce Rzymian. Będą śmiać się ze Mnie, znieważać i pluć na Mnie;</verse>
				<verse number="33">ubiczują Mnie i w końcu zabiją. Lecz po trzech dniach powrócę do życia!</verse>
				<verse number="34">Oni jednak nie rozumieli tego i nie mogli odkryć sensu tych słów.</verse>
				<verse number="35">Gdy zbliżali się do Jerycha, minęli pewnego niewidomego żebraka, siedzącego przy drodze.</verse>
				<verse number="36">Słysząc gwar przechodzącego tłumu, pytał, co się dzieje.</verse>
				<verse number="37">Powiedziano mu więc, że przechodzi tędy Jezus z Nazaretu.</verse>
				<verse number="38">Na to on zaczął wołać: —Jezusie, potomku króla Dawida, zmiłuj się nade mną!</verse>
				<verse number="39">Ci, którzy szli przodem, uciszali go, on jednak tym głośniej wołał: —Potomku Dawida, zmiłuj się!</verse>
				<verse number="40">Jezus zatrzymał się i polecił go przyprowadzić. Potem zapytał:</verse>
				<verse number="41">—Co mogę dla ciebie zrobić? —Panie!—prosił niewidomy. —Chciałbym widzieć!</verse>
				<verse number="42">—Zatem przejrzyj!—powiedział Jezus. —Twoja wiara cię uzdrowiła.</verse>
				<verse number="43">I natychmiast niewidomy odzyskał wzrok i poszedł z Nim, wielbiąc Boga. Również cały tłum, który był świadkiem tego cudu, dziękował Bogu.</verse>
			</chapter>
			<chapter number="19">
				<verse number="1">I tak dotarli do Jerycha.</verse>
				<verse number="2">Mieszkał tam pewien przełożony poborców podatkowych, Zacheusz—człowiek bardzo bogaty.</verse>
				<verse number="3">Zapragnął zobaczyć Jezusa i dowiedzieć się, kim On jest, lecz z powodu niskiego wzrostu nie mógł Go dojrzeć w tłumie.</verse>
				<verse number="4">Pobiegł więc naprzód i wdrapał się na przydrożne drzewo (sykomorę), z którego mógł dobrze widzieć przechodzącego Jezusa.</verse>
				<verse number="5">Tymczasem Jezus zbliżył się do tego miejsca, spojrzał w górę i powiedział do niego: —Zacheuszu! Zejdź szybko na dół! Dzisiaj bowiem muszę być twoim gościem.</verse>
				<verse number="6">Zacheusz pospiesznie zszedł z drzewa i z ogromną radością przyjął Jezusa w swoim domu.</verse>
				<verse number="7">Ludzie jednak byli tym oburzeni: —Poszedł do domu takiego grzesznika—szeptali.</verse>
				<verse number="8">W pewnym momencie Zacheusz wstał i powiedział: —Panie! Postanowiłem rozdać biednym połowę mojego majątku, a tym, których oszukałem pobierając zawyżony podatek, oddam cztery razy tyle, ile zabrałem.</verse>
				<verse number="9">—Dziś zbawienie zawitało do tego domu—powiedział Jezus—bo i ten człowiek jest potomkiem Abrahama.</verse>
				<verse number="10">Ja, Syn Człowieczy, przyszedłem właśnie po to, aby szukać i ratować tych, którzy się zgubili.</verse>
				<verse number="11">Wszyscy przysłuchiwali się tym słowom. A ponieważ Jerozolima była już niedaleko, Jezus postanowił wyjaśnić im, że są w błędzie, sądząc, iż królestwo Boże nadejdzie już teraz. Dlatego opowiedział im następującą przypowieść:</verse>
				<verse number="12">—Pewien wysoko postawiony człowiek miał się udać w daleką podróż, aby przyjąć nominację na gubernatora prowincji, po czym miał wrócić do domu.</verse>
				<verse number="13">Wezwał więc dziesięciu podwładnych i przekazał im na ten czas dziesięć udziałów pieniężnych—każdemu po jednym. Powiedział: „Zajmijcie się interesami do czasu mojego powrotu”.</verse>
				<verse number="14">Lecz niektórzy obywatele nienawidzili go i wysłali po jego wyjeździe delegację z protestem: „Nie chcemy takiego władcy”.</verse>
				<verse number="15">Po pewnym czasie, gdy człowiek ten wrócił już jako gubernator, polecił wezwać tych, którym powierzył pieniądze, aby ocenić zyski.</verse>
				<verse number="16">Przybył więc pierwszy z nich i poinformował: „Panie, zainwestowałem twoje pieniądze i mam teraz dziesięć razy tyle”.</verse>
				<verse number="17">„Bardzo dobrze!”—rzekł władca. „Jesteś dobrym pracownikiem. Okazałeś wierność w małej sprawie, więc teraz dam ci władzę nad dziesięcioma miastami”.</verse>
				<verse number="18">Drugi podwładny tak powiedział: „Panie, ja też zainwestowałem pieniądze. Teraz mam pięć razy tyle”.</verse>
				<verse number="19">„Dobrze!”—powiedział władca. „Ty będziesz zarządzać pięcioma miastami”.</verse>
				<verse number="20">Następny jednak podszedł i powiedział: „Panie, oto twoje pieniądze, bezpiecznie je przechowałem.</verse>
				<verse number="21">Bałem się ciebie, bo masz twardą rękę w interesach i chcesz mieć zysk z tego, nad czym sam nie pracowałeś”.</verse>
				<verse number="22">„Jesteś złym pracownikiem!”—odrzekł władca. „Osądzę cię według twoich własnych słów! Wiedziałeś, że jestem bezwzględny w interesach i chcę mieć zysk nawet jeśli sam na niego nie pracowałem!</verse>
				<verse number="23">Mogłeś więc zanieść moje pieniądze do banku, wtedy miałbym przynajmniej jakieś odsetki”.</verse>
				<verse number="24">I zwracając się do stojących tam ludzi, rozkazał: „Zabierzcie mu pieniądze i dajcie temu, który zarobił dziesięć razy tyle!”.</verse>
				<verse number="25">„Ależ panie! On i tak ma dużo”—odpowiedzieli mu.</verse>
				<verse number="26">„Każdy, kto przynosi zyski, otrzyma więcej. A temu, kto nie przynosi zysku, odbiorą i to, co posiada”—odpowiedział gubernator.</verse>
				<verse number="27">„A teraz przyprowadźcie tu tych moich wrogów, którzy nie chcieli, abym został ich władcą. Straćcie ich na moich oczach!”.</verse>
				<verse number="28">Powiedziawszy to, Jezus wstał i ruszył w kierunku Jerozolimy.</verse>
				<verse number="29">Gdy zbliżyli się do Betfage i Betanii, wiosek leżących na Górze Oliwnej, wysłał przed sobą dwóch uczniów,</verse>
				<verse number="30">mówiąc: —Idźcie do najbliższej wsi. Zaraz przy wejściu do niej znajdziecie uwiązanego osiołka, na którym jeszcze nikt nie jechał. Odwiążcie go i przyprowadźcie tutaj.</verse>
				<verse number="31">A gdyby ktoś was pytał, po co go bierzecie, powiedzcie po prostu: „Pan go potrzebuje”.</verse>
				<verse number="32">Poszli więc i zastali wszystko tak, jak im Jezus powiedział.</verse>
				<verse number="33">Gdy odwiązywali zwierzę, jego właściciele zapytali: —Dlaczego odwiązujecie naszego osła?</verse>
				<verse number="34">—Pan go potrzebuje—odpowiedzieli im uczniowie.</verse>
				<verse number="35">Gdy przyprowadzili osiołka, zarzucili na jego grzbiet płaszcze i pomogli Jezusowi go dosiąść.</verse>
				<verse number="36">Ludzie, na widok jadącego Jezusa, rozkładali na drodze swoje płaszcze.</verse>
				<verse number="37">A gdy zaczął już zjeżdżać z Góry Oliwnej, pojawił się cały tłum Jego uczniów. Z radością wykrzykiwali oni na cześć Boga i wielbili Go za wszystkie cuda Jezusa, które widzieli:</verse>
				<verse number="38">—Niech żyje Król, który przychodzi w imieniu Pana! Pokój w niebie, i chwała na wysokościach!</verse>
				<verse number="39">Lecz niektórzy faryzeusze, znajdujący się w tłumie, mówili: —Nauczycielu, ucisz swoich uczniów! Słyszysz, co oni wykrzykują?</verse>
				<verse number="40">—Zapewniam was, że jeśli oni zamilkną, kamienie zaczną wołać!—odparł Jezus.</verse>
				<verse number="41">Gdy byli tuż przed Jerozolimą, spojrzał na nią i pełen smutku powiedział:</verse>
				<verse number="42">—O, gdybyś dziś zrozumiała, co prowadzi do pokoju! Ale teraz zostało to przed tobą zakryte.</verse>
				<verse number="43">Niebawem nadejdą dni, gdy ze wszystkich stron otoczą cię wrogowie i będą oblegać twoje mury.</verse>
				<verse number="44">Potem zrównają cię z ziemią i wymordują twoich mieszkańców. Nie pozostawią kamienia na kamieniu, bo nie rozpoznałaś chwili, w której przyszedł do ciebie Pan.</verse>
				<verse number="45">Będąc już w mieście, Jezus wszedł do świątyni i zaczął wypędzać z niej wszystkich sprzedawców.</verse>
				<verse number="46">Powiedział do nich: —Pismo mówi: „Moja świątynia ma być domem modlitwy, a wy zrobiliście z niej kryjówkę złodziei”.</verse>
				<verse number="47">Gdy przez kilka następnych dni nauczał w świątyni, najwyżsi kapłani, przywódcy religijni oraz starsi usiłowali znaleźć sposób, aby się Go pozbyć.</verse>
				<verse number="48">Niczego jednak nie mogli Mu zrobić, bali się bowiem tłumów, które były zachwycone Jego nauką.</verse>
			</chapter>
			<chapter number="20">
				<verse number="1">Gdy Jezus ponownie znalazł się w świątyni i nauczał lud oraz głosił dobrą nowinę, najwyżsi kapłani, przywódcy religijni i starsi</verse>
				<verse number="2">zapytali Go: —Jakim prawem wyrzuciłeś ze świątyni sprzedawców? Kto dał ci taką władzę?</verse>
				<verse number="3">—Ja też zadam wam pytanie—odparł.</verse>
				<verse number="4">—Czy chrzest, do którego wzywał Jan Chrzciciel, pochodził od Boga, czy był tylko ludzkim wymysłem?</verse>
				<verse number="5">Wtedy zaczęli się naradzać nad odpowiedzią: —Jeśli powiemy, że pochodził od Boga, to zapyta nas: „Czemu go nie przyjęliście?”.</verse>
				<verse number="6">A jeśli powiemy, że był ludzkim wymysłem, to tłumy obrzucą nas kamieniami, bo wszyscy wierzą, że Jan był prorokiem.</verse>
				<verse number="7">—Nie potrafimy na to odpowiedzieć—rzekli w końcu.</verse>
				<verse number="8">—Wobec tego i Ja nie odpowiem na wasze pytanie—odparł Jezus.</verse>
				<verse number="9">Następnie, zwracając się do wszystkich, opowiedział przypowieść: —Pewien człowiek założył winnicę, po czym wynajął ją rolnikom, sam zaś wyjechał na długi czas.</verse>
				<verse number="10">Gdy nastała pora zbiorów, wysłał jednego ze swoich ludzi, aby odebrał należną mu część plonów. Lecz rolnicy pobili posłańca i odesłali go z pustymi rękami.</verse>
				<verse number="11">Właściciel wysłał więc innego pełnomocnika, lecz z nim postąpili podobnie—pobili go, znieważyli i odesłali z niczym.</verse>
				<verse number="12">Potem posłał jeszcze trzeciego, ale jego także zranili i wyrzucili.</verse>
				<verse number="13">„Co robić?”—zastanawiał się właściciel. „Już wiem! Wyślę mojego ukochanego syna. Przynajmniej jemu chyba okażą szacunek”.</verse>
				<verse number="14">Lecz rolnicy, widząc nadchodzącego syna, powiedzieli sobie: „To ten, który ma przejąć winnicę. Zabijmy go, a winnica będzie nasza!”.</verse>
				<verse number="15">Napadli go więc, wywlekli poza winnicę i zabili. Co zrobi właściciel gdy się o tym dowie?—kontynuował Jezus.</verse>
				<verse number="16">—Przyjdzie i ukarze wszystkich śmiercią, a winnicę da innym! —Oby nie!—zawołali słuchacze.</verse>
				<verse number="17">Wówczas Jezus spojrzał na nich uważnie i rzekł: —A co znaczą te słowa Pisma: „Kamień odrzucony przez budujących stał się kamieniem węgielnym, najważniejszym w całym budynku!”</verse>
				<verse number="18">I dodał: —Każdy, kto upadnie na ten kamień, roztrzaska się o niego, a jeśli on na kogoś spadnie, zetrze go na proch.</verse>
				<verse number="19">Przywódcy religijni i najwyżsi kapłani zrozumieli, że to ich Jezus miał na myśli, opowiadając przypowieść o złych rolnikach. Dlatego chcieli Go natychmiast aresztować, ale obawiali się reakcji tłumu.</verse>
				<verse number="20">Postanowili więc sprowokować Go do jakiejś niefortunnej wypowiedzi. Potrzebny był im bowiem pretekst do oskarżenia Go przed rzymskim gubernatorem i aresztowania Go. Wysłali więc szpiegów, udających pobożnych ludzi,</verse>
				<verse number="21">którzy zadali Mu takie pytanie: —Nauczycielu! Wiemy, że nauczasz prawdy. Nie dostosowujesz się też do opinii ludzi ani do ich oczekiwań, lecz uczciwie nauczasz prawd Bożych.</verse>
				<verse number="22">Powiedz nam więc, czy słusznie płacimy podatki Rzymowi, czy nie?</verse>
				<verse number="23">Jezus, zdając sobie sprawę z ich podstępu, powiedział:</verse>
				<verse number="24">—Pokażcie mi najpierw monetę. Czyją podobiznę i tytuł na niej widzicie? —Cezara—odpowiedzieli.</verse>
				<verse number="25">—Oddajcie więc cezarowi to, co jego, a Bogu—co należy do Boga!</verse>
				<verse number="26">Nie udało im się więc na oczach ludzi sprowokować Go do jakiejś niefortunnej wypowiedzi na temat podatków. A zaskoczeni Jego odpowiedzią, zamilkli.</verse>
				<verse number="27">Wtedy przyszli do Jezusa saduceusze—przedstawiciele ugrupowania nauczającego, że nie będzie zmartwychwstania:</verse>
				<verse number="28">—Nauczycielu!—zwrócili się do Jezusa. —Prawo Mojżesza naucza: „Jeśli umrze mężczyzna, nie pozostawiając potomstwa, jego brat powinien ożenić się z wdową po zmarłym i mieć z nią potomstwo”.</verse>
				<verse number="29">Otóż żyło kiedyś siedmiu braci. Najstarszy z nich ożenił się, ale wkrótce zmarł, nie pozostawiając dzieci.</verse>
				<verse number="30">Wówczas z wdową ożenił się drugi,</verse>
				<verse number="31">potem trzeci brat, potem następny i kolejny—aż do siódmego—lecz wszyscy zmarli bezdzietnie.</verse>
				<verse number="32">W końcu umarła także ta kobieta.</verse>
				<verse number="33">Jeśli rzeczywiście umarli zmartwychwstaną, to czyją będzie wtedy żoną, skoro wszyscy bracia się z nią ożenili?</verse>
				<verse number="34">—Ludzie żenią się i wychodzą za mąż tylko tu, na ziemi. —odpowiedział Jezus.</verse>
				<verse number="35">—Natomiast ci, którzy okażą się godnymi nieba i zmartwychwstania, nie będą zawierać małżeństw.</verse>
				<verse number="36">Pod tym względem będą podobni do aniołów: nie umrą po raz drugi i będą synami Boga, zmartwychwstałymi do nowego życia.</verse>
				<verse number="37">A to, że umarli zmartwychwstają, udowodnił już Mojżesz. Opisując swoje spotkanie z Bogiem przy płonącym krzaku, nazywa Go „Bogiem Abrahama, Bogiem Izaaka i Bogiem Jakuba”.</verse>
				<verse number="38">Bóg nie jest przecież Bogiem tych, którzy już nie istnieją! Dla Niego wszyscy żyją.</verse>
				<verse number="39">—Nauczycielu! Dobrze odpowiedziałeś!—przyznali stojący tam przywódcy religijni.</verse>
				<verse number="40">I już nikt nie miał odwagi zadawać Mu więcej pytań.</verse>
				<verse number="41">Wtedy Jezus zapytał ich: —Dlaczego niektórzy twierdzą, że Mesjasz ma pochodzić z rodu króla Dawida?</verse>
				<verse number="42">Przecież sam Dawid napisał o Nim w Księdze Psalmów: „Bóg rzekł do mojego Pana: Zasiądź po mojej prawej stronie,</verse>
				<verse number="43">dopóki nie rzucę Ci pod nogi Twoich nieprzyjaciół”.</verse>
				<verse number="44">Skoro Dawid nazwał Go Panem, to jak Mesjasz może być jego potomkiem?</verse>
				<verse number="45">Tłum ludzi słuchał tych nauk z wielkim zainteresowaniem. Wtedy Jezus zwrócił się do uczniów:</verse>
				<verse number="46">—Strzeżcie się przywódców religijnych! Oni lubią nosić wytworne szaty, oczekują wyrazów szacunku ze strony innych ludzi oraz najlepszych miejsc w synagogach i na przyjęciach.</verse>
				<verse number="47">Bezwstydnie okradają biedne wdowy! Udają przy tym pobożnych i wygłaszają długie modlitwy, aby ukryć, kim są naprawdę. Tym większa spotka ich kara!</verse>
			</chapter>
			<chapter number="21">
				<verse number="1">Gdy stali w świątyni, Jezus zwrócił uwagę na bogatych ludzi wrzucających pieniądze do skarbony świątynnej.</verse>
				<verse number="2">Zauważył też pewną biedną wdowę, która wrzuciła tylko dwie małe monety.</verse>
				<verse number="3">—Posłuchajcie!—rzekł Jezus. —Ta biedna wdowa dała więcej niż wszyscy bogacze razem wzięci!</verse>
				<verse number="4">Oni bowiem wrzucili tylko część tego, co mieli w nadmiarze, ona zaś oddała wszystko, co miała na życie.</verse>
				<verse number="5">Tymczasem kilku uczniów zaczęło zachwycać się świątynią—jej pięknymi kamieniami i ornamentami zdobiącymi ściany.</verse>
				<verse number="6">Jezus powiedział wtedy: —Nadejdzie czas, gdy to, co teraz podziwiacie, legnie w gruzach i nie pozostanie tu nawet kamień na kamieniu.</verse>
				<verse number="7">—Mistrzu!—zawołali. —Kiedy to się wydarzy? Po czym poznamy nadejście tego czasu?</verse>
				<verse number="8">—Nie dajcie się nikomu oszukać!—przestrzegł ich Jezus. —Wielu bowiem będzie podawać się za Mesjasza i ogłaszać, że koniec jest już bliski. Nie wierzcie im!</verse>
				<verse number="9">Na świecie wybuchną wojny i będą rozchodzić się wieści o rozruchach. Nie dajcie się jednak zastraszyć, to jeszcze nie będzie koniec!</verse>
				<verse number="10">Narody i państwa będą walczyć przeciwko sobie,</verse>
				<verse number="11">a wiele krajów nawiedzą trzęsienia ziemi, głód oraz epidemie. Będą miały miejsce przerażające zjawiska, a na niebie pojawią się cudowne znaki.</verse>
				<verse number="12">Lecz zanim to wszystko się stanie, będziecie prześladowani. Zaciągną was do synagog i więzień oraz oskarżą przed władzami o to, że Mnie naśladujecie.</verse>
				<verse number="13">Będzie to dla was okazja do przedstawienia im dobrej nowiny.</verse>
				<verse number="14">Pamiętajcie, aby się wtedy nie martwić, jak odpierać stawiane wam zarzuty.</verse>
				<verse number="15">Ja dam wam bowiem właściwe słowa i taką mądrość, że nikt z przeciwników nie zdoła odeprzeć waszych argumentów.</verse>
				<verse number="16">A nawet najbliżsi—rodzice, bracia, krewni i przyjaciele—będą was zdradzać i wydawać w ręce prześladowców, przez co niektórzy z was zostaną zabici.</verse>
				<verse number="17">Wszyscy znienawidzą was za to, że należycie do Mnie,</verse>
				<verse number="18">ale bez zgody Boga nie spadnie wam nawet włos z głowy.</verse>
				<verse number="19">Ci, którzy wytrwają i nie zaprą się Mnie, zostaną uratowani!</verse>
				<verse number="20">Gdy jednak zobaczycie, że wojska otaczają Jerozolimę, możecie być pewni, że nadszedł czas jej zagłady.</verse>
				<verse number="21">Wtedy ci, którzy przebywają w Judei, niech uciekają w góry. Ci, którzy będą w Jerozolimie, niech ją natychmiast opuszczą, a żyjący w okolicznych wioskach niech do niej nie wchodzą.</verse>
				<verse number="22">Będą to bowiem dni Bożej kary, zapowiedzianej niegdyś w Piśmie przez proroków.</verse>
				<verse number="23">Ciężko będzie wtedy kobietom w ciąży i matkom karmiącym niemowlęta. Będą to straszne dni, a gniew Boga spadnie na ten naród.</verse>
				<verse number="24">Niektórzy zostaną zabici, inni—z powodu niewoli—rozproszą się po wszystkich krajach świata. Natomiast pokonana Jerozolima pozostanie w rękach pogan—aż upłynie czas ich dominacji.</verse>
				<verse number="25">Oprócz tego, dziwne znaki pojawią się na słońcu, księżycu i gwiazdach. Na ziemi zaś wszystkie narody przerażą się z powodu rozszalałych mórz i nawałnic.</verse>
				<verse number="26">W oczekiwaniu mających nawiedzić ziemię okropności, ludzi ogarnie strach, bo zachwieje się cały porządek wszechświata.</verse>
				<verse number="27">Wtedy cała ludzkość ujrzy Mnie, Syna Człowieczego, przybywającego na obłokach w wielkiej mocy i chwale.</verse>
				<verse number="28">Gdy więc to wszystko zacznie się dziać, nie traćcie nadziei, ponieważ wasze ocalenie będzie bliskie!</verse>
				<verse number="29">I wyjaśnił to następującą przypowieścią: —Spójrzcie na drzewo figowe albo na inne drzewa.</verse>
				<verse number="30">Gdy zaczynają pączkować, mówicie, że zbliża się lato.</verse>
				<verse number="31">Gdy więc zobaczycie wszystko, co wam zapowiedziałem, bądźcie pewni, że nadejście królestwa Bożego jest bliskie.</verse>
				<verse number="32">Zapewniam was: Nie wymrze to pokolenie, a wszystko to się dokona.</verse>
				<verse number="33">Niebo i ziemia przeminą, lecz moje słowa pozostaną na wieki.</verse>
				<verse number="34">Uważajcie!—kontynuował Jezus. —Jeśli zaczniecie bawić się, pić i zajmować się tylko sprawami tego życia, to ten dzień was zaskoczy.</verse>
				<verse number="35">Nadejdzie on bowiem nagle i jednocześnie dla wszystkich mieszkańców ziemi.</verse>
				<verse number="36">Uważajcie więc i proście Boga o to, abyście mogli uniknąć tych okropności oraz stanąć przede Mną—Synem Człowieczym.</verse>
			</chapter>
			<chapter number="22">
				<verse number="1">Zbliżała się Pascha—doroczne święto Żydów, w czasie którego jedzą oni chleb pieczony z niekwaszonego ciasta.</verse>
				<verse number="2">Najwyżsi kapłani i inni przywódcy religijni nadal szukali okazji, aby zabić Jezusa. Chcieli to jednak zrobić potajemnie, obawiali się bowiem reakcji tłumów.</verse>
				<verse number="3">Właśnie wtedy szatan zwiódł Judasza z Kariotu, jednego z Dwunastu.</verse>
				<verse number="4">Udał się on do najwyższych kapłanów i dowódców straży świątynnej, aby omówić najdogodniejszy sposób wydania im Jezusa.</verse>
				<verse number="5">Ucieszeni tą propozycją, kapłani obiecali mu nagrodę.</verse>
				<verse number="6">Judasz zgodził się na taki układ i czekał już tylko na sprzyjającą okazję, aby wydać Jezusa w chwili, gdy nie będzie wokół Niego tłumu ludzi.</verse>
				<verse number="7">Gdy nadszedł pierwszy dzień Paschy, w którym zgodnie ze zwyczajem zabijano i spożywano baranka,</verse>
				<verse number="8">Jezus wysłał Piotra i Jana mówiąc: —Idźcie przygotować dla nas kolację paschalną.</verse>
				<verse number="9">—Gdzie to mamy zrobić?—zapytali.</verse>
				<verse number="10">—Gdy tylko wejdziecie do miasta—odrzekł Jezus—spotkacie mężczyznę z dzbanem wody. Pójdźcie za nim do domu, do którego się uda,</verse>
				<verse number="11">i powiedzcie właścicielowi: „Nasz Nauczyciel prosi, abyśmy obejrzeli pokój przygotowany dla nas na świąteczną kolację”.</verse>
				<verse number="12">Wtedy zaprowadzi was na górę, do dużego, wysprzątanego pomieszczenia. Tam przygotujcie posiłek.</verse>
				<verse number="13">Poszli więc i zastali wszystko tak, jak powiedział Jezus. I zajęli się przygotowaniem kolacji.</verse>
				<verse number="14">Gdy nadszedł czas, Jezus zajął miejsce przy stole. Przyszli również apostołowie.</verse>
				<verse number="15">Wtedy rzekł: —Tak bardzo pragnąłem spożyć z wami tę kolację paschalną, zanim będę cierpiał.</verse>
				<verse number="16">Wiedzcie, że nie będę jej już spożywał aż do czasu, gdy odbędzie się w królestwie Bożym.</verse>
				<verse number="17">Następnie wziął kielich z winem, podziękował za nie Bogu i rzekł: —Podajcie sobie ten kielich i pijcie.</verse>
				<verse number="18">Nie będę bowiem więcej pił tego wina, aż do czasu, gdy nadejdzie królestwo Boże.</verse>
				<verse number="19">Potem wziął do rąk chleb, podziękował za niego Bogu, połamał go na kawałki, i podał uczniom mówiąc: —To jest moje ciało, które oddaję za was. Spożywajcie go, pamiętając o Mnie.</verse>
				<verse number="20">Po posiłku podał im następny kielich z winem i rzekł: —Ten kielich jest nowym przymierzem. Przypieczętuję je przelewając własną krew, abyście otrzymali przebaczenie grzechów.</verse>
				<verse number="21">Ten, który Mnie zdradzi—dodał Jezus—siedzi teraz razem ze Mną przy stole.</verse>
				<verse number="22">Ja, Syn Człowieczy, muszę umrzeć, zgodnie z Bożym planem. Marny jednak los tego, kto Mnie wyda.</verse>
				<verse number="23">Wtedy uczniowie starali się odgadnąć, który z nich miałby to zrobić.</verse>
				<verse number="24">W trakcie posiłku zaczęli się również sprzeczać ze sobą o to, kto z nich jest najważniejszy.</verse>
				<verse number="25">Lecz Jezus powiedział im: —Wielcy tego świata nadużywają swojej władzy nad ludźmi, a rządzący chcą aby ich uznawano za „dobroczyńców ludu”.</verse>
				<verse number="26">Lecz wśród was powinno być inaczej. Najważniejszy niech postępuje jak najmniej ważny, a przywódca niech służy innym.</verse>
				<verse number="27">Kto waszym zdaniem jest ważniejszy: ten, który zasiada przy stole, czy ten, który mu służy? Czy nie ten pierwszy? Ja jestem wśród was tym, który służy.</verse>
				<verse number="28">Pozostaliście Mi wierni w tych ciężkich dla Mnie dniach.</verse>
				<verse number="29">Dlatego tak jak Ojciec postanowił dać mi królestwo, tak teraz ja postanawiam,</verse>
				<verse number="30">że będziecie w nim jeść i pić przy moim stole i zasiądziecie na tronach, sądząc dwanaście rodów Izraela.</verse>
				<verse number="31">Następnie Jezus rzekł do Szymona Piotra: —Szymonie, szatan domagał się, aby was przesiać jak pszenicę i odrzucić plewy.</verse>
				<verse number="32">Ja jednak modliłem się, abyś nie załamał się w wierze. Gdy się więc opamiętasz, umacniaj wiarę innych wierzących we Mnie.</verse>
				<verse number="33">—Panie, jestem gotów iść z Tobą do więzienia, a nawet na śmierć!—odpowiedział Szymon.</verse>
				<verse number="34">—Posłuchaj, Piotrze!—odparł Jezus. —Zanim jutro rano zapieje kogut, aż trzy razy zaprzeczysz, że Mnie znasz.</verse>
				<verse number="35">Potem zapytał wszystkich: —Czy brakowało wam czegoś, gdy bez pieniędzy, bez torby i butów na zmianę wysłałem was, abyście głosili ludziom dobrą nowinę? —Nie, niczego—odpowiedzieli.</verse>
				<verse number="36">—Teraz jednak—powiedział—kto z was ma pieniądze lub torbę, niech je weźmie. A kto nie ma pieniędzy, niech sprzeda swój płaszcz i kupi sobie miecz.</verse>
				<verse number="37">Zapewniam was, że niebawem wypełni się proroctwo: „Zaliczono Go do grona przestępców”. Spełnią się również inne proroctwa o Mnie.</verse>
				<verse number="38">—Panie!—odpowiedzieli. —Mamy tutaj dwa miecze. —Wystarczy—odrzekł Jezus.</verse>
				<verse number="39">Po kolacji, w towarzystwie uczniów, Jezus udał się jak zwykle na Górę Oliwną.</verse>
				<verse number="40">Gdy tam dotarli, powiedział im: —Módlcie się, abyście się nie poddali pokusie!</verse>
				<verse number="41">Potem oddalił się na pewną odległość, ukląkł i tak się modlił:</verse>
				<verse number="42">—Ojcze! Jeśli chcesz, oddal ode Mnie ten „kielich cierpienia”. Jednak to Twoja wola niech się stanie, a nie to, czego Ja chcę.</verse>
				<verse number="43">W tym momencie zstąpił z nieba anioł, by podnieść Go na duchu.</verse>
				<verse number="44">Przeżywając ogromną udrękę, Jezus tak gorliwie się modlił, że Jego pot kapał na ziemię jak wielkie krople krwi.</verse>
				<verse number="45">W końcu podniósł się, wrócił do uczniów i zastał ich śpiących, byli bowiem bardzo przygnębieni.</verse>
				<verse number="46">—Dlaczego śpicie?!—zapytał. —Wstańcie i módlcie się, abyście się nie poddali pokusie!</verse>
				<verse number="47">Ledwie skończył mówić, nadeszła zgraja ludzi prowadzona przez Judasza, jednego z Dwunastu. Ten zbliżył się do Jezusa i przywitał Go pocałunkiem.</verse>
				<verse number="48">—Judaszu, pocałunkiem zdradzasz Mnie, Syna Człowieczego?—zapytał Jezus.</verse>
				<verse number="49">Widząc, na co się zanosi, pozostali uczniowie krzyknęli: —Mistrzu, czy mamy użyć miecza?</verse>
				<verse number="50">W tej samej chwili jeden z nich zamachnął się mieczem i odciął prawe ucho słudze najwyższego kapłana.</verse>
				<verse number="51">—Nie stawiajcie im oporu!—odpowiedział Jezus, po czym dotknął rany i uleczył ucho.</verse>
				<verse number="52">Następnie zwrócił się do najwyższych kapłanów, dowódców straży świątynnej oraz starszych, którzy przyszli na to miejsce: —Czy jestem jakimś groźnym przestępcą, że przyszliście po Mnie aż tak uzbrojeni?</verse>
				<verse number="53">Dlaczego nie zatrzymaliście Mnie w świątyni? Przecież codziennie byłem tam wśród was! Teraz jednak nadszedł wasz czas—czas władcy ciemności!</verse>
				<verse number="54">Aresztowano więc Jezusa i zaprowadzono Go do rezydencji najwyższego kapłana. Piotr zaś szedł za Jezusem, trzymając się z daleka.</verse>
				<verse number="55">Na środku dziedzińca rozpalono ognisko i wszyscy usiedli przy nim. Przysiadł się tam również Piotr.</verse>
				<verse number="56">Nagle, w blasku płomieni, jakaś służąca dostrzegła jego twarz. Uważnie mu się przyjrzała i powiedziała: —Ten człowiek był z Jezusem!</verse>
				<verse number="57">—Kobieto, nawet Go nie znam!—zaprzeczył Piotr.</verse>
				<verse number="58">Po chwili ktoś inny spojrzał na niego i rzekł: —Jesteś jednym z jego uczniów! —Człowieku! Nie jestem!—odparł Piotr.</verse>
				<verse number="59">Mniej więcej po godzinie ktoś inny stwierdził: —On jest jednym z nich. Przecież pochodzi z Galilei.</verse>
				<verse number="60">—Człowieku! Nie wiem, o czym mówisz!—zaprzeczył Piotr. W tej samej chwili, gdy jeszcze to mówił, zapiał kogut.</verse>
				<verse number="61">Jezus odwrócił się i spojrzał na Piotra, a on przypomniał sobie Jego słowa: „Zanim jutro rano zapieje kogut, aż trzy razy zaprzeczysz, że Mnie znasz”.</verse>
				<verse number="62">Natychmiast opuścił dziedziniec i z żalu gorzko zapłakał.</verse>
				<verse number="63">Tymczasem strażnicy, pilnujący Jezusa, śmiali się z Niego.</verse>
				<verse number="64">Zawiązali Mu oczy i bili Go, pytając: —Prorokuj! Zgadnij, kto Cię teraz uderzył?</verse>
				<verse number="65">Obrzucali Go też wieloma wyzwiskami.</verse>
				<verse number="66">Następnego dnia, wczesnym rankiem, zebrała się Wysoka Rada złożona ze starszych, najwyższych kapłanów i przywódców religijnych. Gdy wprowadzono przed nich Jezusa,</verse>
				<verse number="67">powiedzieli: —Jeśli jesteś Mesjaszem, powiedz nam to wprost. —Jeśli wam to powiem, nie uwierzycie Mi.</verse>
				<verse number="68">A jeśli zapytam o powód, nie odpowiecie—odrzekł.</verse>
				<verse number="69">—Lecz nadszedł czas, abym Ja, Syn Człowieczy, zasiadł na tronie z Bogiem.</verse>
				<verse number="70">—Jesteś więc Synem Bożym?—zapytali. —Sami to potwierdzacie! Jestem Nim—odpowiedział.</verse>
				<verse number="71">—Czego więcej trzeba? Po co nam dowody? Sami słyszeliście, co powiedział!—zawołali.</verse>
			</chapter>
			<chapter number="23">
				<verse number="1">Wtedy wszyscy razem zaprowadzili Jezusa do Piłata, rzymskiego gubernatora,</verse>
				<verse number="2">i oskarżyli Go: —Stwierdziliśmy, że ten oto człowiek podburza nasz naród, bo zabrania ludziom płacenia podatków cezarowi i twierdzi, że jest naszym Mesjaszem i Królem.</verse>
				<verse number="3">Na to Piłat zapytał: —Jesteś Królem Żydów? —Sam to potwierdzasz—odpowiedział Jezus.</verse>
				<verse number="4">Wówczas Piłat zwrócił się do najwyższych kapłanów i tłumu: —Nie znajduję żadnej winy w tym człowieku!</verse>
				<verse number="5">—Przecież naucza po całej Judei i buntuje lud—upierali się. —Zaczął w Galilei i dotarł aż tutaj!</verse>
				<verse number="6">Słysząc to, Piłat zapytał, czy Jezus rzeczywiście pochodzi z Galilei.</verse>
				<verse number="7">Gdy to potwierdzono, odesłał Go do Heroda Antypasa, ponieważ Galilea podlegała jego jurysdykcji, a on sam akurat przebywał w Jerozolimie.</verse>
				<verse number="8">Herod bardzo się ucieszył na widok Jezusa, bo wiele o Nim słyszał i już od dłuższego czasu chciał Go poznać. Spodziewał się, że na jego oczach Jezus dokona jakiegoś cudu.</verse>
				<verse number="9">Zasypywał Go więc pytaniami, lecz On w ogóle nie odpowiadał.</verse>
				<verse number="10">Tymczasem obecni tam najwyżsi kapłani i przywódcy religijni bezlitośnie oskarżali Jezusa.</verse>
				<verse number="11">W końcu Herod ze swoimi żołnierzami zaczął wyśmiewać Go. Ubrał Jezusa w królewski płaszcz i z powrotem odesłał do Piłata.</verse>
				<verse number="12">Od tego dnia Herod i Piłat stali się przyjaciółmi, mimo że dotychczas byli do siebie wrogo nastawieni.</verse>
				<verse number="13">Piłat zwołał najwyższych kapłanów, członków Rady oraz lud</verse>
				<verse number="14">i rzekł: —Przyprowadziliście do mnie tego człowieka, oskarżając go o podburzanie ludu przeciwko rzymskiej władzy. W waszej obecności przesłuchałem go jednak i nie znalazłem w nim żadnej winy,</verse>
				<verse number="15">podobnie jak Herod, który odesłał go do mnie. Stwierdzam więc, że nie zrobił nic, co zasługuje na karę śmierci.</verse>
				<verse number="16">Każę go więc wychłostać i wypuszczę.</verse>
				<verse number="17">Był bowiem zobowiązany zwolnić jakiegoś więźnia z okazji święta.</verse>
				<verse number="18">Wszyscy zaczęli jednak krzyczeć: —Nie! Jego zabij, a wypuść nam Barabasza!</verse>
				<verse number="19">Barabasz zaś był uwięziony za wywołanie w Jerozolimie rozruchów oraz za morderstwo.</verse>
				<verse number="20">Ponieważ Piłat chciał uwolnić Jezusa, ponownie przedstawił im swoje stanowisko.</verse>
				<verse number="21">Lecz oni nalegali, wołając: —Ukrzyżuj, ukrzyżuj go!</verse>
				<verse number="22">—Co złego uczynił?—zapytał ich więc już po raz trzeci. —Ja nie znalazłem żadnego powodu, aby skazać go na śmierć. Każę go wychłostać i wypuszczę.</verse>
				<verse number="23">Lecz tłum coraz głośniej domagał się ukrzyżowania Jezusa.</verse>
				<verse number="24">W końcu Piłat uległ ich żądaniu i wydał wyrok.</verse>
				<verse number="25">Wypuścił z więzienia Barabasza, skazanego za wywołanie rozruchów i morderstwo, a Jezusa oddał w ich ręce.</verse>
				<verse number="26">Tłum poprowadził więc Jezusa na miejsce egzekucji. Tą samą drogą wracał właśnie z pola do Jerozolimy niejaki Szymon z Cyreny. Żołnierze zmusili go do niesienia za Jezusem Jego krzyża.</verse>
				<verse number="27">A podążały za nimi ogromne tłumy, wśród nich wiele kobiet, rozpaczających nad losem Jezusa.</verse>
				<verse number="28">On w pewnym momencie odwrócił się i rzekł do nich: —Kobiety z Jerozolimy! Nie płaczcie nade Mną, ale nad sobą i waszymi dziećmi.</verse>
				<verse number="29">Nadchodzą bowiem dni, gdy będą mówić: „Szczęśliwe są bezpłodne kobiety i te, które jeszcze nie rodziły i nie karmiły”.</verse>
				<verse number="30">Ludzie będą wtedy ze strachu błagać góry i pagórki: „Padnijcie na nas i zasypcie na zawsze”.</verse>
				<verse number="31">Jeśli takie rzeczy robią z żywym jeszcze drzewem, to jak potraktują drzewo suche?</verse>
				<verse number="32">Razem z Jezusem prowadzono na śmierć dwóch przestępców.</verse>
				<verse number="33">Gdy dotarli na miejsce zwane Czaszką, ukrzyżowali ich wszystkich—Jezusa w środku, a dwóch skazanych po Jego prawej i lewej stronie.</verse>
				<verse number="34">Jezus modlił się: —Ojcze, przebacz im, bo nie wiedzą, co robią. Ci zaś, którzy Go ukrzyżowali, rzucili losy o Jego ubranie, aby ustalić, co kto ma wziąć.</verse>
				<verse number="35">Całej egzekucji przyglądał się niemały tłum, a przywódcy naśmiewali się z Jezusa: —Innych potrafił ratować, niech więc teraz uratuje siebie, skoro jest Mesjaszem, Bożym wybrańcem!</verse>
				<verse number="36">Również żołnierze, podając Mu kwaśne wino, śmiali się z Niego:</verse>
				<verse number="37">—Jeśli jesteś Królem Żydów, uratuj się!</verse>
				<verse number="38">Nad głową Jezusa znajdowała się bowiem tabliczka z napisem: „ To jest król Żydów ”.</verse>
				<verse number="39">Jeden z przestępców, wiszących obok Jezusa, również naśmiewał się z Niego: —Przecież jesteś Mesjaszem! Ratuj się więc! A przy okazji nas!</verse>
				<verse number="40">—Czy dlatego nie boisz się już Boga, że zostałeś skazany razem z Jezusem?—upomniał go drugi.</verse>
				<verse number="41">—My za swoje czyny zasłużyliśmy na śmierć, ale On nie uczynił nic złego.</verse>
				<verse number="42">Jezusie, pamiętaj o mnie, gdy znajdziesz się w swoim królestwie!—dodał.</verse>
				<verse number="43">—Zapewniam cię, że jeszcze dziś będziesz ze Mną w raju—odrzekł Jezus.</verse>
				<verse number="44">Nagle, około południa, całą ziemię okrył mrok i aż do godziny trzeciej było ciemno.</verse>
				<verse number="45">Słońce utraciło swój blask, a zasłona w świątyni, oddzielająca miejsce najświętsze, rozdarła się na dwie części.</verse>
				<verse number="46">Wtedy Jezus głośno zawołał: —Ojcze, Tobie oddaję mojego ducha!—i po tych słowach skonał.</verse>
				<verse number="47">A rzymski dowódca, widząc, co się dzieje, oddał chwałę Bogu, mówiąc: —To był prawy człowiek!</verse>
				<verse number="48">Ludzie, którzy tłumnie zebrali się, aby zobaczyć ukrzyżowanie Jezusa, wracali do domu w głębokim smutku.</verse>
				<verse number="49">Natomiast przyjaciele Jezusa—wśród nich kobiety, które towarzyszyły Mu aż od Galilei—przyglądali się wszystkiemu z daleka.</verse>
				<verse number="52">Po śmierci Jezusa udał się do Piłata z prośbą o wydanie mu Jego ciała.</verse>
				<verse number="53">Następnie zdjął je z krzyża, owinął w długie lniane płótno i złożył w nieużywanym dotąd grobie, który był wykuty w skale.</verse>
				<verse number="54">Był to piątkowy wieczór, czas przygotowania do szabatu.</verse>
				<verse number="55">Kobiety z Galilei, które towarzyszyły wcześniej Jezusowi, obejrzały grób oraz jak złożono Jego ciało.</verse>
				<verse number="56">Gdy wróciły do domu, przygotowały wonne zioła i olejki do namaszczania zwłok. W czasie szabatu jednak, zgodnie z przepisami religijnymi, nie mogły zajmować się zmarłym.</verse>
			</chapter>
			<chapter number="24">
				<verse number="1">Dopiero w niedzielę, wczesnym ranem, zaniosły do grobu przygotowane olejki.</verse>
				<verse number="2">Zobaczyły, że głaz zamykający wejście jest odsunięty.</verse>
				<verse number="3">Weszły więc do wnętrza, ale nie znalazły ciała Jezusa.</verse>
				<verse number="4">Stały oszołomione, gdy nagle obok nich zjawili się dwaj mężczyźni, ubrani w lśniące szaty.</verse>
				<verse number="5">Przerażone, pokłoniły się im nisko. Oni zaś zapytali: —Dlaczego szukacie w grobie Tego, który żyje?</verse>
				<verse number="6">Nie ma Go tutaj. Powstał z martwych! Przypomnijcie sobie, jak wam mówił, będąc jeszcze w Galilei,</verse>
				<verse number="7">że Syn Człowieczy zostanie wydany w ręce grzesznych ludzi i zabity przez nich, ale trzeciego dnia zmartwychwstanie.</verse>
				<verse number="8">Wtedy przypomniały sobie te słowa.</verse>
				<verse number="9">Wróciły do Jerozolimy i opowiedziały o wszystkim jedenastu apostołom i pozostałym uczniom.</verse>
				<verse number="10">A były to: Maria z Magdali, Joanna, Maria (matka Jakuba) oraz kilka innych kobiet.</verse>
				<verse number="11">Słuchający sądzili jednak, że to jakaś zmyślona historia, i nie uwierzyli im.</verse>
				<verse number="12">Mimo to, Piotr pobiegł jednak do grobowca. Zajrzał do środka i zobaczył same płótna. Wrócił więc do domu, zdziwiony tym, co zaszło.</verse>
				<verse number="13">Jeszcze tego samego dnia dwaj uczniowie Jezusa szli do wioski Emaus, odległej o jedenaście kilometrów od Jerozolimy,</verse>
				<verse number="14">i rozmawiali o ostatnich wydarzeniach.</verse>
				<verse number="15">Gdy tak żywo dyskutowali, sam Jezus podszedł i przyłączył się do nich.</verse>
				<verse number="16">Oni jednak nie rozpoznali Go.</verse>
				<verse number="17">—O czym rozmawiacie?—zapytał. Wtedy ze smutku przystanęli</verse>
				<verse number="18">i jeden z nich, Kleofas, powiedział: —Jesteś chyba jedyną osobą w całej Jerozolimie, która nie słyszała o wydarzeniach z ostatnich kilku dni.</verse>
				<verse number="19">—A o czym nie wiem?—zapytał Jezus. —O tym, co się stało z Jezusem z Nazaretu—odrzekli. —Był On prorokiem, potężnym w czynie i słowie, cieszącym się uznaniem Boga i ludzi.</verse>
				<verse number="20">Nasi najwyżsi kapłani i przywódcy religijni wydali Go jednak Rzymianom, którzy skazali Go na śmierć i ukrzyżowali.</verse>
				<verse number="21">A my mieliśmy nadzieję, że to właśnie On jest Mesjaszem, mającym wyzwolić Izrael. Dziś mija już trzeci dzień od tych wydarzeń.</verse>
				<verse number="22">Na dodatek kilka kobiet wprawiło nas w osłupienie. Powiedziały, że były o świcie przy grobowcu,</verse>
				<verse number="23">ale nie znalazły Jego ciała. Ponadto widziały tam aniołów twierdzących, że Jezus żyje.</verse>
				<verse number="24">Niektórzy z nas pobiegli tam zaraz i zastali wszystko tak, jak powiedziały kobiety: ciała rzeczywiście nie było.</verse>
				<verse number="25">Wtedy Jezus rzekł im: —Jacy jesteście niemądrzy! Tak trudno uwierzyć wam w to, co prorocy powiedzieli w Piśmie!</verse>
				<verse number="26">Przecież Mesjasz miał to wszystko wycierpieć, zanim zostanie otoczony chwałą!</verse>
				<verse number="27">I zaczynając od pism Mojżesza i proroków, wyjaśniał im wszystkie fragmenty Pisma, które mówiły o Nim jako Mesjaszu.</verse>
				<verse number="28">Gdy doszli do Emaus, Jezus dał do zrozumienia, że idzie dalej.</verse>
				<verse number="29">Oni jednak nalegali: —Zostań z nami na noc. Jest już późno i robi się ciemno. Wszedł więc z nimi do domu.</verse>
				<verse number="30">A gdy zasiedli do kolacji, wziął chleb, podziękował za niego Bogu, połamał go na kawałki i podał im.</verse>
				<verse number="31">Wtedy przejrzeli na oczy i rozpoznali Go, ale On zniknął.</verse>
				<verse number="32">Zaczęli więc mówić jeden do drugiego: —Czy serce nie biło nam mocniej, gdy podczas drogi rozmawiał z nami i wyjaśniał Pismo?</verse>
				<verse number="33">Jeszcze tej samej godziny wyruszyli z powrotem do Jerozolimy. Tam spotkali zebranych jedenastu apostołów i pozostałych uczniów,</verse>
				<verse number="34">którzy potwierdzili, że Jezus rzeczywiście zmartwychwstał i że ukazał się Piotrowi.</verse>
				<verse number="35">Wówczas ci dwaj opowiedzieli im o swoim spotkaniu z Jezusem i o tym, jak rozpoznali Go podczas łamania chleba.</verse>
				<verse number="36">Gdy jeszcze mówili, sam Jezus nagle stanął pośród nich i powiedział: —Pokój wam!</verse>
				<verse number="37">Wszyscy się bardzo przestraszyli, sądząc, że widzą ducha.</verse>
				<verse number="38">—Czemu jesteście tacy przerażeni?—zapytał. —Dlaczego wątpicie, że to jestem Ja?</verse>
				<verse number="39">Zobaczcie rany na moich rękach i nogach! Przecież to Ja, we własnej osobie! Dotknijcie Mnie, a przekonacie się, że nie jestem duchem. Duch przecież nie ma ciała ani kości, a Ja mam!</verse>
				<verse number="40">Mówiąc to, pokazał im swoje ręce i nogi.</verse>
				<verse number="41">Uczniowie byli tak szczęśliwi i zdziwieni, że aż nie mogli uwierzyć w to, co widzieli. Wtedy Jezus zapytał ich: —Czy macie tu coś do jedzenia?</verse>
				<verse number="42">Podali Mu więc kawałek pieczonej ryby,</verse>
				<verse number="43">a On zjadł ją na ich oczach.</verse>
				<verse number="44">Następnie powiedział do uczniów: —Gdy jeszcze przed ukrzyżowaniem byłem z wami, mówiłem, że musi się spełnić to, co jest o Mnie napisane w Prawie Mojżesza, pismach proroków i w Psalmach.</verse>
				<verse number="45">Wtedy rozjaśnił ich umysły, by to wszystko zrozumieli.</verse>
				<verse number="46">I dodał: —Napisane jest, że Mesjasz będzie cierpiał, że umrze i trzeciego dnia powstanie z martwych.</verse>
				<verse number="47">Wszystkie narody, począwszy od Jerozolimy, będą w Jego imieniu wzywane do opamiętania i przyjęcia odpuszczenia grzechów.</verse>
				<verse number="48">Wy jesteście świadkami spełnienia się tych proroctw.</verse>
				<verse number="49">Już niedługo ześlę wam to, co obiecał mój Ojciec. Na razie pozostańcie tu, w mieście, aż napełni was moc z nieba.</verse>
				<verse number="50">Potem wyprowadził uczniów z miasta w stronę Betanii. Wzniósł ręce i pobłogosławił ich.</verse>
				<verse number="51">Czyniąc to, zaczął unosić się w górę i tak odszedł do nieba.</verse>
				<verse number="52">Oni zaś oddali Mu pokłon i pełni radości powrócili do Jerozolimy,</verse>
				<verse number="53">gdzie przez cały czas przebywali w świątyni i wielbili Boga.</verse>
			</chapter>
		</book>
		<book number="43">
			<chapter number="1">
				<verse number="1">Na początku było Słowo. Było ono u Boga i było Bogiem.</verse>
				<verse number="2">Od samego początku było razem z Bogiem.</verse>
				<verse number="3">Ono powołało wszystko do istnienia. I nic, co zostało stworzone, nie zaistniało bez Niego.</verse>
				<verse number="4">W Nim było życie, a życie jest dla ludzi światłem.</verse>
				<verse number="5">To Światło świeci w ciemnościach, a mrok nie był w stanie Go pochłonąć.</verse>
				<verse number="6">Bóg posłał swojego człowieka, imieniem Jan,</verse>
				<verse number="7">aby powiedział ludziom o prawdziwym Świetle i aby dzięki niemu wszyscy uwierzyli.</verse>
				<verse number="8">Sam Jan nie był Światłem, lecz miał o Nim opowiedzieć.</verse>
				<verse number="9">I nadeszło prawdziwe Światło, które oświeca każdego człowieka, przychodzącego na świat.</verse>
				<verse number="10">Pojawiło się na świecie, który dzięki Niemu powstał, ale świat Go nie rozpoznał.</verse>
				<verse number="11">Przyszło do swojej własności, ale swoi Go nie przyjęli.</verse>
				<verse number="12">Tym jednak, którzy Je przyjęli, i uwierzyli Mu dało prawo stać się dziećmi Bożymi,</verse>
				<verse number="13">które narodziły się nie fizycznie —w wyniku namiętności czy ludzkich planów—ale z Boga.</verse>
				<verse number="14">Słowo stało się ciałem i jako człowiek zamieszkało wśród nas. Ujrzeliśmy więc Jego chwałę—chwałę, jaką Ojciec obdarzył swojego jedynego Syna, pełnego łaski i prawdy.</verse>
				<verse number="15">Jan Chrzciciel powiedział o Nim, wołając do zebranych wokół niego ludzi: —To właśnie o Nim mówiłem: „Nadchodzi ktoś większy ode mnie, bo istniał wcześniej niż ja!”.</verse>
				<verse number="16">Z Jego bogactwa wszyscy otrzymaliśmy wiele łask.</verse>
				<verse number="17">Mojżesz dał nam Prawo, natomiast dzięki Jezusowi Chrystusowi nadeszła łaska i prawda.</verse>
				<verse number="18">Boga nikt nigdy nie widział, a pokazał Go nam Jedyny Syn—Bóg, który stanowi jedno z Ojcem.</verse>
				<verse number="19">Żydowscy przywódcy z Jerozolimy wysłali do Jana Chrzciciela kapłanów i ich pomocników z pytaniem: —Kim właściwie jesteś?</verse>
				<verse number="20">Wtedy on jednoznacznie i dobitnie odpowiedział: —Nie jestem Mesjaszem!</verse>
				<verse number="21">—No to kim? Eliaszem?—pytali. —Nie. —To może prorokiem? —Też nie—odpowiedział Jan.</verse>
				<verse number="22">—Kim więc jesteś? Co mamy powiedzieć tym, którzy nas wysłali? Co możesz o sobie powiedzieć?—dopytywali go.</verse>
				<verse number="23">—Jak powiedział prorok Izajasz: „Jestem głosem wołającego na pustyni: Przygotujcie Panu drogę!”—odrzekł Jan.</verse>
				<verse number="24">Niektórzy wysłannicy, należący do ugrupowania faryzeuszy,</verse>
				<verse number="25">zapytali go: —Dlaczego więc chrzcisz, skoro nie jesteś ani Mesjaszem, ani Eliaszem, ani prorokiem?</verse>
				<verse number="28">Miało to miejsce po drugiej stronie Jordanu, w Betanii, gdzie Jan udzielał ludziom chrztu.</verse>
				<verse number="29">Następnego dnia Jan ujrzał nadchodzącego Jezusa i rzekł: —Oto Baranek, którego Bóg złoży w ofierze, aby usunąć grzech świata!</verse>
				<verse number="30">To Jego miałem na myśli mówiąc, że „nadchodzi ktoś większy ode mnie, bo istniał wcześniej niż ja!”.</verse>
				<verse number="31">Nie wiedziałem, że to On, ale po to właśnie przyszedłem i zacząłem chrzcić ludzi, aby ogłosić Izraelowi Jego nadejście.</verse>
				<verse number="32">Jan kontynuował: —Widziałem Ducha, który zstąpił na Niego z nieba jak gołąb.</verse>
				<verse number="33">Nie wiedziałem, że to On, ale Bóg, który mnie posłał, abym zanurzał ludzi w wodzie, powiedział: „Ten, na którego zstąpi Duch i spocznie na Nim, będzie zanurzał ludzi w Duchu Świętym”.</verse>
				<verse number="34">Widziałem to i dlatego oświadczam, że On jest Synem Boga!</verse>
				<verse number="35">Następnego dnia Jan stał z dwoma uczniami.</verse>
				<verse number="36">Gdy zobaczył idącego Jezusa, powiedział: —Oto Baranek, którego Bóg złoży w ofierze!</verse>
				<verse number="37">Obaj uczniowie usłyszeli to i poszli za Jezusem.</verse>
				<verse number="38">On obejrzał się i widząc, że za Nim idą, zapytał: —Czego szukacie? —Rabbi! (to znaczy: „Nauczycielu!”). Gdzie się zatrzymałeś na nocleg?—zapytali.</verse>
				<verse number="39">—Chodźcie i zobaczcie—odpowiedział Jezus. Poszli więc z Nim, a ponieważ było już około czwartej po południu, zostali u Niego do końca dnia.</verse>
				<verse number="40">Jednym z nich był Andrzej, brat Szymona Piotra.</verse>
				<verse number="41">Odszukał on później Szymona i powiedział: —Znaleźliśmy Mesjasza! (to znaczy: „Chrystusa”).</verse>
				<verse number="42">I zaprowadził go do Jezusa, a On spojrzał na niego i rzekł: —Ty jesteś Szymon, syn Jana. Ale od teraz będziesz się nazywał Kefas (to znaczy: „Piotr”—„skała”).</verse>
				<verse number="43">Następnego dnia Jezus postanowił pójść do Galilei. Po drodze spotkał Filipa i rzekł do niego: —Chodź ze Mną.</verse>
				<verse number="44">Filip pochodził z Betsaidy, rodzinnego miasteczka Andrzeja i Piotra.</verse>
				<verse number="45">Spotkał on później Natanaela i powiedział mu: —Znaleźliśmy Tego, o którym pisał Mojżesz i prorocy! To Jezus, syn Józefa z Nazaretu!</verse>
				<verse number="46">—Z Nazaretu?!—zdziwił się Natanael. —Czy stamtąd może pochodzić coś dobrego? —Sam się przekonaj!—odrzekł Filip.</verse>
				<verse number="47">Gdy zbliżali się do Jezusa, On zobaczył Natanaela i powiedział: —Oto prawdziwy Izraelita, w którym nie ma fałszu.</verse>
				<verse number="48">—Skąd mnie znasz?—zdumiał się Natanael. —Widziałem cię pod drzewem figowym, zanim spotkał cię Filip—odrzekł Jezus.</verse>
				<verse number="49">—Nauczycielu! Jesteś Synem Boga! Jesteś Królem Izraela!</verse>
				<verse number="50">—Wierzysz w to, ponieważ powiedziałem, że widziałem cię, gdy byłeś pod drzewem figowym?—odparł Jezus. —Ujrzysz jeszcze więcej!</verse>
				<verse number="51">Zapewniam was: Zobaczycie otwarte niebo i aniołów Boga wstępujących i zstępujących na Mnie, Syna Człowieczego.</verse>
			</chapter>
			<chapter number="2">
				<verse number="1">Dwa dni później, w Kanie Galilejskiej, odbywało się wesele, w którym uczestniczyła matka Jezusa.</verse>
				<verse number="2">Zaproszono na nie również Jezusa i Jego uczniów.</verse>
				<verse number="3">I zdarzyło się tak, że zabrakło wina. Matka powiedziała o tym Jezusowi: —Nie mają już wina.</verse>
				<verse number="4">—To chyba nie jest ani mój, ani twój problem—odpowiedział. —Jeszcze nie przyszła na Mnie pora.</verse>
				<verse number="5">Ona jednak poleciła służbie: —Zróbcie wszystko, co wam powie.</verse>
				<verse number="6">A stało tam sześć kamiennych dzbanów, przygotowanych do żydowskiego obrzędu oczyszczenia. Każdy z nich mógł pomieścić jakieś osiemdziesiąt lub sto litrów.</verse>
				<verse number="7">Jezus powiedział więc: —Napełnijcie je wodą. A gdy słudzy nalali wody aż po brzegi, dodał:</verse>
				<verse number="8">—Zaczerpnijcie teraz i zanieście gospodarzowi wesela.</verse>
				<verse number="9">Gdy gospodarz skosztował wody przemienionej w wino (nie wiedząc, skąd się wzięło, choć słudzy wiedzieli), zawołał pana młodego i rzekł:</verse>
				<verse number="10">—Zazwyczaj najpierw podaje się lepsze wino. Później, gdy goście już sobie podpiją—trochę gorsze. A ty najlepsze zostawiłeś na koniec.</verse>
				<verse number="11">W ten oto sposób w Kanie Galilejskiej Jezus dokonał pierwszego cudu. Objawił przez to swoją chwałę i uwierzyli w Niego Jego uczniowie.</verse>
				<verse number="12">Po weselu, razem z matką, braćmi i uczniami udał się na kilka dni do Kafarnaum.</verse>
				<verse number="13">Ponieważ zbliżało się święto Paschy, Jezus poszedł do Jerozolimy.</verse>
				<verse number="14">W świątyni natknął się na kupców sprzedających bydło, owce i gołębie ofiarne. Spotkał tam też ludzi zajmujących się wymianą pieniędzy.</verse>
				<verse number="15">Zrobił więc sobie bicz ze sznurów i zaczął wszystkich wyganiać ze świątyni—zwierzęta też. Powywracał stoły wymieniających pieniądze i porozrzucał monety.</verse>
				<verse number="16">Sprzedającym gołębie rozkazał: —Zabierajcie się stąd! Nie róbcie targowiska z domu mojego Ojca!</verse>
				<verse number="17">Wtedy uczniowie przypomnieli sobie słowa Pisma: „Jestem pochłonięty troską o Twój dom”.</verse>
				<verse number="18">Żydowscy przywódcy dopytywali Jezusa: —Jakim prawem wyrzuciłeś ze świątyni sprzedawców? Czy uwiarygodnisz to jakimś znakiem z nieba?</verse>
				<verse number="19">—Tak—odpowiedział Jezus. —Zburzcie tę świątynię, a Ja w trzy dni ją odbuduję.</verse>
				<verse number="20">—Co takiego?!—wykrzyknęli. —Budowano ją czterdzieści sześć lat, a ty odbudujesz ją w trzy dni?!</verse>
				<verse number="21">Lecz Jezus, mówiąc o świątyni, miał na myśli własne ciało.</verse>
				<verse number="22">Gdy zmartwychwstał, uczniowie przypomnieli sobie tę wypowiedź i uwierzyli Pismu i słowom Jezusa.</verse>
				<verse number="23">W czasie tego święta wielu ludzi uwierzyło w Niego. Widzieli bowiem cuda, jakie czynił w Jerozolimie.</verse>
				<verse number="24">Ale Jezus nie ufał im, bo znał serca wszystkich ludzi.</verse>
				<verse number="25">Nie potrzebował też, aby ktoś Go przekonywał o swoich intencjach. Dokładnie bowiem wiedział, co się kryje w każdym człowieku.</verse>
			</chapter>
			<chapter number="3">
				<verse number="1">Wśród faryzeuszy był pewien człowiek imieniem Nikodem, który był żydowskim przywódcą.</verse>
				<verse number="2">Pewnej nocy przyszedł do Jezusa i powiedział: —Nauczycielu! Wiemy, że zostałeś posłany przez Boga, bo nikt nie mógłby czynić takich cudów, jakie Ty czynisz, gdyby On go nie posłał.</verse>
				<verse number="3">—Zapewniam cię—rzekł Jezus—że jeśli się ktoś nie narodzi na nowo, nie ujrzy królestwa Bożego.</verse>
				<verse number="4">—Urodzić się na nowo?—zdumiał się Nikodem. —Będąc starcem? Czy można powtórnie wejść do łona matki i urodzić się?</verse>
				<verse number="5">—Jeszcze raz cię zapewniam—powtórzył Jezus—że jeśli człowiek nie narodzi się z wody i z Ducha, nie wejdzie do królestwa Bożego.</verse>
				<verse number="6">Kto się narodził fizycznie, żyje tylko fizycznie. Kto się jednak narodził z Ducha, żyje także duchowo!</verse>
				<verse number="7">Nie dziw się więc, że powiedziałem, iż trzeba się narodzić na nowo.</verse>
				<verse number="8">Wiatr wieje, gdzie chce. Słyszysz go, ale nie wiesz, skąd i dokąd wieje. Podobnie jest z narodzeniem z Ducha—widzisz skutki, ale nie widzisz przyczyny.</verse>
				<verse number="9">—Ale jak to się dzieje?—pytał dalej Nikodem.</verse>
				<verse number="10">—Jesteś nauczycielem narodu i nie wiesz tego?—odparł Jezus.</verse>
				<verse number="11">—Zapewniam cię, że mówię o tym, co dobrze znam i co sam widziałem, ale wy nie uznajecie tego.</verse>
				<verse number="12">Jeśli nie wierzycie w to, co mówię o sprawach ziemskich, to jak uwierzycie w to, co powiem o sprawach niebiańskich?</verse>
				<verse number="13">Nikt jednak nie wstąpił do nieba oprócz Mnie, Syna Człowieczego. Stamtąd bowiem przyszedłem.</verse>
				<verse number="14">Podobnie jak wąż, który na pustyni został podniesiony w górę przez Mojżesza, tak i Ja, Syn Człowieczy, również muszę zostać podniesiony w górę,</verse>
				<verse number="15">aby każdy, kto Mi uwierzy, otrzymał życie wieczne.</verse>
				<verse number="16">Tak bowiem Bóg ukochał świat, że oddał swojego jedynego Syna, aby każdy, kto Mu uwierzy, nie zginął, ale miał życie wieczne.</verse>
				<verse number="17">Bóg nie posłał Syna, aby potępił świat, lecz aby go zbawił.</verse>
				<verse number="18">Ten, kto Mu wierzy, nie podlega potępieniu. Ale ten, kto Mu nie wierzy, już został osądzony, bo nie uwierzył jedynemu Synowi Bożemu.</verse>
				<verse number="19">Wyrok taki zapadł dlatego, że chociaż na świat przyszło światło, ludzie bardziej pokochali ciemność, bo ich czyny były złe.</verse>
				<verse number="20">Ten, kto czyni zło, nienawidzi światła i nie zbliża się do niego, aby nie wyszły na jaw jego czyny.</verse>
				<verse number="21">Kto zaś postępuje zgodnie z prawdą, zbliża się do światła, aby ujawniły się jego czyny, które podobają się Bogu.</verse>
				<verse number="22">Jakiś czas później Jezus wraz z uczniami udał się na tereny Judei. Zatrzymał się tam i udzielał ludziom chrztu.</verse>
				<verse number="23">Niedaleko Salim, w Ainon, przebywał również Jan Chrzciciel. On także chrzcił, bo w tych okolicach było dużo wody i wielu ludzi przychodziło do niego, aby ich w niej zanurzył.</verse>
				<verse number="24">W tym czasie Jan był bowiem jeszcze na wolności.</verse>
				<verse number="25">Pewnego dnia ktoś posprzeczał się z uczniami Jana o sprawy dotyczące rytualnych oczyszczeń.</verse>
				<verse number="26">Przyszli więc do Jana i zapytali: —Nauczycielu! Ten, którego spotkałeś na drugim brzegu Jordanu i o którym powiedziałeś, że jest Mesjaszem, także chrzci i teraz wszyscy idą do Niego.</verse>
				<verse number="27">—Nikt nie może wziąć czegoś, czego nie otrzymał z nieba—odpowiedział Jan.</verse>
				<verse number="28">—Sami możecie potwierdzić, że powiedziałem: „Nie jestem Mesjaszem. Zostałem tylko wysłany przed Nim”.</verse>
				<verse number="29">Panna młoda należy przecież do pana młodego. A przyjaciel pana młodego cieszy się z tego, że może przy nim stać i słuchać go. Obecnie w całej pełni doświadczam takiej właśnie radości.</verse>
				<verse number="30">Teraz On będzie się stawał coraz ważniejszy, ja zaś muszę schodzić ze sceny.</verse>
				<verse number="31">Ten, kto przychodzi z góry, przewyższa wszystkich. Ten zaś, kto pochodzi z ziemi, jest ograniczony do rzeczy ziemskich.</verse>
				<verse number="32">Ten, kto przybywa z nieba, mówi o tym, co widział i słyszał w niebie. Ludzie nie chcą Go słuchać,</verse>
				<verse number="33">ci jednak, którzy Mu uwierzyli, uznali, że Bóg mówi prawdę.</verse>
				<verse number="34">Ten bowiem, kto został wysłany przez Boga, przemawia w Jego imieniu. A Bóg w pełni obdarza Go swoim Duchem.</verse>
				<verse number="35">Ojciec kocha Syna i wszystko Mu powierzył.</verse>
				<verse number="36">Ten, kto wierzy Synowi Bożemu, ma życie wieczne. Ten zaś, kto Mu nie wierzy, nawet nie ujrzy tego życia—przeciwnie: zobaczy gniew Boga.</verse>
			</chapter>
			<chapter number="4">
				<verse number="1">Wkrótce Jezus otrzymał wiadomość, że faryzeusze już wiedzą, iż pozyskuje i chrzci więcej uczniów niż Jan</verse>
				<verse number="2">(chociaż Jezus osobiście nikogo nie chrzcił, ale czynili to Jego uczniowie).</verse>
				<verse number="3">Dlatego opuścił Judeę i skierował się do Galilei.</verse>
				<verse number="4">Chciał jednak przejść przez Samarię.</verse>
				<verse number="5">Zbliżył się więc do samarytańskiego miasteczka Sychar, położonego w pobliżu terenów, które dawno temu patriarcha Jakub przekazał swojemu synowi, Józefowi.</verse>
				<verse number="6">Znajdowała się tam studnia Jakuba. Zmęczony drogą, Jezus usiadł przy niej, a było to samo południe.</verse>
				<verse number="7">Wtedy właśnie przyszła tam po wodę pewna Samarytanka. Jezus poprosił ją: —Możesz dać Mi się napić?</verse>
				<verse number="8">Uczniowie w tym czasie poszli do miasteczka kupić coś do jedzenia.</verse>
				<verse number="9">Kobieta odrzekła: —Prosisz mnie o wodę?! Przecież Żydzi i Samarytanie nawet z sobą nie rozmawiają.</verse>
				<verse number="10">—Gdybyś wiedziała, jak wspaniały dar przygotował Bóg dla ludzi oraz kto do ciebie mówi, prosiłabyś Go, a dałby ci wodę życia—odpowiedział Jezus.</verse>
				<verse number="11">—Panie, przecież nie masz nawet czym zaczerpnąć wody, a studnia jest głęboka. Skąd więc weźmiesz tę wodę życia?</verse>
				<verse number="12">Czyżbyś był większy od naszego przodka Jakuba, który dał nam tę studnię? On sam pił z niej wodę, a także jego dzieci oraz całe jego stada.</verse>
				<verse number="13">—Każdy, kto pije tę wodę, po jakimś czasie znowu będzie mieć pragnienie—odrzekł Jezus.</verse>
				<verse number="14">—Ale kto napije się mojej wody, już nigdy nie będzie spragniony. Wręcz przeciwnie! Moja woda wytryśnie z niego i stanie się źródłem życia wiecznego.</verse>
				<verse number="15">—Panie, daj mi więc tej wody—poprosiła kobieta—abym już nie była spragniona i nie musiała przychodzić do tej studni.</verse>
				<verse number="16">—Idź najpierw i przyprowadź męża—rzekł do niej Jezus.</verse>
				<verse number="17">—Nie mam męża—odparła. —Słusznie mówisz: „Nie mam męża”.</verse>
				<verse number="18">Miałaś bowiem pięciu mężów, a mężczyzna, z którym teraz żyjesz, nie jest twoim mężem. Powiedziałaś więc prawdę.</verse>
				<verse number="19">—Panie, widzę, że jesteś prorokiem!—powiedziała.</verse>
				<verse number="20">—Nasi przodkowie czcili Boga na tej górze. A wy, Żydzi, twierdzicie, że Jerozolima jest właściwym miejscem oddawania Mu czci.</verse>
				<verse number="21">—Uwierz Mi, kobieto, że nadchodzi czas, gdy ani na tej górze, ani w Jerozolimie nie będziecie czcili Ojca.</verse>
				<verse number="22">Wy nie wiecie, kim jest Ten, komu oddajecie cześć. My znamy Go, bo zbawienie wywodzi się od Żydów.</verse>
				<verse number="23">Nadchodzi jednak czas—właściwie już nadszedł—gdy prawdziwi czciciele Ojca będą oddawać Mu cześć w duchu i w prawdzie. Właśnie takich czcicieli On pragnie.</verse>
				<verse number="24">Bóg jest duchem. Dlatego ci, którzy oddają Mu cześć, mają to robić w duchu i w prawdzie.</verse>
				<verse number="25">—Wiem, że pewnego dnia ma przyjść Mesjasz (to znaczy: „Chrystus”)—odrzekła kobieta. —A gdy On nadejdzie, wszystko nam wyjaśni.</verse>
				<verse number="26">—Właśnie z Nim rozmawiasz! To Ja Nim jestem—odpowiedział Jezus.</verse>
				<verse number="27">W tym momencie nadeszli uczniowie i zdziwili się, że Jezus rozmawia z samarytańską kobietą. Żaden z nich jednak nie zapytał: „Po co z nią rozmawiasz?”.</verse>
				<verse number="28">Ona zaś zostawiła dzban i pobiegła do miasteczka, wołając:</verse>
				<verse number="29">—Chodźcie zobaczyć człowieka, który powiedział mi wszystko, co zrobiłam w życiu! To musi być Mesjasz!</verse>
				<verse number="30">Mieszkańcy wyszli więc z miasteczka i szli zobaczyć Jezusa.</verse>
				<verse number="31">Tymczasem uczniowie zachęcali Go: —Nauczycielu! Zjedz coś.</verse>
				<verse number="32">—Ja mam pokarm, o którym nie wiecie—odpowiedział.</verse>
				<verse number="33">—Czyżby ktoś przyniósł Mu jedzenie?—zastanawiali się między sobą.</verse>
				<verse number="34">—Moim pokarmem jest wypełnianie woli Tego, który Mnie posłał, i wykonywanie Jego dzieła—odparł Jezus.</verse>
				<verse number="35">—Czy nie mówicie: Już za cztery miesiące zaczną się żniwa? Ja wam mówię: Rozejrzyjcie się dookoła i zobaczcie, że pola już teraz są gotowe do żniw.</verse>
				<verse number="36">Żniwiarz odbiera zapłatę za pracę i zbiera wieczny plon. A ten, który siał, cieszy się razem z nim.</verse>
				<verse number="37">Prawdziwe jest powiedzenie: „Jeden sieje, drugi zbiera”.</verse>
				<verse number="38">Oto posłałem was do zbierania tego, czego nie sialiście. Inni się przy tym napracowali, a wy zbieracie plon ich pracy.</verse>
				<verse number="39">Wielu Samarytan z tego miasteczka uwierzyło Jezusowi dzięki słowom kobiety: „Powiedział mi wszystko, co zrobiłam w życiu!”.</verse>
				<verse number="40">Gdy więc przyszli do Niego, prosili, żeby się u nich zatrzymał. Został więc tam dwa dni.</verse>
				<verse number="41">Oni zaś słuchali Jego nauki i jeszcze więcej z nich uwierzyło Mu.</verse>
				<verse number="42">Kobiecie zaś mówili: „Wierzymy teraz nie tylko dzięki twoim słowom. Sami bowiem Go słyszeliśmy i wiemy, że to właśnie On jest Zbawicielem świata”.</verse>
				<verse number="43">Po upływie dwóch dni Jezus udał się do Galilei,</verse>
				<verse number="44">mówił bowiem, że prorok nie może znaleźć szacunku we własnej ojczyźnie.</verse>
				<verse number="45">Mieszkańcy Galilei przyjęli Go z otwartymi ramionami. Byli bowiem w Jerozolimie na święcie Paschy i widzieli wszystko, czego tam dokonał.</verse>
				<verse number="46">Jezus ponownie poszedł do Kany Galilejskiej, gdzie poprzednio przemienił wodę w wino. W pobliskim Kafarnaum mieszkał pewien urzędnik państwowy, którego syn akurat poważnie chorował.</verse>
				<verse number="47">Usłyszał on wcześniej, że Jezus zmierza z Judei do Galilei. Przyszedł więc do Kany i błagał Go, aby udał się do Kafarnaum i uzdrowił jego umierającego syna.</verse>
				<verse number="48">Jezus rzekł do niego: —Jeśli nie zobaczycie cudów, nie uwierzycie Mi.</verse>
				<verse number="49">—Panie, zechciej przyjść, zanim moje dziecko umrze—błagał urzędnik.</verse>
				<verse number="50">—Wracaj do domu! Twój syn będzie żył—odpowiedział Jezus. Urzędnik uwierzył Jezusowi na słowo i odszedł.</verse>
				<verse number="51">Gdy był jeszcze w drodze, wybiegli mu na spotkanie słudzy z wieścią, że jego syn wyzdrowiał.</verse>
				<verse number="52">Zapytał więc, o której godzinie poczuł się lepiej. —Wczoraj o pierwszej po południu spadła mu gorączka—odpowiedzieli.</verse>
				<verse number="53">Ojciec uświadomił sobie wówczas, że właśnie o tej godzinie Jezus powiedział mu: „Twój syn będzie żył”. Wtedy on sam i cały jego dom uwierzył Jezusowi.</verse>
				<verse number="54">Był to drugi cud Jezusa od Jego powrotu z Judei do Galilei.</verse>
			</chapter>
			<chapter number="5">
				<verse number="1">Nadeszło kolejne żydowskie święto i Jezus udał się do Jerozolimy.</verse>
				<verse number="2">Obok Owczej Bramy znajdowała się w mieście sadzawka otoczona pięcioma krużgankami, zwana po hebrajsku Betezda.</verse>
				<verse number="3">Leżało tam wielu chorych—niewidomych, kalekich i sparaliżowanych.</verse>
				<verse number="4">A anioł Pana zstępował od czasu do czasu do sadzawki i poruszał wodę.</verse>
				<verse number="5">Był tam również pewien człowiek, który chorował od trzydziestu ośmiu lat.</verse>
				<verse number="6">Zobaczywszy go, Jezus od razu poznał, że choruje od bardzo długiego czasu. I zapytał go: —Czy chcesz wyzdrowieć?</verse>
				<verse number="7">—Panie, nie mam nikogo, kto by mi pomógł wejść do sadzawki, gdy anioł poruszy wodę. Zanim dojdę, ktoś inny mnie wyprzedza i doznaje uzdrowienia.</verse>
				<verse number="8">—Wstań, zwiń swoją matę i chodź o własnych siłach!—rzekł Jezus.</verse>
				<verse number="9">I człowiek ten natychmiast wyzdrowiał. Zwinął matę i zaczął chodzić. A był to akurat święty dzień szabatu.</verse>
				<verse number="10">Gdy żydowscy przywódcy zobaczyli go, powiedzieli: —Jest szabat! Nie wolno ci nosić maty! To wbrew przykazaniom!</verse>
				<verse number="11">—To człowiek, który mnie uzdrowił, powiedział: „Zwiń matę i chodź”—odrzekł uzdrowiony.</verse>
				<verse number="12">—Kto ośmielił się coś takiego ci rozkazać?—dociekali.</verse>
				<verse number="13">Uzdrowiony nie potrafił odpowiedzieć, bo Jezus zniknął w otaczającym ich tłumie.</verse>
				<verse number="14">Jakiś czas potem Jezus odnalazł go w świątyni i powiedział: —Wyzdrowiałeś. Teraz nie grzesz, żeby nie spotkało cię coś gorszego!</verse>
				<verse number="15">Wówczas człowiek ten udał się do przywódców i oznajmił im, że to Jezus go uzdrowił.</verse>
				<verse number="16">Wtedy oni zaczęli oskarżać Jezusa, że uczynił to w szabat.</verse>
				<verse number="17">Ale On odpowiedział im: —Mój Ojciec teraz działa, więc Ja również działam.</verse>
				<verse number="18">Na te słowa jeszcze bardziej utwierdzili się w zamiarze zabicia Go. Nie tylko bowiem łamał przepisy dotyczące szabatu, ale Boga nazywał swoim Ojcem, czyniąc się w ten sposób równym Bogu.</verse>
				<verse number="19">Jezus powiedział więc: —Zapewniam was: Syn Boży sam z siebie niczego nie może uczynić. Robi tylko to, co widzi u Ojca. Co więc czyni Ojciec, to robi i Syn.</verse>
				<verse number="20">Ojciec kocha Syna i pokazuje Mu wszystko, czego sam dokonuje. Z resztą pokaże Mu jeszcze większe dzieła, abyście Go podziwiali.</verse>
				<verse number="21">Podobnie jak Ojciec wskrzesza umarłych i daje im życie, tak i Syn daje życie tym, którym sam chce.</verse>
				<verse number="22">Ojciec nikogo też nie sądzi, bo wszelki sąd przekazał Synowi,</verse>
				<verse number="23">aby wszyscy ludzie czcili Go tak, jak czczą Ojca. Kto więc nie czci Syna, nie czci również Ojca, który Go posłał.</verse>
				<verse number="24">Zapewniam was: Każdy, kto Mnie słucha i wierzy Ojcu, który Mnie posłał, ma życie wieczne. Nie zostanie potępiony, bo przeszedł już ze śmierci do życia.</verse>
				<verse number="25">Zapewniam was również, że zbliża się czas, a właściwie już nadszedł, gdy umarli usłyszą głos Syna Bożego, a ci którzy usłyszą—ożyją.</verse>
				<verse number="26">Ojciec, który ma w sobie życie, dał je Synowi, aby i On je miał.</verse>
				<verse number="27">Dał Mu też władzę sądzenia, ponieważ jest On Synem Człowieczym.</verse>
				<verse number="28">Nie dziwcie się temu, ponieważ nadchodzi czas, gdy wszyscy umarli usłyszą Jego głos.</verse>
				<verse number="29">I powstaną z martwych: ci, którzy dobrze postępowali—do wiecznego życia; ci zaś, którzy popełniali zło—na sąd.</verse>
				<verse number="30">Ja niczego nie czynię sam z siebie. Osądzam tak, jak Mi mówi Ojciec, i mój osąd jest sprawiedliwy, gdyż nie kieruję się swoją wolą, lecz wolą Tego, który Mnie posłał.</verse>
				<verse number="31">Gdybym sam przedstawiał dowody na swój temat, nie byłbym wiarygodny—kontynuował Jezus.</verse>
				<verse number="32">—Dowody takie przedstawia jednak Ojciec, a On jest przecież prawdomówny.</verse>
				<verse number="33">Wysłaliście do Jana Chrzciciela ludzi z pytaniem o Mnie, a on powiedział wam prawdę.</verse>
				<verse number="34">Nie polegam jednak na dowodach od ludzi. Wspominam o tym tylko po to, abyście dostąpili zbawienia.</verse>
				<verse number="35">Jan był płonąca lampą, a wy cieszyliście się jego światłem.</verse>
				<verse number="36">Istnieją jednak większe dowody niż słowa Jana. Są to czyny zlecone mi przez Ojca, których Ja dokonuję. Potwierdzają one, że zostałem przez Niego posłany.</verse>
				<verse number="37">Potwierdził to również sam Ojciec! Wy jednak nigdy nie słyszeliście Jego głosu ani Go nie widzieliście.</verse>
				<verse number="38">Nie przyjęliście też Jego słowa, bo nie wierzycie Temu, którego On posłał.</verse>
				<verse number="39">Studiujecie Pisma, bo wydaje się wam, że odnajdziecie w nich życie wieczne. A one przecież mówią o Mnie!</verse>
				<verse number="40">Wy jednak nie chcecie do Mnie przyjść, aby otrzymać to życie.</verse>
				<verse number="41">Ja nie potrzebuję uznania ze strony ludzi.</verse>
				<verse number="42">I wiem, że nie macie w sobie Bożej miłości.</verse>
				<verse number="43">Przyszedłem do was w imieniu Ojca, lecz odrzucacie Mnie. Jeśli jednak ktoś przychodzi we własnym imieniu, chętnie go słuchacie.</verse>
				<verse number="44">Nic dziwnego, że nie możecie uwierzyć! Zabiegacie o ludzki szacunek, zupełnie nie troszcząc się o uznanie w oczach Boga.</verse>
				<verse number="45">Ale nie myślcie, że to Ja będę was obwiniał przed Ojcem. Oskarży was Mojżesz, w którym pokładacie nadzieję na wieczność.</verse>
				<verse number="46">Gdybyście bowiem naprawdę mu wierzyli, uwierzylibyście i Mnie, gdyż on pisał właśnie o Mnie.</verse>
				<verse number="47">Ale jak możecie uwierzyć moim słowom, skoro nie wierzycie nawet jego pismom?</verse>
			</chapter>
			<chapter number="6">
				<verse number="1">Potem Jezus przeprawił się na drugą stronę Jeziora Galilejskiego, zwanego też Jeziorem Tyberiadzkim.</verse>
				<verse number="2">Towarzyszyły Mu tłumy, bo ludzie widzieli, jak w cudowny sposób uzdrawiał chorych.</verse>
				<verse number="3">Jezus wszedł na górę i usiadł tam ze swoimi uczniami.</verse>
				<verse number="4">A zbliżało się wtedy żydowskie święto Paschy.</verse>
				<verse number="5">Gdy Jezus rozejrzał się i zobaczył, nadchodzące ogromne tłumy ludzi, powiedział do Filipa: —Gdzie kupimy chleb, aby ci ludzie mogli coś zjeść?</verse>
				<verse number="6">Zapytał o to, aby wystawić go na próbę. Wiedział bowiem, co ma robić.</verse>
				<verse number="7">—Nawet fortuna nie wystarczyłaby, aby każdy mógł dostać chociaż kawałek chleba—odrzekł Filip.</verse>
				<verse number="8">Wtedy do rozmowy włączył się inny uczeń—Andrzej, brat Szymona Piotra:</verse>
				<verse number="9">—Jest tu chłopiec, który ma pięć jęczmiennych chlebów i dwie ryby. Ale co to jest dla takiego tłumu?</verse>
				<verse number="10">—Każcie wszystkim usiąść!—powiedział Jezus. Ludzie usiedli więc na trawie, a samych tylko mężczyzn było tam około pięciu tysięcy.</verse>
				<verse number="11">Jezus wziął chleby, podziękował za nie Bogu i polecił rozdać je siedzącym—każdemu tyle, ile chciał. To samo zrobił z rybami.</verse>
				<verse number="12">Gdy już wszyscy się najedli, powiedział uczniom: —Pozbierajcie resztki, aby nic się nie zmarnowało.</verse>
				<verse number="13">I z pięciu jęczmiennych chlebów zebrano aż dwanaście koszy resztek chleba!</verse>
				<verse number="14">Gdy ludzie uświadomili sobie, jakiego cudu dokonał Jezus, zaczęli wołać: —To na pewno jest ten prorok, który miał nadejść!</verse>
				<verse number="15">Lecz Jezus zorientował się, że chcą Go zabrać i obwołać królem. Dlatego samotnie oddalił się na górę.</verse>
				<verse number="16">Wieczorem uczniowie zeszli na brzeg,</verse>
				<verse number="17">wsiedli do łodzi i popłynęli w kierunku Kafarnaum.</verse>
				<verse number="18">Wkrótce zerwał się silny wiatr i jezioro bardzo się wzburzyło.</verse>
				<verse number="19">Intensywnie wiosłując, przepłynęli jakieś pięć kilometrów. Nagle zobaczyli Jezusa idącego po wodzie i będącego już blisko łodzi. Przerazili się,</verse>
				<verse number="20">lecz On zawołał: —Nie bójcie się, to Ja!</verse>
				<verse number="21">Chcieli Go wziąć do łodzi, ale okazało się, że właśnie dobijają do brzegu—do miejsca, do którego płynęli.</verse>
				<verse number="22">Następnego dnia, tłum ludzi, zebrany na przeciwległym brzegu, zorientował się, że poza jedną łodzią, którą odpłynęli uczniowie, nie było innej. Wiedzieli też, że Jezus nie wsiadł do łodzi z uczniami, bo odpłynęli sami.</verse>
				<verse number="23">Tymczasem na miejsce, w którym Jezus nakarmił ludzi chlebem, przypłynęły z Tyberiady inne łodzie.</verse>
				<verse number="24">Gdy ludzie zauważyli, że nie ma ani Jezusa, ani uczniów, wsiedli do łodzi i popłynęli do Kafarnaum, aby Go odnaleźć.</verse>
				<verse number="25">Gdy Go znaleźli, zapytali: —Nauczycielu! Kiedy zdążyłeś tu przybyć?</verse>
				<verse number="26">—Zapewniam was, że szukacie Mnie nie dlatego, że ujrzeliście cud, lecz dlatego, że najedliście się do syta—odpowiedział Jezus.</verse>
				<verse number="27">—Starajcie się jednak nie o ten nietrwały pokarm, ale o pokarm dający życie wieczne, który Ja, Syn Człowieczy, mogę wam zapewnić. Po to właśnie posłał Mnie Bóg Ojciec!</verse>
				<verse number="28">—A co mamy zrobić, żeby wypełnić wolę Boga?—pytali.</verse>
				<verse number="29">—Wolą Boga jest to, abyście wierzyli Temu, którego On posłał—odparł Jezus.</verse>
				<verse number="30">—Jakiego cudu dokonasz więc, abyśmy mogli go zobaczyć i uwierzyć ci?</verse>
				<verse number="31">Nasi przodkowie codziennie jedli mannę na pustyni. Pismo mówi: „Dał im do jedzenia chleb z nieba”.</verse>
				<verse number="32">—Zapewniam was, że to nie Mojżesz dawał chleb z nieba—odrzekł Jezus—ale mój Ojciec daje wam teraz prawdziwy chleb z nieba.</verse>
				<verse number="33">Chlebem od Boga jest bowiem Ten, który przychodzi z nieba—to On daje światu życie.</verse>
				<verse number="34">—Panie, dawaj nam zawsze ten chleb—prosili Go.</verse>
				<verse number="35">—To Ja jestem chlebem życia!—odpowiedział Jezus. —Kto do Mnie przychodzi, nie będzie głodny. A kto wierzy Mi, nie zazna pragnienia.</verse>
				<verse number="36">Ale nie pierwszy raz o tym mówię, a wy patrzycie na Mnie i nadal nie wierzycie.</verse>
				<verse number="37">Jednak ci wszyscy, których dał Mi Ojciec, przyjdą do Mnie. A Ja nikogo z nich nie odtrącę.</verse>
				<verse number="38">Przyszedłem bowiem z nieba nie po to, aby działać na własną rękę, lecz żeby wypełnić wolę Ojca, który Mnie posłał.</verse>
				<verse number="39">On nie chce, abym kogoś stracił, ale pragnie, abym wszystkich ożywił w dniu ostatecznym.</verse>
				<verse number="40">Wolą mojego Ojca jest to, aby każdy, kto widzi Syna i wierzy Mu, miał życie wieczne i abym ożywił go w dniu ostatecznym.</verse>
				<verse number="41">Słysząc to, ludzie zaczęli się oburzać, ponieważ powiedział: „To Ja jestem chlebem, który zstąpił z nieba”.</verse>
				<verse number="42">—Przecież to tylko Jezus, syn Józefa!—wykrzykiwali. —Znamy jego ojca i matkę. Jak on może mówić: „Zstąpiłem z nieba?”.</verse>
				<verse number="43">—Dlaczego jesteście oburzeni?—zapytał Jezus.</verse>
				<verse number="44">—Nikt nie może do Mnie przyjść, jeśli nie zostanie przyprowadzony przez Ojca, który Mnie posłał. Tych zaś, którzy przyjdą do Mnie, ożywię w dniu ostatecznym.</verse>
				<verse number="45">W księgach proroków napisano przecież: „Oni wszyscy będą uczniami Boga”. Każdy więc, kto słuchał Ojca i uczył się od Niego, przyjdzie do Mnie.</verse>
				<verse number="46">Nie znaczy to, że ktokolwiek widział Boga Ojca—oprócz Tego, który od Niego przyszedł.</verse>
				<verse number="47">Raz jeszcze zapewniam was: Kto wierzy, ma życie wieczne!</verse>
				<verse number="48">Ja jestem chlebem życia!</verse>
				<verse number="49">Wasi przodkowie jedli wprawdzie mannę na pustyni, ale poumierali.</verse>
				<verse number="50">Natomiast każdy, kto je ten chleb z nieba, nie umrze.</verse>
				<verse number="51">To Ja jestem chlebem życia, przysłanym z nieba. Kto się nim posili, będzie żyć na wieki. Chlebem tym jest moje ciało, które poświęcam, aby dać światu życie.</verse>
				<verse number="52">Wtedy słuchający Go zaczęli się między sobą sprzeczać: —Jak on może dać nam do jedzenia swoje ciało?</verse>
				<verse number="53">—Zapewniam was: Jeżeli nie spożyjecie ciała i krwi Syna Człowieczego—odpowiedział Jezus—nie będziecie mieć w sobie życia.</verse>
				<verse number="54">Kto spożywa moje ciało i krew, już ma życie wieczne, a Ja go ożywię w dniu ostatecznym.</verse>
				<verse number="55">Ciało moje to prawdziwy pokarm, a moja krew to prawdziwy napój.</verse>
				<verse number="56">Kto spożywa moje ciało i krew, jest trwale połączony ze Mną, a Ja—z nim.</verse>
				<verse number="57">Ja żyję dzięki żyjącemu Ojcu, który Mnie posłał. Tak samo ten, kto się Mną karmi, będzie żyć dzięki Mnie.</verse>
				<verse number="58">To właśnie jest chleb z nieba—nie taki, jaki jedli wasi przodkowie i poumierali. Każdy, kto spożywa ten chleb, będzie żył wiecznie.</verse>
				<verse number="59">Tego wszystkiego Jezus nauczał w synagodze w Kafarnaum.</verse>
				<verse number="60">Słysząc to, wielu Jego uczniów, mówiło: —To jest zbyt trudne! Któż jest w stanie to pojąć?</verse>
				<verse number="61">Jezus wiedział, że im się to nie podoba. Spytał więc: —Jesteście zniechęceni tym?</verse>
				<verse number="62">Co w takim razie powiecie, gdy zobaczycie Mnie, Syna Człowieczego, wracającego tam, skąd przyszedłem?</verse>
				<verse number="63">Zrozumcie: to Duch daje życie—ludzkie wysiłki nie mają znaczenia. Słowa, które wam powiedziałem, pochodzą właśnie od Ducha i prowadzą do życia.</verse>
				<verse number="64">Ale niektórzy z was nadal Mi nie wierzą. Jezus od początku wiedział bowiem, kto Mu nie wierzy oraz kto Go zdradzi.</verse>
				<verse number="65">Powiedział więc: —To właśnie miałem na myśli, mówiąc, że nikt nie jest w stanie przyjść do Mnie, jeśli go nie przyprowadzi Ojciec.</verse>
				<verse number="66">Po tych słowach wielu uczniów opuściło Jezusa i już z Nim nie chodziło.</verse>
				<verse number="67">Wtedy On zwrócił się do Dwunastu: —Czy i wy chcecie odejść?</verse>
				<verse number="68">—Panie, a do kogo pójdziemy?—odpowiedział Szymon Piotr. —Twoje słowa prowadzą do życia wiecznego!</verse>
				<verse number="69">Uwierzyliśmy Ci i wiemy, że jesteś Świętym Synem Boga.</verse>
				<verse number="70">—Wybrałem was Dwunastu—rzekł Jezus—ale jeden z was jest sługą diabła.</verse>
				<verse number="71">Mówiąc to, miał na myśli Judasza, syna Szymona z Kariotu. To on bowiem, jako należący do grona Dwunastu, miał Go później zdradzić.</verse>
			</chapter>
			<chapter number="7">
				<verse number="1">Po tych wydarzeniach Jezus wędrował po Galilei. Nie chciał iść do Judei, ponieważ tamtejsi przywódcy chcieli Go zabić.</verse>
				<verse number="2">A zbliżało się kolejne żydowskie święto—Święto Namiotów.</verse>
				<verse number="3">Bracia Jezusa namawiali Go: —Rusz się stąd i idź do Judei! Niech i Twoi uczniowie zobaczą cuda.</verse>
				<verse number="4">Jeśli ktoś chce być sławny, nie może się kryć po kątach. Skoro naprawdę robisz takie rzeczy, niech Cię zobaczy cały świat.</verse>
				<verse number="5">Mówili tak, bo nie wierzyli Mu. Jezus odpowiedział im jednak:</verse>
				<verse number="6">—Mój czas jeszcze nie nadszedł, ale dla was każdy dzień jest dobry.</verse>
				<verse number="7">Świat nie ma powodu, aby was nienawidzić. Mnie nienawidzi, bo ujawniam jego złe czyny.</verse>
				<verse number="8">Idźcie więc na uroczystości. Ja na razie nie pójdę, bo jeszcze nie przyszła na Mnie pora.</verse>
				<verse number="9">Tak im odpowiedział i sam został w Galilei.</verse>
				<verse number="10">Gdy bracia udali się na święto, Jezus też tam przyszedł, ale nie jawnie.</verse>
				<verse number="11">Tymczasem przywódcy szukali Go w czasie uroczystości i wypytywali o Niego.</verse>
				<verse number="12">A wśród tłumów krążyły na Jego temat różne wieści. —To wspaniały człowiek!—twierdzili jedni. —Nieprawda! Manipuluje tłumem—mówili inni.</verse>
				<verse number="13">Jednak ze strachu przed przywódcami nikt nie mówił o Nim publicznie.</verse>
				<verse number="14">Mniej więcej w połowie wszystkich uroczystości Jezus wszedł do świątyni i zaczął otwarcie nauczać.</verse>
				<verse number="15">—Skąd on tak dobrze zna Pisma?—nie mogli wyjść z podziwu przywódcy. —Przecież nie ma wykształcenia!</verse>
				<verse number="16">—Ja nie głoszę własnej nauki, lecz słowo Boga, który Mnie posłał—odparł Jezus.</verse>
				<verse number="17">—Ten, kto jest gotów wypełniać Jego wolę, rozpozna, czy to, co mówię, pochodzi od Boga, czy sam to wymyśliłem.</verse>
				<verse number="18">Kto głosi własne poglądy, zabiega o uznanie dla siebie. Ale kto zabiega o uznanie dla tego, który go posłał, mówi prawdę i jest bez zarzutu.</verse>
				<verse number="19">Czy Mojżesz nie zostawił wam przykazań? Jednak nikt z was ich nie przestrzega. Chcecie Mnie zabić?</verse>
				<verse number="20">—Chyba oszalałeś! Kto chce cię zabić?—rozległy się głosy z tłumu.</verse>
				<verse number="21">—Oburzacie się, że dokonałem jednego cudu w szabat—mówił dalej Jezus.</verse>
				<verse number="22">—Mojżesz dał wam nakaz, aby dokonywać obrzezania, i już wasi przodkowie robili to nawet w szabat.</verse>
				<verse number="23">Skoro więc w tym świętym dniu dokonuje się tej małej czynności, żeby przestrzegać Prawa Mojżesza, to dlaczego oburzacie się na Mnie, że w szabat uzdrowiłem całego człowieka?</verse>
				<verse number="24">Nie oceniajcie po pozorach, ale bądźcie rzetelni w swoim osądzie.</verse>
				<verse number="25">Niektórzy z mieszkańców Jerozolimy mówili wtedy między sobą: —To chyba ten, którego planują zabić?</verse>
				<verse number="26">Dziwne, że teraz publicznie naucza i nie sprzeciwiają mu się. Może i nasi przywódcy doszli do wniosku, że on jest Mesjaszem?</verse>
				<verse number="27">Ale przecież wiemy, skąd on pochodzi. Gdy zaś przyjdzie Mesjasz, nikt nie będzie tego wiedział.</verse>
				<verse number="28">—Tak, znacie Mnie i wiecie, skąd jestem—zawołał podczas nauczania w świątyni Jezus. —Nie przyszedłem tu jednak z własnej inicjatywy. Posłał Mnie Ten, który jest prawdziwy, a którego wy nie znacie.</verse>
				<verse number="29">Ja Go znam, ponieważ byłem z Nim i to On Mnie posłał.</verse>
				<verse number="30">Wówczas przywódcy próbowali Go aresztować. Nikt jednak nie ośmielił się podnieść na Niego ręki, bo nie nadszedł jeszcze Jego czas.</verse>
				<verse number="31">Wtedy wielu spośród zgromadzonych uwierzyło Mu. —Czy można się spodziewać, że Mesjasz miałby uczynić więcej cudów niż On?—argumentowali.</verse>
				<verse number="32">Faryzeusze dowiedzieli się, jakie nastroje panują wśród tłumów, i wspólnie z najwyższymi kapłanami wysłali strażników, aby aresztowali Jezusa.</verse>
				<verse number="33">On jednak powiedział im: —Jeszcze przez krótki czas będę z wami, a później wrócę do Tego, który Mnie do was posłał.</verse>
				<verse number="34">Będziecie Mnie szukać, ale nie znajdziecie. Tam, dokąd idę, wy nie możecie pójść.</verse>
				<verse number="35">—Dokąd on zamierza odejść, skoro mamy go nie znaleźć?—zastanawiali się między sobą. —Czyżby zamierzał udać się za granicę i nauczać pogan oraz naszych rodaków żyjących na emigracji?</verse>
				<verse number="36">Co ma na myśli, mówiąc: „Będziecie Mnie szukać, ale nie znajdziecie” i „Tam, gdzie się udaję, wy nie możecie pójść”?</verse>
				<verse number="37">W ostatnim, najważniejszym dniu święta Jezus zawołał do tłumów: —Jeśli ktoś jest spragniony, niech przyjdzie do Mnie i pije.</verse>
				<verse number="38">Jak mówi Pismo, jeśli ktoś uwierzy Mi, to z jego wnętrza wypłyną rzeki żywej wody.</verse>
				<verse number="39">Mówił tak o Duchu Świętym, którego mieli otrzymać wierzący Mu. Duch bowiem nie był jeszcze zesłany, ponieważ Jezus nie został jeszcze otoczony chwałą.</verse>
				<verse number="40">Słysząc te słowa, niektórzy z tłumu mówili: —To na pewno prorok.</verse>
				<verse number="41">—To jest Mesjasz!—twierdzili inni. —Jak to? Mesjasz z Galilei?—mówili jeszcze inni.</verse>
				<verse number="42">—Przecież Pismo mówi, że Mesjasz będzie potomkiem króla Dawida i będzie pochodził z Betlejem, jego rodzinnej miejscowości.</verse>
				<verse number="43">Tak więc zdania ludzi były podzielone.</verse>
				<verse number="44">Niektórzy chcieli Go nawet aresztować, ale nikt nie ośmielił się Go dotknąć.</verse>
				<verse number="45">Strażnicy, którzy mieli zatrzymać Jezusa, wrócili więc do najwyższych kapłanów i faryzeuszy z pustymi rękami. —Dlaczego nie przyprowadziliście go?—wołali przełożeni.</verse>
				<verse number="46">—Nigdy jeszcze nie słyszeliśmy, żeby jakiś człowiek przemawiał tak jak On!—odpowiedzieli strażnicy.</verse>
				<verse number="47">—Więc i was oszukał?—krzyczeli faryzeusze.</verse>
				<verse number="48">—Czy słyszeliście, żeby ktoś z przełożonych lub faryzeuszy uwierzył Mu?</verse>
				<verse number="49">A ten motłoch, który w ogóle nie zna Prawa Mojżesza, niech będzie przeklęty!</verse>
				<verse number="50">Wtedy zabrał głos Nikodem, jeden z przywódców, który kiedyś odwiedził Jezusa.</verse>
				<verse number="51">—Czy nasze Prawo zezwala na skazanie kogoś bez dokładnego przyjrzenia się jego czynom i zapewnienia oskarżonemu możliwości obrony?</verse>
				<verse number="52">—A może i ty jesteś z Galilei?—odparli. —Sam sprawdź Pismo i przekonaj się, że stamtąd nie pochodził żaden prorok.</verse>
				<verse number="53">Po tych słowach rozeszli się do domów.</verse>
			</chapter>
			<chapter number="8">
				<verse number="1">Jezus natomiast udał się na Górę Oliwną.</verse>
				<verse number="2">Następnego ranka znów jednak pojawił się w świątyni. Wkrótce zebrał się tam tłum, więc Jezus usiadł i zaczął przemawiać.</verse>
				<verse number="3">Wtedy właśnie przywódcy religijni i faryzeusze przyprowadzili do Niego kobietę, którą znaleziono w łóżku z mężczyzną, który nie był jej mężem. Postawili ją na samym środku</verse>
				<verse number="4">i powiedzieli: —Nauczycielu, złapaliśmy ją na gorącym uczynku.</verse>
				<verse number="5">Mojżesz w swoim Prawie nakazał, aby taką osobę obrzucić kamieniami i zabić. A ty jak nauczasz?</verse>
				<verse number="6">Była to prowokacja, która miała dostarczyć podstaw do oskarżenia Jezusa. Lecz On schylił się i zaczął pisać palcem po ziemi.</verse>
				<verse number="7">Gdy jednak uparcie domagali się odpowiedzi, podniósł się i rzekł: —Kto z was nie dopuścił się żadnego grzechu, niech pierwszy rzuci w nią kamieniem.</verse>
				<verse number="8">I znowu schylił się i pisał po ziemi.</verse>
				<verse number="9">Tymczasem zebrani, jeden po drugim, począwszy od przełożonych, zaczęli odchodzić. W końcu został tylko Jezus i stojąca na środku owa kobieta.</verse>
				<verse number="10">—Gdzie oni są? Nikt cię nie potępił?—spytał Jezus, podnosząc się.</verse>
				<verse number="11">—Nikt, Panie—odrzekła. —Ja też cię nie potępiam. Idź i już więcej nie grzesz.</verse>
				<verse number="12">Innym razem Jezus przemówił do zgromadzonych: —Jestem światłem świata. Kto idzie za Mną, nie będzie chodził w ciemnościach, lecz będzie miał światło życia.</verse>
				<verse number="13">—Przechwalasz się! To nie prawda—zawołali faryzeusze.</verse>
				<verse number="14">—Chociaż mówię sam o sobie, mówię prawdę, bo wiem, skąd przyszedłem i dokąd zmierzam.</verse>
				<verse number="15">Wy osądzacie według tego, co zewnętrzne. Ja zaś nikogo nie sądzę.</verse>
				<verse number="16">A nawet gdybym sądził, mój osąd jest prawdziwy, bo nie robię tego sam, ale razem z Ojcem, który Mnie posłał.</verse>
				<verse number="17">W waszym Prawie jest napisane, że zgodne zeznania dwóch świadków uznaje się za prawdziwe.</verse>
				<verse number="18">Jednym świadkiem jestem Ja, a drugim—Ojciec, który Mnie posłał.</verse>
				<verse number="19">—A gdzież jest ten twój ojciec?—pytali Go. —Nie znacie ani Mnie, ani Jego—odpowiedział Jezus. —Gdybyście Mnie znali, znalibyście także i mojego Ojca.</verse>
				<verse number="20">Jezus mówił o tym, będąc w świątyni, w pobliżu skarbca. Nie zatrzymano Go jednak, bo jeszcze nie nadszedł na to czas.</verse>
				<verse number="21">Później powiedział im: —Wkrótce odejdę! Będziecie Mnie szukać, ale umrzecie w swoich grzechach. Nie możecie bowiem pójść tam, dokąd idę.</verse>
				<verse number="22">—Czyżby chciał się zabić?—zastanawiali się przywódcy. —Powiedział przecież: „Nie możecie pójść tam, dokąd idę”.</verse>
				<verse number="23">—Wy jesteście z dołu, Ja pochodzę z góry—kontynuował Jezus. —Należycie do tego świata, Ja—nie.</verse>
				<verse number="24">Właśnie dlatego powiedziałem, że umrzecie w swoich grzechach. Jeśli nie uwierzycie, że JA JESTEM, tak właśnie się stanie.</verse>
				<verse number="25">—A kim jesteś?—pytali. —Po co Ja jeszcze z wami rozmawiam?!</verse>
				<verse number="26">Mógłbym was oskarżyć o wiele rzeczy, wielu też mógłbym was nauczyć. Ten, który Mnie posłał, jest bowiem prawdomówny. Dlatego powtarzam światu to, co od Niego usłyszałem.</verse>
				<verse number="27">Oni jednak nadal nie rozumieli, że mówił o swoim Ojcu.</verse>
				<verse number="28">—Gdy podniesiecie Mnie w górę—kontynuował Jezus—wtedy poznacie, że JA JESTEM i że nie robię niczego z własnej inicjatywy. Powtarzam tylko to, czego nauczył Mnie Ojciec.</verse>
				<verse number="29">On Mnie posłał i zawsze jest ze Mną. Nie opuszcza Mnie, bo zawsze robię to, co się Mu podoba.</verse>
				<verse number="30">Słuchając Go, wielu ludzi uwierzyło Mu.</verse>
				<verse number="31">Wtedy Jezus zwrócił się do Żydów, którzy Mu uwierzyli: —Jeżeli będziecie żyć według moich słów, będziecie naprawdę moimi uczniami</verse>
				<verse number="32">i poznacie prawdę, a prawda was uwolni.</verse>
				<verse number="33">—Jak to?!—oburzyli się. —Jesteśmy przecież potomkami Abrahama i nigdy nie byliśmy niczyimi niewolnikami. Jak więc możesz mówić, że zostaniemy uwolnieni?</verse>
				<verse number="34">—Zapewniam was, że każdy, kto grzeszy, jest niewolnikiem grzechu—odpowiedział Jezus.</verse>
				<verse number="35">—Niewolnik nie jest w domu na zawsze, ale syn—tak.</verse>
				<verse number="36">Jeśli więc Syn Boży da wam wolność, wtedy staniecie się naprawdę wolni.</verse>
				<verse number="37">Wiem, że jesteście potomkami Abrahama! Ale chcecie Mnie zabić—bo nie przyjęliście moich słów.</verse>
				<verse number="38">Ja mówię to, co wiem od mojego Ojca. Wy zaś robicie to, co usłyszeliście od waszego ojca.</verse>
				<verse number="39">—Naszym przodkiem jest Abraham—oświadczyli. —Gdybyście byli potomkami Abrahama—odrzekł Jezus—robilibyście to, co on.</verse>
				<verse number="40">A przecież usiłujecie Mnie zabić tylko dlatego, że powiedziałem wam prawdę, jaką usłyszałem od Boga. Abraham tak nie postępował.</verse>
				<verse number="41">Wy postępujecie tak, jak wasz prawdziwy ojciec! —Nie pochodzimy z nieprawego łoża—oburzyli się. —Naszym Ojcem jest Bóg!</verse>
				<verse number="42">—Gdyby Bóg był waszym Ojcem, okazywalibyście Mi miłość—odpowiedział Jezus. —Przyszedłem przecież od Niego. Nie jestem tu z własnej inicjatywy—to On Mnie posłał.</verse>
				<verse number="43">Wy jednak nie możecie pojąć moich słów. Co więcej, nawet nie chcecie ich wysłuchać!</verse>
				<verse number="44">Waszym prawdziwym ojcem jest diabeł—oszczerca! Dlatego chcecie robić to, co on. Od początku był on mordercą i nie wytrwał w prawdzie, bo nie przyjął jej. Gdy kłamie, mówi z serca, bo jest kłamcą i ojcem kłamstwa.</verse>
				<verse number="45">Wy również nie wierzycie Mi, bo mówię prawdę.</verse>
				<verse number="46">Kto z was mógłby zarzucić Mi jakiś grzech? Skoro mówię prawdę, dlaczego Mi nie wierzycie?</verse>
				<verse number="47">Ten, kto należy do Boga, słucha Jego słów. Wy zaś ich nie słuchacie, bo nie jesteście Jego dziećmi.</verse>
				<verse number="48">—Ty Samarytaninie!—oburzyli się przywódcy. —Mieliśmy rację mówiąc, że demon odebrał ci rozum!</verse>
				<verse number="49">—Nie jestem opętany—odpowiedział Jezus. —Dbam o dobre imię mojego Ojca, a wy Mnie obrażacie.</verse>
				<verse number="50">Nie zależy Mi na tym, abyście otoczyli Mnie chwałą. Jest jednak Ktoś, komu na tym zależy. To On jest sędzią.</verse>
				<verse number="51">Zapewniam was: Kto jest posłuszny moim słowom, nigdy nie umrze!</verse>
				<verse number="52">—Teraz mamy pewność, że jesteś opanowany przez demona—odrzekli przywódcy. —Przecież nawet Abraham i najwięksi prorocy umarli, a ty twierdzisz: „Kto jest posłuszny moim słowom, nigdy nie umrze”.</verse>
				<verse number="53">Czy jesteś większy od naszego przodka, Abrahama? On przecież umarł, podobnie jak nasi wielcy prorocy! Za kogo ty się uważasz?!</verse>
				<verse number="54">—Gdybym sam siebie wywyższał, nie miałoby to żadnego znaczenia—odparł Jezus. —Mnie jednak wywyższa Ojciec, którego wy nazywacie swoim Bogiem.</verse>
				<verse number="55">Wcale Go jednak nie znacie—ale Ja Go znam. Gdybym mówił, że Go nie znam, byłbym kłamcą, tak jak wy. Ja jednak naprawdę Go znam i zawsze zachowuję Jego słowa.</verse>
				<verse number="56">Wasz przodek, Abraham, ucieszył się z tego, że ujrzy mój dzień. I ogromnie się rozradował, gdy go zobaczył.</verse>
				<verse number="57">—Jak mogłeś widzieć Abrahama, skoro nie masz nawet pięćdziesięciu lat?!—zawołali przywódcy.</verse>
				<verse number="58">—Zapewniam was: Zanim Abraham się narodził, JA JESTEM—odrzekł Jezus.</verse>
				<verse number="59">Słysząc to, chwycili kamienie, aby Go zabić. Ale Jezus zniknął im z oczu i opuścił świątynię.</verse>
			</chapter>
			<chapter number="9">
				<verse number="1">Idąc drogą, Jezus zobaczył człowieka niewidomego od urodzenia.</verse>
				<verse number="2">—Nauczycielu!—zapytali uczniowie. —Kto dopuścił się grzechu, że urodził się niewidomy: on sam czy jego rodzice?</verse>
				<verse number="3">—To nie jest kara za grzech, jego lub jego rodziców—odpowiedział Jezus. —Stało się tak, aby mogło się na nim objawić działanie Boga.</verse>
				<verse number="4">Musimy wykonywać dzieło Tego, który Mnie posłał, póki jeszcze jest dzień. Nadchodzi bowiem noc i wtedy nikt nie będzie mógł działać.</verse>
				<verse number="5">Dopóki jednak jestem na świecie, rozjaśniam go swoim światłem.</verse>
				<verse number="6">Następnie plunął na ziemię, zrobił błoto i wysmarował nim oczy niewidomego.</verse>
				<verse number="7">—Idź i umyj się w sadzawce Siloam (to znaczy: „Posłany”)—rzekł Jezus. Niewidomy poszedł, zmył błoto i wrócił uzdrowiony.</verse>
				<verse number="8">Sąsiedzi oraz ci, którzy znali go jako żebraka, zastanawiali się: —Czy to nie ten, który tu siedział i żebrał?</verse>
				<verse number="9">—Tak, to on!—mówili jedni. —Nie, jest tylko do niego podobny—zaprzeczali inni. —Tak, to ja!—odpowiadał jednak uzdrowiony.</verse>
				<verse number="10">—Jak to się stało, że widzisz?—pytali go.</verse>
				<verse number="11">—Niejaki Jezus wysmarował mi oczy błotem i powiedział: „Idź do sadzawki Siloam i umyj się”. Poszedłem, obmyłem oczy i zacząłem widzieć!</verse>
				<verse number="12">—Gdzie on teraz jest?—dopytywali. —Nie wiem—odpowiedział.</verse>
				<verse number="13">Zaprowadzili więc uzdrowionego do faryzeuszy.</verse>
				<verse number="14">A dzień, w którym Jezus zrobił błoto i przywrócił niewidomemu wzrok, był akurat dniem szabatu.</verse>
				<verse number="15">Faryzeusze dopytywali, w jaki sposób odzyskał wzrok. Uzdrowiony powtórzył więc: —Wysmarował mi oczy błotem, umyłem się i widzę.</verse>
				<verse number="16">—Ten człowiek nie pochodzi od Boga, bo nie przestrzega świętego dnia szabatu—stwierdzili niektórzy faryzeusze. —Ale w jaki sposób grzeszny człowiek mógłby czynić takie cuda?—argumentowali inni. I pojawił się między nimi podział.</verse>
				<verse number="17">Wtedy po raz kolejny zwrócili się do uzdrowionego: —A ty, co sądzisz o człowieku, który otworzył ci oczy? —To prorok!—odpowiedział.</verse>
				<verse number="18">Lecz przywódcy nie wierzyli, że człowiek ten był niewidomy i odzyskał wzrok. Wezwali więc jego rodziców.</verse>
				<verse number="19">—Czy to wasz syn?—wypytywali ich. —Twierdzicie, że urodził się niewidomy. W jaki więc sposób odzyskał wzrok?</verse>
				<verse number="20">—Wiemy tylko tyle, że to jest nasz syn—odparli—i że urodził się niewidomy.</verse>
				<verse number="21">Ale jak odzyskał wzrok i kto mu otworzył oczy—tego nie wiemy. Spytajcie go. Jest dorosły, niech mówi sam za siebie.</verse>
				<verse number="22">Powiedzieli tak, bo bali się przywódców. Ci bowiem już wcześniej postanowili, że każdy, kto uzna, że Jezus jest Mesjaszem, zostanie usunięty z synagogi.</verse>
				<verse number="23">Właśnie dlatego rodzice powiedzieli: „Jest dorosły, niech mówi sam za siebie”.</verse>
				<verse number="24">Po raz drugi wezwali więc uzdrowionego i nakazali mu: —Przysięgnij na samego Boga i powiedz prawdę. My wiemy, że ten, który cię uzdrowił, jest grzesznikiem.</verse>
				<verse number="25">—Nie wiem, czy jest grzesznikiem—odpowiedział uzdrowiony. —Wiem tylko tyle: byłem niewidomy, a teraz widzę.</verse>
				<verse number="26">—Co on zrobił? Jak cię uzdrowił?—pytali.</verse>
				<verse number="27">—Już wam o tym mówiłem—odpowiedział—ale mnie nie słuchaliście. Dlaczego znowu o to pytacie? Może też chcecie zostać jego uczniami?</verse>
				<verse number="28">—Sam sobie bądź jego uczniem—odpowiedzieli zdenerwowani. —My jesteśmy uczniami Mojżesza.</verse>
				<verse number="29">Wiemy, że do Mojżesza przemawiał Bóg. A o tym człowieku nic nie wiemy.</verse>
				<verse number="30">—To naprawdę dziwne—rzekł uzdrowiony—że nie wiecie, kim jest człowiek, który przywrócił mi wzrok.</verse>
				<verse number="31">Wiadomo przecież, że Bóg nie wysłuchuje grzeszników—ale wysłuchuje tych, którzy są pobożni i wypełniają Jego wolę.</verse>
				<verse number="32">Od wieków nie słyszano, żeby ktoś uzdrowił niewidomego od urodzenia.</verse>
				<verse number="33">Gdyby więc ten człowiek nie był posłany przez Boga, nic by nie mógł zrobić!</verse>
				<verse number="34">—Ty grzeszniku! Od urodzenia tkwisz w grzechu, a chcesz nas pouczać?!—zawołali faryzeusze i wyrzucili go.</verse>
				<verse number="35">Jezus dowiedział się, że tak potraktowano uzdrowionego, więc odszukał go i zapytał: —Czy wierzysz Synowi Człowieczemu?</verse>
				<verse number="36">—A kto to jest, Panie? Chcę Mu uwierzyć.</verse>
				<verse number="37">—Masz Go przed oczami—rzekł Jezus. —Właśnie z tobą rozmawia.</verse>
				<verse number="38">—Tak, Panie! Wierzę—odrzekł i pokłonił się Jezusowi.</verse>
				<verse number="39">—Przyszedłem na ten świat po to, aby go osądzić—kontynuował Jezus—aby niewidomi przejrzeli, a widzący oślepli.</verse>
				<verse number="40">Usłyszeli to stojący w pobliżu faryzeusze i zapytali: —Czy to nas masz na myśli? Czy to my jesteśmy ślepi?</verse>
				<verse number="41">—Gdybyście byli niewidomi, nie mielibyście grzechu—odpowiedział Jezus. —Ponieważ jednak twierdzicie: „My widzimy”, trwacie w grzechu.</verse>
			</chapter>
			<chapter number="10">
				<verse number="1">Następnie powiedział: —Zapewniam was: Kto nie wchodzi do owczarni przez bramę, lecz przez płot, jest złodziejem i przestępcą.</verse>
				<verse number="2">Kto wchodzi przez bramę, jest pasterzem.</verse>
				<verse number="3">Stróż otwiera mu drzwi, a owce reagują na jego głos. Woła je po imieniu i wyprowadza na pastwisko.</verse>
				<verse number="4">Gdy już wszystkie wyprowadzi, staje na ich czele, a owce podążają za nim, bo znają jego głos.</verse>
				<verse number="5">Za obcym natomiast nie pójdą. Spłoszą się, bo nie znają jego głosu.</verse>
				<verse number="6">Słuchacze nie zrozumieli tej przypowieści opowiedzianej przez Jezusa.</verse>
				<verse number="7">Wyjaśnił więc: —Zapewniam was: To Ja jestem bramą owczarni.</verse>
				<verse number="8">Wszyscy, którzy przyszli przede Mną, to złodzieje i przestępcy, więc owce nie chciały ich słuchać.</verse>
				<verse number="9">Ja jestem bramą. Kto przeze Mnie wejdzie, zostanie ocalony. Przejdzie przeze Mnie i znajdzie pokarm.</verse>
				<verse number="10">Złodziej przychodzi, aby kraść, zabijać i niszczyć. Ja przyszedłem, aby owce miały życie—i to życie w obfitości.</verse>
				<verse number="11">Ja jestem dobrym pasterzem, który oddaje życie za swoje owce.</verse>
				<verse number="12">Najemnik, który nie jest pasterzem i właścicielem owiec, gdy zobaczy zbliżającego się wilka, zostawia owce i ucieka. Wtedy wilk napada na stado i rozprasza je.</verse>
				<verse number="13">Najemnik jest tylko pracownikiem, więc nie zależy mu na owcach.</verse>
				<verse number="14">Ja jestem dobrym pasterzem. Znam swoje owce i one też Mnie znają</verse>
				<verse number="15">—tak jak Ojciec zna Mnie, a Ja Ojca. Jestem gotów oddać za nie życie.</verse>
				<verse number="16">Mam także inne owce, które nie są z tej owczarni. Je również muszę przyprowadzić, aby słuchały mojego głosu. Wtedy będzie jedna owczarnia i jeden pasterz.</verse>
				<verse number="17">Ojciec kocha Mnie, ponieważ Ja oddaję swoje życie za owce. Ale z powrotem odzyskam życie.</verse>
				<verse number="18">Nikt Mnie do tego nie zmusza—z własnej woli się poświęcam. Mam władzę, aby oddać swoje życie i aby je odzyskać. Takie polecenie otrzymałem od Ojca.</verse>
				<verse number="19">I znowu słowa Jezusa spowodowały podział wśród przywódców.</verse>
				<verse number="20">—Jest opanowany przez demona i oszalał—twierdzili jedni.</verse>
				<verse number="21">—Czy tak mówi człowiek opanowany przez demona?—komentowali drudzy. —Zastanówcie się! Czy ktoś, kto jest opętany, może uzdrawiać niewidomych?</verse>
				<verse number="22">W Jerozolimie obchodzono wtedy święto Poświęcenia Świątyni. Była zima.</verse>
				<verse number="23">Gdy Jezus spacerował po krużganku Salomona w świątyni,</verse>
				<verse number="24">otoczyli Go żydowscy przywódcy i zapytali: —Jak długo będziesz trzymać nas w niepewności? Powiedz nam wprost: Jesteś Mesjaszem?</verse>
				<verse number="25">—Przecież już powiedziałem, ale nie uwierzyliście—odrzekł Jezus. —W imieniu mojego Ojca dokonałem również wielu cudów.</verse>
				<verse number="26">Lecz wy Mi nie wierzycie, bo nie należycie do moich owiec.</verse>
				<verse number="27">One Mnie słuchają i podążają za Mną, a Ja je znam.</verse>
				<verse number="28">Nigdy nie zginą, bo daję im wieczne życie. Nikt też nie jest w stanie wyrwać ich z mojej ręki.</verse>
				<verse number="29">Mój Ojciec, który Mi je powierzył, jest najpotężniejszy. I nikt nie wyrwie ich z ręki mojego Ojca.</verse>
				<verse number="30">Ja i Ojciec stanowimy jedno.</verse>
				<verse number="31">Wtedy przywódcy chwycili kamienie, aby zabić Jezusa.</verse>
				<verse number="32">On zaś zapytał ich: —Dokonałem w waszej obecności wielu dobrych czynów w imieniu mojego Ojca. Za który z nich chcecie Mnie zabić?</verse>
				<verse number="33">—Nie za dobre czyny chcemy cię ukamienować, lecz za bluźnierstwo—odpowiedzieli. —Za to, że będąc człowiekiem, nazywasz siebie Bogiem!</verse>
				<verse number="34">—Przecież w Prawie Mojżesza jest napisane: „Ja mówię: Bogami jesteście”—odrzekł Jezus.</verse>
				<verse number="35">—Bóg nazywał tam bogami tych, do których skierował swoje słowo—a przecież Pisma nie wolno lekceważyć.</verse>
				<verse number="36">Jak więc możecie oskarżać Mnie za to, że powiedziałem: „Jestem Synem Bożym”? Przecież to Ojciec poświęcił Mnie i posłał na świat!</verse>
				<verse number="37">Jeśli nie wykonuję dzieł mojego Ojca, możecie Mi nie wierzyć.</verse>
				<verse number="38">Jeśli jednak wykonuję je, to nawet jeśli nie wierzycie Mi, uwierzcie tym dziełom i przekonajcie się, że Ojciec jest we Mnie, a Ja w Nim.</verse>
				<verse number="39">Wtedy raz jeszcze chcieli Go aresztować, ale Jezus wymknął się im.</verse>
				<verse number="40">Przeprawił się na drugi brzeg Jordanu i zatrzymał się w miejscu, w którym poprzednio Jan Chrzciciel udzielał chrztu.</verse>
				<verse number="41">I przychodziło do Niego wielu ludzi, mówiąc: —Jan nie czynił wprawdzie cudów, ale wszystko, co powiedział o Jezusie, dokładnie się sprawdziło.</verse>
				<verse number="42">I wielu uwierzyło Mu.</verse>
			</chapter>
			<chapter number="11">
				<verse number="1">Pewnego dnia zachorował Łazarz, brat Marii i Marty z Betanii.</verse>
				<verse number="2">Maria była tą kobietą, która namaściła olejkiem stopy Pana i wytarła je swoimi włosami.</verse>
				<verse number="3">Siostry wysłały do Jezusa wiadomość: „Panie, Twój bliski przyjaciel zachorował”.</verse>
				<verse number="4">Gdy Jezus to usłyszał, powiedział: —Ta choroba nie zakończy się śmiercią, lecz przyniesie chwałę Bogu i Ja, Syn Człowieczy, również zostanę dzięki niej otoczony chwałą.</verse>
				<verse number="5">Jezus bardzo kochał całą trójkę: Martę, jej siostrę—Marię oraz Łazarza.</verse>
				<verse number="6">Jednak jeszcze dwa dni pozostał tam, gdzie zastała Go ta wiadomość.</verse>
				<verse number="7">Dopiero wtedy oznajmił uczniom: —Chodźmy jeszcze raz do Judei.</verse>
				<verse number="8">—Nauczycielu! Przecież tamtejsi przywódcy chcieli Cię zabić, a Ty znowu tam idziesz?—zaprotestowali.</verse>
				<verse number="9">—Czy dzień nie ma dwunastu godzin?—odpowiedział Jezus. —Kto chodzi w ciągu dnia, nie potknie się, bo jest jasno.</verse>
				<verse number="10">Kto zaś chodzi nocą, potyka się, bo panuje ciemność.</verse>
				<verse number="11">Nasz przyjaciel Łazarz zasnął, muszę więc pójść, aby go obudzić.</verse>
				<verse number="12">—Panie! Jeśli zasnął, to znaczy, że powraca do zdrowia—ucieszyli się uczniowie.</verse>
				<verse number="13">Jezus jednak miał na myśli śmierć Łazarza. Oni natomiast myśleli, że mówi o zwykłym śnie.</verse>
				<verse number="14">Wyjaśnił im więc: —Łazarz umarł.</verse>
				<verse number="15">Ale ze względu na was cieszę się, że Mnie tam nie było. Chcę bowiem, abyście uwierzyli. Chodźmy do niego!</verse>
				<verse number="16">—Chodźmy więc! Najwyżej umrzemy razem z nim—odezwał się Tomasz, zwany Bliźniakiem.</verse>
				<verse number="17">Gdy Jezus dotarł na miejsce, Łazarz już od czterech dni spoczywał w grobie.</verse>
				<verse number="18">A Betania leżała blisko Jerozolimy, w odległości niecałych trzech kilometrów,</verse>
				<verse number="19">dlatego wielu ludzi z Jerozolimy przyszło do Marty i Marii, aby wyrazić im swoje współczucie po stracie brata.</verse>
				<verse number="20">Gdy Marta dowiedziała się, że nadchodzi Jezus, wybiegła Mu na spotkanie. Maria zaś została w domu.</verse>
				<verse number="21">Spotkawszy Jezusa, Marta powiedziała: —Panie, gdybyś tu był, mój brat by nie umarł!</verse>
				<verse number="22">Ale jestem przekonana, że nawet teraz Bóg da Ci to, o co Go poprosisz.</verse>
				<verse number="23">—Twój brat zmartwychwstanie—powiedział Jezus.</verse>
				<verse number="24">—Tak, wiem o tym—odrzekła Marta. —Ożyje w dniu ostatecznego zmartwychwstania.</verse>
				<verse number="25">—To Ja jestem zmartwychwstaniem i życiem—oznajmił Jezus. —Kto wierzy Mi, choćby umarł, będzie żyć.</verse>
				<verse number="26">A każdy, kto żyje i wierzy Mi, nigdy nie umrze. Czy wierzysz w to?</verse>
				<verse number="27">—Tak, Panie—odrzekła Marta—wierzę, że jesteś Synem Boga, Mesjaszem, który miał przyjść na świat.</verse>
				<verse number="28">Po tych słowach odeszła. Zawołała siostrę, Marię, i na osobności powiedziała jej: —Nauczyciel już przyszedł i chce się z tobą zobaczyć.</verse>
				<verse number="29">Maria natychmiast wstała i pobiegła do Niego.</verse>
				<verse number="30">Jezus nie wszedł jeszcze do wsi, ale czekał tam, gdzie Go spotkała Marta.</verse>
				<verse number="31">Przybysze z Jerozolimy, którzy byli z Marią w domu i pocieszali ją, zauważyli, że w pośpiechu wstała i wyszła. Pomyśleli więc, że idzie wypłakać się przy grobie Łazarza, dlatego poszli za nią.</verse>
				<verse number="32">Gdy Maria doszła do Jezusa i zobaczyła Go, upadła Mu do nóg i powiedziała: —Panie, gdybyś tu był, mój brat by nie umarł.</verse>
				<verse number="33">Jezus zobaczył, jak Maria płacze, a wraz z nią ci, którzy za nią przyszli. Wtedy głęboko się wzruszył i zasmucił.</verse>
				<verse number="34">—Gdzie go pochowaliście?—zapytał. —Panie, chodź i zobacz—odpowiedzieli.</verse>
				<verse number="35">Wtedy Jezus zapłakał.</verse>
				<verse number="36">—Musiał być mu bardzo bliski!—zauważyli przybysze z Jerozolimy.</verse>
				<verse number="37">—Przecież przywrócił wzrok niewidomemu! Nie mógł więc sprawić, żeby Łazarz nie umarł?—mówili z wyrzutem niektórzy.</verse>
				<verse number="38">Poruszony do głębi, Jezus dotarł do grobowca. Była to grota, a jej wejście zamykał głaz.</verse>
				<verse number="39">—Odsuńcie głaz!—polecił Jezus. —Panie, ciało już cuchnie! Leży tam już bowiem od czterech dni—zawołała Marta, siostra zmarłego.</verse>
				<verse number="40">—Przecież powiedziałem ci, że jeśli uwierzysz, ujrzysz Bożą chwałę—odpowiedział Jezus.</verse>
				<verse number="41">Odsunięto więc głaz. A Jezus podniósł oczy ku górze i rzekł: —Ojcze, dziękuję Ci, że Mnie wysłuchałeś.</verse>
				<verse number="42">Ja wiem, że zawsze Mnie wysłuchujesz, ale mówię to ze względu na tych ludzi, aby uwierzyli, że to Ty Mnie posłałeś.</verse>
				<verse number="43">Potem zawołał donośnym głosem: —Łazarzu! Wyjdź!</verse>
				<verse number="44">Wtedy zmarły wyszedł z grobu. Jego stopy i ręce były jeszcze powiązane płóciennymi opaskami, a twarz owinięta chustą. —Rozwiążcie go i pozwólcie mu chodzić—rzekł Jezus.</verse>
				<verse number="45">Wówczas wielu ludzi z Jerozolimy, którzy przyszli z Marią i zobaczyli ten cud, uwierzyło Jezusowi.</verse>
				<verse number="46">Niektórzy jednak odeszli stamtąd i powiadomili o wszystkim faryzeuszy.</verse>
				<verse number="47">Ci zaś, razem z najwyższymi kapłanami, zwołali posiedzenie Wysokiej Rady. —Co robić?—zastanawiali się. —Ten człowiek dokonuje tak wielu cudów.</verse>
				<verse number="48">Jeżeli nic z nim nie zrobimy, wszyscy Mu uwierzą! A wtedy nadciągną Rzymianie i odbiorą nam świątynię i władzę nad krajem.</verse>
				<verse number="49">W tym momencie głos zabrał niejaki Kajfasz, który tego roku sprawował urząd najwyższego kapłana: —Nic nie rozumiecie!</verse>
				<verse number="50">Przecież lepiej będzie, jeśli jeden człowiek umrze za naród, niż miałby zginąć cały naród.</verse>
				<verse number="51">Nie powiedział tego sam od siebie. Jako najwyższy kapłan wypowiedział proroctwo, że Jezus ma umrzeć za cały naród.</verse>
				<verse number="52">I nie tylko za naród, lecz również po to, aby zgromadzić razem wszystkie Boże dzieci rozproszone po świecie.</verse>
				<verse number="53">Tego dnia przywódcy postanowili więc, że zabiją Jezusa.</verse>
				<verse number="54">Dlatego przestał On jawnie poruszać się po Judei. Skierował się natomiast wraz z uczniami do Efraim, miasteczka położonego blisko pustyni, i tam się zatrzymał.</verse>
				<verse number="55">Zbliżało się właśnie święto Paschy. I mnóstwo ludzi z całego kraju napływało do Jerozolimy jeszcze przed świętem, aby dopełnić ceremonii oczyszczenia.</verse>
				<verse number="56">Wszyscy wypatrywali także Jezusa i będąc w świątyni pytali siebie nawzajem: —Jak myślicie, czy przyjdzie na uroczystości?</verse>
				<verse number="57">Najwyżsi kapłani i faryzeusze publicznie ogłosili wtedy, że każdy, kto zobaczy Jezusa, ma ich natychmiast o tym poinformować, aby można Go było aresztować.</verse>
			</chapter>
			<chapter number="12">
				<verse number="1">Na sześć dni przed rozpoczęciem Paschy Jezus przybył do Betanii, do Łazarza, którego niedawno wskrzesił z martwych.</verse>
				<verse number="2">Przygotowano z tej okazji kolację. Marta im usługiwała, Łazarz siedział razem z Jezusem,</verse>
				<verse number="3">natomiast Maria przyniosła butelkę bardzo drogiego olejku nardowego, namaściła nim stopy Jezusa i otarła je własnymi włosami. Cały dom napełnił się wspaniałym zapachem.</verse>
				<verse number="4">Na to Judasz, jeden z uczniów Jezusa (ten, który Go później zdradził), powiedział:</verse>
				<verse number="5">—Przecież można było sprzedać te perfumy i uzyskaną w ten sposób znaczną sumę rozdać biednym!</verse>
				<verse number="6">Powiedział to jednak nie z troski o biednych, ale dlatego, że był złodziejem. Jako skarbnik trzymał wspólną kasę i wykradał z niej pieniądze.</verse>
				<verse number="7">—Daj jej spokój!—odrzekł Jezus. —Przygotowała to na dzień mojego pogrzebu.</verse>
				<verse number="8">Biedni zawsze będą wśród was, ale Mnie już wkrótce zabraknie.</verse>
				<verse number="9">Gdy mieszkańcy Jerozolimy dowiedzieli się, że Jezus jest w Betanii, przybyli tam. Chcieli się bowiem z Nim spotkać, ale także zobaczyć Łazarza, którego wzbudził z martwych.</verse>
				<verse number="10">Wówczas najwyżsi kapłani postanowili zabić również Łazarza,</verse>
				<verse number="11">bo z jego powodu wielu Żydów uwierzyło Jezusowi.</verse>
				<verse number="12">Następnego dnia wśród tłumów, które przybyły na święto, rozeszła się wieść, że Jezus zbliża się do miasta.</verse>
				<verse number="13">Ludzie wzięli więc liście palmowe, wyszli Mu na spotkanie i powitali Go wołając: —Niech żyje Król Izraela! Błogosławiony Ten, który przychodzi w imieniu Pana!</verse>
				<verse number="14">A Jezus dosiadł osiołka i jechał na nim, spełniając w ten sposób zapowiedź Pisma:</verse>
				<verse number="15">„Nie bój się, córko Syjonu! Oto nadchodzi twój król —jadąc na osiołku!”.</verse>
				<verse number="16">Wtedy jeszcze uczniowie nie rozumieli tego zdarzenia. Ale później, gdy Jezus został otoczony chwałą, przypomnieli sobie, że to o Nim mówiło Pismo.</verse>
				<verse number="17">Ci, którzy wcześniej na własne oczy widzieli, jak Jezus zawołał Łazarza i wskrzesił go z martwych, opowiadali o tym innym.</verse>
				<verse number="18">Dlatego aż tak wielki tłum wyszedł powitać Jezusa. Ludzie bowiem dowiedzieli się, że dokonał tego cudu.</verse>
				<verse number="19">Faryzeusze zaś mówili między sobą: —Chyba nie da się już nic zrobić. Cały świat poszedł za Nim.</verse>
				<verse number="20">W tym czasie przybyli na święto pewni Grecy, aby oddać chwałę Bogu.</verse>
				<verse number="21">Podeszli do Filipa, pochodzącego z Betsaidy w Galilei, i prosili go: —Chcielibyśmy spotkać się z Jezusem.</verse>
				<verse number="22">Filip porozmawiał z Andrzejem i razem powiedzieli o tym Jezusowi.</verse>
				<verse number="23">—Nadszedł czas, abym Ja, Syn Człowieczy, został otoczony chwałą—odpowiedział im Jezus.</verse>
				<verse number="24">—Zapewniam was: Jeśli ziarno pszenicy wpada w ziemię i nie obumiera, pozostaje samo. Jeśli obumiera, przynosi obfity plon.</verse>
				<verse number="25">Kto kocha ziemskie życie, utraci je. Lecz kto nie przywiązuje wagi do życia na tym świecie, otrzyma życie wieczne.</verse>
				<verse number="26">Kto chce Mi służyć, niech idzie ze Mną. A tam, gdzie Ja będę, będzie i mój sługa. Mój Ojciec doceni bowiem tych, którzy Mi służą.</verse>
				<verse number="27">Teraz zaś przeżywam wielkie rozdarcie. Czy mam prosić: „Ojcze, uchroń Mnie przed tą chwilą”? Przecież właśnie z jej powodu przyszedłem na świat!</verse>
				<verse number="28">Ojcze, otocz swoje imię chwałą! Wówczas dał się słyszeć głos z nieba: —Już je otoczyłem chwałą i ponownie otoczę.</verse>
				<verse number="29">—Zagrzmiało!—powiedzieli niektórzy, słysząc ten głos. —To anioł przemówił—twierdzili inni.</verse>
				<verse number="30">—Ten głos odezwał się nie ze względu na Mnie, ale na was—odpowiedział Jezus.</verse>
				<verse number="31">—Nadszedł bowiem czas sądu nad światem. Teraz jego władca zostanie z niego wyrzucony.</verse>
				<verse number="32">A Ja, gdy zostanę podniesiony w górę, przyciągnę wszystkich do siebie.</verse>
				<verse number="33">Mówiąc o podniesieniu, dał im do zrozumienia, w jaki sposób umrze.</verse>
				<verse number="34">Wtedy ludzie z tłumu pytali Go: —Z Prawa Mojżesza wiemy, że Mesjasz będzie żyć wiecznie. Dlaczego więc mówisz, że Syn Człowieczy zostanie podniesiony w górę? Kim On właściwie jest?</verse>
				<verse number="35">—Jeszcze tylko przez chwilę będziecie mieli wśród siebie światło—odpowiedział Jezus. —Dopóki możecie, chodźcie więc w jego blasku, aby nie ogarnął was mrok. Kto bowiem chodzi w ciemności, nie wie, dokąd zmierza.</verse>
				<verse number="36">Póki macie światło, uwierzcie w nie, abyście stali się dziećmi światła. Po tych słowach Jezus odszedł i ukrył się przed tłumem.</verse>
				<verse number="37">Chociaż dokonał na oczach ludzi wielu cudów, nie wszyscy Mu uwierzyli.</verse>
				<verse number="38">W ten sposób spełniły się słowa proroka Izajasza, który powiedział: „Panie, kto uwierzy naszym słowom? Kto rozpoznał Twoje działanie?”.</verse>
				<verse number="39">Nie mogli jednak uwierzyć, ponieważ Izajasz powiedział również:</verse>
				<verse number="40">„Pan zaślepił ich oczy i uczynił twardymi ich serca, aby niczego nie widzieli i niczego nie zrozumieli. Dlatego nie chcą się opamiętać i zostać przeze Mnie uzdrowieni”.</verse>
				<verse number="41">Tak właśnie powiedział Izajasz, bo ujrzał Bożą chwałę.</verse>
				<verse number="42">Mimo to wielu przywódców uwierzyło Jezusowi. Nie przyznawali się jednak do tego w obawie przed faryzeuszami, którzy mogli wyrzucić ich z synagogi.</verse>
				<verse number="43">Ludzkie uznanie cenili bowiem bardziej niż przychylność Boga.</verse>
				<verse number="44">Dalej nauczając, Jezus zawołał do tłumów: —Kto wierzy Mi, wierzy również Temu, który Mnie posłał.</verse>
				<verse number="45">A kto Mnie widzi, widzi także Tego, który Mnie posłał.</verse>
				<verse number="46">Przyszedłem na świat jako światło, aby każdy, kto Mi wierzy, nie musiał tkwić w ciemności.</verse>
				<verse number="47">Jeśli ktoś Mnie słucha, ale nie jest Mi posłuszny, nie będę go sądzić. Nie przyszedłem bowiem na świat po to, aby potępić ludzi, ale aby ich zbawić.</verse>
				<verse number="48">Kto odrzuca Mnie i moje słowa, będzie miał jednak innego sędziego: będą nim słowa, które wypowiedziałem. To one osądzą go w dniu ostatecznym.</verse>
				<verse number="49">Nie przemawiałem bowiem z własnej inicjatywy. Ten, który Mnie posłał, przekazał Mi, co i jak mam mówić.</verse>
				<verse number="50">Przykazania mojego Ojca prowadzą do wiecznego życia, dlatego przekazuję wam, to, co Mi polecił.</verse>
			</chapter>
			<chapter number="13">
				<verse number="1">W przeddzień święta Paschy Jezus wiedział już, że nadszedł Jego czas—czas odejścia ze świata do Ojca. Tym, których ukochał, chciał okazać miłość aż do samego końca.</verse>
				<verse number="2">W czasie uroczystej kolacji diabeł zawładnął sercem Judasza (syna Szymona z Kariotu) i pobudził go do zdrady.</verse>
				<verse number="3">Jezus wiedział, że Ojciec wszystko Mu powierzył. Wiedział również, że przyszedł od Ojca i do Niego odchodzi.</verse>
				<verse number="4">Dlatego wstał od kolacji, przebrał się, przepasał ręcznikiem,</verse>
				<verse number="5">a potem nalał wody do miski i zaczął myć uczniom nogi, wycierając je ręcznikiem, który miał na sobie.</verse>
				<verse number="6">Gdy podszedł do Szymona Piotra, ten zawołał: —Panie, Ty myjesz mi nogi?!</verse>
				<verse number="7">—Teraz nie zrozumiesz tego, co robię—odpowiedział Jezus. —Ale później zrozumiesz.</verse>
				<verse number="8">—O, nie!—protestował Piotr. —Nigdy nie będziesz mi mył nóg! —Jeśli tego nie zrobię, nie będziesz do Mnie należał—odrzekł Jezus.</verse>
				<verse number="9">—W takim razie umyj nie tylko moje nogi, ale także ręce i głowę!</verse>
				<verse number="10">—Wykąpany nie musi się myć, bo jest już czysty. Wystarczy, że opłucze nogi. Wy jesteście już czyści—jednak nie wszyscy.</verse>
				<verse number="11">Wiedział bowiem, kto Go zdradzi. Dlatego powiedział: „Nie wszyscy jesteście czyści”.</verse>
				<verse number="12">Po umyciu im nóg Jezus z powrotem się przebrał, usiadł z nimi i zapytał: —Czy rozumiecie, co zrobiłem?</verse>
				<verse number="13">Nazywacie Mnie „Nauczycielem” oraz „Panem” i macie rację, bo Nim jestem.</verse>
				<verse number="14">Skoro więc Ja, wasz Pan i Nauczyciel, umyłem wam nogi, to i wy powinniście czynić podobnie.</verse>
				<verse number="15">Dałem wam przykład, abyście postępowali wobec siebie tak, jak Ja.</verse>
				<verse number="16">Zapewniam was: Sługa nie jest ważniejszy od swojego pana, a posłaniec—od tego, kto go posłał.</verse>
				<verse number="17">Jeśli będziecie o tym pamiętać i tak postępować—będziecie szczęśliwi.</verse>
				<verse number="18">Nie do wszystkich jednak odnosi się to, co powiedziałem. Wiem bowiem, kogo wybrałem. Muszą się jednak wypełnić słowa Pisma: „Ten, który jadł ze Mną chleb, zwrócił się przeciwko Mnie”.</verse>
				<verse number="19">Mówię o tym już teraz, abyście—gdy tak się stanie—uwierzyli, że JA JESTEM.</verse>
				<verse number="20">Zapewniam was: Kto przyjmuje mojego posłańca, Mnie samego przyjmuje. A kto Mnie przyjmuje, przyjmuje Tego, który Mnie posłał.</verse>
				<verse number="21">Potem, przejęty do głębi, powtórzył raz jeszcze: —Zapewniam was: Jeden z was Mnie zdradzi!</verse>
				<verse number="22">Zaniepokojeni uczniowie popatrzyli po sobie, zastanawiając się, o kim mówi.</verse>
				<verse number="23">Jeden z nich, najbliższy przyjaciel Jezusa, siedział tuż przy Nim.</verse>
				<verse number="24">Szymon Piotr dał mu więc znak, aby zapytał, o kogo chodzi.</verse>
				<verse number="25">Ten więc nachylił się i zapytał: —Panie, kto to?</verse>
				<verse number="26">—To ten, któremu podam kawałek umoczonego w sosie chleba—odrzekł Jezus. Umoczył więc kawałek i podał Judaszowi.</verse>
				<verse number="27">On zjadł i wtedy opanował go szatan. Jezus zaś powiedział do Judasza: —Zrób szybko to, co zamierzasz.</verse>
				<verse number="28">Nikt jednak tego nie zrozumiał.</verse>
				<verse number="29">Ponieważ Judasz był skarbnikiem, niektórzy myśleli, że Jezus wydał mu polecenie: „Kup rzeczy potrzebne na święto” lub „Zanieś pieniądze biednym”.</verse>
				<verse number="30">Gdy więc Judasz zjadł podany kawałek chleba, natychmiast wyszedł. A była już noc.</verse>
				<verse number="31">Po jego wyjściu Jezus powiedział: —Ja, Syn Człowieczy, zostałem teraz otoczony chwałą. I otoczę chwałą Boga.</verse>
				<verse number="32">On zaś wkrótce otoczy chwałą Mnie.</verse>
				<verse number="33">Kochani! Będę z wami jeszcze tylko chwilę. Potem będziecie Mnie szukać, ale jak powiedziałem przywódcom, tak i wam powtarzam: Tam, gdzie idę, nie możecie pójść.</verse>
				<verse number="34">Daję wam nowe przykazanie, abyście się wzajemnie kochali. Jak Ja was ukochałem, tak wy macie kochać jedni drugich.</verse>
				<verse number="35">Jeśli będziecie okazywać sobie nawzajem miłość, wszyscy rozpoznają, że naprawdę jesteście moimi uczniami.</verse>
				<verse number="36">—Panie, ale dokąd odchodzisz?—zaniepokoił się Szymon Piotr. —Teraz nie możesz iść tam razem ze Mną—odpowiedział Jezus—ale kiedyś pójdziesz.</verse>
				<verse number="37">—Dlaczego nie teraz, Panie? Oddam za Ciebie życie!</verse>
				<verse number="38">—Oddasz za Mnie życie?—odparł Jezus. —Zapewniam cię, że zanim rano zapieje kogut, trzy razy zaprzeczysz, że Mnie znasz.</verse>
			</chapter>
			<chapter number="14">
				<verse number="1">Niech wasze serca nie drżą ze strachu. Wierzcie Bogu—i Mi wierzcie!</verse>
				<verse number="2">W domu mojego Ojca jest wiele mieszkań. Gdyby tak nie było, to czy mówiłbym wam, że idę przygotować wam miejsce?</verse>
				<verse number="3">A gdy odejdę i wszystko przygotuję, wrócę i zabiorę was ze sobą, abyście byli tam, gdzie Ja.</verse>
				<verse number="4">Przecież znacie drogę prowadzącą tam, dokąd odchodzę.</verse>
				<verse number="5">—Panie, nie mamy pojęcia, dokąd odchodzisz—odezwał się Tomasz. —Jak więc możemy znać drogę?</verse>
				<verse number="6">—Ja jestem drogą, prawdą i życiem—odpowiedział mu Jezus. —Nikt nie przychodzi do Ojca inaczej, jak tylko przeze Mnie.</verse>
				<verse number="7">Jeśli Mnie poznaliście, będziecie znać także mojego Ojca. Zresztą już Go znacie, bo Go zobaczyliście.</verse>
				<verse number="8">—Panie, pokaż nam Ojca, a to nam wystarczy—rzekł Filip.</verse>
				<verse number="9">—Filipie! Tak długo z wami przebywam, a wciąż jeszcze nie wiesz, kim jestem?—odpowiedział Jezus. —Kto Mnie zobaczył, zobaczył również Ojca. Dlaczego więc prosisz: Pokaż nam Ojca?</verse>
				<verse number="10">Czy nie wierzysz, że jestem w Ojcu, a Ojciec we Mnie? Dzieła, o których wam mówię, nie są moją inicjatywą. Dokonuje ich Ojciec, który jest we Mnie.</verse>
				<verse number="11">Uwierzcie, że jestem w Ojcu, a Ojciec we Mnie. A jeśli nie chcecie wierzyć Mi na słowo, uwierzcie ze względu na dzieła Ojca.</verse>
				<verse number="12">Zapewniam was: Kto Mi wierzy, będzie czynił cuda takie, jak Ja—a nawet jeszcze większe, bo już odchodzę do Ojca.</verse>
				<verse number="13">I zrobię to, o co poprosicie w moim imieniu—w ten sposób otoczę mojego Ojca chwałą.</verse>
				<verse number="14">Jeśli będziecie Mnie o coś prosić w moim imieniu, zrobię to.</verse>
				<verse number="15">Jeśli Mnie kochacie, będziecie posłuszni moim nakazom.</verse>
				<verse number="16">A Ja poproszę Ojca, aby dał wam innego Pocieszyciela—takiego, który pozostanie z wami na zawsze.</verse>
				<verse number="17">Jest to Duch prawdy, którego świat nie może przyjąć, bo Go nie dostrzega i nie zna. Wy jednak Go znacie, bo już jest z wami, a będzie także w was.</verse>
				<verse number="18">Nie zostawię was samych—przyjdę do was.</verse>
				<verse number="19">Już za chwilę zniknę z oczu świata. Ale wy Mnie widzicie, bo żyję—i wy też będziecie żyć.</verse>
				<verse number="20">W tym dniu przekonacie się, że Ja jestem w Ojcu, wy—we Mnie, a Ja—w was.</verse>
				<verse number="21">Pamiętajcie: Ten Mnie naprawdę kocha, kto zna moje nakazy i stosuje się do nich. A kto Mnie kocha, tego kocha również mój Ojciec, i Ja go kocham, i objawię mu siebie.</verse>
				<verse number="22">Zapytał Go wtedy Juda (nie ten z Kariotu): —Panie, dlaczego nie objawisz się światu, a tylko nam?</verse>
				<verse number="23">—Kto Mnie kocha, będzie posłuszny moim słowom—odparł Jezus. —Mój Ojciec też będzie go kochał i przyjdziemy do niego, i w nim zamieszkamy.</verse>
				<verse number="24">Kto zaś nie kocha Mnie, nie będzie posłuszny moim słowom. A moje słowa nie pochodzą ode Mnie, ale od Ojca, który Mnie posłał.</verse>
				<verse number="25">Mówię o tym teraz, dopóki jestem z wami.</verse>
				<verse number="26">Gdy Ojciec pośle do was w moim imieniu Pocieszyciela—Ducha Świętego—to On wszystkiego was nauczy i przypomni to, o czym wcześniej mówiłem.</verse>
				<verse number="27">Zostawiam wam mój pokój i daję go wam. Nie jest to pokój, jaki oferuje świat, ale pokój pochodzący ode Mnie. Niech więc wasze serca nie drżą ze strachu i niech się nie lękają.</verse>
				<verse number="28">Pamiętacie, że powiedziałem wam: Odchodzę, ale przyjdę do was znowu. Gdybyście Mnie szczerze kochali, cieszylibyście się, że wracam do Ojca, który jest większy ode Mnie.</verse>
				<verse number="29">Tak więc uprzedziłem was o tym, co nastąpi, abyście uwierzyli Mi, gdy to się stanie.</verse>
				<verse number="30">Musimy jednak kończyć tę rozmowę, bo zbliża się władca tego świata. Nie ma on jednak nade Mną żadnej władzy.</verse>
				<verse number="31">Chcę, aby cały świat zobaczył, że kocham Ojca i robię wszystko, co Mi polecił. Teraz jednak wstańmy i chodźmy stąd!</verse>
			</chapter>
			<chapter number="15">
				<verse number="1">Potem Jezus powiedział: —Ja jestem prawdziwym krzewem winorośli, a mój Ojciec—ogrodnikiem.</verse>
				<verse number="2">Odcina każdą gałązkę, która nie owocuje, a tę, która już owocuje, oczyszcza, aby owocowała jeszcze lepiej.</verse>
				<verse number="3">Wy już jesteście oczyszczeni dzięki temu, co wam powiedziałem.</verse>
				<verse number="4">Trwajcie we Mnie, a Ja będę trwał w was. Tak jak gałązka nie może owocować sama z siebie, jeśli nie trwa w krzewie, tak i wy—jeśli nie trwacie we Mnie.</verse>
				<verse number="5">Ja jestem krzewem winorośli, a wy—jego gałązkami. Kto trwa we Mnie, a Ja w nim, ten obficie owocuje. Beze Mnie jednak nic nie możecie zrobić.</verse>
				<verse number="6">Jeżeli ktoś nie trwa we Mnie, zostanie odrzucony—tak jak gałązka, która usycha. Zbiera się takie, wrzuca do ognia i spala.</verse>
				<verse number="7">Jeśli jednak będziecie we Mnie trwać, a moje słowa—w was, proście o cokolwiek chcecie, a tak się stanie.</verse>
				<verse number="8">Mój Ojciec dozna chwały przez to, że obficie zaowocujecie i staniecie się moimi uczniami.</verse>
				<verse number="9">Ukochałem was tak, jak Mnie ukochał Ojciec. Trwajcie więc w mojej miłości.</verse>
				<verse number="10">A będziecie w niej trwać, gdy okażecie posłuszeństwo moim nakazom—tak jak Ja jestem posłuszny nakazom mojego Ojca i trwam w Jego miłości.</verse>
				<verse number="11">Mówię o tym po to, abyście mieli w sobie moją radość i abyście byli nią napełnieni.</verse>
				<verse number="12">Daję wam moje przykazanie, abyście kochali się nawzajem, tak jak Ja was ukochałem.</verse>
				<verse number="13">Nikt nie kocha bardziej niż ten, kto oddaje swoje życie za przyjaciół.</verse>
				<verse number="14">Wy jesteście moimi przyjaciółmi, jeśli robicie to, co wam nakazuję.</verse>
				<verse number="15">Już nie nazywam was sługami, bo sługa nie wie, co zamierza jego pan. Nazwałem was przyjaciółmi, bo powiedziałem wam wszystko, co usłyszałem od Ojca.</verse>
				<verse number="16">To nie wy Mnie wybraliście, ale Ja was. Przeznaczyłem was do tego, abyście szli i przynosili owoc—trwały owoc!—i aby Ojciec dał wam to, o co Go poprosicie w moim imieniu.</verse>
				<verse number="17">Nakazuję wam więc, abyście kochali jedni drugich!</verse>
				<verse number="18">Jeśli świat was nienawidzi, to pamiętajcie, że Mnie najpierw znienawidził.</verse>
				<verse number="19">Gdybyście należeli do świata, kochałby was. Ponieważ jednak nie należycie do niego—bo Ja was wybrałem dla siebie—nienawidzi was.</verse>
				<verse number="20">Przypomnijcie sobie, co wam niedawno powiedziałem: Sługa nie jest ważniejszy od swojego pana. Skoro Mnie prześladowali, i was będą prześladować. A jeśli słuchali moich słów, i waszych posłuchają.</verse>
				<verse number="21">Ze względu na Mnie będą was prześladować, bo nie znają Tego, który Mnie posłał.</verse>
				<verse number="22">Gdybym nie przyszedł i nie mówił do nich, nie mieliby grzechu. Lecz teraz już nie mogą się usprawiedliwić.</verse>
				<verse number="23">Kto Mnie nienawidzi, nienawidzi także mojego Ojca.</verse>
				<verse number="24">Nie mieliby grzechu, gdybym nie uczynił na ich oczach cudów, których nikt nigdy nie dokonał. Oni jednak widzieli je, a mimo to znienawidzili i Mnie, i Ojca.</verse>
				<verse number="25">W ten sposób sprawdziły się słowa zapisane w Piśmie: „Znienawidzili Mnie bez powodu”.</verse>
				<verse number="26">Lecz Pocieszyciel—Duch prawdy, którego poślę wam od mojego Ojca, opowie wam o Mnie,</verse>
				<verse number="27">a wy opowiecie o Mnie innym, bo jesteście ze Mną od samego początku.</verse>
			</chapter>
			<chapter number="16">
				<verse number="1">Powiedziałem wam o tym, abyście się nie załamali.</verse>
				<verse number="2">Wyrzucą was bowiem z synagogi. Co więcej, nadchodzi czas, gdy ludzie chcący was zabić będą przekonani, że ich działanie podoba się Bogu.</verse>
				<verse number="3">Będą tak postępować, bo nigdy nie poznali ani Ojca, ani Mnie.</verse>
				<verse number="4">Mówię o tym teraz, zanim ten czas nastanie, abyście pamiętali, że was ostrzegałem. Nie mówiłem o tym wcześniej, bo byłem z wami.</verse>
				<verse number="5">Teraz jednak odchodzę do Tego, który Mnie posłał. Nie pytacie już: „Dokąd odchodzisz?”.</verse>
				<verse number="6">Powiedziałem wam bowiem o tym i smutek wypełnił wasze serca.</verse>
				<verse number="7">Zapewniam was jednak, że moje odejście jest dla was korzystne. Jeśli bowiem nie odejdę, Pocieszyciel do was nie przyjdzie. Ale gdy odejdę, przyślę Go do was.</verse>
				<verse number="8">Wtedy On przekona świat o grzechu, o prawości i o sądzie.</verse>
				<verse number="9">O grzechu—bo ludzie Mi nie wierzą.</verse>
				<verse number="10">O prawości—bo odchodzę do Ojca i już Mnie nie ujrzycie.</verse>
				<verse number="11">O sądzie—bo władca tego świata już został skazany.</verse>
				<verse number="12">Tak wiele chciałbym wam jeszcze powiedzieć, lecz teraz nie jesteście w stanie tego zrozumieć.</verse>
				<verse number="13">Gdy jednak przyjdzie Duch prawdy, wprowadzi was w całą prawdę. Nie będzie mówił sam od siebie, lecz przekaże wam to, co usłyszał. Powie wam także o tym, co przyniesie przyszłość.</verse>
				<verse number="14">On otoczy Mnie chwałą, bo przekaże wam to, co do Mnie należy.</verse>
				<verse number="15">Wszystko, co ma Ojciec, jest moje. Dlatego powiedziałem, że Duch weźmie ode Mnie i wam to przekaże.</verse>
				<verse number="16">Już niebawem odejdę. Ale wkrótce zobaczycie Mnie znowu!</verse>
				<verse number="17">—O co Mu chodzi?—zastanawiali się uczniowie. —„Już niebawem odejdę. Ale wkrótce zobaczycie Mnie znowu” albo „Odchodzę do Ojca”?</verse>
				<verse number="18">Co ma na myśli, mówiąc: „Już niebawem”? Nie rozumiemy tego.</verse>
				<verse number="19">Jezus wiedział, że chcieli Go o to zapytać. Powiedział więc: —Zastanawiacie się, co miałem na myśli, mówiąc: „Już niebawem odejdę. Ale wkrótce zobaczycie Mnie znowu”?</verse>
				<verse number="20">Zapewniam was: Wkrótce będziecie płakać i smucić się, a świat będzie się cieszyć. Wasz smutek zostanie jednak przemieniony w radość.</verse>
				<verse number="21">Gdy kobieta rodzi, doznaje smutku, bo nadszedł czas rozwiązania. Ale gdy już urodzi, z radości zapomina o bólu, bo jej dziecko przyszło na świat.</verse>
				<verse number="22">Teraz przytłacza was smutek, ale gdy zobaczę was znowu, wasze serca napełnią się radością—radością, której już nikt nie zdoła wam odebrać.</verse>
				<verse number="23">Wtedy nie będziecie Mnie już o nic pytać. Zapewniam was: Jeśli wtedy poprosicie o coś Ojca w moim imieniu, da wam to.</verse>
				<verse number="24">Dotychczas nie prosiliście Go o nic w moim imieniu. Teraz proście, a otrzymacie, i wasza radość nie będzie miała granic!</verse>
				<verse number="25">O wielu rzeczach mówiłem wam za pomocą przypowieści. Nadchodzi jednak czas, gdy o sprawach dotyczących Ojca będę wam mówił wprost—bez porównań.</verse>
				<verse number="26">Wtedy będziecie prosić w moim imieniu, a Ja nie będę musiał o to prosić Ojca.</verse>
				<verse number="27">On sam was kocha, ponieważ wy Mnie ukochaliście i uwierzyliście, że przyszedłem od Niego.</verse>
				<verse number="28">Tak, przyszedłem na świat od Ojca i opuszczam świat, aby do Niego powrócić.</verse>
				<verse number="29">—Teraz wszystko mówisz nam wprost, bez porównań—odrzekli uczniowie.</verse>
				<verse number="30">—Nareszcie rozumiemy, że wszystko wiesz i nie potrzebujesz, aby ktokolwiek zadawał Ci pytania. Wierzymy, że przyszedłeś od Boga.</verse>
				<verse number="31">—Mówicie, że wierzycie?—rzekł Jezus.</verse>
				<verse number="32">—Oto nadchodzi czas, a właściwie już nadszedł, gdy pouciekacie do swoich domów i zostawicie Mnie samego. Nie będę jednak sam, ponieważ jest ze Mną Ojciec.</verse>
				<verse number="33">Powiedziałem wam o tym wszystkim, abyście dzięki Mnie doświadczali pokoju. Na świecie czeka was cierpienie. Ale bądźcie odważni—Ja zwyciężyłem ten świat.</verse>
			</chapter>
			<chapter number="17">
				<verse number="1">Gdy Jezus skończył rozmowę z nimi, spojrzał w niebo i rzekł: —Ojcze, nadszedł już czas. Otocz swojego Syna chwałą, aby i On otoczył chwałą Ciebie.</verse>
				<verse number="2">Udzieliłeś Mi władzy nad każdym człowiekiem po to, abym dał życie wieczne wszystkim, których Mi powierzyłeś.</verse>
				<verse number="3">A życie wieczne polega na poznaniu Ciebie—jedynego, prawdziwego Boga, i Jezusa Chrystusa, którego posłałeś.</verse>
				<verse number="4">Otoczyłem Cię chwałą na ziemi, bo wykonałem zadanie, które Mi zleciłeś.</verse>
				<verse number="5">Teraz więc, Ojcze, otocz Mnie tą chwałą, którą miałem u Ciebie, zanim powstał świat.</verse>
				<verse number="6">Objawiłem Cię ludziom, których Mi dałeś ze świata. Należeli do Ciebie i powierzyłeś Mi ich, a oni zachowali Twoje słowo.</verse>
				<verse number="7">Już wiedzą, że wszystko, co mam, pochodzi od Ciebie.</verse>
				<verse number="8">Przekazałem im Twoje polecenia, a oni je przyjęli i rozpoznali, że to Ty Mnie posłałeś.</verse>
				<verse number="9">Właśnie za nich się modlę. Nie za świat, lecz za tych, których Mi powierzyłeś, bo należą do Ciebie.</verse>
				<verse number="10">Wszystko, co należy do Mnie, jest Twoje, a Twoje—jest moje. Oni zaś oddają Mi chwałę.</verse>
				<verse number="11">Ja opuszczam ten świat i idę do Ciebie, ale oni zostają. Dlatego, Ojcze święty, ochraniaj ich mocą Twojego imienia, które Mi dałeś. I spraw, aby żyli w takiej jedności, jak My.</verse>
				<verse number="12">Dopóki z nimi byłem, sam ochraniałem ich mocą Twojego imienia, którą Mi dałeś. Strzegłem ich i nie zginął nikt z nich, z wyjątkiem syna zatracenia—jak przepowiedziało Pismo.</verse>
				<verse number="13">Teraz zaś idę do Ciebie i mówię im o tym, aby napełniała ich moja radość.</verse>
				<verse number="14">Przekazałem im Twoje słowo, a świat ich znienawidzi, ponieważ—tak jak Ja—nie należą do niego.</verse>
				<verse number="15">Nie proszę, abyś ich stąd zabrał, lecz abyś chronił ich przed złem.</verse>
				<verse number="16">Tak jak i Ja, nie należą oni do świata.</verse>
				<verse number="17">Spraw, aby byli oddani prawdzie, którą jest Twoje słowo.</verse>
				<verse number="18">Tak jak Ty posłałeś Mnie na świat, tak teraz Ja posyłam ich do innych ludzi.</verse>
				<verse number="19">Za nich też poświęcam siebie, aby byli oddani prawdzie.</verse>
				<verse number="20">Modlę się nie tylko za nich, ale także za tych, którzy dzięki ich słowom uwierzą Mi.</verse>
				<verse number="21">Ojcze, niech wszyscy oni żyją w jedności, jak Ty we Mnie, a Ja w Tobie. Niech będą w jedności z nami, aby świat uwierzył, że to Ty Mnie posłałeś!</verse>
				<verse number="22">Obdarzyłem ich też chwałą, którą Mi dałeś, aby żyli w jedności, tak jak My:</verse>
				<verse number="23">Ja w nich, a Ty we Mnie—aby żyli w doskonałej jedności, wtedy bowiem świat zrozumie, że Mnie posłałeś i że ukochałeś ich tak jak Mnie.</verse>
				<verse number="24">Ojcze, chcę, aby ci, których Mi powierzyłeś, byli ze Mną tam, gdzie Ja będę, i aby mogli widzieć chwałę, którą Mi dałeś. Ukochałeś Mnie bowiem, zanim powstał świat.</verse>
				<verse number="25">Sprawiedliwy Ojcze! Świat Cię nie poznał, ale Ja Cię znam. I oni również wiedzą, że to Ty Mnie posłałeś.</verse>
				<verse number="26">Objawiłem im bowiem Ciebie i nadal będę objawiać, aby doświadczyli tej wspaniałej miłości, jaką Mnie obdarzasz, i abym mógł w nich trwać.</verse>
			</chapter>
			<chapter number="18">
				<verse number="1">Potem Jezus udał się z uczniami do ogrodu, znajdującego się za potokiem Cedron.</verse>
				<verse number="2">Judasz, zdrajca, znał to miejsce, bo Jezus często odwiedzał je z uczniami.</verse>
				<verse number="3">Przyszedł więc tam wraz z rzymskim oddziałem oraz strażą, wysłaną przez najwyższych kapłanów i faryzeuszy. Uzbrojeni, nieśli pochodnie i latarnie.</verse>
				<verse number="4">Jezus wiedząc, co Go czeka, wyszedł im na spotkanie</verse>
				<verse number="5">i zapytał: —Kogo szukacie? —Jezusa z Nazaretu—powiedzieli. —JA JESTEM—odrzekł Jezus. W tłumie stał również Judasz—zdrajca.</verse>
				<verse number="6">A gdy Jezus powiedział: „JA JESTEM”, wszyscy cofnęli się i padli na ziemię.</verse>
				<verse number="7">—Kogo szukacie?—powtórzył Jezus. —Jezusa z Nazaretu—odpowiedzieli.</verse>
				<verse number="8">—Mówię wam, że to Ja—powiedział Jezus. —Skoro szukacie Mnie, pozwólcie reszcie odejść.</verse>
				<verse number="9">Powiedział to, aby wypełniła się zapowiedź proroka: „Nie utraciłem ani jednego z tych, których Mi dałeś”.</verse>
				<verse number="10">Wtedy Szymon Piotr wyjął miecz, zamachnął się i odciął prawe ucho słudze najwyższego kapłana, Malchusowi.</verse>
				<verse number="11">—Schowaj miecz—rzekł do niego Jezus. —Czyż nie mam pić z kielicha, który podaje Mi Ojciec?</verse>
				<verse number="12">Wtedy żołnierze, ich dowódca oraz strażnicy wysłani przez kapłanów złapali Jezusa, związali Go</verse>
				<verse number="13">i zaprowadzili najpierw do Annasza, który był teściem Kajfasza, sprawującego tego roku urząd najwyższego kapłana.</verse>
				<verse number="14">To właśnie Kajfasz powiedział wcześniej żydowskim przywódcom, że lepiej będzie, aby jeden człowiek umarł za cały naród.</verse>
				<verse number="15">Za Jezusem podążał Szymon Piotr i jeszcze jeden uczeń, który był znajomym najwyższego kapłana. Dzięki temu wszedł razem z Jezusem na dziedziniec rezydencji najwyższego kapłana.</verse>
				<verse number="16">Tymczasem Piotr został za bramą. Drugi uczeń porozmawiał jednak z kobietą pełniącą służbę przy drzwiach i po chwili wprowadził na dziedziniec również Piotra.</verse>
				<verse number="17">—Ty chyba jesteś jednym z uczniów tego człowieka?—zapytała Piotra służąca. —Ależ skąd!—zaprzeczył.</verse>
				<verse number="18">Było zimno, więc słudzy oraz strażnicy rozpalili ognisko i grzali się przy nim. Wśród nich stał również Piotr.</verse>
				<verse number="19">W tym czasie najwyższy kapłan wypytywał Jezusa o Jego naukę i zwolenników.</verse>
				<verse number="20">—Nauczałem publicznie—odpowiedział Jezus. —Przemawiałem w synagodze i w świątyni, wśród wielu ludzi. Niczego nie mówiłem po kryjomu.</verse>
				<verse number="21">Dlaczego Mnie więc o to pytasz? Zapytaj tych, którzy Mnie słuchali. Oni wiedzą, co mówiłem.</verse>
				<verse number="22">—Jak się odzywasz do najwyższego kapłana?!—zawołał stojący w pobliżu sługa i uderzył Jezusa w twarz.</verse>
				<verse number="23">—Jeśli powiedziałem coś złego, udowodnij to—odrzekł Jezus. —A jeśli nie, to dlaczego Mnie uderzyłeś?</verse>
				<verse number="24">Wtedy Annasz odesłał związanego Jezusa do najwyższego kapłana, Kajfasza.</verse>
				<verse number="25">Tymczasem Piotr nadal grzał się przy ognisku. —Nie jesteś przypadkiem jednym z uczniów Jezusa?—zapytano go. —Oczywiście, że nie—wyparł się Piotr.</verse>
				<verse number="26">Ale jeden ze służących najwyższego kapłana, krewny tego, któremu Piotr odciął ucho, stwierdził: —Chyba widziałem ciebie razem z nim w ogrodzie?!</verse>
				<verse number="27">Piotr znowu zaprzeczył. I wtedy właśnie zapiał kogut.</verse>
				<verse number="28">Było już rano. Od Kajfasza zaprowadzono Jezusa do rezydencji gubernatora. Oskarżyciele jednak nie weszli do środka, aby nie narazić się na rytualną nieczystość. Chcieli bowiem uczestniczyć w kolacji paschalnej.</verse>
				<verse number="29">Piłat, rzymski gubernator, wyszedł więc do nich i zapytał: —Jakie zarzuty stawiacie temu człowiekowi?</verse>
				<verse number="30">—Gdyby nie był przestępcą, nie przyprowadzalibyśmy go do ciebie—odpowiedzieli.</verse>
				<verse number="31">—Zabierzcie go sobie i sądźcie według własnego prawa—odrzekł Piłat. —Przecież wiesz, że bez twojej zgody nie wolno nam nikogo skazać na śmierć—tłumaczyli.</verse>
				<verse number="32">W ten sposób spełniła się zapowiedź Jezusa, dotycząca sposobu, w jaki zostanie zabity.</verse>
				<verse number="33">Piłat wrócił więc do rezydencji i polecił, aby przyprowadzono Jezusa. —Jesteś Królem Żydów?—zapytał.</verse>
				<verse number="34">—Sam tak uważasz czy tylko powtarzasz, co ci powiedziano?—odpowiedział pytaniem Jezus.</verse>
				<verse number="35">—Czy ja jestem Żydem?—odparł Piłat. —To twój naród i jego przywódcy przyprowadzili cię do mnie. Co zrobiłeś?</verse>
				<verse number="36">—Moje królestwo nie pochodzi z tego świata—rzekł Jezus. —Gdyby tak było, moi słudzy walczyliby, żebym nie wpadł w ręce przywódców. Teraz moje królestwo nie jest jednak z tego świata.</verse>
				<verse number="37">—Więc jednak jesteś królem? —Sam to potwierdzasz. Po to się narodziłem i po to przyszedłem na świat, aby opowiedzieć ludziom o prawdzie. A każdy, kto kocha prawdę, słucha Mnie.</verse>
				<verse number="38">—Co to jest prawda?—zapytał Piłat. Następnie wyszedł do zebranych i powiedział: —Nie znajduję w nim żadnej winy!</verse>
				<verse number="39">Jest zwyczaj, że na święto Paschy uwalniam wam jednego z waszych więźniów. Jeśli więc chcecie, tym razem uwolnię Króla Żydów.</verse>
				<verse number="40">—Nie! Nie tego! Wypuść raczej Barabasza!—zaczęli krzyczeć. A Barabasz był buntownikiem.</verse>
			</chapter>
			<chapter number="19">
				<verse number="1">Piłat kazał więc wyprowadzić Jezusa i ubiczować.</verse>
				<verse number="2">Żołnierze włożyli na Jego głowę koronę uplecioną z długich, ostrych cierni i ubrali Go w purpurowy płaszcz.</verse>
				<verse number="3">Podchodzili do Niego, bili po twarzy i wykrzykiwali: —Niech żyje Król Żydów!</verse>
				<verse number="4">Potem Piłat raz jeszcze wyszedł do tłumu mówiąc: —Wyprowadzam go tu, żebyście zobaczyli, że nie znajduję w nim żadnej winy.</verse>
				<verse number="5">Wtedy Jezus wyszedł na zewnątrz—w purpurowym płaszczu i koronie cierniowej na głowie. —Oto człowiek!—rzekł Piłat.</verse>
				<verse number="6">—Ukrzyżuj! Ukrzyżuj go!—zaczęli krzyczeć kapłani i ich strażnicy na widok Jezusa. —Sami go ukrzyżujcie! Ja nie znajduję w nim żadnej winy!—odpowiedział Piłat.</verse>
				<verse number="7">—My też mamy Prawo. I według naszego Prawa powinien zginąć, bo nazywał siebie Synem Bożym!—wołali.</verse>
				<verse number="8">Te słowa jeszcze bardziej przestraszyły Piłata.</verse>
				<verse number="9">Ponownie wszedł do rezydencji i zapytał Jezusa: —Skąd pochodzisz? Ale Jezus nic mu nie odpowiedział.</verse>
				<verse number="10">—Nie chcesz ze mną rozmawiać?—dziwił się. —Czy nie wiesz, że mam prawo cię uwolnić albo ukrzyżować?</verse>
				<verse number="11">—Nie miałbyś nade Mną władzy, gdyby nie dano ci jej z góry—odrzekł Jezus. —Dlatego większy grzech popełnił ten, który oddał Mnie w twoje ręce.</verse>
				<verse number="12">Od tego momentu Piłat starał się uwolnić Jezusa, ale żydowscy przywódcy ostro się temu sprzeciwiali: —Jeśli go uwolnisz, nie będziesz przyjacielem cezara. Kto obwołuje się królem, występuje przecież przeciwko cezarowi.</verse>
				<verse number="13">Usłyszawszy to, Piłat znowu wyprowadził Jezusa na zewnątrz, sam zaś usiadł na fotelu sędziowskim, w miejscu zwanym Kamienny Bruk (po hebrajsku: „Gabbata”).</verse>
				<verse number="14">Było około południa, następnego dnia rozpoczynała się Pascha. Wtedy rzekł do zebranych: —Oto wasz król!</verse>
				<verse number="15">—Precz z nim! Przecz! Ukrzyżuj go!—krzyczeli. —Mam ukrzyżować waszego króla?!—pytał Piłat. —Nie mamy żadnego króla oprócz cezara!—zawołali najwyżsi kapłani.</verse>
				<verse number="16">Wówczas Piłat wydał im Jezusa, aby Go ukrzyżowali. I zabrali Go.</verse>
				<verse number="17">Jezus niósł swój krzyż na miejsce zwane Czaszką (po hebrajsku: „Golgota”).</verse>
				<verse number="18">Gdy dotarł na miejsce, ukrzyżowano Go razem z dwoma innymi skazańcami: Jezusa w środku, a tych dwóch po Jego prawej i lewej stronie.</verse>
				<verse number="19">Piłat zaś przygotował i kazał umieścić na krzyżu tabliczkę z napisem: „ Jezus z Nazaretu, Król Żydów ”.</verse>
				<verse number="20">Wielu Żydów mogło więc przeczytać ten opis Jego winy (sporządzony po hebrajsku, łacinie i grecku), bowiem miejsce, gdzie ukrzyżowano Jezusa, znajdowało się w pobliżu miasta.</verse>
				<verse number="21">Kapłani jednak domagali się od Piłata: —Nie pisz: „Król Żydów”, ale: „Twierdził, że jest Królem Żydów”.</verse>
				<verse number="22">—Napisałem i koniec!—odrzekł Piłat.</verse>
				<verse number="23">Po ukrzyżowaniu Jezusa, żołnierze zabrali Jego ubrania i podzielili je na cztery części—dla każdego po jednej. Wzięli też tunikę, która była utkana w całości—bez szwów.</verse>
				<verse number="24">—Nie rozdzierajmy jej—mówili między sobą—ale rzućmy o nią losy. Zobaczymy, kto ją wygra. W ten sposób spełniło się proroctwo: „Rozdzielają między siebie moje ubrania i rzucają losy o moją tunikę”. Tak właśnie uczynili żołnierze.</verse>
				<verse number="25">A obok krzyża Jezusa stały: Jego matka, Jego ciotka—Maria (żona Kleofasa) i Maria z Magdali.</verse>
				<verse number="26">Gdy Jezus zobaczył matkę stojącą obok ucznia, który był Jego najbliższym przyjacielem, rzekł do niej: —To jest twój syn!</verse>
				<verse number="27">A do ucznia: —To jest twoja matka! I od tego momentu uczeń wziął ją do swojego domu.</verse>
				<verse number="28">Wiedząc, że Jego dzieło dobiegło już końca, Jezus—wypełniając zapowiedź Pisma—rzekł: —Jestem spragniony.</verse>
				<verse number="29">A stał tam dzban z kwaśnym winem. Nasączono nim więc gąbkę i na kiju podano Mu do ust.</verse>
				<verse number="30">Gdy Jezus skosztował, rzekł: —Wykonało się. Po tych słowach opuścił głowę i skonał.</verse>
				<verse number="31">Ponieważ był to dzień poprzedzający szabat i wielkie święto, żydowscy przywódcy nie chcieli zostawić martwych ciał na krzyżach do następnego dnia. Poprosili więc Piłata, aby połamano skazańcom nogi, przyspieszając ich śmierć, i usunięto ciała.</verse>
				<verse number="32">Przyszli więc żołnierze i połamali nogi—najpierw jednemu skazańcowi ukrzyżowanemu z Jezusem, potem drugiemu.</verse>
				<verse number="33">Gdy podeszli do Jezusa, zobaczyli, że już umarł. Nie łamali Mu więc nóg.</verse>
				<verse number="34">Jeden z żołnierzy przebił jednak włócznią Jego bok, z którego wypłynęła krew i woda.</verse>
				<verse number="35">Wiemy, że tak było, ponieważ potwierdził to naoczny świadek, a jego opis jest zgodny z prawdą. On wie, że przekazuje prawdę, abyście i wy uwierzyli.</verse>
				<verse number="36">Stało się tak, aby spełniły się słowa Pisma: „Kości Jego nie zostaną połamane”.</verse>
				<verse number="37">A także: „Będą patrzeć na Tego, którego przebili”.</verse>
				<verse number="38">Po tym wszystkim niejaki Józef z Arymatei poprosił Piłata o zgodę na zabranie ciała Jezusa. Józef był Jego uczniem, jednak ukrywał się przed przywódcami, ponieważ się ich bał.</verse>
				<verse number="39">Przybył tam również Nikodem—ten, który kiedyś odwiedził Jezusa nocą i przyniósł z sobą około trzydziestu kilogramów mieszaniny mirry i aloesu.</verse>
				<verse number="40">Zabrali więc ciało Jezusa i—zgodnie z żydowskim zwyczajem pogrzebowym—obwiązali je lnianymi płótnami oraz obsypali balsamem.</verse>
				<verse number="41">Niedaleko miejsca ukrzyżowania, w ogrodzie, znajdował się nowy, nieużywany dotąd grobowiec.</verse>
				<verse number="42">Złożyli w nim więc ciało Jezusa, bo spieszyli się, aby zdążyć przed nastaniem szabatu.</verse>
			</chapter>
			<chapter number="20">
				<verse number="1">W niedzielę, wczesnym rankiem, gdy jeszcze było ciemno, przyszła do grobu Maria z Magdali. Zobaczyła, że głaz zamykający wejście jest odsunięty.</verse>
				<verse number="2">Pobiegła więc do Szymona Piotra i do ucznia, który był najbliższym przyjacielem Jezusa, ze słowami: —Ktoś zabrał z grobu Pana i nie wiem, gdzie Go położono!</verse>
				<verse number="3">Piotr wraz z tym uczniem szybko wybrali się do grobu.</verse>
				<verse number="4">Biegli razem, ale tamten wyprzedził Piotra i pierwszy dobiegł na miejsce.</verse>
				<verse number="5">Zajrzał i zobaczył leżące płótna, ale nie wszedł do środka.</verse>
				<verse number="6">Po chwili nadbiegł Szymon Piotr. Wszedł do grobowca i zaczął oglądać płótna</verse>
				<verse number="7">oraz chustę okrywającą głowę Jezusa, która leżała zwinięta nie z płótnami, ale osobno.</verse>
				<verse number="8">Potem również uczeń, który pierwszy dobiegł na miejsce, wszedł do środka. Zobaczył pusty grób i uwierzył.</verse>
				<verse number="9">Do tej pory nie rozumieli bowiem słów Pisma, mówiących, że Jezus ma zmartwychwstać.</verse>
				<verse number="10">Po tym wszystkim uczniowie wrócili do domu.</verse>
				<verse number="11">Maria z Magdali stała natomiast przed wejściem do grobu i płakała. Po chwili, gdy zajrzała do środka,</verse>
				<verse number="12">zobaczyła dwóch aniołów w białych szatach. Jeden siedział w miejscu, w którym leżała głowa Jezusa, drugi—w miejscu, w którym były Jego stopy.</verse>
				<verse number="13">—Dlaczego płaczesz?—zapytali ją aniołowie. —Ktoś zabrał mojego Pana i nie wiem, gdzie Go położył—odpowiedziała.</verse>
				<verse number="14">Następnie odwróciła się i zobaczyła stojącego Jezusa, ale Go nie poznała.</verse>
				<verse number="15">—Dlaczego płaczesz? Kogo szukasz?—zapytał Jezus. —Panie, jeśli to ty Go wyniosłeś, powiedz, gdzie Go położyłeś, a ja Go stamtąd wezmę—powiedziała Maria, myśląc, że to ogrodnik.</verse>
				<verse number="16">—Mario!—rzekł Jezus. —Rabbuni! (to znaczy: „Nauczycielu!”)—powiedziała Maria.</verse>
				<verse number="17">—Nie zatrzymuj Mnie—rzekł Jezus. —Jeszcze nie wstąpiłem do Ojca. Idź natomiast do moich braci i powiedz im: Idę do mojego Ojca i do waszego Ojca, do mojego Boga i do waszego Boga.</verse>
				<verse number="18">Wtedy Maria udała się do uczniów i oznajmiła: —Widziałam Pana!—i powtórzyła im, co jej powiedział.</verse>
				<verse number="19">Jeszcze tego samego dnia, wieczorem, uczniowie zebrali się w jednym miejscu. Bali się przywódców, więc spotkali się za zamkniętymi drzwiami. Nagle do pomieszczenia, w którym byli, wszedł Jezus—stanął pośrodku nich i powiedział: —Pokój wam!</verse>
				<verse number="20">I pokazał im przebite ręce oraz bok. Na widok żywego Pana ogarnęła ich radość.</verse>
				<verse number="21">On zaś powtórzył: —Pokój wam! Jak Ojciec posłał Mnie, tak i Ja posyłam was.</verse>
				<verse number="22">Po tych słowach tchnął na nich i rzekł: —Weźcie Ducha Świętego!</verse>
				<verse number="23">Ci, których uwolnicie od grzechów, będą od nich wolni, ci zaś, których nie uwolnicie, pozostaną w grzechach.</verse>
				<verse number="24">Nie było wtedy wśród nich jednego ucznia—Tomasza, zwanego Bliźniakiem.</verse>
				<verse number="25">Pozostali powiedzieli mu więc: —Słuchaj! Widzieliśmy Pana! —Co takiego?!—zawołał Tomasz. —Jeżeli nie zobaczę na Jego rękach śladów po gwoździach i nie włożę w nie palca, nie uwierzę! Jeśli nie włożę ręki w Jego przebity bok—nie uwierzę!</verse>
				<verse number="26">Minęło osiem dni i uczniowie znowu zebrali się w jednym miejscu. Tym razem Tomasz był z nimi. Podobnie jak poprzednio, Jezus wszedł pomimo zamkniętych drzwi, stanął pośrodku i powiedział: —Pokój wam!</verse>
				<verse number="27">Następnie rzekł do Tomasza: —Włóż palec w moje ręce. Włóż rękę w mój bok. I nie bądź już niedowiarkiem, ale uwierz!</verse>
				<verse number="28">—Jesteś moim Panem i Bogiem!—zawołał Tomasz.</verse>
				<verse number="29">—Uwierzyłeś, bo Mnie zobaczyłeś?—odparł Jezus. —Szczęśliwi są jednak ci, którzy uwierzyli, chociaż Mnie nie widzieli!</verse>
				<verse number="30">Jezus uczynił na oczach uczniów o wiele więcej cudów niż to opisano w tej księdze.</verse>
				<verse number="31">Te jednak, które się w niej znalazły, zostały zapisane po to, abyście uwierzyli, że Jezus jest Mesjaszem, Synem Boga, i abyście wierząc Mu otrzymali życie wieczne.</verse>
			</chapter>
			<chapter number="21">
				<verse number="1">Po jakimś czasie Jezus po raz kolejny ukazał się uczniom. Było to nad Jeziorem Tyberiadzkim.</verse>
				<verse number="2">Przebywali wtedy razem: Szymon Piotr, Tomasz, zwany Bliźniakiem, Natanael z Kany Galilejskiej, synowie Zebedeusza—Jakub i Jan, oraz jeszcze dwóch innych uczniów.</verse>
				<verse number="3">—Idę łowić ryby—rzekł do nich Piotr. —Idziemy z tobą—odpowiedzieli. Weszli więc do łodzi i wypłynęli, ale przez całą noc nic nie złapali.</verse>
				<verse number="4">O świcie na brzegu pojawił się Jezus. Uczniowie jednak nie rozpoznali Go.</verse>
				<verse number="5">Wtedy On zawołał do nich: —Kochani! Macie coś do jedzenia? —Nie, nic—odpowiedzieli.</verse>
				<verse number="6">—Zarzućcie więc sieci z prawej strony łodzi, a coś złapiecie! Zrobili to i wkrótce mieli tyle ryb, że nie mogli wyciągnąć sieci.</verse>
				<verse number="7">—To Pan!—powiedział do Piotra uczeń, który był najbliższym przyjacielem Jezusa. Na te słowa Szymon Piotr natychmiast założył koszulę, był bowiem rozebrany, i rzucił się wpław do brzegu.</verse>
				<verse number="8">Pozostali płynęli łodzią, ciągnąc za sobą sieci pełne ryb. Byli bowiem tylko jakieś sto metrów od brzegu.</verse>
				<verse number="9">Gdy wyszli z łodzi, ujrzeli rozpalone ognisko, na którym piekła się ryba oraz chleb.</verse>
				<verse number="10">—Przynieście kilka ryb, które teraz złowiliście—poprosił Jezus.</verse>
				<verse number="11">Szymon Piotr poszedł więc i wyciągnął sieć na brzeg. Jak się okazało, w sieci były sto pięćdziesiąt trzy ogromne ryby, a mimo to sieć nie pękła.</verse>
				<verse number="12">—Podejdźcie i zjedzcie coś—zachęcił Jezus. Żaden z nich nie śmiał Go pytać, czy to rzeczywiście On. Byli bowiem pewni, że to jest Pan.</verse>
				<verse number="13">Jezus tymczasem podchodził do każdego, częstując chlebem i rybą.</verse>
				<verse number="14">W ten sposób, już po raz trzeci od czasu swojego zmartwychwstania, Jezus ukazał się uczniom.</verse>
				<verse number="15">Po śniadaniu Jezus zwrócił się do Szymona Piotra: —Szymonie, synu Jana, czy kochasz Mnie bardziej niż inni? —Tak, Panie—odparł Piotr. —Wiesz, że Cię kocham. —Paś więc moje baranki—rzekł Jezus.</verse>
				<verse number="16">Zapytał go jednak drugi raz: —Szymonie, synu Jana, czy kochasz Mnie? —Tak, Panie. Wiesz, że Cię kocham. —Opiekuj się więc moimi owcami.</verse>
				<verse number="17">I zapytał go po raz trzeci: —Szymonie, synu Jana, czy kochasz Mnie? Słysząc trzeci raz to samo pytanie, Piotr zasmucił się, ale odpowiedział: —Panie! Ty wiesz wszystko. Wiesz, że Cię kocham! —Paś więc moje owce—powiedział Jezus.</verse>
				<verse number="18">—Zapewniam cię: Gdy byłeś młodszy, sam o sobie decydowałeś i chodziłeś, dokąd chciałeś. Ale na starość ktoś inny zadecyduje o tobie i poprowadzi cię tam, dokąd byś nie chciał pójść.</verse>
				<verse number="19">Mówiąc to, Jezus dał mu do zrozumienia, jaką śmiercią uwielbi Boga. I dodał: —Pójdź w moje ślady!</verse>
				<verse number="20">Piotr odwrócił się i zobaczył ucznia, który był najbliższym przyjacielem Jezusa. To on, podczas kolacji, był blisko Niego i zapytał: „Panie, kto Cię zdradzi?”.</verse>
				<verse number="21">Wtedy Piotr powiedział: —Panie! A co będzie z nim?</verse>
				<verse number="22">—Może zechcę, aby pozostał na ziemi aż do mojego powtórnego przyjścia? Po co ci to wiedzieć? Ty masz pójść w moje ślady.</verse>
				<verse number="23">Z tego powodu rozeszła się wśród uczniów pogłoska, że uczeń ten nie umrze. Ale Jezus nie powiedział, że on nie umrze, tylko: „Może zechcę, aby pozostał aż do mojego powtórnego przyjścia? Po co ci to wiedzieć?”.</verse>
				<verse number="24">Ten właśnie uczeń opowiedział o tym wszystkim i to on napisał tę księgę. A wiemy, że mówi prawdę.</verse>
				<verse number="25">Jezus dokonał jeszcze wielu innych rzeczy. A gdyby chciano je wszystkie szczegółowo opisać, cały świat nie pomieściłby chyba ksiąg.</verse>
			</chapter>
		</book>
		<book number="44">
			<chapter number="1">
				<verse number="1">Dostojny Teofilu! W pierwszej księdze napisałem ci o tym, co Jezus czynił i czego nauczał</verse>
				<verse number="2">aż do dnia, w którym mocą Ducha Świętego przekazał wybranym przez siebie apostołom ostatnie polecenia i został wzięty do nieba.</verse>
				<verse number="3">Im też dał wiele dowodów na to, że żyje, pomimo doznanych cierpień i śmierci. Przez czterdzieści dni ukazywał się im i rozmawiał z nimi o królestwie Bożym.</verse>
				<verse number="4">Podczas jednego ze wspólnych posiłków polecił im, aby jeszcze nie opuszczali Jerozolimy, ale poczekali na spełnienie się obietnicy danej przez Ojca.</verse>
				<verse number="5">—Już o niej słyszeliście—wyjaśnił. —Mówiłem wam, że Jan Chrzciciel zanurzał w wodzie, lecz wy za kilka dni zostaniecie zanurzeni w Duchu Świętym.</verse>
				<verse number="6">Innym razem, gdy spotkali się z Jezusem, zapytali Go: —Panie, czy teraz wyzwolisz Izrael i przywrócisz nasze królestwo?</verse>
				<verse number="7">—Nie musicie znać czasu i daty. Mój Ojciec ma władzę nad wszystkim i to On je ustalił—odpowiedział.</verse>
				<verse number="8">—Wy otrzymacie moc Ducha Świętego, gdy zstąpi na was, i będziecie opowiadać o mnie innym ludziom. Najpierw w Jerozolimie i całej Judei, później w Samarii, a potem wyruszycie aż po krańce ziemi.</verse>
				<verse number="9">Po tych słowach wzniósł się na oczach uczniów i zniknął w obłoku.</verse>
				<verse number="10">A gdy wpatrywali się za Nim w niebo, nagle stanęli przy nich dwaj ubrani na biało mężczyźni,</verse>
				<verse number="11">którzy zapytali: —Galilejczycy! Po co tak stoicie i wpatrujecie się w niebo? Ten sam Jezus, zabrany od was do nieba, pewnego dnia powróci w taki sam sposób, w jaki widzieliście Go odchodzącego.</verse>
				<verse number="12">Działo się to na Górze Oliwnej, oddalonej od Jerozolimy o kilometr. Apostołowie wrócili do miasta</verse>
				<verse number="13">i zebrali się w swoim pokoju na piętrze. Byli tam: Piotr, Jan, Jakub, Andrzej, Filip, Tomasz, Bartłomiej, Mateusz, Jakub—syn Alfeusza, Szymon Gorliwy i Juda—syn Jakuba.</verse>
				<verse number="14">Wszyscy oni, razem z kobietami oraz Marią—matką Jezusa, i Jego braćmi, nieustannie spędzali czas na wspólnej modlitwie.</verse>
				<verse number="15">Gdy pewnego razu zebrało się około stu dwudziestu wierzących, Piotr wstał i rzekł:</verse>
				<verse number="16">—Przyjaciele! Musiało się wypełnić proroctwo Pisma, które Duch Święty, poprzez króla Dawida, wypowiedział o Judaszu. To on doprowadził do aresztowania Jezusa,</verse>
				<verse number="17">bo był jednym z nas, apostołów, i miał udział w tej służbie.</verse>
				<verse number="18">On to, za pieniądze splamione krwią, kupił pole. A potem zabił się, spadając głową w dół. Spotkał go straszny koniec: pękł na pół a jego wnętrzności wypłynęły na zewnątrz.</verse>
				<verse number="19">Wieść o tym dotarła do wszystkich mieszkańców Jerozolimy i nazwano to miejsce po hebrajsku Hakeldamach (to znaczy: „Pole Krwi”).</verse>
				<verse number="20">Księga Psalmów mówi: „Niech opustoszeje jego dom i niech nikt w nim nie mieszka.” Oraz „Jego służbę niech przejmie ktoś inny”.</verse>
				<verse number="21">Teraz, jako świadek zmartwychwstania Jezusa, musi dołączyć do nas ktoś, kto tak jak my był z Panem od samego początku</verse>
				<verse number="22">—od dnia, w którym Jan Chrzciciel zanurzył Go w wodzie aż do chwili, w której został wzięty do nieba.</verse>
				<verse number="23">Wybrali dwóch kandydatów: Józefa (zwanego Barsabą, noszącego też pseudonim „Justus”) i Macieja,</verse>
				<verse number="24">po czym zaczęli się modlić: —Panie, Ty znasz każde serce. Wskaż nam, którego z nich wybrałeś</verse>
				<verse number="25">do tej apostolskiej służby, którą Judasz porzucił, poszedłszy własną drogą.</verse>
				<verse number="26">Następnie podali im losy. Oznaczony los został wyciągnięty przez Macieja. Za aprobatą wszystkich dołączył więc do grona jedenastu apostołów.</verse>
			</chapter>
			<chapter number="2">
				<verse number="1">Kilka dni później nadeszło święto Pięćdziesiątnicy. Wszyscy wierzący znowu byli razem w tym samym miejscu.</verse>
				<verse number="2">Nagle dał się słyszeć z nieba szum jakby potężnego huraganu, który wypełnił cały dom.</verse>
				<verse number="3">Ukazały się im także jakby języki ognia, które się rozdzieliły i osiadły na każdym z nich.</verse>
				<verse number="4">Wszyscy zostali wtedy napełnieni Duchem Świętym i zaczęli mówić obcymi im językami, zgodnie z wolą Ducha.</verse>
				<verse number="5">W tym czasie przebywali w Jerozolimie pobożni Żydzi, pochodzący z wielu różnych krajów świata.</verse>
				<verse number="6">Gdy usłyszeli hałas, tłumnie zbiegli się i stanęli oszołomieni. Każdy z nich słyszał bowiem, jak uczniowie mówią w ich własnym języku.</verse>
				<verse number="7">—Jak to możliwe?—dziwili się. —Przecież wszyscy ci ludzie pochodzą z Galilei?</verse>
				<verse number="8">Dlaczego więc słyszymy swój własny język, język kraju, w którym się urodziliśmy?</verse>
				<verse number="9">Partowie, Medowie i Elamici, mieszkańcy Mezopotamii, Judei, Kapadocji, Pontu, Azji,</verse>
				<verse number="10">Frygii, Pamfilii, Egiptu, mieszkańcy Libii z okolic Cyreny, przybysze z Rzymu (zarówno Żydzi, jak i poganie nawróceni na judaizm),</verse>
				<verse number="11">Kreteńczycy i Arabowie—wszyscy słyszymy, jak mówią w naszych ojczystych językach o wielkich dziełach Boga!</verse>
				<verse number="12">Oszołomieni i zdezorientowani pytali siebie nawzajem: —Co to może znaczyć?</verse>
				<verse number="13">—Upili się niedojrzałym winem—drwili jednak niektórzy.</verse>
				<verse number="14">Wtedy wystąpił Piotr z pozostałymi jedenastoma apostołami i zawołał do zebranych: —Posłuchajcie mnie uważnie mieszkańcy Jerozolimy i wszyscy przybysze!</verse>
				<verse number="15">Ci ludzie nie są pijani, jak niektórzy podejrzewają. Jest przecież dopiero dziewiąta rano!</verse>
				<verse number="16">To, co widzicie, zostało przed wiekami zapowiedziane przez proroka Joela:</verse>
				<verse number="17">„W ostatnich dniach—mówi Bóg —ześlę mojego Ducha na wielu ludzi: wasi synowie i córki będą prorokować, młodzieńcy będą mieć widzenia, a starcy—sny.</verse>
				<verse number="18">Ześlę mojego Ducha na wszystkie moje sługi, na mężczyzn i kobiety, i będą prorokować.</verse>
				<verse number="19">I sprawię, że zobaczycie cudowne znaki, zarówno na niebie, jak i na ziemi. Zobaczycie krew, ogień i kłęby dymu.</verse>
				<verse number="20">Na niebie zaś zgaśnie słońce, a księżyc stanie się krwawoczerwony. Wszystko to poprzedzi nadejście wielkiego i wspaniałego Dnia Pana.</verse>
				<verse number="21">Lecz każdy, kto wezwie imienia Pana, będzie zbawiony”.</verse>
				<verse number="22">Posłuchajcie mnie, Izraelici!—kontynuował Piotr. —Bóg w oczywisty sposób udzielił poparcia Jezusowi z Nazaretu, przez którego uczynił wśród was wielkie cuda i znaki, o czym doskonale wiecie.</verse>
				<verse number="23">Zgodnie ze swoim odwiecznym zamiarem i postanowieniem pozwolił, aby Jezus został wam wydany przez bezbożnych Rzymian. A wy przybiliście Go do krzyża i zamordowaliście!</verse>
				<verse number="24">Bóg jednak wyrwał Go z rąk śmierci i ożywił, gdyż śmierć nie mogła Go pokonać.</verse>
				<verse number="25">Już król Dawid zapowiedział to, mówiąc: „Zawsze widziałem obok siebie Pana. Jest blisko mnie, abym się nie zachwiał.</verse>
				<verse number="26">Dlatego z całego serca ucieszyłem się, i moje usta napełniły się radością. Moje ciało będzie bowiem spoczywać z nadzieją!</verse>
				<verse number="27">Bo nie pozostawisz mojej duszy wśród umarłych i nie pozwolisz, aby ciało Twojego Świętego uległo rozkładowi.</verse>
				<verse number="28">Pokazałeś mi ścieżkę życia, a Twoja obecność napełnia mnie radością”.</verse>
				<verse number="29">Przyjaciele!—mówił Piotr. —Mogę to wam otwarcie przypomnieć, że król Dawid umarł, miał pogrzeb, a jego grób po dziś dzień się tu znajduje.</verse>
				<verse number="30">Był jednak prorokiem i pamiętał, że Bóg złożył mu przysięgę, obiecując królewski tron jego potomkowi.</verse>
				<verse number="31">Gdy więc zobaczył przyszłe zmartwychwstanie Mesjasza, przepowiedział, że nie pozostanie On w grobie, a Jego ciało nie ulegnie rozkładowi.</verse>
				<verse number="32">My wszyscy jesteśmy świadkami tego, że to właśnie Jezusa Bóg wskrzesił z martwych.</verse>
				<verse number="33">Wyróżniony przez Boga najwyższą w niebie godnością, wypełnił obietnicę Ojca i posłał Ducha Świętego. To Jego cudowne działanie teraz widzicie i słyszycie.</verse>
				<verse number="34">I chociaż Dawid nie był w niebie, to jednak powiedział: „Bóg rzekł do mojego Pana: Zasiądź po mojej prawej stronie,</verse>
				<verse number="35">dopóki nie rzucę Ci pod nogi Twoich nieprzyjaciół”.</verse>
				<verse number="36">Niech więc to będzie jasne dla całego Izraela—dodał Piotr—że Jezusa, którego wy ukrzyżowaliście, Bóg uczynił Panem i Mesjaszem!</verse>
				<verse number="37">Słowa te tak wstrząsnęły słuchaczami, że zapytali Piotra i pozostałych apostołów: —Przyjaciele! Co w takim razie mamy zrobić?</verse>
				<verse number="38">—Opamiętać się—odrzekł Piotr—i dać się zanurzyć w wodzie w imię Jezusa Chrystusa, na znak uwolnienia od grzechów. Wtedy otrzymacie dar Ducha Świętego,</verse>
				<verse number="39">bo został On obiecany właśnie wam i waszym dzieciom, a nawet poganom—wszystkim, których wezwie Pan, nasz Bóg!</verse>
				<verse number="40">I długo jeszcze Piotr mówił do nich, wzywając: —Ratujcie się przez Bożym sądem, który spadnie na to złe pokolenie.</verse>
				<verse number="41">Ci, którzy dzięki słowom Piotra uwierzyli w Jezusa, zostali ochrzczeni. I tego dnia przyłączyło się do grupy wierzących około trzech tysięcy osób.</verse>
				<verse number="42">Z oddaniem trzymali się oni nauki apostołów, żyli we wspólnocie, dzielili się chlebem i razem modlili się.</verse>
				<verse number="43">Mieszkańcy miasta odczuwali lęk, ponieważ apostołowie czynili wiele cudów.</verse>
				<verse number="44">Natomiast wszyscy wierzący przebywali razem i dzielili się tym, co mieli.</verse>
				<verse number="45">Często sprzedawali swoje posiadłości i wspomagali innych wierzących, w zależności od potrzeb.</verse>
				<verse number="46">Byli jednomyślni i codziennie zbierali się w świątyni. W domach zaś dzielili się chlebem i z radością oraz otwartością spożywali wspólnie posiłki.</verse>
				<verse number="47">W tym wszystkim oddawali chwałę Bogu i cieszyli się dobrą opinią ze strony innych mieszkańców. Pan zaś sprawiał, że codziennie nowi ludzie przyjmowali zbawienie i przyłączali się do wspólnoty.</verse>
			</chapter>
			<chapter number="3">
				<verse number="1">Pewnego dnia Piotr i Jan szli do świątyni na popołudniową modlitwę o godzinie trzeciej.</verse>
				<verse number="2">Właśnie wtedy niesiono pewnego człowieka, który od urodzenia nie mógł chodzić. Codziennie kładziono go pod bramą świątyni, zwaną Piękną, aby mógł prosić wchodzących o wsparcie.</verse>
				<verse number="3">Widząc, że Piotr i Jan mają zamiar wejść, poprosił ich o datek.</verse>
				<verse number="4">Wtedy uważnie spojrzeli na niego, a Piotr rzekł: —Popatrz na nas.</verse>
				<verse number="5">Kaleka spojrzał na nich z nadzieją, że zaraz coś od nich dostanie.</verse>
				<verse number="6">Ale Piotr powiedział: —Nie mam złota ani srebra. Ale dam ci to, co mam. W imieniu Jezusa Chrystusa z Nazaretu mówię ci: Wstań i chodź!</verse>
				<verse number="7">Następnie podał mu prawą rękę i pomógł mu wstać. Chory natychmiast odzyskał władzę w stopach i kostkach.</verse>
				<verse number="8">Z radości podskoczył i zaczął chodzić! Następnie wszedł razem z nimi do świątyni, podskakując i wielbiąc Boga.</verse>
				<verse number="9">Wszyscy obecni zobaczyli, że chodzi i chwali Boga.</verse>
				<verse number="10">I rozpoznali w nim tego, który siedział przy Pięknej Bramie i żebrał. Wtedy ogarnęło ich zdumienie z powodu tego, co zobaczyli.</verse>
				<verse number="11">Ponieważ uzdrowiony trzymał się blisko Piotra i Jana, wszyscy ruszyli za nimi do krużganka Salomona.</verse>
				<verse number="12">Widząc to, Piotr zwrócił się do tłumu: —Izraelici! Dlaczego tak się dziwicie? I dlaczego wpatrujecie się w nas tak, jakbyśmy własną mocą lub pobożnością sprawili, że ten człowiek chodzi?</verse>
				<verse number="13">Bóg Abrahama, Izaaka i Jakuba—Bóg naszych przodków—otoczył chwałą swojego sługę, Jezusa. Wy Go wydaliście Piłatowi i odrzuciliście, chociaż on chciał Go uwolnić.</verse>
				<verse number="14">Wzgardziliście Świętym i Prawym, a zażądaliście uwolnienia mordercy.</verse>
				<verse number="15">Zabiliście Dawcę życia! Bóg jednak wzbudził Go z martwych, czego my jesteśmy naocznymi świadkami!</verse>
				<verse number="16">Właśnie przez wiarę w tego Jezusa człowiek, którego tu widzicie i którego dobrze znacie, został uzdrowiony. Dzięki Jezusowi, na oczach was wszystkich, odzyskał pełną władzę w nogach!</verse>
				<verse number="17">Przyjaciele! Teraz jednak wiem, że działaliście w nieświadomości, tak jak i wasi przywódcy.</verse>
				<verse number="18">Bóg jednak wypełnił to, co wszyscy prorocy kiedyś zapowiedzieli o cierpieniu Mesjasza.</verse>
				<verse number="19">Opamiętajcie się więc i zwróćcie się do Boga, aby oczyścił was z grzechów.</verse>
				<verse number="20">Może pocieszy was wtedy i pośle do was Jezusa, Mesjasza.</verse>
				<verse number="21">Teraz jednak musi On pozostać w niebie aż do czasu ostatecznego odnowienia wszystkich rzeczy. Bóg dawno temu zapowiedział to poprzez swoich świętych proroków.</verse>
				<verse number="22">Już Mojżesz powiedział bowiem: „Bóg, wasz Pan, powoła spośród was proroka podobnego do mnie. Słuchajcie uważnie wszystkiego, co wam powie.</verse>
				<verse number="23">Każdy bowiem, kto nie będzie Mu posłuszny, zostanie wyłączony z ludu i ulegnie zagładzie”.</verse>
				<verse number="24">Począwszy od Samuela, wszyscy kolejni prorocy zapowiadali wydarzenia minionych dni—kontynuował Piotr.</verse>
				<verse number="25">—Wy zaś jesteście potomkami tych proroków i uczestnikami przymierza, które Bóg zawarł z waszymi przodkami. On powiedział Abrahamowi: „Przez twojego potomka będą błogosławieni wszyscy ludzie na ziemi”.</verse>
				<verse number="26">To dla was, jako pierwszych—wyjaśniał Piotr—Bóg wskrzesił swojego Sługę, Jezusa, i posłał Go, aby każdemu z was błogosławił, pomagając zerwać z grzesznym życiem.</verse>
			</chapter>
			<chapter number="4">
				<verse number="1">Gdy Piotr i Jan przemawiali do zgromadzonych, podeszli do nich kapłani, wraz z dowódcą straży świątynnej i kilkoma saduceuszami.</verse>
				<verse number="2">Oburzyli się słysząc, że nauczają zebranych i głoszą im zmartwychwstanie w Jezusie.</verse>
				<verse number="3">Aresztowali ich więc, a ponieważ był już wieczór, zamknęli w więzieniu do następnego dnia.</verse>
				<verse number="4">Mimo to, wielu ludzi, którzy słuchali ich słów, uwierzyło w Jezusa, zwiększając liczbę samych tylko wierzących mężczyzn do około pięciu tysięcy.</verse>
				<verse number="5">Następnego dnia zebrali się w Jerozolimie przełożeni, starsi i przywódcy religijni,</verse>
				<verse number="6">a wśród nich: Annasz—najwyższy kapłan, Kajfasz, Jan, Aleksander i wszyscy inni, spokrewnieni z najwyższym kapłanem.</verse>
				<verse number="7">Postawili apostołów na środku i przesłuchiwali: —Jakim prawem i z czyjego polecenia to robiliście?</verse>
				<verse number="8">—Dostojni przywódcy naszego narodu!—odpowiedział Piotr, napełniony Duchem Świętym.</verse>
				<verse number="9">—Skoro przesłuchujecie nas dzisiaj z powodu dobrego czynu, dzięki któremu ten chory człowiek odzyskał zdrowie,</verse>
				<verse number="10">to wiedzcie—wy wszyscy i cały naród Izraela—że stoi on przed wami zdrowy dzięki mocy Jezusa Chrystusa z Nazaretu. Wy Go ukrzyżowaliście, ale Bóg wskrzesił Go z martwych.</verse>
				<verse number="11">To On jest tym, zapowiedzianym w Piśmie: „Kamieniem, odrzuconym przez budujących, który stał się kamieniem węgielnym, najważniejszym w całym budynku!”.</verse>
				<verse number="12">W nikim innym nie ma zbawienia!—dodał Piotr. —Bo nie dano ludziom na ziemi żadnego innego imienia, przez które moglibyśmy uzyskać zbawienie.</verse>
				<verse number="13">Przywódcy zdumieli się na widok odwagi Piotra i Jana. Przypomnieli sobie, że są to ludzie prości oraz niewykształceni i rozpoznali, że to oni przebywali z Jezusem.</verse>
				<verse number="14">Jednak widok stojącego z nimi uzdrowionego człowieka zamknął im usta.</verse>
				<verse number="15">Polecili więc im opuścić salę obrad i naradzali się między sobą:</verse>
				<verse number="16">—Co z nimi zrobić? Nie możemy zaprzeczyć, że dokonali cudu. Wiedzą o tym już wszyscy mieszkańcy Jerozolimy.</verse>
				<verse number="17">Żeby jednak nie rozchodziło się to dalej, zabrońmy im rozmawiania z kimkolwiek o Jezusie.</verse>
				<verse number="18">Wezwali ich więc ponownie i zakazali im mówić i nauczać o Jezusie.</verse>
				<verse number="19">—Sami oceńcie, co jest słuszne w oczach Boga! Powinniśmy słuchać was czy też Jego?—odrzekli Piotr i Jan.</verse>
				<verse number="20">—My nie możemy przestać mówić o tym, co sami widzieliśmy i słyszeliśmy od Jezusa.</verse>
				<verse number="21">Ponawiając groźbę, przywódcy wypuścili ich. Nie potrafili bowiem znaleźć takiego powodu do ich ukarania, który by nie oburzył ludzi. Wszyscy bowiem oddawali Bogu chwałę za to, co uczynił.</verse>
				<verse number="22">Bo przecież tylko On mógł cudownie uzdrowić człowieka, który od ponad czterdziestu lat był kaleką.</verse>
				<verse number="23">Zaraz po uwolnieniu, Piotr i Jan poszli do innych wierzących i opowiedzieli im, co mówili najwyżsi kapłani i starsi.</verse>
				<verse number="24">Słysząc to, wszyscy jednomyślnie zawołali do Boga: —Panie, Stwórco nieba, ziemi, morza i wszystkiego, co istnieje!</verse>
				<verse number="25">Ty przez Ducha Świętego, ustami naszego przodka, króla Dawida, który był Twoim sługą, powiedziałeś: „Dlaczego wzburzyły się narody, i ludy zaczęły planować zło?</verse>
				<verse number="26">Ziemscy władcy zjednoczyli się do walki, a przywódcy zebrali się razem, aby wystąpić przeciw Panu i Jego Mesjaszowi”.</verse>
				<verse number="27">Tak właśnie stało się w tym mieście!—modlili się. —Oto król Herod i gubernator Poncjusz Piłat, wraz z Rzymianami i żydowskimi przywódcami, zjednoczyli się przeciwko Twojemu świętemu Słudze—Jezusowi, którego ustanowiłeś Mesjaszem.</verse>
				<verse number="28">I wypełnili wszystko to, co w swojej mocy i woli zaplanowałeś.</verse>
				<verse number="29">Zobacz więc, Panie, jak grożą Twoim sługom, i pozwól nam z odwagą głosić Twoje słowo,</verse>
				<verse number="30">gdy Ty będziesz uzdrawiał swoją mocą i w imieniu swojego świętego Sługi, Jezusa, dokonywał cudów.</verse>
				<verse number="31">Gdy skończyli modlitwę, budynek, w którym się zebrali, zadrżał. A wszyscy zostali napełnieni Duchem Świętym i odważnie głosili słowo Boże.</verse>
				<verse number="32">Wszystkich wierzących łączyło jedno serce i jedna myśl. Nikt nie uważał tego, co posiadał, za swoją wyłączną własność, ale każdy dzielił się wszystkim z innymi.</verse>
				<verse number="33">Apostołowie z ogromną mocą opowiadali innym o zmartwychwstaniu Jezusa, a wszyscy wierzący doświadczali ogromnej łaski.</verse>
				<verse number="34">Nie było wśród nich nikogo, kto by cierpiał biedę, bo wielu posiadających ziemię lub domy sprzedawało je,</verse>
				<verse number="35">a pieniądze powierzało apostołom. I każdy otrzymywał tyle, ile potrzebował.</verse>
				<verse number="36">Tak uczynił Józef, Lewita pochodzący z Cypru, nazywany przez apostołów Barnabą (to znaczy: „tym, który jest zachętą dla innych”).</verse>
				<verse number="37">Sprzedał on swoje pole i pieniądze oddał apostołom.</verse>
			</chapter>
			<chapter number="5">
				<verse number="1">Również inny człowiek, niejaki Ananiasz, wraz z żoną Safirą, sprzedał swoją posiadłość.</verse>
				<verse number="2">Za jej zgodą wziął jednak część pieniędzy dla siebie, a resztę zaniósł apostołom, mówiąc, że to cała kwota.</verse>
				<verse number="3">Piotr powiedział mu na to: —Ananiaszu! Dlaczego pozwoliłeś, aby szatan opanował twoje serce? Okłamałeś Ducha Świętego, bo zatrzymałeś dla siebie część pieniędzy.</verse>
				<verse number="4">Czy posiadłość nie należała do ciebie? I czy pieniądze po sprzedaży nie były nadal twoje? Dlaczego więc w swoim sercu postanowiłeś to zrobić? To nie nas okłamałeś, ale Boga.</verse>
				<verse number="5">Gdy tylko Ananiasz usłyszał te słowa, padł martwy na ziemię. Wszystkich obecnych ogarnęło zaś przerażenie.</verse>
				<verse number="6">Młodsi mężczyźni zawinęli ciało Ananiasza, wynieśli je i pogrzebali.</verse>
				<verse number="7">Jakieś trzy godziny później przyszła jego żona, nie wiedząc o tym, co się wydarzyło.</verse>
				<verse number="8">—Powiedz mi, czy za taką sumę sprzedaliście posiadłość?—spytał ją Piotr. —Tak!—odpowiedziała. —Za taką.</verse>
				<verse number="9">—Dlaczego zmówiliście się—odrzekł Piotr—żeby wystawić na próbę Ducha Pana? Właśnie przed wejściem słychać kroki tych, którzy pochowali twojego męża. Zaraz wyniosą również ciebie.</verse>
				<verse number="10">Safira natychmiast padła martwa u stóp Piotra. Wtedy weszli młodzieńcy i widząc, że umarła, wynieśli ją i pochowali obok męża.</verse>
				<verse number="11">Wówczas przerażenie ogarnęło cały kościół i wszystkich, którzy usłyszeli, co się stało.</verse>
				<verse number="12">Apostołowie, na oczach ludzi, dokonywali wielu niezwykłych cudów. A razem z innymi wierzącymi spotykali się na terenie świątyni, w krużganku Salomona.</verse>
				<verse number="13">Ludzie spoza kościoła nie mieli odwagi się do nich przyłączyć, ale darzyli ich wielkim szacunkiem.</verse>
				<verse number="14">Liczba uczniów wciąż jednak wzrastała, ponieważ wiele nowych mężczyzn i kobiet wyznawało wiarę w Pana.</verse>
				<verse number="15">Na ulice wynoszono chorych. Kładziono ich tam na łóżkach i matach, aby choć cień przechodzącego Piotra mógł paść na któregoś z nich i uleczyć go.</verse>
				<verse number="16">Również z miast położonych wokół Jerozolimy przychodziło mnóstwo ludzi, którzy przyprowadzali chorych i zniewolonych przez demony. I wszyscy doznawali uzdrowienia.</verse>
				<verse number="17">Tymczasem najwyższy kapłan i ludzie z jego otoczenia, którzy należeli do ugrupowania saduceuszy, byli pełni nienawiści do apostołów.</verse>
				<verse number="18">Dlatego ponownie zatrzymali ich i wtrącili do więzienia.</verse>
				<verse number="19">Lecz nocą zjawił się anioł Pana. Otworzył bramy więzienia, wyprowadził apostołów i powiedział:</verse>
				<verse number="20">—Idźcie do świątyni i przekazujcie ludziom wszystkie te słowa, które prowadzą do życia!</verse>
				<verse number="21">Okazując posłuszeństwo temu nakazowi, o świcie weszli do świątyni i nauczali. Tymczasem rano najwyższy kapłan, wraz z ludźmi ze swojego otoczenia, zwołał posiedzenie Wysokiej Rady i starszych Izraela. Posłano też straż świątynną do więzienia, aby przyprowadziła apostołów na przesłuchanie.</verse>
				<verse number="22">Gdy jednak członkowie straży dotarli na miejsce, nie znaleźli aresztowanych. Wrócili więc i zameldowali:</verse>
				<verse number="23">—Brama więzienia była zamknięta i strzeżona przez wartowników. Ale gdy ją otworzyliśmy, nikogo w środku nie było.</verse>
				<verse number="24">Dowódca straży i najwyżsi kapłani, słysząc to, zastanawiali się, co mogło się z nimi stać.</verse>
				<verse number="25">Wtedy nadszedł ktoś z wiadomością: —Ci, których uwięziliście, są teraz w świątyni i nauczają ludzi.</verse>
				<verse number="26">Dowódca natychmiast poszedł tam ze strażnikami, aby ich przyprowadzić. Zrobili to jednak bez użycia siły, ponieważ bali się, że tłum obrzuci ich kamieniami.</verse>
				<verse number="27">Gdy apostołowie stanęli przed Radą, najwyższy kapłan zaczął ich przesłuchiwać:</verse>
				<verse number="28">—Czy nie zakazaliśmy wam nauczać o tym człowieku? Tymczasem wy zaraziliście swoją nauką całą Jerozolimę i chcecie obarczyć nas winą za jego śmierć!</verse>
				<verse number="29">—Trzeba być bardziej posłusznym Bogu niż ludziom—odparli Piotr i apostołowie.</verse>
				<verse number="30">—Bóg naszych przodków wskrzesił z martwych Jezusa, którego wy zabiliście, wieszając na drewnianym krzyżu.</verse>
				<verse number="31">Co więcej, swoją potężną mocą wywyższył Go i ustanowił Władcą i Zbawicielem, aby Izrael mógł się opamiętać i otrzymać przebaczenie grzechów.</verse>
				<verse number="32">Świadkami tego jesteśmy my oraz Duch Święty, dany przez Boga tym, którzy są Mu posłuszni.</verse>
				<verse number="33">Słysząc to, Rada wpadła we wściekłość i postanowiła ich zabić.</verse>
				<verse number="34">Lecz wtedy wstał niejaki Gamaliel, jeden z jej członków, będący faryzeuszem i bardzo poważanym przywódcą religijnym. Polecił wyprowadzić na chwilę apostołów,</verse>
				<verse number="35">po czym przemówił: —Izraelici! Dobrze się zastanówcie, co zrobić z tymi ludźmi.</verse>
				<verse number="36">Jakiś czas temu bowiem wystąpił przeciw Rzymianom niejaki Teudas, który uważał się za kogoś niezwykłego. Zgromadził wokół siebie około czterystu uczniów, ale gdy go stracono, wszyscy jego zwolennicy rozproszyli się i nic z tego nie wynikło.</verse>
				<verse number="37">Później, w czasie spisu ludności, zbuntował się Judasz Galilejczyk i pociągnął za sobą innych ludzi. On również zginął, a wszyscy jego zwolennicy pouciekali.</verse>
				<verse number="38">Dlatego dobrze wam radzę: uwolnijcie tych ludzi i zostawcie ich w spokoju. Jeśli ich nauka i czyny mają tylko ludzkie źródło, to wkrótce utracą znaczenie.</verse>
				<verse number="39">Ale jeśli to pochodzi od Boga, nie będziecie w stanie ich zwalczyć i może się okazać, że walczycie przeciwko Bogu. Słowa Gamaliela przekonały Radę.</verse>
				<verse number="40">Wezwali więc ponownie apostołów i kazali ich ubiczować. Zabronili im też przemawiać w imieniu Jezusa i wypuścili ich.</verse>
				<verse number="41">Oni zaś wyszli z sali obrad ciesząc się, że Bóg uznał ich za godnych znoszenia cierpień z powodu Jezusa.</verse>
				<verse number="42">I codziennie w świątyni i w domach nie przestawali nauczać i głosić, że Jezus jest Mesjaszem.</verse>
			</chapter>
			<chapter number="6">
				<verse number="1">Wraz z szybkim wzrostem liczby uczniów podnosiły się głosy niezadowolenia. Ci, którzy mówili po grecku, narzekali, że wierzący, którzy mówili po hebrajsku, pomijają ich wdowy przy codziennym podziale żywności dla potrzebujących.</verse>
				<verse number="2">Wtedy Dwunastu zwołało wszystkich uczniów i rzekło: —Nie byłoby to właściwe, gdybyśmy zaniedbali głoszenie słowa Bożego, a zajęli się rozdzielaniem żywności.</verse>
				<verse number="3">Rozejrzyjcie się więc, drodzy przyjaciele, i wybierzcie spośród siebie siedmiu zaufanych, mądrych i napełnionych Duchem Świętym mężczyzn. Im zlecimy to zajęcie.</verse>
				<verse number="4">My zaś całkowicie poświęcimy się modlitwie i głoszeniu słowa Bożego.</verse>
				<verse number="5">Wszystkim spodobała się ta propozycja. Wybrali więc Szczepana—człowieka o wyjątkowej wierze i pełnego Ducha Świętego, Filipa, Prochora, Nikanora, Tymona, Parmenasa i Mikołaja z Antiochii, który wcześniej był poganinem nawróconym na judaizm.</verse>
				<verse number="6">Przedstawiono ich apostołom, ci zaś modlili się za nich i posłali ich do tej służby, kładąc na nich ręce.</verse>
				<verse number="7">Tymczasem wpływ słowa Bożego był coraz większy i liczba uczniów w Jerozolimie szybko wzrastała i nawet wielu kapłanów przyjmowało wiarę w Jezusa.</verse>
				<verse number="8">Szczepan, jeden z Siedmiu, człowiek obdarzony przez Boga szczególną łaską i mocą, dokonywał na oczach ludzi wielkich cudów.</verse>
				<verse number="9">Ale niektórzy członkowie Synagogi Wyzwolonych—byłych niewolników, pochodzących z Cyreny, Aleksandrii, Cylicji oraz Azji—chcieli go skompromitować w dyskusji.</verse>
				<verse number="10">Nie byli jednak w stanie dorównać jego mądrości i Duchowi, pod wpływem którego Szczepan przemawiał.</verse>
				<verse number="11">Podstawili więc fałszywych świadków, którzy zeznali: —Słyszeliśmy, jak ten człowiek przeklinał Mojżesza i Boga.</verse>
				<verse number="12">W ten sposób zbuntowali przeciwko Szczepanowi cały tłum ludzi oraz starszych i przywódców religijnych. Następnie aresztowali go i postawili przed Wysoką Radą.</verse>
				<verse number="13">Wtedy świadkowie ponownie fałszywie zeznali: —Ten człowiek nie przestaje wypowiadać się przeciwko świątyni i Prawu Mojżesza.</verse>
				<verse number="14">Słyszeliśmy nawet, jak mówił, że Jezus z Nazaretu zburzy świątynię i zmieni zwyczaje, przekazane nam przez Mojżesza.</verse>
				<verse number="15">W tym momencie wszyscy zgromadzeni skierowali wzrok na Szczepana, jego twarz była bowiem podobna do twarzy anioła.</verse>
			</chapter>
			<chapter number="7">
				<verse number="1">—Czy te oskarżenia są prawdziwe?—zapytał Szczepana najwyższy kapłan.</verse>
				<verse number="2">—Wysłuchajcie mnie, drodzy przyjaciele i starsi—odpowiedział Szczepan. —Bóg, któremu należy się chwała, ukazał się naszemu przodkowi Abrahamowi w Mezopotamii, zanim jeszcze ten przeniósł się do Charanu.</verse>
				<verse number="3">Powiedział mu wtedy: „Opuść swój kraj i krewnych i idź do miejsca, które ci wskażę”.</verse>
				<verse number="4">Pozostawił więc Abraham kraj Chaldejczyków i zamieszkał w Charanie. Po śmierci jego ojca, Bóg przyprowadził go tutaj, do kraju, w którym teraz mieszkacie,</verse>
				<verse number="5">ale nie dał mu w posiadanie nawet skrawka tej ziemi. Obiecał jednak dać cały ten kraj jemu i jego potomstwu, mimo że Abraham nie miał wtedy jeszcze dzieci!</verse>
				<verse number="6">Bóg powiedział również, że jego potomkowie przeniosą się do innego kraju, tam staną się niewolnikami i przez czterysta lat będą żyć w cierpieniu.</verse>
				<verse number="7">„Lecz Ja ukarzę naród, który ich zniewoli”—powiedział Bóg. „I ostatecznie mój lud go opuści, i będzie Mi służyć na tej ziemi”.</verse>
				<verse number="8">Wtedy też Bóg zawarł z Abrahamem przymierze, którego znakiem było obrzezanie. Gdy więc urodził mu się syn Izaak, Abraham obrzezał go ósmego dnia po urodzeniu. Tak samo postąpił Izaak z synem Jakubem, a Jakub—z dwunastoma synami, przodkami narodu Izraela.</verse>
				<verse number="9">Oni to z zazdrości sprzedali Józefa w niewolę do Egiptu. Lecz Bóg czuwał nad nim.</verse>
				<verse number="10">Wybawił go ze wszystkich nieszczęść, dał mu mądrość i obdarzył przychylnością faraona, władcy Egiptu. W końcu sprawił, że Józef otrzymał władzę nad całym krajem i nad dworem faraona.</verse>
				<verse number="11">Po pewnym czasie w Egipcie i w Kanaanie zapanował straszny głód. Nasi przodkowie nie mieli co jeść.</verse>
				<verse number="12">Gdy więc Jakub dowiedział się, że w Egipcie są jeszcze zapasy zboża, posłał tam swoich synów, aby kupili je.</verse>
				<verse number="13">Gdy po raz kolejny pojechali do Egiptu, Józef dał się rozpoznać braciom i przedstawił ich faraonowi.</verse>
				<verse number="14">Następnie posłał po swojego ojca, Jakuba, i resztę rodziny. W sumie sprowadził do Egiptu siedemdziesiąt pięć osób.</verse>
				<verse number="15">Jakub przybył więc do Egiptu i już tam zmarł. Pomarli też jego synowie.</verse>
				<verse number="16">Ich ciała przeniesiono do Sychem i pochowano w grobowcu, który Abraham kupił od synów Chamora.</verse>
				<verse number="17">Gdy zbliżał się czas wypełnienia Bożej obietnicy, danej Abrahamowi, liczba Izraelitów w Egipcie szybko wzrosła.</verse>
				<verse number="18">Wtedy właśnie rozpoczął rządy nowy władca, który nie znał Józefa i jego zasług.</verse>
				<verse number="19">Zaczął prześladować nasz naród i zmuszał rodziców do porzucania swoich niemowląt, powodując ich śmierć.</verse>
				<verse number="20">W tym właśnie czasie urodził się Mojżesz—dziecko ukochane przez Boga. Przez trzy miesiące trzymano go potajemnie w domu rodzinnym,</verse>
				<verse number="21">a gdy już został porzucony, znalazła go córka faraona. Zaopiekowała się nim i uczyniła swoim synem.</verse>
				<verse number="22">Dzięki temu Mojżesz zdobył całą wiedzę Egiptu i stał się potężny zarówno w słowach, jak i czynach.</verse>
				<verse number="23">Pewnego dnia, gdy miał już prawie czterdzieści lat, postanowił odwiedzić swoich rodaków—Izraelitów.</verse>
				<verse number="24">Zobaczył wtedy, jak pewien Egipcjanin znęca się nad Izraelitą. Stanął w jego obronie i zabił Egipcjanina.</verse>
				<verse number="25">Spodziewał się, że rodacy zrozumieją, iż przez niego sam Bóg przychodzi im na ratunek. Ale oni tego nie pojęli.</verse>
				<verse number="26">Następnego dnia Mojżesz zobaczył dwóch bijących się Izraelitów. Próbował ich pogodzić, wołając: „Jesteście przecież rodakami! Dlaczego więc krzywdzicie się nawzajem?”.</verse>
				<verse number="27">Wtedy ten, który bił drugiego, odepchnął Mojżesza i powiedział: „Kto cię ustanowił naszym przywódcą i sędzią?</verse>
				<verse number="28">Może i mnie chcesz zabić, tak jak wczoraj tego Egipcjanina?”.</verse>
				<verse number="29">Słysząc to, Mojżesz uciekł z Egiptu i zamieszkał jako cudzoziemiec w kraju Madian. Tam urodziło mu się dwóch synów.</verse>
				<verse number="30">Czterdzieści lat później, na pustyni, w pobliżu góry Synaj, ukazał mu się anioł—w krzaku, który płonął, ale się nie spalał.</verse>
				<verse number="31">Zaciekawiony tym widokiem, Mojżesz podszedł bliżej i wtedy usłyszał głos Pana:</verse>
				<verse number="32">„Jestem Bogiem twoich przodków—Abrahama, Izaaka i Jakuba”. Mojżesz przeraził się i nie miał odwagi dłużej na to patrzeć.</verse>
				<verse number="33">„Zdejmij buty—powiedział Pan—bo miejsce, na którym stoisz, to święta ziemia.</verse>
				<verse number="34">Widziałem cierpienia mojego ludu w Egipcie i słyszałem jego jęki. Zstąpiłem więc, aby go wyzwolić. Chodź, poślę cię teraz do Egiptu”.</verse>
				<verse number="35">Właśnie tego Mojżesza, którego Izraelici odrzucili, mówiąc: „Kto cię ustanowił naszym przywódcą i sędzią?”, Bóg posłał jako przywódcę i wybawiciela swojego narodu, pod opieką anioła, którego zobaczył w płonącym krzaku.</verse>
				<verse number="36">I to właśnie on wyprowadził Izraelitów z niewoli, dokonując przy tym wielu niezwykłych cudów, zarówno w Egipcie, jaki i przy przejściu przez Morze Czerwone oraz podczas czterdziestu lat wędrówki przez pustynię.</verse>
				<verse number="37">To właśnie Mojżesz powiedział Izraelitom: „Bóg powoła spośród was proroka podobnego do mnie”.</verse>
				<verse number="38">I to on był na pustyni pośrednikiem między aniołem, który przemawiał do niego na górze Synaj, a zgromadzeniem Izraela. Od niego otrzymał słowa dające życie—Boże Prawo, aby przekazać je również nam.</verse>
				<verse number="39">Lecz nasi przodkowie nie chcieli słuchać Mojżesza. Gdy na pewien czas ich opuścił, odrzucili go i zapragnęli wrócić do Egiptu.</verse>
				<verse number="40">Powiedzieli Aaronowi: „Zrób nam podobizny bogów! Niech nas poprowadzą z powrotem, bo nie wiemy, co się stało z Mojżeszem, który wyprowadził nas z Egiptu”.</verse>
				<verse number="41">Zrobili więc bożka, złożyli mu ofiarę i cieszyli się ze swojego dzieła.</verse>
				<verse number="42">Wtedy Bóg odwrócił się od nich i dopuścił, aby oddawali cześć gwiazdom na niebie. Opisane to jest w księdze jednego z proroków: „Izraelici! Czy to dla Mnie składaliście ofiary będąc przez całe czterdzieści lat na pustyni?</verse>
				<verse number="43">Nie! Czciliście bożka Molocha w jego namiocie i gwiazdę bożka Refana. Kłanialiście się figurom, które sami sobie zrobiliście. Dlatego pójdziecie w niewolę, daleko, aż za Babilon”.</verse>
				<verse number="44">Nasi przodkowie mieli na pustyni namiot przymierza, dowód obecności Boga—kontynuował Szczepan. —To On nakazał Mojżeszowi wykonać go dokładnie według przedstawionego wzoru.</verse>
				<verse number="45">Później pod wodzą Jozuego podbili oni ziemię narodów, które Bóg przed nimi wypędził. Wtedy wnieśli ten namiot do Kanaanu i mieli go aż do czasów króla Dawida.</verse>
				<verse number="46">Dawid cieszył się przychylnością Boga Jakuba i prosił Go o zgodę na wybudowanie dla Niego świątyni,</verse>
				<verse number="47">ale zrobił to dopiero Salomon.</verse>
				<verse number="48">Najwyższy Bóg nie mieszka jednak w świątyniach wzniesionych przez ludzi. Prorok Izajasz powiedział:</verse>
				<verse number="49">„Bóg mówi: Niebo jest moim tronem, a ziemia jedynie moim podnóżkiem. Jaki więc dom Mi zbudujecie? Jakie miejsce odpoczynku?</verse>
				<verse number="50">Czy ziemia i niebo nie są moim dziełem?”.</verse>
				<verse number="51">Jesteście uparci—mówił dalej Szczepan—a wasze serca i uszy są nieczułe jak u pogan! Zawsze sprzeciwiacie się Duchowi Świętemu, tak samo jak wasi przodkowie.</verse>
				<verse number="52">Który prorok nie był przez nich prześladowany? Zabili nawet tych, którzy przepowiadali nadejście Prawego, czyli Jezusa. A wy Jego samego zdradziliście i zamordowaliście!</verse>
				<verse number="53">Nie przestrzegaliście Prawa Mojżesza, chociaż otrzymaliście je z rąk aniołów.</verse>
				<verse number="54">Przywódcy, słysząc słowa Szczepana, wpadli w gniew.</verse>
				<verse number="55">Lecz on, pełen Ducha Świętego, wpatrywał się w niebo. I ujrzał chwałę Boga oraz Jezusa, stojącego po Jego prawej stronie.</verse>
				<verse number="56">—Widzę otwarte niebo—powiedział—i Syna Człowieczego stojącego po prawej stronie Boga.</verse>
				<verse number="57">Tego już nie mogli znieść. Zaczęli krzyczeć, zatkali sobie uszy i wszyscy razem rzucili się na Szczepana.</verse>
				<verse number="58">Wywlekli go za miasto i zaczęli obrzucać kamieniami. Oficjalni świadkowie tej egzekucji zdjęli swoje płaszcze i zostawili je u młodego człowieka imieniem Szaweł.</verse>
				<verse number="59">Gdy rzucali w Szczepana kamieniami, on zawołał: —Panie Jezu! Przyjmij mojego ducha!</verse>
				<verse number="60">Chwilę później, osuwając się na kolana, zawołał jeszcze głośniej: —Panie! Nie policz im tego grzechu! Po tych słowach umarł.</verse>
			</chapter>
			<chapter number="8">
				<verse number="1">Przyglądający się temu Szaweł w pełni akceptował karę śmierci wymierzoną Szczepanowi. Tego dnia rozpoczęło się masowe prześladowanie kościoła w Jerozolimie. Wszyscy, z wyjątkiem apostołów, rozproszyli się po Judei i Samarii.</verse>
				<verse number="2">Ciało Szczepana zostało zaś w wielkim żalu pochowane przez kilku pobożnych ludzi.</verse>
				<verse number="3">Szaweł w tym czasie zaczął wszędzie tępić członków kościoła. Wpadał do domów, wywlekał wierzących—mężczyzn oraz kobiety—i osadzał ich w więzieniu.</verse>
				<verse number="4">Ci, którzy uciekli z Jerozolimy, w drodze głosili dobrą nowinę.</verse>
				<verse number="5">Filip zaszedł wtedy do pewnego miasta w Samarii i opowiadał tam o Mesjaszu.</verse>
				<verse number="6">A przychodziły do niego wielkie tłumy, bo ludzie słyszeli już o czynionych przez niego cudach.</verse>
				<verse number="7">Złe duchy z wielkim krzykiem opuszczały bowiem zniewolonych przez siebie ludzi, a wielu sparaliżowanych i niemogących chodzić odzyskiwało zdrowie.</verse>
				<verse number="8">Z tego powodu wielka radość napełniła całe to miasto.</verse>
				<verse number="9">Mieszkał tam również niejaki Szymon, który od dawna uprawiał czarną magię. Zadziwiał Samarytan i twierdził, że jest kimś niezwykłym.</verse>
				<verse number="10">Wszyscy więc, od najmniejszego do największego, darzyli go ogromnym szacunkiem, mówiąc: „Ten człowiek ma potężną moc Boga”.</verse>
				<verse number="11">Liczono się z nim, ponieważ już od dłuższego czasu ludzie byli zdumieni jego magią.</verse>
				<verse number="12">Teraz jednak wielu uwierzyło Filipowi, głoszącemu dobrą nowinę o królestwie Bożym i o Jezusie Chrystusie. W rezultacie tego, wielu mieszkańców—zarówno mężczyzn, jak i kobiet—zostało zanurzonych w wodzie.</verse>
				<verse number="13">Wśród nich był Szymon—on także uwierzył i przyjął chrzest. Potem zaś wiernie towarzyszył Filipowi, a widząc jego potężne cuda, nie mógł się im nadziwić.</verse>
				<verse number="14">Gdy apostołowie w Jerozolimie dowiedzieli się, że mieszkańcy Samarii przyjęli słowo Boże, posłali do nich Piotra i Jana.</verse>
				<verse number="15">Ci modlili się, aby nowi wierzący otrzymali Ducha Świętego.</verse>
				<verse number="16">Na nikogo z nich bowiem Duch jeszcze nie zstąpił. Byli jedynie zanurzeni w wodzie w imię Jezusa, Pana.</verse>
				<verse number="17">Piotr i Jan kładli więc na nich ręce, a ci przyjmowali Ducha Świętego.</verse>
				<verse number="18">Szymon, widząc, że apostołowie przez nałożenie rąk udzielają innym Ducha, przyniósł im pieniądze i powiedział:</verse>
				<verse number="19">—Sprzedajcie mi tę moc i sprawcie, aby ten, na którego nałożę ręce, otrzymywał Ducha Świętego.</verse>
				<verse number="20">—Przepadnij razem ze swoimi pieniędzmi!—odparł Piotr. —Jak mogłeś sądzić, że dar Boga można kupić!</verse>
				<verse number="21">Nie masz żadnego udziału w głoszonym tu słowie Bożym, bo twoje serce nie jest szczere wobec Boga.</verse>
				<verse number="22">Opamiętaj się więc, zerwij ze złem i proś Pana, a może przebaczy ci ten nikczemny pomysł.</verse>
				<verse number="23">Widzę bowiem, że jesteś pogrążony w zgorzknieniu i nieprawości.</verse>
				<verse number="24">—Módlcie się za mnie do Pana—zawołał Szymon—żeby nie spotkało mnie to, o czym powiedzieliście.</verse>
				<verse number="25">Piotr i Jan potwierdzili wiarę Samarytan i przekazali im słowo Boże. A w drodze powrotnej do Jerozolimy jeszcze w wielu samarytańskich wioskach głosili dobrą nowinę.</verse>
				<verse number="26">W tym czasie Filip otrzymał następujące polecenie od anioła Pana: —Idź na południe, na pustynną drogę prowadzącą z Jerozolimy do Gazy.</verse>
				<verse number="27">Filip wstał więc i poszedł. Właśnie wtedy wracał tą drogą wysoki urzędnik etiopskiej królowej Kandaki, który zarządzał jej finansami. Odwiedził on Jerozolimę, aby w świątyni oddać pokłon Bogu.</verse>
				<verse number="28">Siedząc w swoim powozie, czytał na głos księgę proroka Izajasza.</verse>
				<verse number="29">Wtedy Duch Święty powiedział Filipowi: —Zbliż się do niego i idź obok powozu.</verse>
				<verse number="30">Gdy Filip podbiegł, usłyszał, że urzędnik czyta księgę. Zapytał więc: —Czy rozumiesz to, co czytasz?</verse>
				<verse number="31">—Jak mogę rozumieć, skoro nikt mi tego nie wyjaśnia?—odpowiedział urzędnik. Następnie poprosił Filipa, aby usiadł przy nim w powozie.</verse>
				<verse number="32">A czytał właśnie następujący fragment Pisma: „Jak owca prowadzona na rzeź i jak baranek milczący wobec strzygących Go, tak On nie otwiera swoich ust.</verse>
				<verse number="33">Poniżono Go i odmówiono Mu sprawiedliwości. Jak mógłby doczekać potomków, skoro mordując, usunięto Go ze świata?”.</verse>
				<verse number="34">—Wyjaśnij mi, czy prorok Izajasz mówi tu o sobie, czy o kimś innym—poprosił urzędnik.</verse>
				<verse number="35">Wówczas Filip, zaczynając od tego fragmentu, przedstawił mu dobrą nowinę o Jezusie.</verse>
				<verse number="38">Następnie polecił zatrzymać powóz. Obaj zeszli do wody i Filip ochrzcił urzędnika.</verse>
				<verse number="39">A gdy wyszli z wody, Duch Pana zabrał Filipa i urzędnik już go więcej nie zobaczył. Mimo to pełen radości udał się w dalszą drogę.</verse>
				<verse number="40">Filip natomiast znalazł się w Azocie. I kierując się w stronę Cezarei, głosił dobrą nowinę we wszystkich tamtejszych miastach.</verse>
			</chapter>
			<chapter number="9">
				<verse number="1">Tymczasem Szaweł był nadal niebezpieczny dla kościoła i w dalszym ciągu pragnął mordować uczniów Jezusa. Zjawił się u najwyższego kapłana</verse>
				<verse number="2">i poprosił go o listy do synagog w rejonie Damaszku. Dzięki nim pragnął aresztować i doprowadzić do Jerozolimy tamtejszych zwolenników drogi Jezusa: zarówno mężczyzn, jak i kobiety.</verse>
				<verse number="3">Gdy wyruszył w drogę do Damaszku i zbliżał się już do miasta, nagle oślepił go blask z nieba.</verse>
				<verse number="4">Wtedy upadł na ziemię i usłyszał głos: —Szawle, Szawle! Dlaczego Mnie prześladujesz?</verse>
				<verse number="5">—Kim jesteś, Panie?—zapytał. —Jestem Jezus, Ten, którego prześladujesz!—odrzekł głos.</verse>
				<verse number="6">—Wstań teraz i idź do miasta. Tam ci powiedzą, co masz dalej robić.</verse>
				<verse number="7">Ludzie towarzyszący Szawłowi oniemieli ze zdumienia. Słyszeli bowiem czyjś głos, ale nikogo nie widzieli.</verse>
				<verse number="8">Szaweł natomiast podniósł się z ziemi, ale chociaż miał otwarte oczy, nic nie widział. Poprowadzono go więc za rękę do Damaszku.</verse>
				<verse number="9">I przez trzy dni był niewidomy. Nic w tym czasie nie jadł ani nie pił.</verse>
				<verse number="10">W Damaszku mieszkał pewien uczeń Jezusa, niejaki Ananiasz. Jemu to właśnie ukazał się w widzeniu Pan i powiedział: —Ananiaszu! —Słucham, Panie—odpowiedział uczeń.</verse>
				<verse number="11">—Idź na ulicę Prostą, do domu Judy i odszukaj tam Szawła z Tarsu. Właśnie się modli.</verse>
				<verse number="12">W tym momencie Szaweł w widzeniu zobaczył, jak Ananiasz przychodzi i kładzie na niego ręce, aby mógł odzyskać wzrok.</verse>
				<verse number="13">—Panie!—zawołał Ananiasz. —Słyszałem od wielu ludzi, że ten człowiek wyrządził wiele zła Twoim świętym w Jerozolimie.</verse>
				<verse number="14">Podobno ma zgodę od najwyższych kapłanów, aby i tutaj aresztować wszystkich, którzy Tobie ufają.</verse>
				<verse number="15">—Idź, Ananiaszu!—odrzekł Pan. —Właśnie jego wybrałem sobie za narzędzie. On zaniesie wiadomość o Mnie innym narodom i ich władcom, a także Izraelowi.</verse>
				<verse number="16">I pokażę mu, ile będzie musiał wycierpieć z mojego powodu.</verse>
				<verse number="17">Ananiasz poszedł więc, udał się do domu, w którym był Szaweł, położył na niego ręce i rzekł: —Szawle, przyjacielu! Jezus, który ukazał ci się w drodze, przysłał mnie do ciebie, abyś odzyskał wzrok i został napełniony Duchem Świętym.</verse>
				<verse number="18">I natychmiast spadły mu z oczu jakby łuski. Odzyskał wzrok, po czym wstał i dał się ochrzcić.</verse>
				<verse number="19">Następnie zjadł posiłek i odzyskał siły. Przez kilka dni Szaweł pozostał z uczniami w Damaszku.</verse>
				<verse number="20">I od razu zaczął głosić w okolicznych synagogach, że Jezus naprawdę jest Synem Boga.</verse>
				<verse number="21">Wszyscy, którzy go słuchali, byli tym wręcz oszołomieni i pytali: —Czy to nie ten sam człowiek, który w Jerozolimie prześladował wyznawców Jezusa? Przecież przybył tu, żeby ich aresztować i doprowadzić do najwyższych kapłanów?</verse>
				<verse number="22">Ale on przemawiał z coraz większą mocą i wprawiał w zakłopotanie żydowskich mieszkańców Damaszku, dowodząc, że Jezus jest Mesjaszem.</verse>
				<verse number="23">Po pewnym czasie postanowili go zabić.</verse>
				<verse number="24">Szaweł jednak dowiedział się o tym spisku i usłyszał, że dniem i nocą pilnują bram miasta.</verse>
				<verse number="25">Wtedy uczniowie pomogli mu przedostać się nocą przez mur otaczający miasto, spuszczając go na dół w koszu.</verse>
				<verse number="26">Po przybyciu do Jerozolimy, Szaweł próbował nawiązać kontakt z uczniami Jezusa. Wszyscy jednak się go bali i nie wierzyli, że został Jego uczniem.</verse>
				<verse number="27">Dopiero Barnaba zaprowadził go do apostołów. Opowiedział im o tym, jak w drodze do Damaszku Szaweł ujrzał Jezusa, o tym, co Pan mu powiedział, i jak w Damaszku Szaweł otwarcie przemawiał w Jego imieniu.</verse>
				<verse number="28">Dzięki Barnabie mógł przebywać z nimi w Jerozolimie.</verse>
				<verse number="29">Szaweł prowadził tam ostre dyskusje z Żydami mówiącymi po grecku, którzy w końcu postanowili go zabić.</verse>
				<verse number="30">Gdy wierzący dowiedzieli się o tym, odprowadzili go do Cezarei, a stamtąd wysłali do Tarsu, skąd pochodził.</verse>
				<verse number="31">Wtedy w całej Judei, Galilei i Samarii nastał okres pokoju dla wierzących. Kościół zaś umacniał się i rozrastał, a uczniowie Jezusa, wzmacniani przez Ducha Świętego, swoim życiem oddawali chwałę Panu.</verse>
				<verse number="32">Tymczasem Piotr, odwiedzając wierzących w różnych miejscach, zawitał także do świętych w Liddzie.</verse>
				<verse number="33">Spotkał tam niejakiego Eneasza, który z powodu paraliżu od ośmiu lat nie wstawał z łóżka.</verse>
				<verse number="34">—Eneaszu!—rzekł do niego. —Jezus Chrystus cię uzdrawia! Wstań i sam zaściel swoje łóżko. A ten natychmiast wstał.</verse>
				<verse number="35">Gdy wszyscy mieszkańcy Liddy i Saronu zobaczyli uzdrowionego Eneasza, nawrócili się do Pana.</verse>
				<verse number="36">W Jaffie zaś mieszkała pewna uczennica Jezusa imieniem Tabita (to znaczy: „gazela”). Czyniła wiele dobra, szczególnie troszcząc się o biednych.</verse>
				<verse number="37">Akurat w tym czasie zachorowała i umarła. Jej ciało przygotowano więc do pogrzebu i ułożono w pokoju na piętrze.</verse>
				<verse number="38">Ponieważ Lidda leży blisko Jaffy, tamtejsi uczniowie dowiedzieli się, że jest tam Piotr, i wysłali do niego dwóch ludzi z prośbą: „Przybądź do nas jak najszybciej”.</verse>
				<verse number="39">Razem z posłańcami przyszedł więc do Jaffy. Gdy był już na miejscu, zaprowadzono go na piętro, gdzie obstąpiły go płaczące wdowy, pokazujące tuniki i płaszcze, które za życia wykonała dla nich Tabita.</verse>
				<verse number="40">Wtedy Piotr polecił wszystkim opuścić pokój, a sam padł na kolana i modlił się. Potem odwrócił się w stronę ciała i powiedział: „Tabito, wstań!”. A ona otworzyła oczy! Gdy zobaczyła Piotra, usiadła.</verse>
				<verse number="41">Wtedy podał jej rękę i pomógł wstać, po czym zawołał wdowy oraz innych świętych i pokazał im, że żyje.</verse>
				<verse number="42">Wieść o tym rozeszła się po całym mieście i wielu ludzi uwierzyło w Pana.</verse>
				<verse number="43">Po tym wydarzeniu Piotr jeszcze długo przebywał w Jaffie, mieszkając u pewnego miejscowego garbarza—Szymona.</verse>
			</chapter>
			<chapter number="10">
				<verse number="1">W Cezarei mieszkał niejaki Korneliusz, rzymski dowódca oddziału zwanego Italskim.</verse>
				<verse number="2">Był to człowiek bardzo pobożny. Razem z całym swoim domem bardzo poważnie traktował Boga, nieustannie modlił się do Niego i hojne wspierał biednych.</verse>
				<verse number="3">Pewnego razu, około trzeciej po południu, miał widzenie: wyraźnie ujrzał anioła, który zbliżył się do niego i powiedział: —Korneliuszu!</verse>
				<verse number="4">—Słucham cię, panie!—odpowiedział przestraszony i wpatrzony w niego dowódca. —Twoje modlitwy i ofiarność zostały zauważone przez Boga—rzekł anioł.</verse>
				<verse number="5">—Wyślij teraz do Jaffy swoich ludzi i zaproś do siebie Szymona Piotra,</verse>
				<verse number="6">który jest gościem innego Szymona, garbarza z Jaffy. Jego dom znajduje się nad brzegiem morza.</verse>
				<verse number="7">Gdy tylko anioł odszedł, Korneliusz zawołał dwóch służących i pewnego pobożnego żołnierza ze swojej straży przybocznej.</verse>
				<verse number="8">Opowiedział im o wszystkim i wysłał do Jaffy.</verse>
				<verse number="9">Następnego dnia, gdy posłańcy byli jeszcze w drodze, ale zbliżali się już do miasta, Piotr wyszedł na taras domu, aby się modlić. Było to około dwunastej.</verse>
				<verse number="10">Poczuł wtedy głód i miał ochotę coś zjeść. A gdy przygotowywano posiłek, doznał widzenia.</verse>
				<verse number="11">Ujrzał otwarte niebo i jakby olbrzymią płachtę, opuszczaną za cztery rogi ku ziemi.</verse>
				<verse number="12">Były na niej wszelkiego rodzaju zwierzęta, płazy i ptaki.</verse>
				<verse number="13">I usłyszał głos: —Rusz się, Piotrze. Zabij je i jedz.</verse>
				<verse number="14">—Nigdy w życiu, Panie! Nigdy nie jadłem żadnych nieczystych stworzeń, bo zabrania tego Prawo Mojżesza!</verse>
				<verse number="15">—Nie uważaj za nieczyste tego, co Bóg oczyścił—odpowiedział głos.</verse>
				<verse number="16">To samo powtórzyło się trzykrotnie, po czym płachta została z powrotem wzięta do nieba.</verse>
				<verse number="17">Piotr z dużą niepewnością zastanawiał się nad znaczeniem tej wizji. Właśnie wtedy posłańcy Korneliusza stanęli przy bramie wejściowej. Zdążyli się już bowiem dowiedzieć, gdzie się znajduje dom Szymona, garbarza,</verse>
				<verse number="18">i teraz pytali, czy zatrzymał się tu Szymon Piotr.</verse>
				<verse number="19">A gdy on ciągle jeszcze zastanawiał się nad wizją, Duch Święty powiedział do niego: —Szuka cię trzech ludzi.</verse>
				<verse number="20">Zejdź na dół i idź z nimi bez wahania. To Ja ich posłałem.</verse>
				<verse number="21">Piotr zszedł więc i zwrócił się do przybyłych: —To mnie szukacie. Co was sprowadza?</verse>
				<verse number="22">—Wzywa cię Korneliusz—odpowiedzieli—rzymski dowódca, człowiek prawy i poważnie traktujący Boga, mający dobrą opinię wśród Żydów. Właśnie jemu anioł polecił wezwać cię do jego domu i posłuchać tego, co masz do powiedzenia.</verse>
				<verse number="23">Piotr zaprosił ich do środka i udzielił noclegu. Następnego zaś dnia, wraz z kilkoma wierzącymi z Jaffy, ruszyli w drogę.</verse>
				<verse number="24">Dzień później przybyli do Cezarei. Korneliusz czekał już na nich razem z zaproszonymi krewnymi i przyjaciółmi.</verse>
				<verse number="25">Gdy Piotr wchodził do jego domu, wyszedł mu na spotkanie i padł mu do nóg, oddając cześć.</verse>
				<verse number="26">Lecz Piotr rzekł: —Wstań! Ja też jestem tylko człowiekiem!</verse>
				<verse number="27">I rozmawiając z Korneliuszem, wszedł do środka, gdzie czekało już wiele osób.</verse>
				<verse number="28">Wtedy przemówił do nich: —Dobrze wiecie, że nam, Żydom, nie wolno kontaktować się ani nawet zbliżać do pogan. Bóg jednak objawił mi, że nikogo nie należy uważać za nieczystego i gorszego.</verse>
				<verse number="29">Dlatego przyszedłem bez sprzeciwu. Powiedzcie więc, dlaczego mnie wezwaliście.</verse>
				<verse number="30">—Cztery dni temu—odrzekł Korneliusz—modliłem się tu, w domu, około trzeciej po południu, gdy nagle stanął przede mną człowiek ubrany w lśniącą szatę</verse>
				<verse number="31">i rzekł: „Korneliuszu, twoje modlitwy i ofiarność zostały zauważone przez Boga!</verse>
				<verse number="32">Wyślij więc do Jaffy swoich ludzi i zaproś do siebie Szymona Piotra, który jest gościem innego Szymona, garbarza z Jaffy. Jego dom znajduje się nad brzegiem morza”.</verse>
				<verse number="33">Dlatego natychmiast po ciebie posłałem i dobrze zrobiłeś, że przybyłeś. Zebraliśmy się więc tu, w obecności Boga, aby wysłuchać wszystkiego, co Pan ci przekazał!</verse>
				<verse number="34">—Teraz naprawdę rozumiem—rzekł Piotr—że Bóg nie jest stronniczy,</verse>
				<verse number="35">ale w każdym narodzie podoba Mu się ten, kto traktuje Go poważnie i jest prawy.</verse>
				<verse number="36">On to przekazał Izraelowi dobrą nowinę o pokoju darowanym przez Jezusa Chrystusa, Pana wszystkich ludzi.</verse>
				<verse number="37">Od czasu, w którym Jan Chrzciciel wzywał ludzi do opamiętania, nowina o Jezusie rozeszła się po całej żydowskiej ziemi, począwszy od Galilei.</verse>
				<verse number="38">Wiecie zapewne, że Bóg w szczególny sposób obdarzył Duchem Świętym i mocą Jezusa z Nazaretu. On, żyjąc na ziemi, czynił dobro i uzdrawiał wszystkich zniewolonych przez diabła, ponieważ wspierał Go Bóg.</verse>
				<verse number="39">My, apostołowie, jesteśmy naocznymi świadkami tego wszystkiego, co uczynił w Judei i w Jerozolimie, gdzie Go zabito przez ukrzyżowanie.</verse>
				<verse number="40">Trzeciego dnia po śmierci, Bóg ożywił Go i pozwolił Mu się ukazać ludziom</verse>
				<verse number="41">—nie wszystkim, ale tylko nam jako wcześniej wybranym świadkom. Po Jego zmartwychwstaniu jedliśmy i piliśmy razem z Nim.</verse>
				<verse number="42">A On nakazał nam ogłosić i zaświadczyć Żydom, że Bóg ustanowił Go sędzią wszystkich ludzi, zarówno żywych, jak i umarłych.</verse>
				<verse number="43">Również prorocy przepowiedzieli w Piśmie, że każdy, kto uwierzy w Jezusa, ze względu na Niego otrzyma przebaczenie grzechów.</verse>
				<verse number="44">Piotr jeszcze mówił, gdy nagle na wszystkich słuchaczy zstąpił Duch Święty.</verse>
				<verse number="45">Wierzący żydowskiego pochodzenia, którzy przybyli z Piotrem, bardzo się zdziwili, że także poganie otrzymali dar Ducha Świętego.</verse>
				<verse number="46">Słyszeli bowiem, jak mówią obcymi językami i wielbią Boga.</verse>
				<verse number="47">—Czy ktoś mógłby zabronić ochrzczenia tych, którzy otrzymali Ducha Świętego tak samo jak my, Żydzi?—zapytał Piotr.</verse>
				<verse number="48">I polecił, aby zanurzono ich w wodzie w imię Jezusa Chrystusa. Po tym wszystkim poprosili Piotra, aby został z nimi jeszcze kilka dni.</verse>
			</chapter>
			<chapter number="11">
				<verse number="1">Wkrótce wiadomość o tym, że również poganie przyjęli słowo Boże, dotarła do apostołów i innych wierzących w Judei.</verse>
				<verse number="2">A gdy Piotr wrócił do Jerozolimy, uczniowie pochodzenia żydowskiego zaczęli stawiać mu zarzuty.</verse>
				<verse number="3">—Przebywałeś wśród pogan i nawet jadłeś z nimi!—oburzali się.</verse>
				<verse number="6">Zajrzałem do środka i zobaczyłem w niej różne gatunki zwierząt, płazów i ptaków.</verse>
				<verse number="7">Usłyszałem też głos, mówiący do mnie: „Rusz się, Piotrze. Zabij je i jedz”.</verse>
				<verse number="8">Odpowiedziałem na to: „Nigdy w życiu, Panie! Nigdy nie jadłem żadnych nieczystych stworzeń, bo zabrania tego Prawo Mojżesza!”.</verse>
				<verse number="9">Lecz głos z nieba odezwał się znowu: „Nie uważaj za nieczyste tego, co Bóg oczyścił”.</verse>
				<verse number="10">Powtórzyło się to trzy razy, po czym wszystko zostało z powrotem zabrane do nieba.</verse>
				<verse number="11">Wtedy właśnie przed domem, w którym mieszkaliśmy, stanęli trzej ludzie, wysłani do mnie z Cezarei.</verse>
				<verse number="12">Duch Święty powiedział mi, abym poszedł z nimi, nie zważając na to, że są poganami. Towarzyszyło mi tych oto sześciu wierzących. Gdy dotarliśmy do domu tego człowieka,</verse>
				<verse number="13">opowiedział nam, że ukazał mu się anioł, który powiedział: „Wyślij swoich ludzi do Jaffy i zaproś Szymona Piotra.</verse>
				<verse number="14">On powie ci coś, dzięki czemu ty i twoi domownicy zostaniecie zbawieni”.</verse>
				<verse number="15">Gdy, przybywszy do nich, zacząłem mówić, zstąpił na nich Duch Święty, tak samo jak na nas podczas święta Pięćdziesiątnicy.</verse>
				<verse number="16">Przypomniałem sobie wtedy słowa Pana: „Jan Chrzciciel zanurzał w wodzie, lecz wy zostaniecie zanurzeni w Duchu Świętym”.</verse>
				<verse number="17">Skoro więc poganom Bóg dał ten sam dar, co nam, którzy uwierzyliśmy w Jezusa Chrystusa, to czy mogłem sprzeciwić się Bogu?</verse>
				<verse number="18">Po tych słowach zapadła cisza, następnie zaś wszyscy zaczęli wielbić Boga, mówiąc: —A więc również poganom Bóg dał możliwość opamiętania się i otrzymania życia wiecznego!</verse>
				<verse number="19">Tymczasem wierzący, którzy po śmierci Szczepana uciekli z Jerozolimy przed prześladowaniami, dotarli aż do Fenicji, na Cypr i do Antiochii. Po drodze głosili słowo Boże, ale wyłącznie Żydom.</verse>
				<verse number="20">Ci jednak, którzy pochodzili z Cypru i z Cyreny, przybywszy do Antiochii, dzielili się dobrą nowiną o Jezusie także z Grekami.</verse>
				<verse number="21">A Pan bardzo im w tym pomagał i dzięki ich słowom wielu ludzi uwierzyło i nawróciło się do Jezusa.</verse>
				<verse number="22">Wieść o tym dotarła do kościoła w Jerozolimie. Wysłano więc tam Barnabę.</verse>
				<verse number="23">Gdy przybył na miejsce i zobaczył działanie Bożej łaski, ogromnie się ucieszył i gorąco wszystkich zachęcał, aby całym sercem trwali w wierze w Pana.</verse>
				<verse number="24">Był on bowiem dobrym człowiekiem, pełnym Ducha Świętego i wiary. Dzięki jego słowom zachęty wielu nowych ludzi nawróciło się do Pana.</verse>
				<verse number="25">Potem Barnaba udał się do Tarsu, aby odszukać Szawła.</verse>
				<verse number="26">Gdy go znalazł, przyprowadził go do Antiochii. Tam przez cały rok spotykali się razem z kościołem i nauczali liczne grono wierzących. To właśnie w Antiochii po raz pierwszy nazwano uczniów chrześcijanami, czyli „należącymi do Chrystusa”.</verse>
				<verse number="27">W tym czasie przybyło z Jerozolimy do Antiochii kilku proroków.</verse>
				<verse number="28">Jeden z nich, niejaki Agabos, natchniony przez Ducha, przepowiedział, że na całym świecie nastanie wielki głód. Jego słowa spełniły się za panowania rzymskiego cezara Klaudiusza.</verse>
				<verse number="29">Uczniowie postanowili więc udzielić pomocy wierzącym w Judei, dając to, na co każdego było stać.</verse>
				<verse number="30">Zebrane dary wysłali następnie starszym w Judei za pośrednictwem Barnaby i Szawła.</verse>
			</chapter>
			<chapter number="12">
				<verse number="1">Mniej więcej w tym samym czasie król Herod Agryppa zaczął prześladować niektórych wierzących z kościoła z Jerozolimie.</verse>
				<verse number="2">Najpierw ściął apostoła Jakuba, brata Jana.</verse>
				<verse number="3">Gdy jednak zauważył, że spodobało się to żydowskim przywódcom, aresztował także Piotra. A zbliżało się święto Paschy.</verse>
				<verse number="4">Herod polecił go związać i wtrącić do więzienia, a czterem czteroosobowym oddziałom żołnierzy rozkazał pilnować go. Po święcie bowiem zamierzał urządzić mu publiczny proces.</verse>
				<verse number="5">Piotr siedział więc w więzieniu, a wierzący gorliwie modlili się do Boga w jego sprawie.</verse>
				<verse number="6">W noc poprzedzającą planowany przez Heroda proces Piotr spał między dwoma żołnierzami, przykuty do nich łańcuchami. Reszta żołnierzy pełniła straż przed bramami więzienia.</verse>
				<verse number="7">Nagle w celi zrobiło się jasno i przy Piotrze stanął anioł Pana. Trąceniem w bok obudził go i powiedział: —Szybko wstawaj! W tym samym momencie z rąk Piotra opadły łańcuchy.</verse>
				<verse number="8">—Ubierz się i załóż buty—dodał anioł. Gdy Piotr był już gotowy, anioł powiedział: —A teraz narzuć płaszcz i chodź za mną.</verse>
				<verse number="9">Piotr wyszedł z celi i szedł za nim. Nie zdawał sobie jednak sprawy, że wszystko, co anioł robił, działo się naprawdę. Sądził bowiem, że ma jakieś widzenie.</verse>
				<verse number="10">Tak minęli pierwszą oraz drugą straż i doszli do żelaznej bramy, prowadzącej do miasta. Ta sama się przed nimi otworzyła. Wyszli więc i gdy przeszli ulicę, anioł niespodziewanie opuścił Piotra.</verse>
				<verse number="11">Dopiero wtedy uświadomił sobie, co się stało. —Więc Pan naprawdę posłał swojego anioła—powiedział sam do siebie—aby wyrwał mnie z rąk Heroda i ocalił przed tym, na co czekali żydowscy przywódcy.</verse>
				<verse number="12">Po zastanowieniu się, poszedł do domu Marii, matki Jana Marka, gdzie akurat wiele osób zebrało się na wspólną modlitwę.</verse>
				<verse number="13">Gdy zapukał do drzwi, służąca Rode podeszła sprawdzić, kto to.</verse>
				<verse number="14">Poznała po głosie, że to Piotr, dlatego biegiem wróciła do zebranych i powiedziała, że przed drzwiami stoi Piotr. Z radości jednak zapomniała mu otworzyć.</verse>
				<verse number="15">—To niemożliwe! Chyba oszalałaś—odpowiedzieli jej. Gdy jednak nadal twierdziła, że to naprawdę Piotr, powiedzieli: —W takim razie to musiał być jego anioł. Widocznie Piotr już nie żyje.</verse>
				<verse number="16">Ale Piotr nie przestawał pukać. Gdy w końcu otworzyli drzwi, doznali szoku.</verse>
				<verse number="17">Piotr dał im ręką znak, aby umilkli, i opowiedział, w jaki sposób Pan wyprowadził go z więzienia. —Powiedzcie o tym Jakubowi i innym wierzącym—rzekł, po czym udał się w inne miejsce.</verse>
				<verse number="18">Rano w więzieniu powstało wielkie zamieszanie. Żołnierze zastanawiali się, gdzie się podział Piotr.</verse>
				<verse number="19">Herod Agryppa kazał przeszukać więzienie i gdy nie znalazł Piotra, postawił strażników przed sądem i rozkazał ich zabić. Sam zaś opuścił Judeę i zatrzymał się w Cezarei.</verse>
				<verse number="20">Herod był skłócony z mieszkańcami pobliskiego Tyru i Sydonu. Ich przedstawiciele przybyli więc do niego, próbując załagodzić konflikt. Zdobyli przychylność królewskiego sekretarza, Blasta, i dzięki niemu przedstawili Herodowi swą prośbę o pokój. Byli bowiem uzależnieni od dostaw żywności z jego państwa.</verse>
				<verse number="21">W dniu wyznaczonym na odpowiedź, Agryppa włożył królewskie szaty, zasiadł na tronie i publicznie do nich przemówił.</verse>
				<verse number="22">Gdy skończył, zgromadzeni ludzie zawołali pełni zachwytu: —To głos Boga, nie człowieka!</verse>
				<verse number="23">Wtedy anioł Pana poraził Heroda chorobą za to, że przyjął chwałę należną Bogu. Niebawem zmarł, żywcem zjedzony przez robactwo.</verse>
				<verse number="24">Tymczasem wpływ słowa Bożego wzmacniał się i rozszerzał.</verse>
				<verse number="25">Barnaba z Pawłem zawieźli dary do Jerozolimy i wrócili do Antiochii, zabierając ze sobą Jana Marka.</verse>
			</chapter>
			<chapter number="13">
				<verse number="1">W kościele w Antiochii prorokami i nauczycielami byli: Barnaba, Szymon—zwany Nigrem, Lucjusz z Cyreny, Manaen, który wychowywał się razem z zarządcą Herodem Antypasem, oraz Szaweł.</verse>
				<verse number="2">Pewnego dnia, gdy uwielbiali Pana i powstrzymywali się od posiłków, Duch Święty powiedział im: —Przeznaczcie Barnabę i Szawła do specjalnego zadania, do którego ich powołałem.</verse>
				<verse number="3">Po dalszym poście i modlitwie położyli na nich ręce na znak posłania i wyprawili w drogę.</verse>
				<verse number="4">Wysłani przez Ducha Świętego, Barnaba i Szaweł udali się do portu w Seleucji, skąd popłynęli na Cypr.</verse>
				<verse number="5">Gdy znaleźli się w Salaminie, głosili słowo Boże w tamtejszych synagogach. A mieli ze sobą do pomocy Jana Marka.</verse>
				<verse number="6">Głosząc dobrą nowinę, przeszli całą wyspę i dotarli do Pafos. Tam natknęli się na niejakiego Bar-Jezusa, maga, który był fałszywym żydowskim prorokiem.</verse>
				<verse number="7">Należał on do otoczenia zarządcy Sergiusza Pawła, człowieka bardzo rozsądnego. Ten zaprosił do siebie Barnabę i Szawła, chcąc posłuchać słowa Bożego.</verse>
				<verse number="8">Ale Bar-Jezus—zwany też Elimasem—starał się nie dopuścić do nawrócenia zarządcy.</verse>
				<verse number="9">Wówczas Szaweł—znany później jako Paweł—napełniony Duchem Świętym, spojrzał mu prosto w oczy i rzekł:</verse>
				<verse number="10">—Synu diabła, przesiąknięty podstępem i oszustwem! Wrogu prawości! Czy nie przestaniesz wykrzywiać prostych dróg Pana?</verse>
				<verse number="11">Oto On sam cię ukarze i zostaniesz na pewien czas porażony ślepotą! Natychmiast stracił wzrok i miotał się po omacku, szukając kogoś, kto by go mógł poprowadzić.</verse>
				<verse number="12">Widząc, co się stało, zarządca uwierzył w Jezusa, zdumiony mocą nauki Pana.</verse>
				<verse number="13">Potem Paweł i jego towarzysze odpłynęli z Pafos i przybili do portu Perge w Pamfilii. Tam Jan Marek odłączył się od nich i wrócił do Jerozolimy.</verse>
				<verse number="14">Oni natomiast udali się dalej do Antiochii w Pizydii. W szabat poszli do synagogi na nabożeństwo,</verse>
				<verse number="15">gdzie po odczytaniu fragmentów z Prawa Mojżesza i pism proroków przełożeni synagogi zaproponowali im: —Przyjaciele! Jeśli macie dla nas jakieś słowo zachęty, to mówcie!</verse>
				<verse number="16">Wtedy Paweł wstał i dał ręką znak, że zaczyna: —Drodzy Izraelici i wy wszyscy, którzy macie respekt dla Boga!</verse>
				<verse number="17">Bóg Izraela wybrał naszych przodków i wyciągnął do nich rękę, w cudowny sposób wyprowadzając ich z niewoli egipskiej.</verse>
				<verse number="18">Potem, przez blisko czterdzieści lat, znosił ich na pustyni.</verse>
				<verse number="19">Wytępił także siedem plemion ziemi Kanaan i dał ten kraj Izraelowi.</verse>
				<verse number="20">Trwało to około czterysta pięćdziesiąt lat. Następnie dawał im przywódców, aż do czasów proroka Samuela.</verse>
				<verse number="21">Wtedy Izrael zażądał od Boga króla. Dał im więc na czterdzieści lat króla Saula, syna Kisza, pochodzącego z pokolenia Beniamina.</verse>
				<verse number="22">Potem jednak odrzucił go i powołał króla Dawida, o którym powiedział: „Znalazłem Dawida, syna Jessego, człowieka bliskiego memu sercu. On wypełni wszystkie moje zamiary”.</verse>
				<verse number="23">To właśnie jego potomek, Jezus—kontynuował Paweł—jest obiecanym Zbawicielem Izraela!</verse>
				<verse number="24">Przed Jego nadejściem Jan Chrzciciel wzywał cały nasz naród do zanurzenia się w wodzie na znak opamiętania.</verse>
				<verse number="25">Pod koniec swojej misji Jan oznajmił: „Ja nie jestem Tym, za kogo mnie uważacie. Niebawem nadejdzie jednak Ktoś, komu nie jestem nawet godzien zdjąć butów!”.</verse>
				<verse number="26">Drodzy przyjaciele, potomkowie Abrahama, i wy, poganie, którzy macie respekt dla Boga! To do nas została posłana wieść o zbawieniu!</verse>
				<verse number="27">Mieszkańcy Jerozolimy i ich przywódcy nie rozpoznali jednak w Jezusie Mesjasza. A skazując Go na śmierć, wypełnili słowa proroków, które dotychczas czytali w każdy szabat.</verse>
				<verse number="28">Choć nie znaleźli powodów wydania Go na śmierć, domagali się, aby Piłat Go stracił.</verse>
				<verse number="29">A gdy już wykonali wszystko, co o Nim przepowiedzieli prorocy, zdjęli Jego ciało z krzyża i złożyli w grobowcu.</verse>
				<verse number="30">Ale Bóg przywrócił Go do życia!</verse>
				<verse number="31">Potem przez wiele dni ukazywał się tym, którzy wcześniej szli z Nim z Galilei do Jerozolimy. To oni są teraz Jego świadkami przed Izraelem.</verse>
				<verse number="32">My przynosimy wam tę właśnie dobrą nowinę! Wskrzeszając Jezusa, Bóg spełnił w naszych czasach obietnice dane przodkom!</verse>
				<verse number="33">To o Jezusie napisano w psalmie drugim: „Ty jesteś moim Synem, Ciebie dziś zrodziłem”.</verse>
				<verse number="34">Bóg przepowiedział również—mówił dalej Paweł—że wskrzesi Jezusa, i że On już nigdy nie powróci do grobu. Napisano bowiem: „Uczynię coś cudownego, tak jak obiecałem Dawidowi”.</verse>
				<verse number="35">W innym psalmie—kontynuował Paweł—napisano zaś: „Nie pozwolisz, aby Twój Święty obrócił się w proch”.</verse>
				<verse number="36">Jednak Dawid, po spełnieniu swojej służby, zgodnie z wolą Boga zmarł i został pochowany, a jego ciało obróciło się w proch—wyjaśniał Paweł.</verse>
				<verse number="37">—Jednak ciało Jezusa, którego Bóg wskrzesił z martwych, nie uległo zniszczeniu.</verse>
				<verse number="38">Przyjaciele, słuchajcie! To właśnie dzięki Jezusowi możecie otrzymać przebaczenie grzechów!</verse>
				<verse number="39">Każdy, kto Mu uwierzy, zostanie uniewinniony ze wszystkich przestępstw, od których nie mogło was uwolnić Prawo Mojżesza.</verse>
				<verse number="40">Uważajcie jednak, aby nie spełniły się na was następujące słowa proroków:</verse>
				<verse number="41">„Wy, którzy gardzicie prawdą, spójrzcie i odejdźcie ode Mnie, bo za waszych dni uczynię coś, czemu nie zechcecie uwierzyć, chociaż będzie to wam głoszone”.</verse>
				<verse number="42">Gdy Paweł skończył, proszono go, aby nauczał o tym również w następny szabat.</verse>
				<verse number="43">Po nabożeństwie wielu Żydów i pogan nawróconych na judaizm poszło razem z Pawłem i Barnabą, a ci nakłaniali ich do trwania w łasce Boga.</verse>
				<verse number="44">Za tydzień prawie całe miasto zebrało się, aby słuchać słowa Bożego.</verse>
				<verse number="45">Ale gdy żydowscy przywódcy zobaczyli tłumy ludzi, opanowała ich zazdrość i, obrzucając Pawła obelgami, zaprzeczali wszystkiemu, co mówił.</verse>
				<verse number="46">Wówczas on, razem z Barnabą, powiedział wprost: —To wam, w pierwszej kolejności, należało przekazać dobrą nowinę od Boga. Skoro jednak ją odrzucacie i uważacie siebie za niegodnych życia wiecznego, zaniesiemy ją poganom.</verse>
				<verse number="47">Pan powiedział bowiem: „Uczyniłem Cię światłem dla pogan, abyś zaniósł zbawienie aż po krańce ziemi”.</verse>
				<verse number="48">Słysząc to, poganie z radością przyjęli słowo i wszyscy, którzy byli przeznaczeni do życia wiecznego, uwierzyli w Jezusa.</verse>
				<verse number="49">A słowo Pana szerzyło się po całej okolicy.</verse>
				<verse number="50">Wówczas żydowscy przywódcy zbuntowali pobożne i wpływowe kobiety oraz władze miasta i zaczęli prześladować Pawła i Barnabę, doprowadzając do ich wypędzenia.</verse>
				<verse number="51">Oni jednak tylko strząsnęli z nóg tamtejszy kurz i udali się do Ikonium.</verse>
				<verse number="52">Uczniowie zaś, którzy pozostali w Antiochii, byli pełni radości i Ducha Świętego.</verse>
			</chapter>
			<chapter number="14">
				<verse number="1">W Ikonium apostołowie również udali się do synagogi. Dzięki ich nauczaniu mnóstwo Żydów i pogan uwierzyło Jezusowi.</verse>
				<verse number="2">Ale niektórzy Żydzi odrzucili dobrą nowinę i zbuntowali przeciwko nim także pogan.</verse>
				<verse number="3">Mimo to Paweł i Barnaba zostali tam na dłużej i odważnie mówili o Panu. On zaś dokonywał przez nich wielu cudów, potwierdzając, że to, co mówią o Jego łasce, jest prawdą.</verse>
				<verse number="4">Z tego powodu miasto podzieliło się: jedni byli po stronie żydowskich przywódców, drudzy—po stronie apostołów.</verse>
				<verse number="5">Gdy jednak Paweł i Barnaba dowiedzieli się, że niektórzy poganie oraz Żydzi, wraz z miejscowymi przywódcami, chcą ich znieważyć a potem—obrzucając kamieniami—zabić,</verse>
				<verse number="6">szybko uciekli do miast Likaonii: do Listry i Derbe,</verse>
				<verse number="7">gdzie dalej głosili dobrą nowinę.</verse>
				<verse number="8">W Listrze mieszkał pewien człowiek, który od urodzenia miał sparaliżowane nogi i nie mógł chodzić.</verse>
				<verse number="9">Bardzo dokładnie słuchał słów Pawła. Ten zaś zauważył go i dostrzegł w nim wiarę potrzebną do uzdrowienia.</verse>
				<verse number="10">Zawołał więc do niego: —Wstań na nogi! Chory zaś dosłownie podskoczył i natychmiast zaczął chodzić.</verse>
				<verse number="11">Wtedy zgromadzone tłumy, na widok czynu Pawła, zaczęły krzyczeć po likaońsku: —Pod postacią tych ludzi nawiedzili nas bogowie!</verse>
				<verse number="12">Barnabę uznali za Zeusa, a Pawła za Hermesa, bo to on głównie przemawiał.</verse>
				<verse number="13">Wtedy miejscowy kapłan świątyni Zeusa, położonej na peryferiach Listry, przyprowadził do bram miasta woły ustrojone girlandami kwiatów, aby razem z ludem złożyć je im w ofierze.</verse>
				<verse number="14">Gdy Barnaba i Paweł spostrzegli, co się dzieje, na znak oburzenia rozdarli ubrania i wbiegli w tłum, krzycząc:</verse>
				<verse number="15">—Ludzie! Co robicie?! Tak samo jak wy, jesteśmy tylko ludźmi! Przynieśliśmy wam dobrą nowinę, abyście odwrócili się od tych martwych bożków i zwrócili się ku żywemu Bogu, który stworzył niebo, ziemię, morze oraz wszystko, co w nich jest.</verse>
				<verse number="16">W przeszłości przyzwalał On wszystkim narodom chodzić własnymi drogami,</verse>
				<verse number="17">ale nigdy nie przestał dawać o sobie znać. Zawsze robił coś dobrego: zsyłał deszcze i dobre plony, dawał wam żywność i napełniał serca radością.</verse>
				<verse number="18">Z trudem udało im się powstrzymać lud od złożenia im ofiary.</verse>
				<verse number="19">Wkrótce jednak przybyli z Antiochii i Ikonium żydowscy przywódcy, którzy podburzyli tłumy. Wtedy obrzucono Pawła kamieniami i wywleczono go za miasto, sądząc, że nie żyje.</verse>
				<verse number="20">Lecz gdy otoczyli go wierzący, podniósł się i powrócił do miasta. A następnego dnia udał się wraz z Barnabą do Derbe.</verse>
				<verse number="21">Tam głosili dobrą nowinę i pozyskali wielu uczniów, po czym wrócili do Listry, Ikonium i Antiochii,</verse>
				<verse number="22">gdzie umacniali uczniów w wierze i zachęcali ich do ufania Jezusowi. Przypominali im też, że droga do królestwa Bożego prowadzi przez wiele cierpień.</verse>
				<verse number="23">Wyznaczyli tam również starszych, którzy mieli być przywódcami poszczególnych kościołów, a powstrzymując się od posiłków i modląc się, powierzyli ich opiece Pana, któremu uwierzyli.</verse>
				<verse number="24">Potem przez Pizydię przybyli z powrotem do Pamfilii.</verse>
				<verse number="25">Dzielili się słowem Bożym w Perge, po czym udali się do Attalii.</verse>
				<verse number="26">Stamtąd zaś popłynęli do Antiochii, w której rozpoczęli to dzieło, powierzone im dzięki łasce Boga.</verse>
				<verse number="27">Gdy się tam znaleźli, zebrali wszystkich wierzących i opowiedzieli im o tym, co Bóg uczynił przez nich i jak otworzył poganom drzwi do wiary.</verse>
				<verse number="28">I pozostali z tamtejszymi wierzącymi przez dłuższy czas.</verse>
			</chapter>
			<chapter number="15">
				<verse number="1">Tymczasem przyszło z Judei kilku ludzi, którzy zaczęli nauczać wierzących: „Jeśli nie poddacie się obrzędowi obrzezania, nakazanemu przez Mojżesza, nie będziecie zbawieni”.</verse>
				<verse number="2">Początkowo Paweł i Barnaba prowadzili z nimi długie dyskusje. W końcu jednak postanowiono, że razem z kilkoma innymi wierzącymi wyruszą do Jerozolimy, aby całą sprawę przedstawić do rozstrzygnięcia apostołom i starszym kościoła.</verse>
				<verse number="3">Wysłani przez kościół, szli przez Fenicję i Samarię, odwiedzając po drodze wierzących. Słysząc od Pawła i Barnaby o tym, że również poganie zwracają się do Boga, wszyscy wierzący odczuwali wielką radość.</verse>
				<verse number="4">W Jerozolimie spotkali się z apostołami i starszymi kościoła i przekazali im relację o tym, co Bóg uczynił przez nich wśród pogan.</verse>
				<verse number="5">Wtedy kilku wierzących, którzy należeli do ugrupowania faryzeuszy, oświadczyło, że nawróceni poganie muszą zostać obrzezani i zacząć przestrzegać Prawa Mojżesza.</verse>
				<verse number="6">Apostołowie i starsi zebrali się więc ponownie, aby rozpatrzyć ten problem.</verse>
				<verse number="7">Po długiej dyskusji głos zabrał Piotr: —Przyjaciele! Wiecie dobrze, że już dawno Bóg wybrał mnie spośród was, abym mógł przekazać dobrą nowinę także poganom.</verse>
				<verse number="8">Bóg, który zna ludzkie serca, okazał im przychylność, dając im, podobnie jak nam, Ducha Świętego.</verse>
				<verse number="9">Nie uczynił między nami żadnej różnicy i przez wiarę oczyścił ich serca.</verse>
				<verse number="10">Dlaczego więc teraz macie zamiar poprawiać Boga i nakładać na nawróconych pogan ciężar, którego ani nasi ojcowie, ani my sami nie potrafiliśmy udźwignąć?</verse>
				<verse number="11">Przecież wierzymy, że zarówno oni, jak i my, jesteśmy zbawieni tylko dzięki łasce Jezusa, naszego Pana.</verse>
				<verse number="12">Wtedy wszyscy zamilkli i słuchali opowiadania Barnaby i Pawła o cudach, których Bóg dokonał przez nich wśród pogan.</verse>
				<verse number="13">Gdy skończyli, głos zabrał Jakub: —Posłuchajcie mnie, przyjaciele!</verse>
				<verse number="14">Szymon Piotr opowiedział nam, jak Bóg wybrał pogan do swojego kościoła.</verse>
				<verse number="15">Zgadzają się z tym następujące słowa proroków:</verse>
				<verse number="16">„Potem wrócę i odbuduję zniszczony dom Dawida,</verse>
				<verse number="17">aby także poganie mogli znaleźć Pana —wszyscy ci, których uznałem za swoich. Tak mówi Pan, który dokonuje tego,</verse>
				<verse number="18">co zaplanował na samym początku”.</verse>
				<verse number="19">Dlatego sądzę, że nie powinniśmy przeszkadzać poganom przychodzącym do Boga—mówił dalej Jakub.</verse>
				<verse number="20">—Napiszmy im tylko, aby powstrzymali się od spożywania pokarmów ofiarowanych bożkom, mięsa uduszonych zwierząt i krwi oraz aby unikali rozwiązłości seksualnej.</verse>
				<verse number="21">Bo od wieków we wszystkich miastach są synagogi, w których co szabat zbierają się Żydzi przestrzegający tych nakazów.</verse>
				<verse number="22">Wtedy apostołowie wraz ze starszymi i całym kościołem postanowili wybrać kilku wierzących i wysłać ich z Pawłem i Barnabą do Antiochii. Wybrano więc Judę, zwanego Barsabą, i Sylasa—cieszących się dużym uznaniem wśród wierzących</verse>
				<verse number="23">—i przekazano przez nich list tej treści: „Apostołowie i starsi z Jerozolimy pozdrawiają wierzących w Antiochii, Syrii i Cylicji!</verse>
				<verse number="24">Dowiedzieliśmy się, że niektórzy wierzący z Judei—bez naszej wiedzy—siali wśród was niepokój i wzbudzali wątpliwości.</verse>
				<verse number="25">Dlatego właśnie jednomyślnie postanowiliśmy wybrać dwóch mężczyzn i posłać ich do was, razem z naszymi bliskim przyjaciółmi—Barnabą i Pawłem,</verse>
				<verse number="26">którzy dla naszego Pana ryzykowali życie.</verse>
				<verse number="27">Wysyłamy więc do was Judę i Sylasa, którzy osobiście potwierdzą wam nasze stanowisko w tej sprawie.</verse>
				<verse number="28">Postanowiliśmy bowiem—Duch Święty i my—nie obarczać was dodatkowymi obowiązkami oprócz tego, co niezbędne.</verse>
				<verse number="29">Powstrzymajcie się od spożywania pokarmów ofiarowanych bożkom, mięsa uduszonych zwierząt i krwi oraz unikajcie rozwiązłości seksualnej. Dobrze zrobicie, jeśli całkowicie zerwiecie z tym wszystkim. Pozdrawiamy was”.</verse>
				<verse number="30">Posłańcy udali się zatem do Antiochii, gdzie zwołali wszystkich wierzących i wręczyli im list.</verse>
				<verse number="31">A gdy go przeczytano, zapanowała wielka radość.</verse>
				<verse number="32">Wtedy Juda i Sylas, którzy byli prorokami, umacniali ich wiarę słowami pełnymi zachęty.</verse>
				<verse number="33">Spędzili z nimi jeszcze jakiś czas, po czym pożegnali ich i wrócili do Jerozolimy.</verse>
				<verse number="36">Jakiś czas później Paweł zaproponował Barnabie: —Odwiedźmy wszystkie miasta, w których głosiliśmy słowo Boże i sprawdźmy, jak miewają się wierzący.</verse>
				<verse number="37">Barnaba zasugerował, aby zabrać również Jana, zwanego Markiem.</verse>
				<verse number="38">Jednak Paweł nie chciał się na to zgodzić, ponieważ Marek, podczas poprzedniej wyprawy, odszedł od nich w Pamfilii i nie brał udziału w ich pracy.</verse>
				<verse number="39">Powstał więc konflikt. Ostatecznie apostołowie rozdzielili się. Barnaba z Markiem odpłynęli na Cypr.</verse>
				<verse number="40">Paweł natomiast wziął ze sobą Sylasa i—powierzony przez wierzących opiece Pana</verse>
				<verse number="41">—przemierzał Syrię i Cylicję, dodając otuchy tamtejszym kościołom.</verse>
			</chapter>
			<chapter number="16">
				<verse number="1">Najpierw udał się do Derbe i Listry. Spotkał tam pewnego ucznia imieniem Tymoteusz, będącego synem Żydówki, która uwierzyła w Jezusa, oraz ojca poganina.</verse>
				<verse number="2">Wierzący z Listry i Ikonium wydawali mu dobrą opinię.</verse>
				<verse number="3">Paweł zaproponował mu więc, aby przyłączył się niego w podróży. Najpierw jednak poddał go obrzędowi obrzezania—ze względu na Żydów zamieszkujących te okolice. Wszyscy bowiem wiedzieli, że jego ojciec był poganinem.</verse>
				<verse number="4">Odwiedzając miasta, zachęcali wierzących do przestrzegania postanowień apostołów i starszych z Jerozolimy.</verse>
				<verse number="5">A kościoły z dnia na dzień wzrastały liczebnie i coraz bardziej wierzyły Panu.</verse>
				<verse number="6">Następnie podróżowali przez Frygię i Galację, gdyż tym razem Duch Święty nie pozwolił im nauczać w Azji.</verse>
				<verse number="7">Szli wzdłuż granicy Myzji i chcieli skierować się do prowincji zwanej Bitynią, lecz Duch Jezusa znowu na to nie pozwolił.</verse>
				<verse number="8">Poszli więc przez Myzję do Troady.</verse>
				<verse number="9">W nocy Paweł miał widzenie. Ujrzał Macedończyka, który stał i błagał: „Przybądź do Macedonii i pomóż nam!”.</verse>
				<verse number="10">To sprawiło, że postanowiliśmy udać się do Macedonii. Uznaliśmy bowiem, że to sam Bóg posyła nas, abyśmy głosili tam dobrą nowinę.</verse>
				<verse number="11">Z Troady popłynęliśmy prosto do Samotraki, a następnego dnia—do Neapolis.</verse>
				<verse number="12">W końcu dotarliśmy do Filippi, miasta będącego stolicą tej części Macedonii i rzymską kolonią. Tam zatrzymaliśmy się na kilka dni.</verse>
				<verse number="13">W szabat udaliśmy się za miasto, nad rzekę, gdzie—jak sądziliśmy—ludzie zbierają się na modlitwę. Usiedliśmy i rozmawialiśmy z zebranymi tam kobietami.</verse>
				<verse number="14">Przysłuchiwała się nam niejaka Lidia z Tiatyry, która handlowała purpurą. Znała już Boga, a Pan sprawił, że chętnie słuchała tego, o czym mówił Paweł.</verse>
				<verse number="15">Została ochrzczona razem ze swoimi domownikami, a potem zaprosiła nas do siebie. —Jeśli wierzycie w moją wierność Panu—powiedziała—przyjdźcie i zamieszkajcie w moim domu. Zgodziliśmy się więc i zatrzymaliśmy się u niej.</verse>
				<verse number="16">Pewnego dnia, w drodze na miejsce modlitwy, natknęliśmy się na niewolnicę, opanowaną przez demona. Przynosiła ona swoim właścicielom niezłe dochody, bo przepowiadała przyszłość.</verse>
				<verse number="17">Szła za Pawłem i za nami, krzycząc: —Ci ludzie to słudzy Najwyższego Boga! Oni głoszą wam drogę do zbawienia!</verse>
				<verse number="18">Powtarzało się to przez wiele dni. W końcu Paweł, zmęczony tą sytuacją, odwrócił się i rzekł do demona: —W imieniu Jezusa Chrystusa rozkazuję ci: Wyjdź z niej! Wówczas demon natychmiast ją opuścił.</verse>
				<verse number="19">Gdy jednak właściciele niewolnicy zobaczyli, że przepadła ich nadzieja na dalsze dochody, schwytali Pawła oraz Sylasa i zaciągnęli ich na rynek, do władz miasta.</verse>
				<verse number="20">Następnie postawili ich przed sędziami i powiedzieli: —Ci ludzie zakłócają porządek publiczny w naszym mieście!</verse>
				<verse number="21">Są Żydami i propagują styl życia, którego nam, Rzymianom, nie wolno przyjmować!</verse>
				<verse number="22">Cały tłum zwrócił się wtedy przeciwko Pawłowi i Sylasowi, a sędziowie nakazali zedrzeć z nich ubranie i ubiczować ich.</verse>
				<verse number="23">Gdy już im wymierzono karę, wtrącili ich do więzienia, a strażnikowi nakazali dobrze ich strzec.</verse>
				<verse number="24">Słysząc taki rozkaz, strażnik umieścił ich w celi mieszczącej się w środku budynku, a ich nogi zakuł w dyby.</verse>
				<verse number="25">Około północy Paweł i Sylas wielbili Boga modlitwą i pieśniami, a wszyscy współwięźniowie przysłuchiwali się im.</verse>
				<verse number="26">Nagle powstało tak wielkie trzęsienie ziemi, że zadrżały fundamenty więzienia. Wszystkie drzwi same się otworzyły, a kajdany wszystkich więźniów rozerwały się.</verse>
				<verse number="27">Obudziło to również strażnika. Gdy zobaczył otwarte bramy, uznał, że więźniowie uciekli, i z przerażenia chwycił miecz, aby się zabić.</verse>
				<verse number="28">Wtedy Paweł głośno zawołał: —Nie rób sobie krzywdy! Wszyscy tu jesteśmy!</verse>
				<verse number="29">Strażnik zażądał światła i drżąc ze strachu padł do nóg Pawła i Sylasa.</verse>
				<verse number="30">Wyprowadził ich z celi na zewnątrz i zapytał: —Panowie! Co mam robić, żeby osiągnąć zbawienie?</verse>
				<verse number="31">—Uwierz w Jezusa jako Pana—odpowiedzieli—a będziesz zbawiony ty i cały twój dom.</verse>
				<verse number="32">I przedstawili jemu i wszystkim jego domownikom dobrą nowinę.</verse>
				<verse number="33">Zaraz też strażnik zaprosił ich do siebie i opatrzył rany po biczowaniu, a następnie dał się ochrzcić wraz z całą rodziną.</verse>
				<verse number="34">Następnie ugościł ich w swoim domu, razem ze wszystkimi ciesząc się z tego, że uwierzył Bogu.</verse>
				<verse number="35">Następnego dnia sędziowie wysłali do strażnika żołnierzy z rozkazem: —Uwolnij tych ludzi!</verse>
				<verse number="36">—Sędziowie wydali rozkaz, żeby was uwolnić—powiedział strażnik do Pawła. —Idźcie więc w pokoju.</verse>
				<verse number="37">—O nie!—zaprotestował Paweł. —Nie zważając na to, że jesteśmy rzymskimi obywatelami, bez wyroku kazali nas ubiczować i wtrącić do więzienia. A teraz ukradkiem próbują się nas pozbyć? Niech sami przyjdą i nas uwolnią.</verse>
				<verse number="38">Żołnierze przekazali tę odpowiedź sędziom. Ci zaś przestraszyli się, słysząc, że apostołowie mają rzymskie obywatelstwo.</verse>
				<verse number="39">Przyszli więc osobiście i prosili ich o opuszczenie więzienia, a następnie błagali ich, aby wyjechali z miasta.</verse>
				<verse number="40">Paweł i Sylas, po wyjściu z więzienia, udali się jednak do domu Lidii. Spotkali się tam z wierzącymi, dodali im otuchy i dopiero wtedy opuścili miasto.</verse>
			</chapter>
			<chapter number="17">
				<verse number="1">Idąc dalej, minęli miasta Amfipolis oraz Apolonię i dotarli do Tesaloniki, gdzie znajdowała się żydowska synagoga.</verse>
				<verse number="2">Zgodnie ze swoim zwyczajem, Paweł chodził do niej przez kolejne trzy szabaty i przedstawiał zgromadzonym znaczenie Pisma.</verse>
				<verse number="3">Dowodził, że Mesjasz miał cierpieć i zmartwychwstać. Mówił: —Tym Mesjaszem jest Jezus, którego wam głoszę!</verse>
				<verse number="4">Niektórzy słuchacze, w tym również wielu pogan, którzy mieli respekt dla Boga, i niemało wpływowych kobiet, dało się przekonać i przyłączyło się do Pawła i Sylasa.</verse>
				<verse number="5">Ale żydowscy przywódcy, kierowani zazdrością, namówili kilku awanturników, aby wywołali zbiegowisko i wszczęli w mieście rozruchy. Otoczyli oni dom Jazona i szukali apostołów, chcąc ich postawić przed zgromadzeniem.</verse>
				<verse number="6">Ponieważ ich jednak nie znaleźli, zaciągnęli Jazona i kilku wierzących do władz miasta. —Ci ludzie sieją zamęt na całym świecie!—krzyczeli. —A teraz przyszli do naszego miasta</verse>
				<verse number="7">i Jazon przyjął ich do swojego domu. Oni przeciwstawiają się decyzjom cezara, bo uważają za króla jakiegoś Jezusa!</verse>
				<verse number="8">Oskarżenia te zaniepokoiły zarówno zebranych, jak i władze.</verse>
				<verse number="9">Ostatecznie jednak zwolnili ich, ale dopiero po otrzymaniu sporej kaucji od Jazona i pozostałych.</verse>
				<verse number="10">Nocą wierzący szybko wyprawili Pawła i Sylasa do Berei. Ci, jak zwykle, skierowali się do synagogi.</verse>
				<verse number="11">Tamtejsi mieszkańcy byli bardziej otwarci niż Tesaloniczanie. Całym sercem przyjęli słowo Boże i codziennie sprawdzali w Piśmie, czy to, co słyszeli, jest prawdą.</verse>
				<verse number="12">Wielu z nich uwierzyło, w tym również spore grono wpływowych kobiet oraz mężczyzn, będących poganami.</verse>
				<verse number="13">Gdy jednak żydowscy przywódcy z Tesaloniki dowiedzieli się, że Paweł przebywa teraz w Berei i naucza słowa Bożego, przyszli tam i wywołali kolejne rozruchy.</verse>
				<verse number="14">Wierzący natychmiast wysłali Pawła na wybrzeże. Sylas i Tymoteusz pozostali zaś na miejscu.</verse>
				<verse number="15">Ci, którzy towarzyszyli Pawłowi, odprowadzili go aż do Aten, po czym wrócili z poleceniem dla Sylasa i Tymoteusza, aby oni również szybko dołączyli do Pawła.</verse>
				<verse number="16">Czekając na nich w Atenach, Paweł był oburzony, widząc miasto pełne bożków.</verse>
				<verse number="17">W synagodze spotykał się i rozmawiał z Żydami oraz poganami mającymi respekt dla Boga. Codziennie też dyskutował z różnymi ludźmi na rynku.</verse>
				<verse number="18">Byli wśród nich filozofowie ze szkoły epikurejskiej i stoickiej, którzy rozmawiali między sobą: —O czym ten gaduła chce nam powiedzieć? —Chyba głosi jakieś nowe bóstwa—mówili drudzy, Paweł mówił bowiem o Jezusie i zmartwychwstaniu.</verse>
				<verse number="19">Zabrali więc go na Areopag i spytali: —Możesz nam wyjaśnić, jaką to nową religię głosisz?</verse>
				<verse number="20">Wkładasz nam bowiem do głowy jakieś niesłychane historie.</verse>
				<verse number="21">A wszyscy Ateńczycy i przybysze poświęcają większość czasu na dyskusje i słuchanie nowych wieści.</verse>
				<verse number="22">Paweł stanął więc pośrodku Areopagu i przemówił: —Ateńczycy! Zauważyłem, że jesteście bardzo religijni.</verse>
				<verse number="23">Spacerując po mieście i oglądając wasze ołtarze, natknąłem się nawet na ołtarz poświęcony „Nieznanemu Bogu”. Właśnie o tym Bogu, którego czcicie nie znając Go, chcę wam dziś opowiedzieć.</verse>
				<verse number="24">On stworzył cały świat i wszystko, co na nim istnieje. Jest Panem nieba i ziemi, więc nie mieszka w ziemskich świątyniach!</verse>
				<verse number="25">On nie potrzebuje żadnej pomocy od ludzi, bo to On sam daje nam życie, sprawia, że oddychamy, i obdarza nas wszystkim, czego potrzebujemy.</verse>
				<verse number="26">To dzięki Niemu wszyscy ludzie na świecie wzięli początek od jednego człowieka. On też rozmieścił na całej ziemi narody, wyznaczając im czas i miejsce.</verse>
				<verse number="27">Uczynił tak, aby ludzie szukali Go, choćby po omacku, i znajdowali—bo On jest blisko każdego z nas.</verse>
				<verse number="28">W Nim bowiem istniejemy, żyjemy i poruszamy się! Jak to ujął jeden z waszych poetów: „Jesteśmy z Jego rodu”.</verse>
				<verse number="29">A skoro jesteśmy z rodu Boga, nie powinniśmy sądzić, że jest On podobny do bożka ze złota, srebra lub kamienia, wykonanego według ludzkiego pomysłu.</verse>
				<verse number="30">Bóg dotychczas znosił ludzką niewiedzę, ale teraz wzywa wszystkich do opamiętania się,</verse>
				<verse number="31">ponieważ wyznaczył już dzień, w którym sprawiedliwie osądzi cały świat. Uczyni to przez Człowieka, którego wybrał i uwiarygodnił przez wskrzeszenie Go z martwych.</verse>
				<verse number="32">Gdy zebrani usłyszeli o zmartwychwstaniu umarłych, jedni zaczęli się z tego śmiać, a inni powiedzieli: —Wiesz, chyba jednak posłuchamy cię innym razem.</verse>
				<verse number="33">Wtedy Paweł opuścił Areopag.</verse>
				<verse number="34">Lecz kilka osób uwierzyło i przyłączyło się do niego. Wśród nich byli: Dionizy, członek rady Areopagu, oraz kobieta imieniem Damaris.</verse>
			</chapter>
			<chapter number="18">
				<verse number="1">Potem Paweł opuścił Ateny i udał się do Koryntu.</verse>
				<verse number="2">Tam spotkał Akwilę, Żyda rodem z Pontu, który wraz z żoną Pryscyllą przybył niedawno z Italii. Nakazem cezara Klaudiusza wysiedlano bowiem z Rzymu wszystkich Żydów. Paweł odwiedził Akwilę i Pryscyllę,</verse>
				<verse number="3">a ponieważ, podobnie jak oni, zajmował się wyrobem namiotów, zamieszkał u nich i zaczął razem z nimi pracować.</verse>
				<verse number="4">Każdy szabat spędzał w synagodze, gdzie nauczał i przekonywał zarówno Żydów, jak i Greków.</verse>
				<verse number="5">Gdy Sylas i Tymoteusz przybyli z Macedonii, Paweł poświęcił się głównie nauczaniu i udowadniał Żydom, że Jezus jest Mesjaszem.</verse>
				<verse number="6">Ponieważ jednak byli mu przeciwni i lekceważyli Jezusa, strząsnął kurz z płaszcza i powiedział: —Sami jesteście sobie winni. Spełniłem swój obowiązek. Od tej chwili będę nauczał pogan.</verse>
				<verse number="7">Odszedł stamtąd i udał się do domu niejakiego Tycjusza Justusa, człowieka bardzo pobożnego, który mieszkał obok synagogi.</verse>
				<verse number="8">Kryspus, przełożony synagogi, uwierzył w Pana wraz z całym domem. Także wielu innych Koryntian uwierzyło i przyjęło chrzest.</verse>
				<verse number="9">W nocy Paweł miał widzenie, w którym Pan powiedział: —Nie obawiaj się! Nadal przemawiaj i nie poddawaj się!</verse>
				<verse number="10">Jestem z tobą i nikt nie zrobi ci krzywdy. Wielu ludzi w tym mieście należy do Mnie.</verse>
				<verse number="11">Paweł pozostał tam więc jeszcze półtora roku, nauczając słowa Bożego.</verse>
				<verse number="12">Gdy zarządcą Achai był Gallio, przywódcy żydowscy zorganizowali wspólną akcję przeciwko Pawłowi i postawili go przed sądem.</verse>
				<verse number="13">—Ten człowiek namawia ludzi, aby czcili Boga niezgodnie z Prawem Mojżesza—oskarżali go.</verse>
				<verse number="14">Paweł właśnie chciał coś opowiedzieć, gdy Gallio zwrócił się do nich: —Słuchajcie, Żydzi! Gdyby tu chodziło o jakieś przestępstwo, oszustwo czy inne bezprawie, z pewnością dokładnie bym was wysłuchał.</verse>
				<verse number="15">Ale skoro jest to spór o słowa, imiona i o wasze Prawo, radźcie sobie sami. Ja nie będę się tym zajmował!</verse>
				<verse number="16">I wyprosił ich z sądu.</verse>
				<verse number="17">Wtedy tłum rzucił się na nowego przełożonego synagogi, Sostenesa, i bił go tuż przed budynkiem sądu. Ale Gallio nie zwracał na to najmniejszej uwagi.</verse>
				<verse number="18">Paweł dość długo pozostał w Koryncie, po czym pożegnał wierzących i wraz z Pryscyllą i Akwilą popłynął do Syrii. W Kenchrach, zgodnie ze złożoną wcześniej obietnicą, ogolił głowę.</verse>
				<verse number="19">Stamtąd udali się do Efezu. Zostawił towarzyszy na statku, a sam wszedł do synagogi i nauczał Żydów.</verse>
				<verse number="20">Prosili go, żeby został na dłużej, lecz odmówił.</verse>
				<verse number="21">—Jeśli Bóg pozwoli, wrócę do was—powiedział, po czym pożegnał się i odpłynął z Efezu.</verse>
				<verse number="22">Następnie odwiedził kościół w Cezarei. Przekazał wierzącym pozdrowienia i udał się do Antiochii.</verse>
				<verse number="23">Tam zatrzymał się na pewien czas. Potem jednak znowu wyruszył w podróż, przemierzając Galację i Frygię, gdzie dodawał otuchy wierzącym.</verse>
				<verse number="24">Tymczasem do Efezu przybył niejaki Apollos, Żyd z Aleksandrii, który był dobrym mówcą i doskonale znał Pisma.</verse>
				<verse number="25">Sporo już wiedział o „drodze Pana” i z wielkim zapałem przemawiał na temat Jezusa, choć znał tylko chrzest Jana Chrzciciela.</verse>
				<verse number="26">Apollos zaczął odważnie nauczać w synagodze w Efezie. Gdy Pryscylla i Akwila usłyszeli go, zabrali go do siebie i dokładnie przedstawili mu „drogę Boga”.</verse>
				<verse number="27">A ponieważ chciał odwiedzić Achaję, wierzący napisali mu list polecający, aby go tam przyjęto. Po przybyciu, bardzo pomógł wszystkim, którzy zaufali łasce Pana.</verse>
				<verse number="28">Z odwagą dyskutował z tamtejszymi Żydami, publicznie wykazując na podstawie Pisma, że Jezus naprawdę jest Mesjaszem.</verse>
			</chapter>
			<chapter number="19">
				<verse number="1">Podczas gdy Apollos przebywał w Koryncie, Paweł podróżował przez okoliczne wzgórza i przybył do Efezu, gdzie natknął się na grupę wierzących.</verse>
				<verse number="2">—Czy otrzymaliście Ducha Świętego, gdy uwierzyliście?—zapytał ich. —Nawet nie słyszeliśmy o Duchu Świętym!—odpowiedzieli mu.</verse>
				<verse number="3">—To jaki chrzest przyjęliście? —Chrzest Jana Chrzciciela—powiedzieli.</verse>
				<verse number="4">—Jan zanurzał ludzi w wodzie na znak opamiętania, wzywając ich, aby uwierzyli w Tego, który przyjdzie po nim, czyli w Jezusa—wyjaśnił Paweł.</verse>
				<verse number="5">Gdy tylko o tym usłyszeli, zaraz dali się zanurzyć w imię Jezusa.</verse>
				<verse number="6">Paweł położył na nich ręce, a wtedy zstąpił na nich Duch Święty i zaczęli mówić obcymi językami i prorokować.</verse>
				<verse number="7">A grupa ta liczyła około dwunastu mężczyzn.</verse>
				<verse number="8">Następnie Paweł poszedł do synagogi i przez trzy miesiące śmiało nauczał w niej o królestwie Bożym.</verse>
				<verse number="9">Ale niektórzy stawiali opór. Zamiast się opamiętać, publicznie wyśmiewali drogę Pana. Paweł odszedł więc od nich, zabierając ze sobą wierzących. Odtąd codziennie przemawiał w szkole Tyrannosa.</verse>
				<verse number="10">Trwało to dwa lata, aż wszyscy mieszkańcy prowincji Azja, zarówno Żydzi, jak i poganie, usłyszeli słowo Pana.</verse>
				<verse number="11">A Bóg dokonywał przez Pawła niezwykłych cudów.</verse>
				<verse number="12">Nawet chusty i części jego odzieży kładzione na chorych powodowały uzdrowienie lub uwolnienie od demonów.</verse>
				<verse number="13">Tymczasem jacyś wędrowni żydowscy egzorcyści próbowali uwalniać ludzi od demonów, powołując się na imię Jezusa. Mówili: —Rozkazuję ci, demonie, przez Jezusa, którego głosi Paweł!</verse>
				<verse number="14">Robiło to siedmiu synów Skewasa, żydowskiego najwyższego kapłana.</verse>
				<verse number="15">Jednak demon tak im odpowiedział: —Znam Jezusa i znam Pawła, a wy, kim jesteście?</verse>
				<verse number="16">I człowiek opanowany przez demona rzucił się na nich. Pobił ich tak dotkliwie, że nadzy i poranieni uciekli z domu, w którym to miało miejsce.</verse>
				<verse number="17">Wieść o tym szybko rozeszła się wśród wszystkich Żydów i pogan, żyjących w Efezie. Ogarnął ich lęk i z szacunkiem odnosili się do imienia Jezusa.</verse>
				<verse number="18">Wielu zaś nowych wierzących wyznawało publicznie swoje złe czyny.</verse>
				<verse number="19">Spora grupa tych, którzy uprawiali czarną magię, przyniosła swoje tajemne księgi i publicznie je spaliła, mimo że miały one znaczną wartość. Oszacowano, że na ich zakup trzeba było przeznaczyć wynagrodzenie za wiele miesięcy ciężkiej pracy.</verse>
				<verse number="20">Przykład ten pokazuje jak bardzo rozszerzał się wpływ słowa Bożego i jak potężne było jego oddziaływanie na ludzi.</verse>
				<verse number="21">Po tych wydarzeniach Paweł postanowił, że odwiedzi Macedonię i Achaję, a następnie uda się do Jerozolimy. Dodał też: —Potem, gdy już tam tym przybędę, muszę jeszcze odwiedzić Rzym.</verse>
				<verse number="22">Następnie wysłał swoich pomocników—Tymoteusza i Erasta—do Macedonii, sam zaś przez pewien czas pozostał jeszcze w prowincji Azja.</verse>
				<verse number="23">Właśnie w tym czasie powstały w Efezie ogromne zamieszki spowodowane „drogą Pana”.</verse>
				<verse number="24">Niejaki Demetriusz zatrudniał wielu rzemieślników przy wyrobie srebrnych miniaturek świątyni bogini Artemidy.</verse>
				<verse number="25">Zwołał więc pracowników oraz innych rzemieślników tej branży i powiedział: —Słuchajcie! Nasz fach przynosi nam duże zyski.</verse>
				<verse number="26">Sami jednak widzieliście i słyszeliście, że nie tylko w Efezie, ale i w całej naszej prowincji niejaki Paweł przewraca ludziom w głowach. Twierdzi bowiem, że bogowie nie mogą być dziełem ludzkich rąk.</verse>
				<verse number="27">Jego działalność zagraża naszym interesom. Co więcej, może doprowadzić do tego, że świątynia wielkiej bogini Artemidy zostanie zlekceważona, a sama Artemida zostanie pozbawiona czci, jaką oddaje jej prowincja Azja i cały świat.</verse>
				<verse number="28">Słysząc to, zebrani wpadli w gniew i zaczęli wołać: —Wielka Artemida Efeska!</verse>
				<verse number="29">Wkrótce rozruchy ogarnęły całe miasto. Tłum porwał Gajusa i Arystarcha, dwóch towarzyszy podróży Pawła, i zaciągnął ich do teatru, było to bowiem główne miejsce spotkań mieszkańców miasta.</verse>
				<verse number="30">Chciał tam pójść i Paweł, ale wierzący nie pozwolili mu.</verse>
				<verse number="31">Również zaprzyjaźnieni z nim przedstawiciele władz prowincji prosili go przez posłańców, aby nie ryzykował życia i by pozostał w domu.</verse>
				<verse number="32">A każdy z zebranych krzyczał coś innego. Panowało ogromne zamieszanie, a większość ludzi w ogóle nawet nie wiedziała, po co się zebrano.</verse>
				<verse number="33">Kilku Żydów wyciągnęło z tłumu Aleksandra i wypchnęło go naprzód. On dał znak ręką, prosząc o ciszę i możliwość obrony.</verse>
				<verse number="34">Gdy jednak ludzie zobaczyli, że jest Żydem, wszyscy zaczęli krzyczeć: —Wielka Artemida Efeska!—i trwało to prawie dwie godziny.</verse>
				<verse number="35">Wreszcie sekretarzowi rady miasta udało się uciszyć tłum. —Obywatele Efezu!—zaczął. —Czy istnieje jeszcze ktoś, kto nie wiedziałby, że Efez stoi na straży świątyni wielkiej Artemidy, której posąg zesłał nam z nieba sam Zeus?</verse>
				<verse number="36">Skoro jest to oczywiste, zachowajmy spokój i nie czyńmy niczego pochopnie.</verse>
				<verse number="37">Ludzie, których tu przywlekliście, ani nie ukradli niczego w świątyni Artemidy, ani nie obrazili bogini.</verse>
				<verse number="38">A jeśli Demetriusz i inni rzemieślnicy mają przeciw nim jakieś zarzuty, niech zgłoszą się do sądu i wniosą stosowne oskarżenie.</verse>
				<verse number="39">Jeśli zaś są jakieś inne skargi, rada miasta rozpatrzy je na najbliższym posiedzeniu.</verse>
				<verse number="40">Z powodu dzisiejszych wydarzeń grozi nam jednak oskarżenie o wszczynanie rozruchów. Jak bowiem wyjaśnimy powód naszego dzisiejszego zbiegowiska?</verse>
				<verse number="41">I tymi słowami rozwiązał zgromadzenie.</verse>
			</chapter>
			<chapter number="20">
				<verse number="1">Po ustaniu zamieszek, Paweł zwołał wierzących. Żegnając ich, dodał im otuchy i wyruszył do Macedonii.</verse>
				<verse number="2">Obszedł okoliczne tereny, pokrzepiając tamtejszych uczniów Jezusa, a następnie udał się do Grecji.</verse>
				<verse number="3">Spędził tam trzy miesiące i chciał popłynąć do Syrii. Gdy jednak dowiedział się o spisku żydowskich przywódców przeciw niemu, postanowił wrócić przez Macedonię.</verse>
				<verse number="4">Towarzyszyli mu: Sopater—syn Pyrrusa z Berei, Arystarch i Sekundus—z Tesaloniki, Gajus—z Derbe, oraz Tymoteusz, Tychik i Trofim—z prowincji Azja.</verse>
				<verse number="5">Oni to wyruszyli pierwsi i czekali na nas w Troadzie.</verse>
				<verse number="6">My zaś, po święcie Paschy, odpłynęliśmy z Filippi i pięć dni później byliśmy już z nimi w Troadzie, gdzie spędziliśmy tydzień.</verse>
				<verse number="7">W niedzielę zebraliśmy się wszyscy na łamanie chleba. Paweł przemawiał, a ponieważ następnego dnia odjeżdżał, przeciągnął swoją mowę aż do północy.</verse>
				<verse number="8">Pokój na górze, gdzie się zebraliśmy, oświetlony był wieloma lampami.</verse>
				<verse number="9">W trakcie długiej mowy Pawła, pewien chłopiec imieniem Eutych, siedzący na oknie, zasnął, spadł z trzeciego piętra i zabił się.</verse>
				<verse number="10">Paweł szybko zszedł na dół i objął go. —Nie martwcie się!—powiedział. —Będzie żył.</verse>
				<verse number="11">Następnie wrócił na górę, połamał chleb i jadł z nami, a potem dalej przemawiał—aż do wschodu słońca. Gdy skończył, wyruszył w drogę.</verse>
				<verse number="12">Wtedy wierzący odprowadzili chłopca—całego i zdrowego—do domu, ciesząc się, że żyje.</verse>
				<verse number="13">My już wcześniej udaliśmy się na statek, którym popłynęliśmy do Assos. Właśnie stamtąd mieliśmy zabrać Pawła. Postanowił bowiem, że dotrze tam pieszo.</verse>
				<verse number="14">Zgodnie z planem, spotkaliśmy się z nim w Assos, zabraliśmy go na pokład i popłynęliśmy do Mityleny.</verse>
				<verse number="15">Następnego dnia minęliśmy wyspę Chios, a kolejnego dnia przybiliśmy do wyspy Samos, skąd dzień później dopłynęliśmy do Miletu.</verse>
				<verse number="16">Paweł postanowił nie zatrzymywać się w Efezie i nie spędzać więcej czasu w prowincji Azja. Chciał bowiem, w miarę możliwości, zdążyć do Jerozolimy na święto Pięćdziesiątnicy.</verse>
				<verse number="17">Dlatego z Miletu wezwał do siebie starszych kościoła w Efezie.</verse>
				<verse number="18">Gdy przybyli, rzekł: —Wiecie, że od pierwszej chwili, tu w Azji, przez cały czas byłem z wami,</verse>
				<verse number="19">służąc Panu z całą pokorą, mimo cierpień oraz prześladowań i podstępów ze strony żydowskich przywódców.</verse>
				<verse number="20">Nie uchylałem się od mówienia wam wszystkiego, co pożyteczne. Nauczałem publicznie i prywatnie—w domach.</verse>
				<verse number="21">Mówiłem Żydom i poganom, że muszą się zwrócić do Boga i uwierzyć Jezusowi, naszemu Panu.</verse>
				<verse number="22">Teraz zaś, kierowany przez Ducha, udaję się do Jerozolimy. A nie wiem, co mnie tam spotka.</verse>
				<verse number="23">Zgodnie z proroctwami, które słyszałem w wielu miastach, mogę być tylko pewien aresztowania i cierpień.</verse>
				<verse number="24">Ale moje życie nie jest przecież najważniejsze. Liczy się tylko to, abym dobrze zakończył bieg i służbę, powierzoną mi przez Jezusa, naszego Pana. Jej celem jest głoszenie dobrej nowiny o tym, że Bóg okazał ludziom łaskę.</verse>
				<verse number="25">Wiem już, że wy, którym podczas moich podróży opowiadałem o królestwie, nigdy mnie już nie zobaczycie.</verse>
				<verse number="26">Dlatego dziś oświadczam wam, że nie mam niczego na sumieniu,</verse>
				<verse number="27">bo nie wahałem się w pełni przedstawić wam woli Boga.</verse>
				<verse number="28">Uważajcie na siebie i na stado, które Duch Święty powierzył wam, przywódcom! Bądźcie dla Bożego kościoła tym, kim jest pasterz dla stada. Bóg bowiem kupił kościół płacąc za niego własną krwią.</verse>
				<verse number="29">Niestety wiem, że po moim odejściu pojawią się wśród was fałszywi nauczyciele, którzy będą jak drapieżne wilki wśród stada.</verse>
				<verse number="30">Również niektórzy z was samych porzucą prawdę i zaczną nauczać kłamstw, aby tylko pozyskać zwolenników.</verse>
				<verse number="31">Uważajcie więc i miejcie w pamięci te trzy lata, które spędziłem z wami, dniem i nocą pouczając każdego ze łzami w oczach.</verse>
				<verse number="32">Teraz powierzam was Bogu i Jego cudownemu słowu, które może was umocnić i zapewnić wam—razem ze wszystkimi świętymi—Boży dar.</verse>
				<verse number="33">Nigdy od nikogo nie żądałem ani pieniędzy, ani odzieży.</verse>
				<verse number="34">Wiecie przecież, że własnymi rękami zarabiałem na swoje utrzymanie i na potrzeby moich towarzyszy.</verse>
				<verse number="35">Dałem wam w ten sposób przykład, jak należy pracować i wspierać potrzebujących, pamiętając o słowach naszego Pana, który powiedział: „Dawanie przynosi więcej szczęścia niż branie”.</verse>
				<verse number="36">Następnie padł na kolana i modlił się z nimi.</verse>
				<verse number="37">Oni zaś z głośnym płaczem rzucili mu się na szyję i ucałowali go.</verse>
				<verse number="38">Najbardziej zasmuciła ich zapowiedź Pawła, że już nigdy go nie zobaczą. Po pożegnaniu odprowadzili go na statek.</verse>
			</chapter>
			<chapter number="21">
				<verse number="1">Po rozstaniu ze starszymi, popłynęliśmy do Kos. Następnego dnia ruszyliśmy w kierunku Rodos, a stamtąd do Patary.</verse>
				<verse number="2">Tam natrafiliśmy na statek płynący do Fenicji i wsiedliśmy na niego.</verse>
				<verse number="3">Minęliśmy Cypr, zostawiając go po lewej burcie, i popłynęliśmy do Syrii. Zawinęliśmy do portu w Tyrze, gdzie rozładowano statek.</verse>
				<verse number="4">Odszukaliśmy tam miejscowych wierzących i postanowiliśmy zatrzymać się u nich przez tydzień. Z natchnienia Ducha Świętego mówili oni Pawłowi o niebezpieczeństwie podróży do Jerozolimy.</verse>
				<verse number="5">Po tygodniu wyruszyliśmy z miasta i udaliśmy się do portu, a wszyscy wierzący—mężczyźni wraz z żonami i dziećmi—odprowadzili nas. Nad brzegiem morza uklękliśmy i wspólnie modliliśmy się.</verse>
				<verse number="6">Po pożegnaniu wsiedliśmy na statek, oni zaś powrócili do domów.</verse>
				<verse number="7">Kontynuując podróż, odpłynęliśmy z Tyru i dobiliśmy do Ptolemaidy. Odwiedziliśmy tamtejszych wierzących i zostaliśmy u nich jeden dzień,</verse>
				<verse number="8">nazajutrz zaś odpłynęliśmy do Cezarei. Zatrzymaliśmy się tam w domu Filipa, który był jednym z siedmiu pomocników, wybranych przez apostołów, i zajmował się głoszeniem dobrej nowiny.</verse>
				<verse number="9">Filip miał cztery niezamężne córki, które były prorokiniami.</verse>
				<verse number="10">Podczas naszego dłuższego pobytu w Cezarei przybył tam również z Judei niejaki Agabos, prorok.</verse>
				<verse number="11">Gdy nas odwiedził, wziął pas Pawła, związał nim swoje ręce oraz nogi i rzekł: —Tak mówi Duch Święty: „Człowiek, do którego należy ten pas, zostanie związany w Jerozolimie przez żydowskich przywódców i wydany w ręce pogan”.</verse>
				<verse number="12">Gdy to usłyszeliśmy—my i miejscowi wierzący—błagaliśmy Pawła, aby nie szedł do Jerozolimy.</verse>
				<verse number="13">—Po co płaczecie i ranicie mi serce?—odrzekł Paweł. —Przecież dla Jezusa, mojego Pana, gotów jestem nie tylko na więzienie w Jerozolimie, ale i na śmierć!</verse>
				<verse number="14">Nie mogąc go przekonać, ustąpiliśmy, mówiąc: —Niech się dzieje wola Pana!</verse>
				<verse number="15">Wkrótce potem spakowaliśmy się i wyruszyliśmy do Jerozolimy.</verse>
				<verse number="16">W drodze towarzyszyło nam kilku uczniów z Cezarei. Po przybyciu na miejsce, zatrzymaliśmy się u pewnego Cypryjczyka, Mnazona, jednego z pierwszych uczniów Jezusa.</verse>
				<verse number="17">Wierzący w Jerozolimie serdecznie nas przywitali.</verse>
				<verse number="18">Następnego dnia udaliśmy się z Pawłem na spotkanie z Jakubem, na które przyszli również wszyscy starsi kościoła w Jerozolimie.</verse>
				<verse number="19">Po przywitaniu, Paweł szczegółowo opowiedział im o tym, czego Bóg, poprzez jego pracę, dokonał wśród pogan.</verse>
				<verse number="20">Słysząc to, oddali chwałę Bogu. Potem powiedzieli mu jednak: —Posłuchaj, drogi przyjacielu! Wiele tysięcy tutejszych Żydów uwierzyło Jezusowi, a wszyscy oni nadal skrupulatnie przestrzegają Prawa Mojżesza.</verse>
				<verse number="21">Słyszeli jednak, że ty wzywasz Żydów mieszkających wśród pogan do odrzucenia Prawa—do rezygnacji z dokonywania obrzędu obrzezania i nieprzestrzegania naszych zwyczajów.</verse>
				<verse number="22">Jak więc powinniśmy teraz postąpić? Na pewno przecież dowiedzą się o twoim przybyciu.</verse>
				<verse number="23">Posłuchaj naszej rady: Jest wśród nas czterech mężczyzn, którzy złożyli Bogu specjalną obietnicę.</verse>
				<verse number="24">Dołącz do nich, przejdźcie razem obrzęd oczyszczenia i zapłać za ostrzyżenie was wszystkich. Wtedy wszyscy będą wiedzieć, że pogłoski na twój temat są fałszywe i że razem z innymi Żydami przestrzegasz Prawa Mojżesza.</verse>
				<verse number="25">Jeśli zaś chodzi o wierzących pogan, to już załatwiliśmy tę sprawę. Napisaliśmy im, aby powstrzymali się od spożywania pokarmów ofiarowanych bożkom, mięsa uduszonych zwierząt i krwi oraz aby unikali rozwiązłości seksualnej.</verse>
				<verse number="26">Paweł posłuchał ich i następnego dnia, razem z tymi czterema mężczyznami, poddał się obrzędowi oczyszczenia i udał się do świątyni, aby zgłosić termin zakończenia dni oczyszczenia i złożenia ofiary.</verse>
				<verse number="27">Gdy siedmiodniowy czas oczyszczenia dobiegał końca, kilku Żydów z prowincji Azja ujrzało Pawła w świątyni. Podburzyli oni tłum i rzucili się na niego krzycząc:</verse>
				<verse number="28">—Izraelici! Pomóżcie nam! Ten człowiek wszędzie i wszystkich nastawia przeciwko naszemu narodowi, Prawu i świątyni. Na domiar złego wprowadził tu pogan, bezczeszcząc to święte miejsce!</verse>
				<verse number="29">Wcześniej bowiem widzieli w mieście Pawła z Trofimem z Efezu i sądzili, że wprowadził go do świątyni.</verse>
				<verse number="30">Całe miasto było poruszone i powstało wielkie zamieszanie. Wywleczono Pawła ze świątyni i zatrzaśnięto za nim bramy.</verse>
				<verse number="31">A gdy już mieli go zabić, wiadomość o rozruchach w całej Jerozolimie dotarła do dowódcy rzymskiego oddziału.</verse>
				<verse number="32">Zebrał więc szybko podległych sobie dowódców oraz żołnierzy i wszyscy razem wbiegli w tłum. Na widok wojska przestano bić Pawła.</verse>
				<verse number="33">Wtedy dowódca podszedł, aresztował Pawła i kazał go zakuć w podwójne kajdany. Dopytywał też, kim jest i co uczynił.</verse>
				<verse number="34">Ale ludzie w tłumie wykrzykiwali różne rzeczy. Nie mogąc się w tym zgiełku niczego dowiedzieć, rozkazał zabrać Pawła do koszar.</verse>
				<verse number="35">Gdy dotarli do schodów, tłum tak bardzo napierał, że żołnierze musieli Pawła nieść.</verse>
				<verse number="36">Ludzie zaś wciąż podążali za nimi, wołając: —Precz z nim!</verse>
				<verse number="37">Tuż przed wejściem do koszar, Paweł rzekł do dowódcy: —Czy mógłbym coś im powiedzieć? —To ty mówisz po grecku?</verse>
				<verse number="38">Nie jesteś więc tym Egipcjaninem, który jakiś czas temu wywołał powstanie, a potem wraz z czterema tysiącami buntowników wycofał się na pustynię?</verse>
				<verse number="39">—Ja jestem Żydem z Tarsu, znanego miasta w Cylicji. Proszę, pozwól mi przemówić do tych ludzi.</verse>
				<verse number="40">Wtedy dowódca wyraził zgodę. Paweł stanął więc na schodach i dał ręką znak, że będzie mówił. Gdy zaległa cisza, zwrócił się do nich po hebrajsku:</verse>
			</chapter>
			<chapter number="22">
				<verse number="1">—Drodzy przyjaciele i starsi! Posłuchajcie tego, co mam na swoją obronę!</verse>
				<verse number="2">Gdy usłyszeli, że mówi po hebrajsku, uciszyli się jeszcze bardziej. Paweł zaś mówił dalej:</verse>
				<verse number="3">—Jestem Żydem urodzonym w Tarsie, w Cylicji, ale wychowałem się tu, w Jerozolimie. Pod okiem Gamaliela uczyłem się dokładnie przestrzegać Prawa Mojżesza. Byłem całkowicie oddany Bogu—tak samo jak wy dziś.</verse>
				<verse number="4">Prześladowałem zwolenników tej drogi: ścigałem ich, więziłem i zabijałem mężczyzn i kobiety.</verse>
				<verse number="5">Może to poświadczyć najwyższy kapłan oraz starsi. To od nich bowiem otrzymałem listy do przywódców w Damaszku, chciałem bowiem udać się tam, aby aresztować tamtejszych uczniów Jezusa i związanych oddać pod sąd w Jerozolimie.</verse>
				<verse number="6">Ale gdy zbliżałem się do Damaszku, w samo południe oślepiła mnie ogromna jasność z nieba.</verse>
				<verse number="7">Padłem wtedy na ziemię i usłyszałem głos: „Szawle, Szawle! Dlaczego Mnie prześladujesz?”.</verse>
				<verse number="8">„Kim jesteś, Panie?”—zapytałem. „Jestem Jezus z Nazaretu, którego prześladujesz”—odpowiedział.</verse>
				<verse number="9">Moi towarzysze podróży, którzy stali obok, widzieli jasność, ale nie słyszeli żadnego głosu.</verse>
				<verse number="10">„Co mam robić, Panie?”—zapytałem. „Wstań i idź do Damaszku”—rzekł Pan. „Tam się dowiesz, co masz robić”.</verse>
				<verse number="11">Ponieważ zostałem oślepiony blaskiem tego światła, do Damaszku zaprowadzili mnie moi towarzysze.</verse>
				<verse number="12">Tam przyszedł do mnie niejaki Ananiasz, człowiek kochający Boga i dokładnie przestrzegający Prawa Mojżesza, co potwierdzają wszyscy tamtejsi Żydzi.</verse>
				<verse number="13">Stanął przede mną i rzekł: „Szawle, przyjacielu! Przejrzyj!”. W tej samej chwili odzyskałem wzrok i mogłem już go widzieć.</verse>
				<verse number="14">Wtedy on powiedział: „Bóg naszych przodków wybrał cię, abyś poznał Jego wolę oraz ujrzał Tego, który jest Prawy i byś usłyszał Jego głos.</verse>
				<verse number="15">Odtąd będziesz mówił o Nim wszystkim ludziom, opowiadając także o tym, co widziałeś i słyszałeś.</verse>
				<verse number="16">Nie zwlekaj więc! Wstań i daj się ochrzcić. Niech imię Pana obmyje cię ze wszystkich twoich grzechów”.</verse>
				<verse number="17">Gdy wróciłem do Jerozolimy i modliłem się w świątyni, miałem wizję.</verse>
				<verse number="18">Pan rzekł do mnie: „Szybko opuść miasto, ponieważ ci ludzie nie będą słuchać tego, co im o Mnie opowiesz”.</verse>
				<verse number="19">„Ależ Panie!”—protestowałem. „Przecież oni wiedzą, że wtrącałem do więzień i biczowałem w synagogach tych, którzy Ci uwierzyli.</verse>
				<verse number="20">Uczestniczyłem przecież nawet w zabójstwie Szczepana, który opowiadał ludziom o Tobie. Popierałem to morderstwo i pilnowałem ubrań tych, którzy zadawali mu śmierć”.</verse>
				<verse number="21">Bóg rzekł jednak do mnie: „Wyjedź z Jerozolimy, bo chcę cię posłać daleko stąd, do pogan!”.</verse>
				<verse number="22">Tłum, który do tego momentu spokojnie słuchał słów Pawła, teraz zaczął krzyczeć: —Precz z nim! On nie zasługuje na życie!</verse>
				<verse number="23">Krzyczeli, wymachiwali ubraniami i zdenerwowani rzucali piaskiem.</verse>
				<verse number="24">Dowódca zabrał więc Pawła do koszar i rozkazał biczowaniem wydobyć z niego zeznania, aby dowiedzieć się dlaczego tłum tak go nienawidzi.</verse>
				<verse number="25">Gdy żołnierze związali go już do biczowania, Paweł zapytał stojącego obok dowódcę: —Czy wolno wam biczować rzymskiego obywatela i to bez procesu?</verse>
				<verse number="26">Ten udał się do dowódcy oddziału i powiedział: —Uważaj, co robisz! Ten człowiek to Rzymianin!</verse>
				<verse number="27">Dowódca podszedł więc do Pawła i zapytał: —Naprawdę jesteś Rzymianinem? —Tak—odparł Paweł.</verse>
				<verse number="28">—Mnie rzymskie obywatelstwo kosztowało majątek!—rzekł. —A ja mam je od urodzenia—odpowiedział Paweł.</verse>
				<verse number="29">Ci, którzy chcieli przesłuchiwać Pawła, natychmiast się usunęli. A dowódca przestraszył się, że aresztował rzymskiego obywatela.</verse>
				<verse number="30">Następnego dnia, chcąc się dowiedzieć o co żydowscy przywódcy oskarżają Pawła, dowódca zdjął z niego więzy i zarządził zebranie najwyższych kapłanów oraz Wysokiej Rady. Następnie postawił przed nimi Pawła.</verse>
			</chapter>
			<chapter number="23">
				<verse number="1">Paweł spojrzał na członków Rady i powiedział: —Przyjaciele! Żyję z czystym sumieniem przed Bogiem!</verse>
				<verse number="2">Na to najwyższy kapłan polecił stojącym obok Pawła uderzyć go w twarz.</verse>
				<verse number="3">—I ciebie, obłudniku, uderzy Bóg!—odpowiedział Paweł. —Sądzisz mnie na podstawie Prawa Mojżesza, a jednocześnie łamiesz je, każąc mnie bić!</verse>
				<verse number="4">—Znieważasz najwyższego kapłana?!—odezwali się stojący obok Pawła.</verse>
				<verse number="5">—Przyjaciele! Nie wiedziałem, że to najwyższy kapłan—rzekł Paweł. —Napisane jest przecież w Prawie Mojżesza: „Nie będziesz mówił nic złego o przełożonym ludu”.</verse>
				<verse number="6">Gdy się zorientował, że Rada składa się z saduceuszy i faryzeuszy, zawołał: —Drodzy przyjaciele! Podobnie jak moi przodkowie, jestem faryzeuszem. A dziś jestem sądzony dlatego, że wierzę w zmartwychwstanie!</verse>
				<verse number="7">Słowa te od razu skłóciły przedstawicieli dwóch ugrupowań i powstał miedzy nimi rozłam.</verse>
				<verse number="8">Saduceusze bowiem, w przeciwieństwie do faryzeuszy, nie wierzą w zmartwychwstanie, aniołów ani życie po śmierci.</verse>
				<verse number="9">Powstało więc ogromne zamieszanie. Niektórzy przywódcy religijni z ugrupowania faryzeuszy wołali: —On nic złego nie zrobił. Może rzeczywiście przemówił do niego duch albo anioł!</verse>
				<verse number="10">Kłótnia między członkami Rady stawała się coraz bardziej zawzięta. W końcu dowódca, obawiając się, że rozerwą Pawła na kawałki, kazał żołnierzom zabrać go z sali obrad i zaprowadzić do koszar.</verse>
				<verse number="11">Tej nocy Pan stanął przed Pawłem i rzekł: —Odwagi! Musisz opowiedzieć o Mnie nie tylko tu, w Jerozolimie, ale także w Rzymie!</verse>
				<verse number="14">Udali się do najwyższych kapłanów oraz starszych i rzekli: —Złożyliśmy przysięgę, że nie weźmiemy nic do ust, dopóki nie zgładzimy Pawła.</verse>
				<verse number="15">Poproście więc dowódcę, żeby jeszcze raz przyprowadził Pawła na posiedzenie Wysokiej Rady, celem dokładniejszego przesłuchania go. My zaś zabijemy go w drodze.</verse>
				<verse number="16">O planowanym zamachu dowiedział się jednak siostrzeniec Pawła. Przyszedł więc do koszar i uprzedził go o tym.</verse>
				<verse number="17">On zaś zawołał jednego z dowódców. —Zaprowadź tego chłopca do dowódcy oddziału—powiedział. —Ma dla niego ważną informację.</verse>
				<verse number="18">Ten udał się więc z nim do dowódcy oddziału i powiedział: —Więzień Paweł prosił mnie, bym przyprowadził tu tego młodzieńca, bo ma dla ciebie jakąś wiadomość.</verse>
				<verse number="19">Dowódca wziął chłopca za rękę, odprowadził na bok i zapytał: —O czym chcesz mi powiedzieć?</verse>
				<verse number="20">—Żydowscy przywódcy postanowili poprosić cię, żebyś jutro przyprowadził Pawła na posiedzenie Wysokiej Rady w celu rzekomego przesłuchania go.</verse>
				<verse number="21">Nie zgódź się jednak na to! Ponad czterdziestu ludzi przygotowało bowiem na niego zasadzkę. Przysięgli sobie nawet, że nie będą jeść i pić, dopóki go nie zabiją. Są już gotowi i czekają tylko na twoją zgodę.</verse>
				<verse number="22">—Nie mów nikomu, że mi o tym powiedziałeś—ostrzegł go dowódca i wypuścił.</verse>
				<verse number="23">Potem wezwał dwóch podległych sobie dowódców i rozkazał im: —Na dziewiątą wieczorem przygotujcie dwustu żołnierzy, dwustu oszczepników i siedemdziesięciu jezdnych. Wyruszą do Cezarei.</verse>
				<verse number="24">Przygotujcie też konia dla Pawła i bezpiecznie doprowadźcie go do gubernatora Feliksa.</verse>
				<verse number="25">Do gubernatora zaś napisał list następującej treści:</verse>
				<verse number="26">„Pozdrowienia od Klaudiusza Lizjasza dla gubernatora Feliksa!</verse>
				<verse number="27">Grupa Żydów schwytała tego oto człowieka i już chciała go zabić. Gdy się dowiedziałem, że jest Rzymianinem, posłałem żołnierzy i uratowałem go.</verse>
				<verse number="28">Potem postawiłem go przed ich Wysoką Radą, żeby poznać stawiane mu zarzuty.</verse>
				<verse number="29">Stwierdziłem jednak, że oskarżenia dotyczą jakichś spornych kwestii z ich religijnego prawa, a nie czynu podlegającego karze śmierci lub więzienia.</verse>
				<verse number="30">Ponieważ dowiedziałem się o spisku na jego życie, niezwłocznie posłałem go do ciebie, informując jego oskarżycieli, że mają postawić mu zarzuty przed tobą”.</verse>
				<verse number="31">Nocą, zgodnie z rozkazem, żołnierze wyruszyli więc z Pawłem i odprowadzili go do Antipatris.</verse>
				<verse number="32">Sami wrócili rano do koszar, jeźdźcom zaś polecili odstawić go na miejsce.</verse>
				<verse number="33">Ci więc, po przybyciu do Cezarei, przekazali Pawła gubernatorowi i wręczyli mu list od dowódcy.</verse>
				<verse number="34">Przeczytawszy list, gubernator zapytał Pawła, z jakiej pochodzi prowincji. Gdy się zaś dowiedział, że jest z Cylicji, powiedział:</verse>
				<verse number="35">—Przesłucham cię, gdy przybędą twoi oskarżyciele. Następnie rozkazał pilnować go w celi pałacu Heroda.</verse>
			</chapter>
			<chapter number="24">
				<verse number="1">Pięć dni później, przybył najwyższy kapłan Ananiasz razem ze starszymi oraz z prawnikiem Tertullosem. Oni to wnieśli przed gubernatorem oskarżenie przeciw Pawłowi.</verse>
				<verse number="2">Gdy go wprowadzono, Tertullos rozpoczął mowę oskarżycielską: —Dostojny Feliksie! Zapewniłeś nam pokój i pomyślność,</verse>
				<verse number="3">za co jesteśmy ci bardzo wdzięczni.</verse>
				<verse number="4">Nie chcemy nadużywać twojej cierpliwości i życzliwości. Zechciej jednak krótko nas wysłuchać.</verse>
				<verse number="5">Stwierdziliśmy, że ten człowiek, siejący niezgodę wśród wszystkich Żydów na świecie, jest przywódcą sekty nazarejczyków.</verse>
				<verse number="6">Co więcej, usiłował on zbezcześcić naszą świątynię i dlatego go zatrzymaliśmy.</verse>
				<verse number="9">Gdy skończył, ci którzy przybyli z najwyższym kapłanem, poświadczyli, że to prawda.</verse>
				<verse number="10">Wówczas gubernator dał Pawłowi znak, że może się bronić: —Wiem, że od wielu lat rozstrzygasz sprawy dotyczące naszego narodu—rzekł Paweł—dlatego z tym większym zaufaniem mogę mówić w swojej obronie.</verse>
				<verse number="11">Możesz bowiem łatwo sprawdzić, że przybyłem do Jerozolimy nie więcej niż dwanaście dni temu, aby w świątyni oddać chwałę Bogu.</verse>
				<verse number="12">Ani tam, ani w żadnej synagodze, ani nigdzie indziej w Jerozolimie nie nauczałem i nie podburzałem tłumów.</verse>
				<verse number="13">Nie ma więc żadnych dowodów na te wszystkie oskarżenia.</verse>
				<verse number="14">Przyznaję się natomiast przed tobą, że służę naszemu Bogu według drogi zbawienia nazywanej przez nich sektą. Wierzę we wszystko, co jest napisane w Prawie Mojżesza i księgach proroków.</verse>
				<verse number="15">I, podobnie jak moi oskarżyciele, z nadzieją oczekuję zmartwychwstania wszystkich ludzi—dobrych i złych.</verse>
				<verse number="16">Dlatego ze wszystkich sił staram się zachować czyste sumienie przed Bogiem i ludźmi.</verse>
				<verse number="17">Do Jerozolimy zaś przybyłem po raz pierwszy od wielu lat, aby przynieść moim rodakom pomoc materialną i złożyć ofiarę Bogu.</verse>
				<verse number="18">Wtedy właśnie zobaczyli mnie w świątyni, po obrzędzie oczyszczenia—ale nie w tłumie i nie wzniecającego rozruchy.</verse>
				<verse number="19">Byli tam obecni Żydzi z prowincji Azja i to oni, jako świadkowie, powinni tu być i przedstawiać rzekome oskarżenia.</verse>
				<verse number="20">Zresztą i ci ludzie mogą powiedzieć, czy Wysoka Rada wysunęła przeciwko mnie jakiekolwiek zarzuty,</verse>
				<verse number="21">prócz tego, że publicznie zawołałem: „Jestem sądzony dlatego, że wierzę w zmartwychwstanie!”.</verse>
				<verse number="22">Feliks wiele już słyszał o drodze Pana. Odrzucił więc wszystkie oskarżenia i powiedział: —Zajmę się waszą sprawą, gdy przybędzie tu dowódca Lizjasz!</verse>
				<verse number="23">Rozkazał też podległemu sobie dowódcy pilnować Pawła, dobrze go traktować i nie przeszkadzać jego przyjaciołom w odwiedzaniu go i służeniu mu pomocą.</verse>
				<verse number="24">Po kilku dniach Feliks przybył wraz z żoną, Druzyllą, która była Żydówką, i polecili wezwać Pawła. Chciał bowiem posłuchać jego nauki o wierze w Jezusa Chrystusa.</verse>
				<verse number="25">Gdy jednak Paweł zaczął mówić o prawości, czystości i nadchodzącym Bożym sądzie, Feliks poczuł strach. —Odejdź już—powiedział. —Posłucham cię kiedy indziej.</verse>
				<verse number="26">Liczył jednak, że Paweł da mu jakąś łapówkę, toteż często go wzywał i rozmawiał z nim.</verse>
				<verse number="27">Dwa lata później urząd gubernatora objął następca Feliksa, Porcjusz Festus. Odchodząc, Feliks pozostawił jednak Pawła w więzieniu. Chciał bowiem utrzymać dobre stosunki z żydowskimi przywódcami.</verse>
			</chapter>
			<chapter number="25">
				<verse number="1">W trzy dni po objęciu urzędu w Cezarei, Festus udał się do Jerozolimy.</verse>
				<verse number="2">Wówczas najwyżsi kapłani i wpływowi przywódcy żydowscy przedstawili mu zarzuty wobec Pawła. Poprosili też,</verse>
				<verse number="3">aby zrobił im przysługę i sprowadził go do Jerozolimy. Mieli bowiem zamiar urządzić po drodze zasadzkę i zabić go.</verse>
				<verse number="4">Ale Festus odpowiedział, że Paweł pozostanie w Cezarei i że on sam też się tam wkrótce udaje. Zaproponował więc:</verse>
				<verse number="5">—Niech wasi przedstawiciele pojadą ze mną i wniosą oskarżenie, jeśli Paweł jest winny.</verse>
				<verse number="6">Osiem lub dziesięć dni później wrócił do Cezarei. Następnego dnia zasiadł na fotelu sędziowskim i polecił, aby przyprowadzono Pawła.</verse>
				<verse number="7">Żydowscy przywódcy, którzy przybyli z Jerozolimy, natychmiast otoczyli go i zaczęli stawiać mu wiele poważnych zarzutów. Niczego jednak nie potrafili udowodnić.</verse>
				<verse number="8">—Nie zgrzeszyłem ani przeciw naszemu Prawu—bronił się Paweł—ani przeciw świątyni, ani przeciw cezarowi!</verse>
				<verse number="9">—Czy chciałbyś więc zeznawać przede mną w Jerozolimie?—zapytał go Festus, chcąc zadowolić żydowskich przywódców.</verse>
				<verse number="10">—Nie!—odrzekł Paweł. —Przysługuje mi prawo osądzenia mojej sprawy przez samego cezara. Dobrze wiesz, że nie popełniłem żadnego przestępstwa przeciw mojemu narodowi.</verse>
				<verse number="11">Jeśli dopuściłem się czynu zasługującego na śmierć, nie waham się umrzeć. Lecz jeśli nie zrobiłem niczego, o co mnie oskarżają, nikt nie ma prawa mnie im wydać. Odwołuję się do cezara!</verse>
				<verse number="12">Po omówieniu sytuacji ze swoją radą, Festus rzekł: —Skoro się odwołałeś, staniesz przed cezarem.</verse>
				<verse number="13">Jakiś czas później przybyli do Festusa w odwiedziny król Agryppa wraz z żoną Berenike.</verse>
				<verse number="14">Po kilku dniach Festus przedstawił królowi sprawę Pawła. —Mam tu więźnia—powiedział—którego pozostawił mi Feliks.</verse>
				<verse number="15">Gdy byłem w Jerozolimie, najwyżsi kapłani i żydowscy starsi wnieśli przeciwko niemu oskarżenie i zażądali ukarania go.</verse>
				<verse number="16">Wyjaśniłem im oczywiście, że Rzymianie nie mają zwyczaju nikogo skazywać na śmierć, jeśli oskarżony nie stanie najpierw przed swoimi oskarżycielami i nie będzie miał prawa do obrony.</verse>
				<verse number="17">A gdy wszyscy tu przybyli, nie odraczałem sprawy. Zająłem miejsce w fotelu sędziowskim i poleciłem przyprowadzić więźnia.</verse>
				<verse number="18">Oskarżyciele nie postawili mu jednak żadnego z zarzutów, których się spodziewałem.</verse>
				<verse number="19">Oskarżali go tylko o kwestie natury religijnej, dotyczące jakiegoś zmarłego Jezusa, o którym Paweł twierdzi, że żyje.</verse>
				<verse number="20">Przyznam, że byłem bezradny wobec tych dociekań. Zaproponowałem więc Pawłowi, żeby poszedł do Jerozolimy i tam zeznawał.</verse>
				<verse number="21">On jednak odwołał się do cezara, dlatego poleciłem pilnować go aż do czasu odesłania do Rzymu.</verse>
				<verse number="22">—Chętnie posłuchałbym tego człowieka—powiedział Agryppa. —Dobrze. Jutro go usłyszysz—odrzekł Festus.</verse>
				<verse number="23">Następnego dnia król Agryppa wraz z Berenike uroczyście wkroczyli na salę rozpraw. Towarzyszyło im wiele dowódców i wybitnych osobistości miasta. Festus rozkazał wprowadzić Pawła.</verse>
				<verse number="24">—Królu Agryppo i wszyscy zebrani!—rozpoczął Festus. —Oto człowiek, którego śmierci domagają się tłumy Żydów, zarówno z Jerozolimy, jak i z naszego miasta.</verse>
				<verse number="25">Według mnie nie popełnił on żadnego przestępstwa podlegającego karze śmierci. Ponieważ jednak odwołał się do cezara, postanowiłem go wysłać do Rzymu,</verse>
				<verse number="26">ale nie wiem, co na jego temat napisać cezarowi. Dlatego postawiłem go przed wami wszystkimi, a szczególnie przed tobą, królu Agryppo, abyście go przesłuchali i poradzili mi, co napisać.</verse>
				<verse number="27">Nierozsądne byłoby bowiem wysyłać więźnia do cezara, nie podając, o co się go oskarża.</verse>
			</chapter>
			<chapter number="26">
				<verse number="1">—Powiedz, co masz na swoją obronę—zwrócił się Agryppa do Pawła. Ten dał ręką znak, że zaczyna, i rozpoczął mowę obronną:</verse>
				<verse number="2">—Cieszę się, królu Agryppo, że mogę bronić się przed zarzutami żydowskich przywódców w twojej obecności.</verse>
				<verse number="3">Doskonale bowiem znasz ich zwyczaje i spory. Proszę więc, racz cierpliwie mnie wysłuchać.</verse>
				<verse number="4">Mieszkańcy Jerozolimy znają mnie od dziecka i wiedzą jak od najmłodszych lat wychowywałem się w Jerozolimie, wśród moich rodaków—Żydów.</verse>
				<verse number="5">Gdyby tylko chcieli, mogliby potwierdzić, że jako faryzeusz bardzo ściśle przestrzegałem praw i zwyczajów tego najsurowszego żydowskiego ugrupowania religijnego.</verse>
				<verse number="6">Ale prawdziwym powodem tej rozprawy jest to, że oczekuję spełnienia obietnicy, którą Bóg dał naszym przodkom.</verse>
				<verse number="7">Dwanaście rodów Izraela dniem i nocą służyło Bogu, oczekując wypełnienia jej. Królu, żydowscy przywódcy oskarżają mnie właśnie z powodu tej nadziei.</verse>
				<verse number="8">Dlaczego jednak uznaje się za nieprawdopodobne to, że Bóg wskrzesza umarłych?</verse>
				<verse number="9">Osobiście byłem przekonany, że powinienem zdecydowanie przeciwstawiać się Jezusowi z Nazaretu.</verse>
				<verse number="10">Zacząłem od Jerozolimy. Z upoważnienia najwyższych kapłanów aresztowałem wielu świętych. Głosowałem przeciwko nim, gdy ich skazywano na śmierć.</verse>
				<verse number="11">Ścigając ich po wszystkich synagogach, torturami zmuszałem ich do przeklinania imienia Jezusa. Byłem ich tak zaciętym wrogiem, że prześladowałem ich nawet w miastach poza Izraelem.</verse>
				<verse number="12">Z takim właśnie zamiarem jechałem do Damaszku, mając autorytet i pełnomocnictwo najwyższych kapłanów.</verse>
				<verse number="13">Królu! Podczas tej podróży, w południe, ujrzałem światło z nieba, jaśniejsze od słońca, które ogarnęło mnie i moich towarzyszy podróży.</verse>
				<verse number="14">Padliśmy na ziemię i usłyszałem głos, mówiący do mnie po hebrajsku: „Szawle, Szawle, dlaczego mnie prześladujesz? Wierzgasz jak trafione strzałą zwierzę i ranisz samego siebie”.</verse>
				<verse number="15">„Panie, kim jesteś?”—zapytałem. „Jestem Jezus, którego prześladujesz”—odpowiedział.</verse>
				<verse number="16">„Teraz wstań! Ukazałem ci się, bo wybrałem cię na swojego sługę i świadka. Będziesz opowiadał innym o tym, co widziałeś i co jeszcze zobaczysz.</verse>
				<verse number="17">Będę cię chronić przed twoim własnym narodem oraz przed poganami, do których cię poślę.</verse>
				<verse number="18">Otworzysz im oczy, aby zwrócili się od ciemności do światła oraz od władzy szatana do Boga. Gdy to uczynią, odpuszczę im grzechy i obdarzę ich darem, który otrzymają wszyscy święci”.</verse>
				<verse number="19">Królu Agryppo, nie mogłem sprzeciwić się Bożemu objawieniu!</verse>
				<verse number="20">Dlatego wzywałem ludzi—najpierw mieszkańców Damaszku, następnie Jerozolimy i całej Judei, a potem również pogan—do opamiętania się, zwrócenia do Boga i zmiany życia.</verse>
				<verse number="21">Właśnie z tego powodu żydowscy przywódcy zatrzymali mnie w świątyni i usiłowali zabić.</verse>
				<verse number="22">Ale Bóg ochronił mnie i dziś nadal mogę opowiadać o tym wszystkim ludziom—małym i wielkim. A to, co mówię, zgodne jest z zapowiedziami proroków i Mojżesza, którzy przepowiedzieli,</verse>
				<verse number="23">że Mesjasz będzie cierpiał i pierwszy powstanie z martwych, aby przynieść światło zarówno Żydom, jak i poganom.</verse>
				<verse number="24">Gdy Paweł się tak bronił, Festus nagle zawołał: —Chyba oszalałeś, Pawle! Ogromna wiedza pomieszała ci w głowie!</verse>
				<verse number="25">—Nie oszalałem, dostojny Festusie—odrzekł Paweł. —To, co mówię, jest logiczne i zgodne z prawdą.</verse>
				<verse number="26">Król Agryppa dobrze wie o tych sprawach. Mówię o nich zupełnie otwarcie, jestem bowiem przekonany, że te wydarzenia nie uszły jego uwadze. Nie miały bowiem miejsca w jakimś zapadłym kącie!</verse>
				<verse number="27">Królu Agryppo, czy wierzysz prorokom? Wiem, że wierzysz.</verse>
				<verse number="28">—Czy myślisz, że tak szybko uda ci się zrobić ze mnie chrześcijanina?—zapytał Agryppa.</verse>
				<verse number="29">—Byłbym wdzięczny Bogu—odpowiedział Paweł—gdybyś zarówno ty, jak i wszyscy słuchający mnie tu, prędzej czy później mogli stać się takimi jak ja, oczywiście z wyjątkiem tych kajdan.</verse>
				<verse number="30">Po tych słowach król, gubernator, Berenike i wszyscy pozostali podnieśli się z miejsc.</verse>
				<verse number="31">A wychodząc z sali, mówili między sobą: —Ten człowiek nie uczynił niczego zasługującego na śmierć lub więzienie.</verse>
				<verse number="32">Agryppa zaś powiedział do Festusa: —Gdyby się nie odwoływał do cezara, można by go było uwolnić.</verse>
			</chapter>
			<chapter number="27">
				<verse number="1">Gdy już zapadła decyzja o naszej podróży do Italii, przekazano Pawła i innych więźniów pod nadzór niejakiemu Juliuszowi, dowódcy oddziału cezara.</verse>
				<verse number="2">Wsiedliśmy na statek płynący z Adramyttion i wypłynęliśmy w kierunku Azji. Towarzyszył nam również Arystarch, Macedończyk z Tesaloniki.</verse>
				<verse number="3">Następnego dnia, gdy zawinęliśmy do Sydonu, Juliusz, który był przychylny Pawłowi, pozwolił mu odwiedzić przyjaciół i skorzystać z ich gościny.</verse>
				<verse number="4">Z Sydonu skierowaliśmy się na północ ku Cyprowi, bo natknęliśmy się na przeciwne wiatry.</verse>
				<verse number="5">Opłynęliśmy wybrzeże Cylicji i Pamfilii i przybyliśmy do Myry w prowincji Licja.</verse>
				<verse number="6">Tam dowódca znalazł statek płynący z Aleksandrii do Italii i umieścił nas na nim.</verse>
				<verse number="7">Przez wiele dni powoli płynęliśmy ku portowi w Knidos. Ponieważ jednak wiatr nam nie sprzyjał, skierowaliśmy się na Kretę, mijając port Salmone.</verse>
				<verse number="8">Z trudem płynęliśmy wzdłuż południowego brzegu, aż przybyliśmy do miejsca o nazwie Piękna Przystań, w pobliżu miasta Lasaia.</verse>
				<verse number="9">Minęło sporo czasu, a dalsze kontynuowanie rejsu było niebezpieczne, minął już bowiem Dzień Pojednania. Paweł przestrzegał więc:</verse>
				<verse number="10">—Panowie! Uważam, że dalsza podróż będzie niebezpieczna nie tylko dla statku i ładunku, ale i dla naszego życia.</verse>
				<verse number="11">Ale Juliusz bardziej niż Pawłowi ufał sternikowi i właścicielowi statku.</verse>
				<verse number="12">Piękna Przystań nie nadawała się do spędzenia w niej zimy. Dlatego większość załogi uznała, że trzeba ją opuścić i spróbować dopłynąć do portu Feniks na Krecie, wystawionego na południowo-zachodnie i północno-zachodnie wiatry.</verse>
				<verse number="13">Gdy zaczął wiać lekki południowy wiatr, zgodnie z postanowieniem, podnieśli kotwicę i popłynęli wzdłuż brzegu wyspy.</verse>
				<verse number="14">Jednak dość szybko od strony lądu zaczął wiać huragan Eurakilon.</verse>
				<verse number="15">Statek zaczął tracić kurs i nie mógł stawić czoła wiatrowi. Musieliśmy więc poddać się mu i pozwolić nieść prądowi morskiemu.</verse>
				<verse number="16">Wreszcie podpłynęliśmy do wyspy Kauda, gdzie z trudem wciągnęliśmy na pokład łódź ratunkową</verse>
				<verse number="17">i wzmocniliśmy statek linami. W obawie przed wpadnięciem na wyspę Sytrę, opuszczono pływającą kotwicę i tak dryfowaliśmy.</verse>
				<verse number="18">Następnego dnia, sztorm stał się jeszcze silniejszy, załoga wyrzuciła więc za burtę ładunek.</verse>
				<verse number="19">Kolejnego dnia wyrzucono także sprzęt okrętowy.</verse>
				<verse number="20">Przez wiele dni nie było widać ani słońca, ani gwiazd, a sztorm nie ustawał. Traciliśmy już więc nadzieję na ocalenie.</verse>
				<verse number="21">Nikt nie był w stanie nawet jeść. W końcu Paweł powiedział do załogi: —Mogliście mnie posłuchać i nie wypływać z Krety. W ten sposób uniknęlibyście tego nieszczęścia i strat.</verse>
				<verse number="22">Ale bądźcie dobrej myśli! Statek wprawdzie zatonie, ale nikt z nas nie zginie.</verse>
				<verse number="23">Dziś w nocy ukazał mi się anioł Boga, do którego należę i któremu służę,</verse>
				<verse number="24">i powiedział: „Nie bój się, Pawle, bo na pewno staniesz przed cezarem! Co więcej, ze względu na ciebie Bóg ocali wszystkich, którzy z tobą płyną”.</verse>
				<verse number="25">Bądźcie więc dobrej myśli! Ufam Bogu, że zrobi to, co powiedział,</verse>
				<verse number="26">i zostaniemy wyrzuceni na brzeg jakiejś wyspy.</verse>
				<verse number="27">Była już czternasta noc sztormu, a my nadal dryfowaliśmy po Adriatyku. W środku nocy marynarze zorientowali się, że zbliżamy się do lądu.</verse>
				<verse number="28">Spuścili sondę i stwierdzili, że głębokość wynosi 37 metrów. Po chwili zmierzyli ją ponownie—wynosiła 28 metrów.</verse>
				<verse number="29">Bojąc się rozbicia o przybrzeżne skały, zrzucili z rufy cztery kotwice, pragnąc przetrwać tak do rana.</verse>
				<verse number="30">Niektórzy członkowie załogi chcieli jednak uciec ze statku i—pod pozorem zrzucania kotwic na dziobie okrętu—zaczęli spuszczać na wodę łódź ratunkową.</verse>
				<verse number="31">Wtedy Paweł powiedział do dowódcy i żołnierzy: —Jeśli oni nie zostaną na statku, wszyscy pasażerowie zginą, wy również.</verse>
				<verse number="32">Żołnierze odcięli więc liny i łódź spadła do morza.</verse>
				<verse number="33">Tuż przed świtem Paweł zachęcił wszystkich, żeby coś zjedli. —Przez czternaście dni nie braliście nic do ust.</verse>
				<verse number="34">Proszę, dla waszego dobra zjedzcie coś! Zapewniam, że nikomu z was nie spadnie wam nawet włos z głowy!</verse>
				<verse number="35">Po tych słowach wziął do rąk chleb i wobec wszystkich podziękował za niego Bogu. Odłamał kawałek i zaczął jeść.</verse>
				<verse number="36">Zaraz wszyscy poczuli się lepiej i również zaczęli jeść,</verse>
				<verse number="37">a było nas na statku dwieście siedemdziesiąt sześć osób.</verse>
				<verse number="38">Po posiłku załoga jeszcze bardziej odciążyła statek, wyrzucając za burtę ładunek zboża.</verse>
				<verse number="39">Gdy nastał dzień, nie mogli rozpoznać lądu. Dostrzegli jednak zatokę z płaskim wybrzeżem i zastanawiali się, czy udałoby się tam zacumować statek.</verse>
				<verse number="40">Odcięli więc kotwice, zostawiając je w morzu, uwolnili ster z lin oraz postawili przedni żagiel. Wówczas okręt zaczął płynąć w kierunku lądu.</verse>
				<verse number="41">Ale statek utknął na mieliźnie między dwoma prądami morskimi. Dziób został unieruchomiony, natomiast rufa zaczęła się rozpadać pod naporem silnie uderzających fal.</verse>
				<verse number="42">Wtedy żołnierze postanowili zabić więźniów, aby żaden z nich nie uciekł.</verse>
				<verse number="43">Ale Juliusz, chcąc oszczędzić Pawła, zabronił im tego. Wszystkim umiejącym pływać rozkazał wyskoczyć za burtę i dopłynąć do brzegu.</verse>
				<verse number="44">Pozostałym zaś polecił, aby ratowali się na deskach i innych częściach statku. W ten sposób wszyscy bezpiecznie dotarli do brzegu wyspy.</verse>
			</chapter>
			<chapter number="28">
				<verse number="1">Gdy znaleźliśmy się na lądzie, dowiedzieliśmy się, że jesteśmy na Malcie.</verse>
				<verse number="2">Mieszkańcy wyspy byli niezwykle uprzejmi. Od razu rozpalili ognisko i zaopiekowali się nami, bo było zimno oraz padał deszcz.</verse>
				<verse number="3">Gdy Paweł nazbierał chrustu i dorzucił do ogniska, z powodu gorąca wypełzła spod gałęzi żmija i uczepiła się jego ręki.</verse>
				<verse number="4">Widząc to, wyspiarze mówili między sobą: —To musi być morderca, bo chociaż ocalał z morza, bogini sprawiedliwości i tak upomniała się o jego życie.</verse>
				<verse number="5">Ale Paweł strząsnął żmiję w ogień i nic mu się nie stało.</verse>
				<verse number="6">Ludzie spodziewali się, że opuchnie lub padnie martwy. Upłynęło jednak sporo czasu, a nic takiego się nie wydarzyło. Dlatego zmienili zdanie i uznali, że jest bogiem.</verse>
				<verse number="7">W pobliżu tego miejsca znajdowała się posiadłość gubernatora wyspy, Publiusza. Zaprosił on nas do siebie i serdecznie gościł przez trzy dni.</verse>
				<verse number="8">Ojciec Publiusza leżał właśnie chory i cierpiał z powodu biegunki i gorączki. Paweł odwiedził go, pomodlił się za niego i—kładąc na niego ręce—uzdrowił go.</verse>
				<verse number="9">Wtedy zaczęli przychodzić do niego również inni chorzy mieszkańcy wyspy i oni także zostali uzdrowieni.</verse>
				<verse number="10">Ludzie ci okazali nam wielki szacunek, a przed dalszą podróżą zaopatrzyli na drogę.</verse>
				<verse number="11">Po trzech miesiącach pobytu na Malcie, opuściliśmy ją na statku z godłem bliźniaczych bogów, Kastora i Polluksa, płynącym z Aleksandrii. Okręt ten w czasie zimy cumował bowiem na wyspie.</verse>
				<verse number="12">Najpierw zawinęliśmy do Syrakuz i zatrzymaliśmy się tam na trzy dni.</verse>
				<verse number="13">Stamtąd popłynęliśmy do Regium. Dzień później zaczął wiać południowy wiatr, więc następnego dnia przybiliśmy do Puteoli.</verse>
				<verse number="14">Tam spotkaliśmy kilku wierzących, którzy zaprosili nas do siebie na cały tydzień. Stamtąd zaś udaliśmy się już do Rzymu.</verse>
				<verse number="15">Gdy tamtejsi wierzący dowiedzieli się o naszym przybyciu, wyszli nam na spotkanie aż do Forum Appiusza i do „Trzech Tawern”. Zobaczywszy ich, Paweł oddał chwałę Bogu i nabrał otuchy.</verse>
				<verse number="16">W Rzymie zaś pozwolono mu zamieszkać w prywatnym domu pod nadzorem żołnierza.</verse>
				<verse number="17">Trzy dni później Paweł zaprosił do siebie miejscowych przywódców żydowskich. Gdy się zebrali u niego, przemówił: —Przyjaciele! Nie uczyniłem nic przeciwko naszemu narodowi ani tradycjom, choć w Jerozolimie aresztowano mnie i wydano Rzymianom.</verse>
				<verse number="18">Ci postawili mnie przed sądem, ale chcieli uwolnić, bo nie znaleźli podstaw do skazania mnie na śmierć.</verse>
				<verse number="19">Wobec sprzeciwu ze strony żydowskich przywódców, musiałem odwołać się do cezara. Nie uczyniłem jednak tego po to, aby oskarżać własny naród!</verse>
				<verse number="20">Zaprosiłem więc was, aby wam powiedzieć, że zostałem zakuty w te kajdany z powodu nadziei, którą ma cały Izrael.</verse>
				<verse number="21">—Nie otrzymaliśmy z Judei żadnych oskarżających cię listów. Również nikt z rodaków, którzy nas odwiedzają, ani ktokolwiek inny nie przekazał nam żadnych zarzutów przeciwko tobie.</verse>
				<verse number="22">Chętnie więc poznamy twoje poglądy, słyszeliśmy już bowiem o tej sekcie i wiemy, że wszędzie spotyka się ze sprzeciwem.</verse>
				<verse number="23">Umówili się na następne spotkanie i w wyznaczonym dniu, w jeszcze większym gronie, przybyli do jego domu. A Paweł od rana aż do wieczora opowiadał im o królestwie Bożym i przedstawiał osobę Jezusa w świetle Prawa Mojżesza i ksiąg proroków.</verse>
				<verse number="24">Niektórzy z obecnych uwierzyli, inni nie.</verse>
				<verse number="25">Gdy, skłóceni, rozchodzili się do domów, Paweł dodał: —Trafnie Duch Święty powiedział waszym przodkom przez proroka Izajasza:</verse>
				<verse number="26">„Idź do mojego ludu i powiedz mu: Będziecie słuchać, lecz nie zrozumiecie, będziecie patrzeć, lecz nie zobaczycie.</verse>
				<verse number="27">Ludzie ci mają twarde serca, zapchane uszy i zmrużone oczy —nic nie widzą, nic nie słyszą i niczego nie rozumieją. Dlatego nie chcą się opamiętać i zostać przeze Mnie uzdrowieni”.</verse>
				<verse number="30">Przez dwa następne lata Paweł mieszkał w wynajętym domu, gdzie mógł przyjmować wszystkich, którzy pragnęli go odwiedzić.</verse>
				<verse number="31">W ten sposób, zupełnie swobodnie i bez przeszkód, mówił ludziom o królestwie Bożym i nauczał o Jezusie Chrystusie—naszym Panu.</verse>
			</chapter>
		</book>
		<book number="45">
			<chapter number="1">
				<verse number="1">Piszę do was ja, Paweł, sługa Chrystusa Jezusa, powołany na apostoła, aby głosić dobrą nowinę od Boga.</verse>
				<verse number="2">Zapowiadali ją już Jego prorocy w świętych księgach.</verse>
				<verse number="5">To od Niego otrzymaliśmy łaskę i misję apostolską, aby przez wiarę doprowadzić do posłuszeństwa Mu wszystkich pogan.</verse>
				<verse number="6">Wśród nich jesteście i wy, powołani przez Jezusa Chrystusa.</verse>
				<verse number="7">Wszystkim wam, mieszkającym w Rzymie, ukochanym przez Boga, powołanym i świętym, przekazuję życzenia łaski i pokoju od Boga Ojca i naszego Pana, Jezusa Chrystusa.</verse>
				<verse number="8">Już na wstępie pragnę podziękować Bogu przez Jezusa Chrystusa za was wszystkich, za to, że wasza wiara jest znana na całym świecie.</verse>
				<verse number="9">Bóg, któremu służę całym sercem, głosząc dobrą nowinę o Jego Synu, jest mi świadkiem, że nieustannie o was myślę!</verse>
				<verse number="10">Stale proszę Go o to, aby jeśli taka jest Jego wola, pozwolił mi w końcu was odwiedzić.</verse>
				<verse number="11">Gorąco pragnę was zobaczyć i podzielić się z wami duchowym darem dla waszego umocnienia,</verse>
				<verse number="12">abyśmy wzajemnie zachęcili się swoją wiarą: wy moją, a ja waszą.</verse>
				<verse number="13">Drodzy przyjaciele! Wiedzcie, że wiele razy zamierzałem już do was przybyć, aby i wśród was—podobnie jak wśród innych pogan—zebrać duchowy owoc, ale jak dotąd zawsze pojawiały się jakieś przeszkody.</verse>
				<verse number="14">Czuję się dłużnikiem Greków i nie—Greków, uczonych i niewykształconych.</verse>
				<verse number="15">Dlatego tak bardzo chciałbym przedstawić dobrą nowinę również wam, mieszkańcom Rzymu.</verse>
				<verse number="16">Nie wstydzę się jej. Jest ona bowiem mocą Boga niosącą zbawienie wszystkim, którzy uwierzą: zarówno Żydom, jak i poganom.</verse>
				<verse number="17">Poprzez dobrą nowinę Bóg ogłosił uniewinnienie grzeszników, które bierze początek z wiary i do wiary prowadzi. Pismo mówi bowiem: „Prawy człowiek będzie żył dzięki wierze”.</verse>
				<verse number="18">Bóg okazuje jednak również swój gniew z powodu wszelkiego grzechu i nieprawości ludzi, którzy poprzez swoje złe czyny zaciemniają prawdę.</verse>
				<verse number="19">Wiedzą oni, jak można poznać Boga, bo On sam im to pokazał.</verse>
				<verse number="20">Od czasów stworzenia bowiem niewidzialne cechy Boga—Jego odwieczną moc i boskość—można dostrzec w Jego dziełach. Nikt więc nie może się wykręcać, mówiąc, że Go nie poznał.</verse>
				<verse number="21">Zatem ludzie poznali Boga, ale nie chcieli oddawać Mu czci ani dziękować. Popadli w bezsensowne rozmyślania i pogrążyli swoje serca w ciemnościach.</verse>
				<verse number="22">Uważając się za mądrych, w rzeczywistości stali się głupcami.</verse>
				<verse number="23">Zamiast oddawać cześć wiecznemu Bogu, zaczęli otaczać kultem podobizny przemijającego człowieka oraz ptaków, czworonożnych zwierząt i płazów.</verse>
				<verse number="24">Dlatego Bóg dopuścił, aby poddali się własnym pragnieniom i by hańbili swoje ciała.</verse>
				<verse number="25">Bożą prawdę zamienili bowiem na kłamstwo i zaczęli czcić stworzenie zamiast Stwórcy, który jest błogosławiony na całe wieki! Amen!</verse>
				<verse number="26">Dlatego właśnie Bóg dopuścił, aby poddali się bezwstydnym pragnieniom. Kobiety porzuciły współżycie zgodne z naturą i zaczęły grzeszyć przeciw naturze.</verse>
				<verse number="27">Podobnie mężczyźni, odrzucili normalne współżycie z kobietami i zaczęli pragnąć siebie nawzajem, grzesząc z innymi mężczyznami i ponosząc na sobie samych karę, na jaką zasłużyli.</verse>
				<verse number="28">Ponieważ ludzie nie chcieli otaczać Boga należnym Mu szacunkiem, On dopuścił, aby czynili wszystko, co tylko ich nikczemne umysły mogły wymyślić.</verse>
				<verse number="29">Napełnili się więc wszelką nieprawością, złem, chciwością, zachłannością, nienawiścią, dążeniem do morderstw, kłótnią, podstępem, złośliwością i plotkarstwem.</verse>
				<verse number="30">Ludzie ci nienawidzą Boga, są zuchwali, uparci, pyszni, pomysłowi w czynieniu zła i nieposłuszni rodzicom.</verse>
				<verse number="31">Są głupi, podstępni, pozbawieni serca i litości dla innych.</verse>
				<verse number="32">Dobrze wiedzą, że ci, którzy popełniają takie przestępstwa, zgodnie z Bożym wyrokiem podlegają karze śmierci. Mimo to jednak nadal grzeszą w ten sposób a nawet popierają innych, którzy tak postępują.</verse>
			</chapter>
			<chapter number="2">
				<verse number="1">Dlatego kimkolwiek jesteś, ty, który osądzasz innych, sam nie dasz rady się wybronić. Osądzając kogoś innego, skazujesz samego siebie, bo dopuszczasz się tych samych czynów.</verse>
				<verse number="2">Wiemy zaś, że Bóg sprawiedliwie ukarze każdego popełniającego te czyny.</verse>
				<verse number="3">A może liczysz na to, sędzio i przestępco w jednej osobie, że unikniesz Bożego sądu?</verse>
				<verse number="4">Lub może lekceważysz Jego ogromną dobroć, cierpliwość i wielkoduszność? Czy nie zdajesz sobie sprawy z tego, że Bóg w swojej dobroci pragnie doprowadzić cię do opamiętania?</verse>
				<verse number="5">Poprzez swój upór i serce niezdolne do opamiętania skazujesz się na straszliwą karę. Nadejdzie bowiem dzień gniewu, który będzie czasem sprawiedliwego sądu Bożego.</verse>
				<verse number="6">Wtedy to Bóg da każdemu to, na co zasłużył.</verse>
				<verse number="7">Tym, którzy wytrwale czynili dobro, pragnąc doświadczyć Bożej chwały, uznania i nieśmiertelności, da życie wieczne.</verse>
				<verse number="8">Tym zaś, którzy sprzeciwiają się Bogu, są nieposłuszni prawdzie i idą drogą nieprawości, okaże swój gniew i oburzenie.</verse>
				<verse number="9">Rozpacz i cierpienie czeka każdego, kto dopuszcza się zła, bez względu na to, czy jest Żydem czy poganinem.</verse>
				<verse number="10">Chwała zaś, cześć i pokój będą udziałem tego, kto czyni dobro—zarówno Żyda, jak i poganina.</verse>
				<verse number="11">Bóg traktuje wszystkich ludzi w taki sam sposób!</verse>
				<verse number="12">Ci, którzy zgrzeszyli nie znając Prawa Mojżesza, bez niego poniosą karę. Ci zaś, którzy zgrzeszyli znając Prawo, zostaną skazani według Prawa.</verse>
				<verse number="13">Uniewinnieni przed Bogiem nie są ci, którzy Prawo znają, lecz ci, którzy go przestrzegają.</verse>
				<verse number="14">Skoro więc poganie, którzy nie znają Prawa Mojżesza, z natury wypełniają je, stają się prawem sami dla siebie.</verse>
				<verse number="15">Wskazują w ten sposób, że prawe postępowanie jest zapisane w ich sercach, bo ich sumienie pokazuje im, że dany czyn jest dobry lub zły.</verse>
				<verse number="16">A wszystkie ukryte działania wyjdą na jaw w dniu, w którym Bóg będzie sądził świat poprzez Jezusa Chrystusa. Jest to treść głoszonej przeze mnie dobrej nowiny.</verse>
				<verse number="17">Teraz kilka słów do tych z was, którzy są Żydami. Jesteście dumni z waszego pochodzenia, polegacie na Prawie, szczycicie się Bogiem,</verse>
				<verse number="18">znacie Jego wolę i—pouczeni przez Prawo Mojżesza—wiecie co najlepsze.</verse>
				<verse number="19">Uważacie się za przewodników dla ślepych, za światło w ciemnościach tego świata,</verse>
				<verse number="20">za wychowawców ludzi niemądrych i nauczycieli dzieci, bo dzięki Prawu znacie już całą prawdę.</verse>
				<verse number="21">Chcesz pouczać innych? A dlaczego nie siebie?! Mówisz innym, żeby nie kradli, a sam kradniesz!</verse>
				<verse number="22">Mówisz, żeby byli wierni w małżeństwie, a sam nie jesteś! Czujesz wstręt do posągów bożków, a obrażasz Boga?</verse>
				<verse number="23">Jesteś dumny ze znajomości Prawa, a łamiąc je znieważasz Boga!</verse>
				<verse number="24">Nic więc dziwnego, że Pismo mówi: „To z waszego powodu poganie bluźnią przeciwko Bogu”.</verse>
				<verse number="25">Znak obrzezania to przywilej, o ile przestrzegasz Prawa Mojżesza. Jeśli jednak je łamiesz, nie ma on żadnego znaczenia.</verse>
				<verse number="26">A jeżeli nieobrzezany poganin przestrzegałby Prawa, to czy nie zostanie potraktowany jak obrzezany Żyd?</verse>
				<verse number="27">I wtedy taki nieobrzezany poganin, przestrzegający Prawa, będzie sądzić ciebie, obrzezanego i znającego Prawo Żyda, który nie przestrzega Bożych nakazów.</verse>
				<verse number="28">Prawdziwym Żydem nie jest bowiem ten, kto jest nim na zewnątrz. A prawdziwym obrzezaniem nie jest to, które jest widoczne na ciele.</verse>
				<verse number="29">Prawdziwym Żydem jest ten, kto jest nim wewnątrz, a prawdziwym obrzezaniem jest przemiana serca, dokonująca się dzięki Duchowi, a nie literze Prawa. Taki człowiek podoba się Bogu i nie potrzebuje pochwały od ludzi.</verse>
			</chapter>
			<chapter number="3">
				<verse number="1">Na czym więc polega przewaga Żyda nad poganinem? I jaką korzyść daje obrzezanie?</verse>
				<verse number="2">Ogromną i to pod każdym względem! Należy pamiętać, że to Żydom Bóg przekazał swoje słowa.</verse>
				<verse number="3">Co z tego, że niektórzy z nich nie dochowali im wierności? Czy z tego powodu Bóg przestaje dotrzymywać swoich obietnic?</verse>
				<verse number="4">Oczywiście, że nie! Bóg bowiem jest prawdomówny, a każdy człowiek jest kłamcą, jak mówi Pismo: „Boże, Twoje słowa okażą się sprawiedliwe i oddalisz od siebie wszelkie oskarżenia”.</verse>
				<verse number="5">Jeśli poprzez naszą nieprawość objawiona zostaje prawość Boga, to jaki stąd wniosek? Czy Bóg jest niesprawiedliwy, gdy okazuje gniew? Tak rozumują ludzie.</verse>
				<verse number="6">Oczywiście, że nie jest niesprawiedliwy, bo gdyby tak było, to jak Bóg mógłby sądzić świat?</verse>
				<verse number="7">Zapytasz może: „Skoro moje kłamstwo sprawia, że objawiona zostaje Boża prawda i Bóg odbiera z tego chwałę, to dlaczego ja mam być sądzony za grzech?”.</verse>
				<verse number="8">Czy mamy twierdzić: „Popełniajmy zło, aby pojawiło się dobro”? Niektórzy oskarżają nas, że tak mówimy. Nie unikną jednak kary.</verse>
				<verse number="9">Czy wobec tego my, Żydzi, jesteśmy lepsi od pogan? Oczywiście, że nie. Wykazaliśmy już, że zarówno Żydzi, jak i poganie, są grzesznikami.</verse>
				<verse number="10">Potwierdza to zresztą Pismo: „Nie ma człowieka, który byłby prawy,</verse>
				<verse number="11">nie ma takiego, który byłby rozumny, ani takiego, który szukałby Boga.</verse>
				<verse number="12">Wszyscy zbłądzili i upadli. Nie ma nikogo, ani jednego, kto by dobrze postępował.</verse>
				<verse number="13">Słowa ludzi są jak grób, a ich język jest pełen kłamstw; w ustach mają jad węża.</verse>
				<verse number="14">Wypowiadają przekleństwa i gorzkie słowa.</verse>
				<verse number="15">Są skłonni do morderstwa,</verse>
				<verse number="16">zostawiają za sobą zniszczenie i nędzę.</verse>
				<verse number="17">Nigdy nie weszli na ścieżkę pokoju</verse>
				<verse number="18">i nie odczuwają nawet lęku przed Bogiem”.</verse>
				<verse number="19">Wiemy dobrze, że Prawo Mojżesza obowiązuje tych, którzy mu podlegają. I dlatego każde usta muszą zamilknąć i cały świat musi się uniżyć przed Bogiem.</verse>
				<verse number="20">On bowiem nie uniewinni żadnego człowieka ze względu na to, że przestrzegał on Prawa Mojżesza. Prawo uświadamia nam tylko nasz grzech.</verse>
				<verse number="21">Teraz jednak Bóg wskazał inny sposób uniewinnienia—bez przestrzegania Prawa Mojżesza, ale poświadczony przez to Prawo i przez proroków.</verse>
				<verse number="22">Uniewinnienie to pochodzi od Boga i obejmuje tych, którzy wierzą Jezusowi Chrystusowi. Jest ono dostępne dla wszystkich, którzy Mu wierzą. Bo nie ma żadnej różnicy:</verse>
				<verse number="23">wszyscy ludzie zgrzeszyli i daleko im do Bożego ideału.</verse>
				<verse number="24">A zostają uniewinnieni za darmo, dzięki Bożej łasce i dzięki odkupieniu, jakiego dokonał Jezus Chrystus.</verse>
				<verse number="27">Gdzie jest więc powód do dumy? Został uchylony! Czy przez Prawo uczynków? Nie, przez prawo wiary!</verse>
				<verse number="28">Jesteśmy bowiem przekonani, że człowiek zostaje uniewinniony dzięki wierze, a nie dzięki spełnianiu uczynków wymaganych przez Prawo.</verse>
				<verse number="29">Czy Bóg przygotował to tylko dla Żydów? A może i dla pogan? Oczywiście, że również dla pogan!</verse>
				<verse number="30">Bóg jest jeden i w ten sam sposób—dzięki wierze!—uniewinnia zarówno Żydów, jak i pogan.</verse>
				<verse number="31">Czy więc z powodu uniewinnienia, otrzymanego dzięki wierze, lekceważymy Prawo Mojżesza? Absolutnie nie! Umieszczamy je tylko we właściwym miejscu.</verse>
			</chapter>
			<chapter number="4">
				<verse number="1">Jak wyglądała ta sprawa w przypadku Abrahama, naszego przodka?</verse>
				<verse number="2">Jeśli został uniewinniony na podstawie swoich czynów, to ma powód do dumy—ale nie przed Bogiem!</verse>
				<verse number="3">Co o tym mówi Pismo? Czytamy w nim: „Abraham uwierzył Bogu i został uniewinniony”.</verse>
				<verse number="4">Pracownikowi należy się zapłata za pracę—bez żadnej łaski.</verse>
				<verse number="5">W przypadku zaś tego, kto nie pracuje, ale wierzy Bogu, który uniewinnia grzesznika, właśnie jego wiara jest podstawą do uniewinnienia.</verse>
				<verse number="6">Król Dawid tak opisał szczęście człowieka, którego Bóg uniewinnił niezależnie od uczynków:</verse>
				<verse number="7">„Szczęśliwi są ci, którym przebaczono grzechy i zapomniano przewinienia.</verse>
				<verse number="8">Szczęśliwy jest człowiek, któremu Pan nie wypomni grzechów”.</verse>
				<verse number="9">Czy to szczęście dotyczy tylko obrzezanych, czy również nieobrzezanych? Powiedzieliśmy już, że: „Abraham uwierzył Bogu i został uniewinniony”.</verse>
				<verse number="10">Kiedy to się wydarzyło? Przed czy po jego obrzezaniu? Oczywiście, że przed!</verse>
				<verse number="11">Obrzezanie otrzymał jako dowód uniewinnienia dzięki wierze—gdy był jeszcze nieobrzezany. W ten sposób stał się duchowym ojcem tych, którzy przyjmują Boże uniewinnienie jako nieobrzezani,</verse>
				<verse number="12">oraz tych, którzy są obrzezani, ale nie opierają się na tym, bo mają także wiarę, którą okazał Abraham.</verse>
				<verse number="13">Bóg obiecał Abrahamowi i jego potomkom, że da im w posiadanie całą ziemię. Obietnica ta nie była jednak uzależniona od wypełniania Prawa, ale wynikała z uniewinnienia Abrahama dzięki wierze.</verse>
				<verse number="14">Jeśliby wypełnienie tej obietnicy zależałoby od przestrzegania Prawa, to wiara Abrahama straciłaby sens, a obietnica stałaby się pusta.</verse>
				<verse number="15">Prawo wiąże się z karą, a tam, gdzie nie ma Prawa, nie ma i przestępstwa.</verse>
				<verse number="16">Dlatego obietnica dla wszystkich potomków Abrahama wypływa z wiary oraz łaski od Boga. Dotyczy ona nie tylko tego, który przestrzega Prawa, ale i tego, kto wierzy Bogu, podobnie jak Abraham, nasz wspólny przodek.</verse>
				<verse number="17">Bóg powiedział bowiem o nim: „Uczyniłem cię ojcem wielu narodów”. Abraham uwierzył Bogu jako Temu, który ożywia umarłych i powołuje do istnienia to, czego nie ma.</verse>
				<verse number="18">Nie mając dowodów na to, że tak się stanie, Abraham uwierzył, że będzie ojcem wielu narodów. Powiedziano Mu bowiem: „Takie właśnie będzie twoje potomstwo”.</verse>
				<verse number="19">Nie stracił wiary, choć widział, że on sam się starzeje—miał już wtedy bowiem prawie sto lat—i że Sara nie może już mieć dzieci.</verse>
				<verse number="20">Ani przez chwilę nie zwątpił jednak w Bożą obietnicę. Przeciwnie, jego wiara wzrosła, przynosząc chwałę Bogu.</verse>
				<verse number="21">Był przekonany, że Bóg jest w stanie spełnić to, co obiecał.</verse>
				<verse number="22">I właśnie dzięki temu został przez Niego uniewinniony.</verse>
				<verse number="23">Te wspaniałe Boże słowa o uniewinnieniu zostały skierowane nie tylko do niego,</verse>
				<verse number="24">ale także do nas, którzy dostąpiliśmy uniewinnienia dzięki temu, że uwierzyliśmy Bogu, który wskrzesił Jezusa, naszego Pana.</verse>
				<verse number="25">On został wydany za nasze grzechy i zmartwychwstał, aby nas uniewinnić.</verse>
			</chapter>
			<chapter number="5">
				<verse number="1">Teraz więc, gdy dzięki wierze zostaliśmy uniewinnieni przez Boga, żyjemy z Nim w pokoju. Stało się to możliwe dzięki naszemu Panu, Jezusowi Chrystusowi.</verse>
				<verse number="2">Tylko dzięki Niemu—przez wiarę—dostąpiliśmy Bożej łaski! Ona postawiła nas na nogi i daje radość z oczekiwania na Bożą chwałę.</verse>
				<verse number="3">Ale to nie wszystko! Jesteśmy również dumni ze spotykających nas trudności. Wiemy bowiem, że uczą nas one wytrwałości,</verse>
				<verse number="4">która owocuje wypróbowanym charakterem. On z kolei utrwala naszą nadzieję.</verse>
				<verse number="5">A nadzieja ta jest niezawodna, bo opiera się na miłości samego Boga, którą Duch Święty—zesłany nam przez Boga—wlał w nasze serca.</verse>
				<verse number="6">Jako grzesznicy nie mieliśmy przed Bogiem żadnych szans, jednak Chrystus w wyznaczonym przez Boga czasie umarł za nas.</verse>
				<verse number="7">Nam trudno byłoby oddać życie nawet za kogoś szlachetnego. Być może chętniej oddalibyśmy je za kogoś bardzo dobrego.</verse>
				<verse number="8">Ale Bóg dał dowód swojej wielkiej miłości do nas: Chrystus oddał za nas życie, gdy byliśmy jeszcze grzesznikami!</verse>
				<verse number="9">Jeśli więc dzięki Jego przelanej krwi zostaliśmy uniewinnieni, to tym bardziej ocali nas ona przed gniewem Boga.</verse>
				<verse number="10">Skoro jako wrogowie Boga zostaliśmy z Nim pojednani przez śmierć Jego Syna, to tym bardziej będziemy uratowani dzięki Jego życiu!</verse>
				<verse number="11">Ale to nie wszystko! Możemy teraz być dumni z naszego Boga, który pojednał nas ze sobą przez Jezusa Chrystusa, naszego Pana.</verse>
				<verse number="12">Z powodu jednego tylko człowieka, Adama, grzech wdarł się na świat, a wraz z nim śmierć. W ten sposób śmierć przeszła na wszystkich ludzi, bo wszyscy zgrzeszyli.</verse>
				<verse number="13">Grzech był obecny jeszcze przed ustanowieniem Prawa Mojżesza, ale tam, gdzie nie ma Prawa, nie można stwierdzić grzechu.</verse>
				<verse number="14">Śmierć zapanowała nad wszystkimi ludźmi—od Adama do Mojżesza—nawet nad tymi, którzy nie zgrzeszyli tak jak Adam, będący pod pewnym względem zapowiedzią Chrystusa.</verse>
				<verse number="15">Istnieje jednak ogromna różnica pomiędzy grzechem a Bożym darem. Z powodu grzechu jednego człowieka wszyscy ludzie dostali się pod panowanie śmierci. Tym bardziej więc łaska Boga i jej dar przyniosą wspaniały owoc w życiu wszystkich ludzi, a stanie się to dzięki jednemu Człowiekowi—Jezusowi Chrystusowi.</verse>
				<verse number="16">Jeden grzech Adama sprowadził karę śmierci na mnóstwo ludzi, natomiast Chrystus usuwa grzechy i daje nam wieczne życie.</verse>
				<verse number="17">Z powodu grzechu jednego człowieka śmierć zapanowała nad wszystkimi ludźmi. Tym bardziej więc ci, którzy przyjmują Boże przebaczenie i uniewinnienie, staną się królami życia dzięki jednemu tylko Człowiekowi—Jezusowi Chrystusowi.</verse>
				<verse number="18">Grzech jednego ściągnął na wszystkich potępienie. Dlatego prawość Jednego przynosi wszystkim uniewinnienie.</verse>
				<verse number="19">Przez nieposłuszeństwo jednego mnóstwo ludzi stało się grzesznikami. Dzięki posłuszeństwu Jednego mnóstwo zostanie uniewinnionych.</verse>
				<verse number="20">Natomiast Prawo Mojżesza zostało ustanowione po to, aby uwidocznić grzech. Tam zaś, gdzie się uwidocznił grzech, jeszcze bardziej objawiła się Boża łaska.</verse>
				<verse number="21">Grzech zapanował nad wszystkimi ludźmi, niosąc śmierć. Natomiast Boża łaska przyniosła ludziom uniewinnienie i życie wieczne w Jezusie Chrystusie, naszym Panu.</verse>
			</chapter>
			<chapter number="6">
				<verse number="1">Czy wobec tego mamy nadal grzeszyć, aby łaska stała się bardziej widoczna?</verse>
				<verse number="2">Oczywiście, że nie! Skoro umarliśmy dla grzechu, to jak możemy nadal w nim żyć?</verse>
				<verse number="3">Czy nie rozumiecie tego, że gdy przyjmując chrzest utożsamiliśmy się z Chrystusem Jezusem, zjednoczyliśmy się z Nim również w Jego śmierci?</verse>
				<verse number="4">Przez chrzest zostaliśmy razem z Nim pogrzebani, zanurzając się w Jego śmierci. A skoro Bóg Ojciec swoją potężną mocą wzbudził Jezusa do życia, to również my powinniśmy żyć nowym życiem.</verse>
				<verse number="5">Skoro zostaliśmy złączeni z Jezusem w śmierci, to będziemy z Nim złączeni również w zmartwychwstaniu.</verse>
				<verse number="6">Pamiętajmy o tym, że nasze dawne życie zostało wraz z Jezusem przybite do krzyża, a nasza grzeszna natura została obezwładniona, abyśmy już nie służyli grzechowi.</verse>
				<verse number="7">Kto umiera, staje się wolny od grzechu.</verse>
				<verse number="8">Skoro więc umarliśmy z Chrystusem, to wierzymy, że razem z Nim będziemy żyli.</verse>
				<verse number="9">Wiemy bowiem, że Jezus, powstawszy z martwych, już nigdy nie umrze—śmierć nie ma nad Nim żadnej władzy.</verse>
				<verse number="10">Umarł tylko raz, aby pokonać grzech, a teraz żyje dla Boga.</verse>
				<verse number="11">Dlatego wy również uważajcie siebie za martwych dla grzechu, a żyjących dla Boga, dzięki Chrystusowi Jezusowi.</verse>
				<verse number="12">Niech więc grzech nie panuje już nad waszym doczesnym ciałem—nie poddawajcie się grzesznym pragnieniom!</verse>
				<verse number="13">Nie czyńcie z żadnej części ciała narzędzia grzechu, lecz całkowicie powierzcie się Bogu! Byliście martwi, a ożyliście, więc niech całe wasze ciało będzie teraz narzędziem działania Boga.</verse>
				<verse number="14">Grzech nie musi być już dłużej waszym władcą, gdyż nie podlegacie przepisom Prawa Mojżesza, lecz Bożej łasce.</verse>
				<verse number="15">Czy zatem możemy swobodnie grzeszyć, dlatego że nie podlegamy Prawu, ale łasce? W żadnym wypadku!</verse>
				<verse number="16">Czy nie wiecie, że jesteście zależni od tego, komu służycie? Albo wybieracie grzech i śmierć, albo posłuszeństwo i prawość.</verse>
				<verse number="17">Dziękuję Bogu za to, że chociaż kiedyś byliście niewolnikami grzechu, całym sercem przyjęliście przekazaną wam Bożą naukę.</verse>
				<verse number="18">I zostaliście uwolnieni spod władzy grzechu, aby teraz być niewolnikami prawości.</verse>
				<verse number="19">Pozwólcie, że tak to wyjaśnię: Kiedyś różne części ciała traktowaliście jak niewolników spełniających wasze grzeszne pragnienia. Teraz jednak wykorzystujcie je jako niewolników wykonujących to, co słuszne i święte.</verse>
				<verse number="20">Będąc w niewoli zła, nie musieliście postępować w sposób dobry i prawy.</verse>
				<verse number="21">Ale jaki był skutek waszych czynów, których teraz tak się wstydzicie? Wieczna śmierć!</verse>
				<verse number="22">Jako uwolnieni spod władzy grzechu jesteście poddanymi Boga, a to doprowadzi was do świętości i wiecznego życia.</verse>
				<verse number="23">Zapłatą za grzech jest śmierć, ale Bóg darował nam życie wieczne w Jezusie Chrystusie, naszym Panu!</verse>
			</chapter>
			<chapter number="7">
				<verse number="1">Przyjaciele! Dobrze znacie Prawo Mojżesza. Czy nie wiecie więc, że obowiązuje ono człowieka tylko za życia?</verse>
				<verse number="2">Dlatego zamężna kobieta, zgodnie z Prawem, związana jest z mężem aż do śmierci. Jeśli jednak jej małżonek umrze, w świetle Prawa przestaje być mężatką.</verse>
				<verse number="3">Gdyby za jego życia chciała zmienić męża, dopuściłaby się grzechu niewierności małżeńskiej. Jeśli jednak on umrze, jest wolna i zgodnie z Prawem może powtórnie wyjść za mąż—bez narażania się na grzech niewierności.</verse>
				<verse number="4">Wy właśnie, moi przyjaciele, będąc częścią ciała Chrystusa, umarliście dla Prawa, aby żyć dla Tego, który zmartwychwstał, i aby wydawać w życiu duchowe owoce dla Boga.</verse>
				<verse number="5">Gdy żyliśmy dla naszego grzesznego ciała, Prawo pobudzało nas do grzechu, co z kolei prowadziło nas do śmierci.</verse>
				<verse number="6">Ale teraz nie podlegamy Prawu, bo jesteśmy dla niego martwi. Możemy więc służyć Bogu jako nowi ludzie, poddający się Duchowi, a nie jak dawniej, zgodnie z samą literą Prawa.</verse>
				<verse number="7">Czy można zatem powiedzieć, że Prawo Mojżesza jest grzeszne? Ależ skąd! Gdyby nie ono, nie zrozumiałbym czym jest grzech. Nie wiedziałbym nawet, czym jest grzeszne pragnienie, gdyby Prawo nie mówiło: „Nie pożądaj”.</verse>
				<verse number="8">Ale sprytny grzech dzięki przykazaniu wzbudził we mnie grzeszne pragnienia. Bez Prawa bowiem grzech jest martwy.</verse>
				<verse number="9">Kiedyś żyłem nie podlegając Prawu. Gdy jednak poznałem przykazania, grzech we mnie ożył,</verse>
				<verse number="10">a ja umarłem. Przykazania, które odkryłem, zamiast dać mi życie, doprowadziły mnie do śmierci.</verse>
				<verse number="11">Grzech oszukał mnie, wykorzystując przykazanie, i doprowadził mnie do śmierci!</verse>
				<verse number="12">Ale Prawo samo w sobie pozostało święte, tak jak święte, słuszne i dobre są jego przykazania.</verse>
				<verse number="13">Czy zatem to, co dobre, doprowadziło mnie do śmierci? Absolutnie nie! To grzech, ujawniając swoją naturę, zadał mi śmierć przez to, co jest dobre. W ten sposób, dzięki przykazaniu, wyszła na jaw jego przewrotność.</verse>
				<verse number="14">Wiemy więc, że Prawo Mojżesza dotyczy ducha, a ja jestem istotą cielesną i niewolnikiem grzechu.</verse>
				<verse number="15">Zupełnie nie rozumiem siebie i tego, co czynię. Nie robię bowiem tego, co chcę, ale to, czego nienawidzę!</verse>
				<verse number="16">Jeśli robię więc coś, czego nie chcę, to przyznaję Prawu rację,</verse>
				<verse number="17">bo to nie ja tak postępuję, ale mieszkający we mnie grzech.</verse>
				<verse number="18">Wiem, że we mnie, to znaczy w moim ciele, nie mieszka dobro. Pragnę postępować dobrze, ale nie potrafię tego wykonać!</verse>
				<verse number="19">Nie czynię dobra, którego pragnę, ale popełniam zło, którego nie chcę!</verse>
				<verse number="20">Jeśli robię więc to, czego nie chcę, znaczy to, że nie ja to czynię, ale mieszkający we mnie grzech.</verse>
				<verse number="21">Widzę więc taką prawidłowość: chcę dobra, a narzuca mi się zło.</verse>
				<verse number="22">W głębi serca Boże Prawo sprawia mi radość.</verse>
				<verse number="23">Natomiast w moim ciele dostrzegam inne prawo, które walczy z moim umysłem i zwycięża, czyniąc ze mnie niewolnika grzechu.</verse>
				<verse number="24">Marny mój los! Kto mnie wyrwie z tego śmiertelnego ciała?</verse>
				<verse number="25">Dzięki niech będą Bogu, który posłał Jezusa Chrystusa, naszego Pana! Podsumowując więc: Umysłem służę Prawu Bożemu, a ciałem—prawu grzechu.</verse>
			</chapter>
			<chapter number="8">
				<verse number="1">Teraz żadne potępienie nie grozi już tym, którzy należą do Chrystusa Jezusa.</verse>
				<verse number="2">Prawo Ducha, prowadzące do życia i darowane mi przez Jezusa, wyzwoliło mnie z bezradności wobec prawa grzechu i śmierci.</verse>
				<verse number="3">Właśnie tę nieskuteczność Prawa, wypływającą ze słabości ciała, pokonał Bóg. Posłał On własnego Syna, podobnego do grzesznego człowieka, i położył kres panowaniu grzechu.</verse>
				<verse number="4">W ten sposób możemy być posłuszni nakazom Prawa, bo poddajemy się Duchowi Świętemu, nie zaś bezsilnemu ciału.</verse>
				<verse number="5">Ci, którzy żyją zgodnie z ludzką naturą, myślą tylko o tym, jak zaspokoić swoje ludzkie pragnienia. Ci zaś, którzy są posłuszni Duchowi Świętemu, myślą o rzeczach duchowych.</verse>
				<verse number="6">Poddawanie się ludzkim pragnieniom prowadzi do śmierci. Posłuszeństwo Duchowi prowadzi natomiast do prawdziwego życia i pokoju.</verse>
				<verse number="7">Dążenia ciała i ludzkiej natury są przeciwne Bogu—nie poddają się Jego Prawu ani nawet nie są w stanie tego zrobić.</verse>
				<verse number="8">Dlatego ci, którzy żyją realizując tylko swoje ludzkie pragnienia, nie mogą podobać się Bogu.</verse>
				<verse number="9">Wy jednak nie żyjecie po to, aby zaspokajać swoje ludzkie pragnienia, bo mieszka w was Duch Boga. Jeżeli zaś w kimś nie ma Ducha Chrystusa, ten w ogóle do Niego nie należy.</verse>
				<verse number="10">Jeśli jednak macie w sobie Chrystusa, to chociaż ciało jest martwe z powodu grzechu, wasz duch jest żywy dzięki temu, że zostaliście uniewinnieni przez Jezusa.</verse>
				<verse number="11">Jeśli przebywa w was Duch Boga, który wskrzesił Jezusa z martwych, to i wasze śmiertelne ciała zostaną ożywione mocą tego samego Ducha.</verse>
				<verse number="14">Ci bowiem, których prowadzi Duch Boga, są jego dziećmi.</verse>
				<verse number="15">Nie staliście się przecież zastraszonymi niewolnikami Boga, lecz otrzymaliście Ducha, który uczynił was Jego dziećmi! Dzięki temu możecie zwracać się do Boga, mówiąc: „Abba, Tato!”.</verse>
				<verse number="16">To właśnie Duch Święty daje nam tę pewność, że naprawdę jesteśmy dziećmi Boga.</verse>
				<verse number="17">A skoro jesteśmy Jego dziećmi, to i dziedzicami: dziedzicami Boga, a współdziedzicami z Chrystusem. Bo jeśli razem z Nim cierpimy, to razem z Nim będziemy otoczeni chwałą.</verse>
				<verse number="18">Obecne cierpienia są jednak niczym w porównaniu z chwałą, jaka nas czeka.</verse>
				<verse number="19">Całe stworzenie tęskni bowiem za dniem wspaniałego objawienia się dzieci Boga.</verse>
				<verse number="20">Wbrew swojej woli, ale z woli Boga, doświadcza ono skutków grzechu.</verse>
				<verse number="21">Ma jednak nadzieję, że i ono zostanie uwolnione od przekleństwa śmierci i będzie żyć w wolności i chwale dzieci Boga.</verse>
				<verse number="22">Wiemy bowiem, że po dziś dzień nawet przyroda ciężko wzdycha i doznaje bólów rodzenia.</verse>
				<verse number="23">Zresztą i my, wierzący, choć posiadamy Ducha Świętego jako przedsmak przyszłej chwały, również ciężko wzdychamy, czekając na dzień pełnego wejścia do Bożej rodziny i na odkupienie naszych ciał!</verse>
				<verse number="24">Zostaliśmy bowiem zbawieni z nadzieją na przyszłość. A tego, na co się z nadzieją czeka, jeszcze nie widać. Jeśli zaś coś już jest i to widać, to po co na to czekać?</verse>
				<verse number="25">Jeżeli więc mamy nadzieję na coś, czego jeszcze nie widać, to oczekujmy tego wytrwale!</verse>
				<verse number="26">Duch Święty przychodzi nam z pomocą w pokonywaniu naszych słabości. Często nie wiemy bowiem, o co i jak się modlić. Ale Duch ponad miarę wstawia się za nami w westchnieniach, których nie można wyrazić słowami.</verse>
				<verse number="27">Ojciec, który zna serca wszystkich ludzi, zna zamiary Ducha i wie, że wstawia się On za świętymi zgodnie z Jego wolą.</verse>
				<verse number="28">Wiemy, że Bóg kieruje wszystkim tak, aby działało to na korzyść tych, którzy Go kochają i którzy zgodnie z Jego wolą zostali powołani.</verse>
				<verse number="29">Tych bowiem, których poznał już przed wiekami, przeznaczył do tego, aby stali się podobni do Jego Syna, który jest pierwszym wśród dzieci Boga.</verse>
				<verse number="30">Tych zaś, których dla siebie przeznaczył, tych również powołał, uniewinnił i otoczył swoją chwałą.</verse>
				<verse number="31">Co tu dużo mówić. Jeśli Bóg jest po naszej stronie, to co z tego, że ktoś jest przeciwko nam?</verse>
				<verse number="32">Czy Ten, który nie oszczędził nawet własnego Syna, lecz poświęcił Go dla nas wszystkich, mógłby nam czegokolwiek odmówić?</verse>
				<verse number="33">Kto może oskarżyć wybrańców samego Boga? Przecież Bóg nas uniewinnił!</verse>
				<verse number="34">Kto może nas potępić? Przecież Jezus Chrystus za nas umarł, zmartwychwstał, a potem zasiadł po prawej stronie Boga Ojca i wstawia się za nami!</verse>
				<verse number="35">Kto może nas oddzielić od miłości Chrystusa? Jakieś kłopoty, klęski, prześladowania, głód, niedostatek, niebezpieczeństwa, groźba śmierci?</verse>
				<verse number="36">Pismo mówi: „Z Twojego powodu przez cały dzień usiłują nas zabić, traktują nas jak owce przeznaczone na rzeź”.</verse>
				<verse number="37">My jednak przezwyciężamy te wszystkie przeszkody dzięki Temu, który tak bardzo nas ukochał.</verse>
				<verse number="38">Jestem bowiem pewien, że ani śmierć, ani życie, ani aniołowie, ani żadne duchowe moce, ani teraźniejszość, ani przyszłość,</verse>
				<verse number="39">ani to, co wywyższone, ani to, co poniżone, ani żadne inne stworzenie nie jest w stanie oddzielić nas od miłości Boga, objawionej w Chrystusie Jezusie, naszym Panu.</verse>
			</chapter>
			<chapter number="9">
				<verse number="1">Stojąc przed obliczem Chrystusa, chcę zgodnie z prawdą i bez kłamstwa, z czystym sumieniem i w Duchu Świętym, powiedzieć,</verse>
				<verse number="2">że noszę w sercu głęboki smutek i ból.</verse>
				<verse number="3">Nawet sam chciałbym być odłączony od Chrystusa, gdyby to pomogło moim rodakom,</verse>
				<verse number="4">Izraelitom! To ich właśnie wybrał Bóg, otoczył ich chwałą, zawarł z nimi przymierze, przekazał im Prawo, pokazał, jak mają Mu służyć, i dał tak wiele obietnic.</verse>
				<verse number="5">Ich przodkowie kochali Boga i z tego narodu pochodzi Chrystus—Ten, który jest ponad wszystkim, Bóg uwielbiony na wieki. Amen!</verse>
				<verse number="6">Boże obietnice się spełniły. Nie wszyscy bowiem, którzy pochodzą z Izraela, są prawdziwymi Izraelitami.</verse>
				<verse number="7">I nie każdy potomek Abrahama jest rzeczywiście jego dzieckiem—Bóg uznał bowiem za jego potomków tylko tych, którzy pochodzą od jego syna Izaaka.</verse>
				<verse number="8">Oznacza to, że nie wszystkie dzieci Abrahama są dziećmi Boga, a jedynie te, które urodziły się zgodnie ze złożoną wcześniej Bożą obietnicą.</verse>
				<verse number="9">Brzmiała ona tak: „Za rok o tej porze Sara będzie miała syna”.</verse>
				<verse number="10">Również Rebeka, żona naszego przodka Izaaka, urodziła chłopców—bliźniaków.</verse>
				<verse number="11">Ale zanim się jeszcze urodzili i zanim cokolwiek zrobili—dobrego czy złego—Bóg okazał swoją wolę i wybór,</verse>
				<verse number="12">niezależny od ludzkich czynów. Powiedział Rebece: „Starszy brat będzie służył młodszemu”.</verse>
				<verse number="13">Czytamy w Piśmie: „Ukochałem Jakuba, a odrzuciłem Ezawa”.</verse>
				<verse number="14">Jaki z tego wniosek? Czy Bóg jest niesprawiedliwy? Absolutnie nie!</verse>
				<verse number="15">Powiedział przecież Mojżeszowi: „Komu chcę, okazuję miłość, a komu chcę, okazuję litość”.</verse>
				<verse number="16">Wybór zależy więc nie od tego, który go pragnie lub się o niego stara, ale od Boga, który okazuje łaskę.</verse>
				<verse number="17">Czytamy przecież w Piśmie, że Bóg powiedział faraonowi: „Powołałem cię po to, aby pokazać ci moją moc i aby poznał Mnie cały świat”.</verse>
				<verse number="18">Bóg okazuje więc miłość temu, komu chce, a tego, kogo zechce, czyni upartym.</verse>
				<verse number="19">Wiem, że zaraz powiesz: „Dlaczego więc Bóg ma do ludzi pretensje o to, że zachowują się tak, a nie inaczej? Czy ludzie mogą sprzeciwiać się Jego decyzjom?”.</verse>
				<verse number="20">Człowieku! Nawet nie pytaj w ten sposób! Kim jesteś, żeby krytykować Boga? Czy gliniany garnek może powiedzieć garncarzowi: „Dlaczego mnie takim ulepiłeś?”.</verse>
				<verse number="21">Czy garncarz nie ma prawa z tej samej gliny ulepić naczynia na specjalne okazje i naczynia do użytku codziennego?</verse>
				<verse number="22">Bóg, chcąc okazać swój gniew i ogromną moc, cierpliwie znosił ludzi przeznaczonych na gniew i zmierzających do zagłady.</verse>
				<verse number="23">Ma też prawo wyrazić swoją dobroć tym, z których uczynił naczynia do przechowywania bogactw swojej chwały.</verse>
				<verse number="24">Powołał nas nie tylko spośród Żydów, ale i spośród pogan.</verse>
				<verse number="25">Dawno temu, zapowiedział bowiem przez proroka Ozeasza: „Nazwę swoim ludem tych, którzy nie należeli do Mnie, i pokocham tych, którzy nie byli kochani”.</verse>
				<verse number="26">Pismo mówi także: „Kiedyś mówiono wam, że nie jesteście moim ludem. Teraz zaś zostaniecie nazwani, dziećmi żywego Boga”.</verse>
				<verse number="27">Również prorok Izajasz zapowiedział: „Choćby liczba potomków Izraela była tak wielka, jak ilość ziaren piasku nad morzem, to tylko garstka zostanie ocalona.</verse>
				<verse number="28">Pan szybko wykona na ziemi swój wyrok i sprawiedliwie zakończy swoje dzieło”.</verse>
				<verse number="29">W innym miejscu Izajasz powiedział: „Gdyby Pan nieba nie pozostawił z nas garstki, zostalibyśmy wytraceni jak mieszkańcy Sodomy, i spotkałaby nas ta sama kara, co mieszkańców Gomory”.</verse>
				<verse number="30">Jaki więc płynie z tego wniosek? Taki, że chociaż poganie nie zabiegali o uniewinnienie przez Boga, otrzymali je—przez wiarę.</verse>
				<verse number="31">Izrael zaś, pragnąc uzyskać uniewinnienie dzięki Prawu Mojżesza, nie osiągnął go.</verse>
				<verse number="32">Dlaczego? Bo czynił to nie przez wiarę, ale przez uczynki. Potknęli się o „kamień obrazy”,</verse>
				<verse number="33">o którym Pismo mówi: „Kładę na górze Syjon kamień obrazy i skałę, o którą wielu się potknie. Ten jednak, kto mu uwierzy, nie zawiedzie się”.</verse>
			</chapter>
			<chapter number="10">
				<verse number="1">Przyjaciele, z całego serca pragnę i błagam Boga o zbawienie dla Izraelitów.</verse>
				<verse number="2">Mogę zaświadczyć, że z zapałem chcą służyć Bogu, ale brakuje im właściwego rozeznania.</verse>
				<verse number="3">Nie rozpoznali bowiem uniewinnienia zaoferowanego im przez Boga, a chcąc osiągnąć je własnymi siłami, nie przyjęli tego, co dał im Bóg.</verse>
				<verse number="4">A przecież Chrystus jest uwieńczeniem Prawa Mojżesza i to On uniewinnia każdego, kto Mu wierzy.</verse>
				<verse number="5">Mojżesz tak napisał o uniewinnieniu płynącym z Prawa: „Kto je wypełni, będzie dzięki niemu żyć”.</verse>
				<verse number="6">Uniewinnienie pochodzące z wiary wyraża się natomiast w słowach: „Nie pytaj, kto może wstąpić do nieba”—aby sprowadzić Chrystusa na ziemię,</verse>
				<verse number="7">oraz: „Nie pytaj, kto może zejść do otchłani”—aby wyprowadzić Chrystusa spośród umarłych.</verse>
				<verse number="8">Uniewinnieni przez Boga mówią: „Słowo to jest blisko ciebie, na twoich ustach i w twoim sercu”. My głosimy właśnie to słowo, mówiące o wierze.</verse>
				<verse number="9">Jeśli bowiem własnymi ustami wyznasz, że Jezus jest twoim Panem, i jeśli w sercu uwierzysz, że Bóg wskrzesił Go z martwych, zostaniesz zbawiony.</verse>
				<verse number="10">Wiara w sercu prowadzi do uniewinnienia, a wyznanie jej ustami—do zbawienia.</verse>
				<verse number="11">Pismo mówi przecież: „Każdy, kto Mu uwierzy, nie zawiedzie się”.</verse>
				<verse number="12">Nie ważne jest więc, kto jest Żydem, a kto poganinem. Wszyscy bowiem mają tego samego Pana, który hojnie obdarza swoimi bogactwami tych, którzy Go wzywają.</verse>
				<verse number="13">Każdy, kto wezwie Pana, będzie zbawiony.</verse>
				<verse number="14">Ale jak ludzie mogą wzywać Tego, któremu jeszcze nie uwierzyli? A jak mają uwierzyć, skoro o Nim nie słyszeli? Jak mogą usłyszeć, jeśli nie ma tego, kto im o tym powie?</verse>
				<verse number="15">A jak ktoś ma mówić, skoro nie został do tego powołany? Pismo mówi: „Wspaniale jest widzieć ludzi głoszących dobrą nowinę o pokoju”.</verse>
				<verse number="16">Nie wszyscy jednak przyjęli dobrą nowinę. Już prorok Izajasz powiedział: „Panie, czy ktoś uwierzył temu, co mówiliśmy?”.</verse>
				<verse number="17">Wiara rodzi się podczas słuchania dobrej nowiny o Chrystusie.</verse>
				<verse number="18">Spytam więc: Czy Żydzi nie słyszeli jej? Oczywiście, że słyszeli! „Głos nauczających rozszedł się po całej ziemi, a ich słowa dotarły aż do krańców świata”.</verse>
				<verse number="19">Znowu zapytam: Czy Izrael tego nie zrozumiał? Już Mojżesz odpowiedział na to pytanie, przekazując następujące słowa od Boga: „Sprawię, że będziecie zazdrośni o pogan, i że będziecie się gniewać na tych, którzy niczego nie rozumieją”.</verse>
				<verse number="20">Izajasz zaś odważył się przekazać takie słowa od Boga: „Pozwoliłem się znaleźć tym, którzy Mnie nie szukali, i pokazałem się tym, którzy o Mnie nie pytali”.</verse>
				<verse number="21">Izraelowi natomiast przekazał następujące poselstwo: „Cały dzień wyciągałem ręce do mojego ludu, ale on nie słuchał i był Mi przeciwny”.</verse>
			</chapter>
			<chapter number="11">
				<verse number="1">Czyżby więc Bóg odrzucił swój własny naród? Absolutnie nie! Przecież ja sam jestem Żydem, potomkiem Abrahama, pochodzącym z rodu Beniamina.</verse>
				<verse number="2">Bóg nie porzucił wybranego przez siebie narodu. Czy nie pamiętacie, co Pismo mówi o Eliaszu? Prorok żalił się Bogu na Izraela:</verse>
				<verse number="3">„Panie, pozabijali Twoich proroków i zburzyli Twoje ołtarze. Zostałem sam, a oni chcą zabić także mnie”.</verse>
				<verse number="4">Ale Bóg odpowiedział mu: „Nie jesteś sam! Zachowałem jeszcze siedem tysięcy ludzi, którzy nie pokłonili się bożkowi Baalowi”.</verse>
				<verse number="5">Podobnie jest i dzisiaj. Została garstka wybranych przez Boga—dzięki Jego łasce.</verse>
				<verse number="6">Jeśli więc dzięki łasce, to nie ze względu na dobre postępowanie, bo wtedy dar łaski przestałby być darem.</verse>
				<verse number="7">Mamy więc taką sytuację: Izrael nie osiągnął tego, czego pragnął. Tylko wybrana garstka Żydów znalazła łaskę Boga—większość zaś stała się nieczuła.</verse>
				<verse number="8">Pismo mówi: „Bóg zesłał na nich otępienie, zamknął im oczy i uszy —i trwa to do dziś”.</verse>
				<verse number="9">Mówi o tym również król Dawid: „Zasiądą do posiłku, ale wpadną w pułapkę, i pogrążą się w niej, bo na to zasłużyli.</verse>
				<verse number="10">Ich oczy zaćmią się i niczego nie zobaczą, a ich grzbiet zegnie się pod ciężarem”.</verse>
				<verse number="11">Czy jednak Żydzi aż tak się potknęli, że zupełnie upadli? Absolutnie nie! Ich potknięcie sprawiło, że zbawienie stało się dostępne dla pogan, aby Izrael pozazdrościł im i również go zapragnął.</verse>
				<verse number="12">Pomyślcie więc: Jeśli ich potknięcie przyniosło światu korzyść i jeśli ich poniżenie obdarzyło pogan bogactwem, to jak wielkie szczęście przyniesie światu ich powstanie!</verse>
				<verse number="13">Teraz kilka słów do was, wierzących pogan. Ciągle podkreślam, że jestem apostołem posłanym do pogan.</verse>
				<verse number="14">Mam nadzieję, że wzbudzę w ten sposób zazdrość moich rodaków i doprowadzę do zbawienia przynajmniej niektórych z nich.</verse>
				<verse number="15">Jeśli bowiem ich odrzucenie przyniosło światu pojednanie z Bogiem, to ich ponowne przyjęcie będzie przejściem ze śmierci do życia.</verse>
				<verse number="16">Skoro zaczyn ciasta jest święty, to i całe ciasto! Jeśli święte są korzenie, to i gałęzie drzewa!</verse>
				<verse number="17">Niektóre gałązki z oliwnego drzewa Abrahama zostały odcięte, abyś ty, jako poganin, będący gałązką z dzikiego drzewa, został wszczepiony w szlachetną oliwkę i obficie czerpał soki z jej korzenia.</verse>
				<verse number="18">Ale nie pogardzaj odciętymi gałęziami i nie wywyższaj się! To nie ty przecież utrzymujesz korzeń, ale korzeń ciebie.</verse>
				<verse number="19">Pewnie powiesz: „Inne gałęzie zostały wycięte, abym ja mógł zostać wszczepiony w ich miejsce”.</verse>
				<verse number="20">Masz rację! Z powodu niewiary tamte gałęzie zostały usunięte, a ty dzięki wierze zająłeś ich miejsce. Ale nie wywyższaj się i nie bądź zbyt pewny siebie!</verse>
				<verse number="21">Jeśli bowiem Bóg nie oszczędził naturalnych gałęzi, to może wyciąć także ciebie.</verse>
				<verse number="22">Zwróć uwagę na dobroć i surowość Boga: był surowy dla wyciętych gałęzi, a jest dobry dla ciebie—o ile trwasz w tej dobroci, bo i ciebie może spotkać podobny los.</verse>
				<verse number="23">Żydzi zaś, jeśli porzucą swoją niewiarę, zostaną ponownie wszczepieni. Bóg jest w stanie tego dokonać!</verse>
				<verse number="24">Skoro ty, jako gałązka wycięta z dzikiego drzewa, wbrew naturze zostałeś wszczepiony w szlachetną oliwkę, to tym bardziej oni mogą zostać z powrotem wszczepieni w swoje własne drzewo.</verse>
				<verse number="25">Przyjaciele, bardzo chcę, abyście znali tę tajemnicę i myśleli o sobie w rozsądny sposób. Wiedzcie więc o tym, że Izrael będzie okazywać upór tylko do czasu, gdy do Chrystusa przyjdą już wszyscy poganie, którzy mają Go znaleźć.</verse>
				<verse number="26">A wtedy cały Izrael zostanie zbawiony. Bóg mówi o tym w Piśmie: „Z Syjonu przyjdzie Zbawiciel, który odwróci Izraela od bezbożności.</verse>
				<verse number="27">I dotrzymam zawartego przymierza, oczyszczając ich z grzechów”.</verse>
				<verse number="28">Jeśli chodzi o dobrą nowinę, Żydzi są teraz wrogami Boga—ale to dla waszego dobra. Jeśli jednak chodzi o dawne Boże wybranie—są Jego ukochanym ludem, ze względu na przodków.</verse>
				<verse number="29">Bóg bowiem nie odbiera ludziom swoich darów i powołania.</verse>
				<verse number="30">Wy niegdyś buntowaliście się przeciw Niemu, ale teraz, z powodu uporu ze strony Żydów, doznaliście Jego miłości.</verse>
				<verse number="31">Oni, teraz zbuntowani z powodu okazanej wam miłości, również doznają Bożej łaski.</verse>
				<verse number="32">Bóg pozwolił na to, żeby wszyscy się zbuntowali, aby wszystkim okazać swoją miłość.</verse>
				<verse number="33">Jak niezgłębiona jest mądrość, wiedza i bogactwo Boga! Jak niedościgłe Jego decyzje i sposoby działania!</verse>
				<verse number="34">Kto ogarnie myśli Pana? Kto może zostać Jego doradcą?</verse>
				<verse number="35">I kto Go czymś obdarował, aby oczekiwać czegoś w zamian?</verse>
				<verse number="36">Wszystko przecież pochodzi od Niego, dzięki Niemu istnieje i do Niego zmierza. Jemu niech będzie wieczna chwała! Amen!</verse>
			</chapter>
			<chapter number="12">
				<verse number="1">Przyjaciele! Ze względu na miłość, jaką okazał nam Bóg, wzywam was, abyście złożyli Mu swoje ciała jako żywą, świętą i podobającą się Mu ofiarę. Taka jest natura waszej służby.</verse>
				<verse number="2">Nie naśladujcie tego świata i zmieńcie wasz sposób myślenia, abyście wiedzieli, jaka jest wola Boga: co jest dobre, co Mu się podoba i co jest doskonałe.</verse>
				<verse number="3">Jako sługa Boga, z Jego łaski, radzę każdemu z was: nie myślcie o sobie, że jesteście lepsi niż naprawdę jesteście, ale zachowujcie w tej kwestii rozsądek, zgodnie z miarą wyznaczoną wam przez Boga.</verse>
				<verse number="4">Jako ludzie składamy się z wielu różnych części ciała, a żadna z nich nie spełnia tych samych funkcji, co inne.</verse>
				<verse number="5">Tak samo stanowimy jedno ciało w Chrystusie i choć jest nas wielu, jesteśmy różnymi częściami tego samego ciała.</verse>
				<verse number="6">Dzięki łaskawości Boga otrzymaliśmy też różne dary—do korzystania zgodnie z ich przeznaczeniem. Jeśli ktoś ma dar proroctwa, niech go wykorzystuje zgodnie z wiarą;</verse>
				<verse number="7">jeśli ktoś ma dar służby—niech pomaga innym; jeśli ktoś ma dar nauczania—niech uczy;</verse>
				<verse number="8">jeśli ktoś ma dar zachęcania—niech będzie dla innych zachętą; jeśli ktoś ma dar dawania—niech daje bezinteresownie; jeśli ktoś ma dar przewodzenia innym—niech sprawuje władzę z gorliwością; jeśli zaś ktoś ma dar miłości—niech okazuje ją z radością.</verse>
				<verse number="9">Nie udawajcie miłości, ale naprawdę kochajcie innych ludzi. Brzydźcie się złem, a wybierajcie dobro.</verse>
				<verse number="10">Bądźcie dla siebie życzliwi i okazujcie sobie przyjacielską miłość oraz szacunek.</verse>
				<verse number="11">Niech wasza gorliwość nie słabnie i z całym zapałem służcie Panu.</verse>
				<verse number="12">Cieszcie się z darowanej wam nadziei, okazujcie cierpliwość w trudnościach i wytrwałość w modlitwie.</verse>
				<verse number="13">Pomagajcie innym wierzącym i prześcigajcie się w okazywaniu innym gościnności.</verse>
				<verse number="14">Dobrze życzcie tym, którzy was prześladują—nie przeklinajcie ich!</verse>
				<verse number="15">Cieszcie się z tymi, którzy doznają radości, a płaczcie ze smutnymi.</verse>
				<verse number="16">Żyjcie ze sobą w zgodzie. Nie bądźcie zarozumiali, ale zabiegajcie o przyjaźń prostych ludzi. I nie wywyższajcie się myśląc, że wszystko już wiecie.</verse>
				<verse number="17">Nie odpłacajcie złem za zło, ale dla wszystkich bądźcie dobrzy.</verse>
				<verse number="18">Jeśli to możliwe i od was to zależy, żyjcie w zgodzie ze wszystkimi ludźmi.</verse>
				<verse number="19">Kochani, sami nie wymierzajcie sprawiedliwości, ale pozostawcie to Bogu. Pismo mówi bowiem: „Ja wymierzam karę i Ja za wszystko odpłacam—mówi Pan”. Napisane jest również:</verse>
				<verse number="20">„Jeśli twój wróg jest głodny—nakarm go; jeśli jest spragniony—daj mu pić. W ten sposób zawstydzisz go swoim postępowaniem”.</verse>
				<verse number="21">Nie daj się pokonać przez zło, lecz zwyciężaj je dobrem.</verse>
			</chapter>
			<chapter number="13">
				<verse number="1">Bądźcie posłuszni władzom sprawującym rządy. Każda władza pochodzi bowiem od Boga. Ci, którym podlegacie, również zostali więc powołani przez Niego.</verse>
				<verse number="2">Kto przeciwstawia się władzy, burzy porządek ustanowiony przez Boga i sam ściąga na siebie karę.</verse>
				<verse number="3">Ludzie sprawujący władzę nie są postrachem dla tych, którzy postępują dobrze, ale dla czyniących zło. Nie chcesz żyć w strachu przed władzą? Czyń dobrze, a otrzymasz od niej pochwałę!</verse>
				<verse number="4">Bóg ustanowił rządzących dla twojego dobra. Ale jeśli łamiesz prawo, masz się czego bać! Władza potrafi bowiem przywołać przestępców do porządku. Będąc na usługach Boga, wymierza karę tym, którzy postępują źle.</verse>
				<verse number="5">Dlatego należy się jej podporządkować—nie tylko z powodu możliwej kary, ale ze względu na własne sumienie.</verse>
				<verse number="6">Z tego samego powodu należy płacić podatki. Urzędnicy państwowi pełnią bowiem swoją służbę z Bożego polecenia.</verse>
				<verse number="7">Oddawajcie więc każdemu to, co mu się należy: płaćcie podatki i inne należności oraz okazujcie respekt i szacunek tym, którzy na to zasługują.</verse>
				<verse number="8">Nie miejcie wobec nikogo żadnych długów—z wyjątkiem długu wzajemnej miłości. Kto bowiem kocha innych, ten wypełnia Prawo Mojżesza.</verse>
				<verse number="9">Przykazania: „Bądź wierny w małżeństwie, nie zabijaj, nie kradnij, nie pożądaj” i wszystkie inne sprowadzają się do jednego: „Kochaj innych tak, jak kochasz samego siebie”.</verse>
				<verse number="10">Jeśli ktoś kocha innych ludzi, nie będzie wyrządzał im krzywdy—w ten sposób spełnia więc wymogi Prawa.</verse>
				<verse number="11">Przebudźcie się, bo czas już jest bliski! Nadejście naszego zbawienia jest teraz bliższe niż wtedy, gdy uwierzyliśmy.</verse>
				<verse number="12">Noc już się kończy i zbliża się dzień. Odrzućmy więc czyny ciemności i włóżmy na siebie zbroję światła.</verse>
				<verse number="13">Postępujmy z godnością, jak w czasie dnia. Unikajmy hucznych zabaw, pijaństwa, rozwiązłości, nieprzyzwoitego zachowania, sporów i zazdrości.</verse>
				<verse number="14">Bądźcie blisko naszego Pana, Jezusa Chrystusa, i nie poświęcajcie przesadnej uwagi waszemu ciału i zaspokajaniu jego pragnień.</verse>
			</chapter>
			<chapter number="14">
				<verse number="1">Słabego w wierze otaczajcie troską bez spierania się o jego poglądy.</verse>
				<verse number="2">Jeden spożywa każdy pokarm, słaby zaś jest wegetarianinem.</verse>
				<verse number="3">Pierwszy niech nie pogardza drugim, a drugi niech nie potępia pierwszego—Bóg go przecież do siebie przygarnął.</verse>
				<verse number="4">Kim jesteś, że potępiasz czyjegoś sługę? Jego Pan podtrzymuje go lub pozwala mu upaść. Ostatecznie i tak postawi go na nogi, bo ma taką moc.</verse>
				<verse number="5">Dla jednego wszystkie dni tygodnia są takie same, dla innego niektóre z nich mają szczególne znaczenie. Każdy niech się trzyma własnego przekonania.</verse>
				<verse number="6">Kto uważa pewne dni za szczególne, robi to dla Pana. I kto spożywa każdy pokarm, również czyni to ze względu na Pana—bo dziękuje Bogu za jedzenie. Ten zaś, kto nie je wszystkiego, też robi to dla Pana i on także Mu dziękuje.</verse>
				<verse number="7">Nikt z nas nie żyje dla siebie ani dla siebie nie umiera.</verse>
				<verse number="8">Czy żyjemy, czy umieramy—wszystko robimy dla Pana. I w życiu, i w śmierci—zawsze należymy do Niego!</verse>
				<verse number="9">Chrystus umarł i powstał z martwych właśnie po to, aby być Panem życia i śmierci.</verse>
				<verse number="10">Dlaczego więc potępiasz innego wierzącego? Albo dlaczego gardzisz nim? Przecież wszyscy staniemy przed tym samym sądem Bożym.</verse>
				<verse number="11">Czytamy przecież: „Przysięgam na swoje życie—mówi Pan —że przede Mną ugnie się każde kolano, a każdy język uczci Boga”.</verse>
				<verse number="12">Każdy z nas odpowie przed Bogiem za siebie.</verse>
				<verse number="13">Nie oskarżajcie się więc nawzajem, ale raczej starajcie się nie być przeszkodą lub zniechęceniem dla innych wierzących.</verse>
				<verse number="14">Osobiście wiem i jestem głęboko przekonany na podstawie autorytetu naszego Pana, że żaden pokarm, sam w sobie, nie jest nieczysty. Może jedynie być nieczysty dla tego, kto go za taki uważa.</verse>
				<verse number="15">Jeśli jednak z powodu jedzenia wzbudzasz niepokój w innym wierzącym, nie kierujesz się miłością. Z powodu pokarmu nie osłabiaj duchowo tego, za którego umarł Chrystus.</verse>
				<verse number="16">Niech wasze dobre przekonanie nie będzie dla innych powodem do bluźnierstwa.</verse>
				<verse number="17">Istotą królestwa Bożego nie są przecież przepisy dotyczące jedzenia i picia, ale prawość, pokój i radość w Duchu Świętym.</verse>
				<verse number="18">Kto w taki sposób służy Chrystusowi, podoba się Bogu i będzie się cieszył uznaniem ludzi.</verse>
				<verse number="19">Starajcie się więc o to, co sprzyja pokojowi i wzajemnemu umacnianiu się w wierze.</verse>
				<verse number="20">Nie niszczcie Bożego dzieła poprzez wasz stosunek do pokarmów! Wszystko jest dobre, ale staje się źródłem zła, jeśli z tego powodu ktoś duchowo upada.</verse>
				<verse number="21">Dlatego dobrze jest nie jeść mięsa, nie pić wina i nie robić niczego, co mogłoby doprowadzić kogoś do grzechu.</verse>
				<verse number="22">Własne przekonanie zachowaj dla siebie i Boga. Szczęśliwy jest człowiek, który postępuje zgodnie z własnym przekonaniem i nie ma wyrzutów sumienia.</verse>
				<verse number="23">Kto jednak spożywa jakiś pokarm wbrew swojemu przekonaniu, ten odczuwa z tego powodu wyrzuty sumienia. A wszystko, co nie wypływa z przekonania, jest grzechem.</verse>
			</chapter>
			<chapter number="15">
				<verse number="1">Zatem my, utwierdzeni w wierze, mamy obowiązek wspierać słabych w ich zmaganiach, nie zaś myśleć tylko o sobie.</verse>
				<verse number="2">Każdy powinien dbać o dobro innych i wzmacniać ich duchowo.</verse>
				<verse number="3">Przecież i Chrystus nie dbał tylko o siebie. Czytamy bowiem: „Zniewagi tych, którzy Ciebie znieważają, spadły również na Mnie”.</verse>
				<verse number="4">To, co od dawna zawarte jest w Piśmie, zostało zapisane również ze względu na nas, abyśmy ucząc się cierpliwości i czerpiąc zachętę z Pisma, wzmacniali nadzieję na przyszłość.</verse>
				<verse number="5">Niech więc Bóg—źródło cierpliwości i zachęty—pomoże wam traktować siebie nawzajem tak, jak to robił Chrystus.</verse>
				<verse number="6">Wtedy wszyscy jednomyślnie będziemy wielbić Boga—Ojca naszego Pana, Jezusa Chrystusa.</verse>
				<verse number="7">Okazujcie sobie akceptację, tak jak Chrystus okazał ją wam, oddając przez to chwałę Bogu.</verse>
				<verse number="8">On przyszedł do Izraela jako sługa, aby potwierdzić, że Bóg jest wierny i dotrzymuje obietnic danych przodkom.</verse>
				<verse number="9">Przyszedł również po to, aby poganie wielbili Boga za okazaną im miłość. Pismo mówi bowiem: „Z tego powodu poganie będą Cię wielbić i śpiewać pieśni na cześć Twojego imienia”.</verse>
				<verse number="10">W innym zaś miejscu napisano: „Radujcie się poganie razem z Jego narodem”,</verse>
				<verse number="11">a także: „Chwalcie Pana, wszystkie narody, uwielbiajcie Go wszystkie ludy”.</verse>
				<verse number="12">Prorok Izajasz powiedział: „Przyjdzie potomek Jessego, który będzie królem nad poganami. W Nim poganie pokładać będą nadzieję”.</verse>
				<verse number="13">Niech więc Bóg, który obdarza ludzi nadzieją, napełnia radością i pokojem wszystkich was, którzy Mu wierzycie. Niech daruje wam również nadzieję płynącą z mocy Ducha Świętego.</verse>
				<verse number="14">Przyjaciele, jestem przekonany, że macie w sobie życzliwość dla innych. Macie też niezbędną wiedzę i możecie pomagać sobie nawzajem.</verse>
				<verse number="15">Nie wahałem się jednak zwrócić waszej uwagi na tych kilka spraw, bo wiem, że wystarczy tylko wam o tym przypomnieć. Dzięki Bożej łasce</verse>
				<verse number="16">jestem bowiem sługą Jezusa Chrystusa posłanym do pogan, aby głosić im dobrą nowinę i aby Duch Święty przemienił ich w wonną ofiarę dla Boga.</verse>
				<verse number="17">Jestem dumny z tego, czego dokonał przeze mnie Jezus Chrystus w tej Bożej służbie</verse>
				<verse number="18">i nie ośmielę się mówić o czymkolwiek innym. Pragnę tylko opowiadać o tym, czego Bóg dokonał przeze mnie, prowadząc pogan do posłuszeństwa Mu. A działał On przez moje słowa i czyny</verse>
				<verse number="19">oraz przez cudowne znaki dokonywane mocą Ducha Świętego. W ten sposób rozniosłem dobrą nowinę o Chrystusie od Jerozolimy aż po Ilirię.</verse>
				<verse number="20">A zawsze zależało mi na tym, aby głosić Chrystusa tam, gdzie wieść o Nim jeszcze nie dotarła. Nie chciałem bowiem wchodzić na teren czyjejś służby,</verse>
				<verse number="21">ale pragnąłem działać według słów Pisma: „Zobaczą Go i poznają ci, którzy Go nigdy nie widzieli ani nigdy o Nim nie słyszeli”.</verse>
				<verse number="22">Teraz wiecie już, dlaczego jeszcze nigdy was nie odwiedziłem.</verse>
				<verse number="23">Ale skończyłem już tutaj moją pracę i nareszcie, po tak wielu latach, gotów jestem do was przyjechać.</verse>
				<verse number="24">Wybieram się bowiem do Hiszpanii i chciałbym po drodze was zobaczyć. Mam też nadzieję, że gdy się wami nacieszę, wyprawicie mnie w dalszą podróż.</verse>
				<verse number="25">Teraz udaję się do Jerozolimy z pomocą materialną dla wierzących.</verse>
				<verse number="26">Kościoły Macedonii i Grecji postanowiły bowiem wesprzeć tamtejszych wierzących, którzy są w potrzebie.</verse>
				<verse number="27">Zapragnęły tego, bo mają wobec nich dług wdzięczności: skoro jako poganie mają udział w ich dobrach duchowych, powinni zadbać o ich potrzeby materialne.</verse>
				<verse number="28">Gdy tylko przekażę ich dar i doprowadzę sprawę do końca, odwiedzę was w drodze do Hiszpanii.</verse>
				<verse number="29">A jestem przekonany, że przyjadę do was z błogosławieństwem Chrystusa.</verse>
				<verse number="30">Bardzo was jednak proszę—ze względu na naszego Pana, Jezusa Chrystusa, i na miłość Ducha Świętego—abyście udzielili mi pomocy modląc się za mnie do Boga.</verse>
				<verse number="31">Proście Go, aby uchronił mnie przed wrogami w Judei i aby wierzący w Jerozolimie życzliwie przyjęli ofiarowaną im pomoc.</verse>
				<verse number="32">Módlcie się również o to, abym—zgodnie z wolą Pana—przybył do was z radością w sercu i abyśmy mogli nawzajem się pokrzepić.</verse>
				<verse number="33">Niech Bóg, który obdarza ludzi pokojem, będzie z wami wszystkimi. Amen!</verse>
			</chapter>
			<chapter number="16">
				<verse number="1">Wkrótce odwiedzi was Feba, która wierzy Panu i pomaga kościołowi w Kenchrach.</verse>
				<verse number="2">Przyjmijcie ją serdecznie i z godnością—jak samego Pana. Okażcie jej wszelką pomoc, bo bardzo troszczyła się zarówno o mnie, jak i o wielu innych wierzących.</verse>
				<verse number="3">Przekażcie moje pozdrowienia Pryscylli i Akwili, moim współpracownikom w służbie Chrystusowi.</verse>
				<verse number="4">Narażali dla mnie życie i nie tylko ja mam wobec nich dług wdzięczności, ale i wszystkie kościoły pochodzenia pogańskiego.</verse>
				<verse number="5">Pozdrówcie też kościół, który spotyka się w ich domu. Pozdrawiam drogiego mi Epeneta, który jako pierwszy w całej prowincji Azja uwierzył Chrystusowi.</verse>
				<verse number="6">Pozdrówcie też: Marię, która z oddaniem służyła waszej sprawie;</verse>
				<verse number="7">Andronika i Juniasa—moich rodaków i współwięźniów, którzy cieszą się szacunkiem apostołów i wcześniej niż ja uwierzyli Panu;</verse>
				<verse number="8">Ampliata—tak drogiego mi w Panu;</verse>
				<verse number="9">Urbana—naszego współpracownika w służbie; drogiego mi Stachysa;</verse>
				<verse number="10">Apellesa, który sprawdził się jako sługa Chrystusa; wszystkich z domu Arystobula;</verse>
				<verse number="11">Herodiona—mojego rodaka, i wszystkich z domu Narcyza.</verse>
				<verse number="12">Pozdrówcie: Tryfenę, Tryfozę i drogą Persydę, które tak wiele napracowały się dla Pana;</verse>
				<verse number="13">Rufusa—wybranego przez Pana, i jego matkę, która i dla mnie jest jak prawdziwa matka;</verse>
				<verse number="14">Asynkryta, Flegonta, Hermesa, Patrobę, Hermasa i pozostałych wierzących, którzy są z nimi;</verse>
				<verse number="15">Filologa i Julię; Nereusza i jego siostrę; Olimpasa oraz wszystkich wierzących, którzy są z nimi.</verse>
				<verse number="16">Pozdrówcie się nawzajem przyjacielskim pocałunkiem. Również wszystkie tutejsze kościoły przesyłają wam pozdrowienia.</verse>
				<verse number="17">Na koniec, przyjaciele, chcę wam przypomnieć jeszcze jedno: Unikajcie tych, którzy wywołują podziały i doprowadzają innych do upadku, postępując wbrew nauce, którą przyjęliście.</verse>
				<verse number="18">Oni nie służą Chrystusowi, naszemu Panu, ale własnemu brzuchowi! Miłymi słowami i pochlebstwami zwodzą łatwowiernych ludzi.</verse>
				<verse number="19">Ale wasze posłuszeństwo Bogu jest znane wszystkim—tak bardzo się z tego cieszę! Pragnę też, abyście byli pełni mądrości i czynili dobro, a trzymali się z dala od wszelkiego zła.</verse>
				<verse number="20">Już wkrótce Bóg, który obdarza ludzi pokojem, zmiażdży szatana pod waszymi stopami. Niech Jezus, nasz Pan, obdarza was swoją łaską!</verse>
				<verse number="21">Tymoteusz—mój współpracownik, oraz Lucjusz, Jazon i Sozypater—moi rodacy, przesyłają wam najlepsze życzenia.</verse>
				<verse number="22">Pozdrawiam was również ja, Tercjusz, który jako sekretarz Pawła pisałem ten list.</verse>
				<verse number="23">Także Gajus prosi o przekazanie wam pozdrowień. Jestem teraz gościem w jego domu, w którym spotyka się także tutejszy kościół.</verse>
				<verse number="24">Pozdrowienia przesyła wam Erast—skarbnik miejski, oraz Kwartus—wasz przyjaciel.</verse>
				<verse number="25">Bóg może wzmocnić waszą wiarę! Taka jest treść głoszonej przeze mnie dobrej nowiny o Jezusie Chrystusie. Przez wieki była ona okryta tajemnicą,</verse>
				<verse number="26">a teraz, dzięki pismom proroków, została ujawniona na rozkaz odwiecznego Boga. Bóg objawił ją po to, aby także poganie uwierzyli Jezusowi i okazali Mu posłuszeństwo.</verse>
				<verse number="27">Jedynemu Bogu, w którym jest pełnia mądrości, niech będzie wieczna chwała, przez Jezusa Chrystusa—naszego Pana. Amen!</verse>
			</chapter>
		</book>
		<book number="46">
			<chapter number="1">
				<verse number="1">Ja, Paweł, powołany przez Boga na apostoła Chrystusa Jezusa, wraz z Sostenesem, uczniem Pana,</verse>
				<verse number="2">piszę do kościoła Bożego w Koryncie. Zostaliście wybrani przez Chrystusa Jezusa, wezwani przez Niego i—razem ze wszystkimi innymi wyznawcami naszego wspólnego Pana—oddzieleni dla Boga.</verse>
				<verse number="3">Niech Bóg, nasz Ojciec, i Pan, Jezus Chrystus, obdarzają was swoją łaską i pokojem!</verse>
				<verse number="4">Wciąż nieustannie dziękuję Bogu za was i za łaskę, którą okazał wam dzięki Chrystusowi.</verse>
				<verse number="5">On sprawił, że możecie mówić o Nim i rozumieć sprawy duchowe.</verse>
				<verse number="6">On też wzmocnił waszą wiarę w Niego.</verse>
				<verse number="7">Nie brakuje wam również żadnego duchowego daru w tym okresie oczekiwania na Jego powrót.</verse>
				<verse number="8">A On będzie wzmacniał was aż do końca, abyście w dniu Jego powrotu byli bez zarzutu.</verse>
				<verse number="9">Bóg jest wierny i dokona tego—bo to On powołał was do przyjaźni ze swoim Synem, Jezusem Chrystusem, naszym Panem.</verse>
				<verse number="10">Wzywam was, przyjaciele, w imieniu naszego Pana, abyście żyli w zgodzie. Unikajcie podziałów, bądźcie jednomyślni i miejcie wspólny cel.</verse>
				<verse number="11">Piszę o tym, ponieważ od domowników Chloe dowiedziałem się o waszych kłótniach.</verse>
				<verse number="12">Mam na myśli to, że mówicie o sobie: „Ja jestem uczniem Pawła”, „Ja—Apollosa”, „Ja—Piotra”, „A ja należę do samego Chrystusa”.</verse>
				<verse number="13">Czy Chrystusa można podzielić? Czy ja zostałem za was ukrzyżowany? Czy w moim imieniu zostaliście ochrzczeni?</verse>
				<verse number="14">Jestem wdzięczny Bogu za to, że oprócz Kryspusa i Gajusa nikogo z was nie ochrzciłem.</verse>
				<verse number="15">Nikt więc nie może powiedzieć, że ochrzciłem go w swoim imieniu.</verse>
				<verse number="16">Ochrzciłem jeszcze rodzinę Stefanasa, ale więcej nikogo sobie nie przypominam.</verse>
				<verse number="17">Chrystus nie posłał mnie bowiem, abym chrzcił, lecz abym głosił dobrą nowinę—i to nie w wielkich słowach, aby ludzka błyskotliwość nie przyćmiewała mocy krzyża Chrystusa.</verse>
				<verse number="18">Dla tych, którzy idą na potępienie, wiara w śmierć Jezusa na krzyżu jest głupotą. Ale dla nas, przyjmujących zbawienie, krzyż jest przejawem mocy samego Boga.</verse>
				<verse number="19">Czytamy o tym w Piśmie: „Zniszczę mądrość mędrców i odrzucę ludzką błyskotliwość”.</verse>
				<verse number="20">Gdzie są ci wszyscy mędrcy, uczeni i wybitni znawcy spraw tego świata? Czy Bóg nie udowodnił, że cała ta wielka mądrość jest zwykłą głupotą?</verse>
				<verse number="21">Skoro mądry świat nie poznał mądrego Boga, postanowił On, przez głupie opowiadanie dobrej nowiny, zbawić tych, którzy uwierzą.</verse>
				<verse number="22">Żydzi żądają znaku z nieba, Grecy szukają mądrości,</verse>
				<verse number="23">a my opowiadamy o Chrystusie, który został ukrzyżowany. Dla pierwszych jest to skandal, dla drugich—nonsens.</verse>
				<verse number="24">Ale dla nas, powołanych zarówno spośród Żydów, jak i Greków, jest On Mesjaszem—mocą i mądrością samego Boga.</verse>
				<verse number="25">To bowiem, co jest dla Boga głupstwem, góruje nad mądrością człowieka, a to, co jest dla Boga słabością, przewyższa ludzką siłę.</verse>
				<verse number="26">Zauważcie, przyjaciele, że niewielu spośród was uchodzi za mądrych, posiada władzę lub szlachetne pochodzenie.</verse>
				<verse number="27">Bóg świadomie wybrał tych, których świat uważa za głupich, słabych i nieważnych, aby zawstydzić mądrych, silnych i ważnych.</verse>
				<verse number="28">On wybrał tych, którzy w oczach świata są nikim, aby pokazać marność tych, którzy myślą, że są kimś.</verse>
				<verse number="29">W ten sposób pozbawił ludzi powodów do dumy.</verse>
				<verse number="30">To przecież dzięki Bogu żyjecie teraz w Chrystusie Jezusie! I to On jest naszą mądrością, prawością, świętością i zbawieniem—wszystko to mamy od Boga.</verse>
				<verse number="31">Pismo mówi: „Jedynym powodem do dumy jest nasz Pan”.</verse>
			</chapter>
			<chapter number="2">
				<verse number="1">Przyjaciele, ja także, gdy do was przybyłem i opowiadałem wam o Bożej tajemnicy, nie używałem wielkich słów i błyskotliwych myśli.</verse>
				<verse number="2">Postanowiłem bowiem mówić tylko o Jezusie Chrystusie i Jego śmierci na krzyżu.</verse>
				<verse number="3">Stanąłem przed wami jako słaby człowiek—nieśmiały i drżący ze strachu.</verse>
				<verse number="4">Moje nauczanie nie było podobne do przemówień mędrców, ale było za to pełne Ducha i mocy Boga.</verse>
				<verse number="5">Chciałem bowiem, aby wasza wiara opierała się właśnie na Jego mocy, a nie na ludzkiej mądrości.</verse>
				<verse number="6">A jednak to, co głosimy, ludzie dojrzali w wierze przyjmują jako mądrość, choć nie jest to mądrość tego świata ani jego przemijających przywódców.</verse>
				<verse number="7">Mówimy bowiem o tajemnej mądrości samego Boga, która, ze względu na nas, była ukryta przez całe wieki.</verse>
				<verse number="8">Żaden z przywódców tego świata jej nie pojął, bo gdyby było inaczej, nie ukrzyżowaliby Pana chwały.</verse>
				<verse number="9">Pismo mówi: „Dla tych, którzy kochają Boga, przygotował On rzeczy, jakich nikt nigdy nie widział, o jakich nikt nigdy nie słyszał, i jakie nikomu nawet nie przyszły na myśl”.</verse>
				<verse number="10">Bóg objawił to nam przez swojego Ducha! On bowiem przenika wszystko i zna najgłębsze Boże tajemnice.</verse>
				<verse number="11">Kto wie, co kryje się w człowieku, jeśli nie on sam, czyli jego duch? Podobnie nikt, poza Duchem Bożym, nie może wniknąć w Boga.</verse>
				<verse number="12">Nie przyjęliśmy przecież ducha tego świata. Otrzymaliśmy Ducha Boga, abyśmy mogli zrozumieć, czym nas obdarował.</verse>
				<verse number="13">I mówimy o tym nie w błyskotliwych słowach ludzkiej mądrości, ale słowami pochodzącymi od Ducha Świętego—duchowe sprawy wyrażając w duchowy sposób.</verse>
				<verse number="14">Człowiek, kierujący się tylko zmysłami, nie rozumie rzeczy pochodzących od Ducha Bożego. Wydają mu się głupie i nie jest w stanie ich pojąć, bo można je zrozumieć tylko dzięki Duchowi.</verse>
				<verse number="15">Człowiek kierowany przez Ducha Świętego rozumie zaś to wszystko, ale inni go nie rozumieją.</verse>
				<verse number="16">Pismo mówi: „Kto ogarnie myśli Pana? Kto może zostać Jego doradcą?”. My znamy zamiary Chrystusa!</verse>
			</chapter>
			<chapter number="3">
				<verse number="1">Przyjaciele, będąc między wami, nie mogłem mówić do was jak do ludzi duchowo dojrzałych. Traktowałem was jak myślących tylko po ludzku, bo w waszej wierze w Chrystusa byliście na poziomie niemowląt.</verse>
				<verse number="2">Karmiłem was mlekiem, a nie stałym pokarmem, bo jeszcze nie byliście na to gotowi. Z resztą nadal nie jesteście!</verse>
				<verse number="3">Ciągle żyjecie tylko po ludzku! Skoro się kłócicie i zazdrościcie sobie, to czy nie zachowujecie się tylko po ludzku, czyli tak samo, jak ludzie niewierzący?</verse>
				<verse number="4">Czy dowodem na to nie są wasze słowa: „Ja jestem uczniem Pawła”, „A ja—Apollosa”?</verse>
				<verse number="5">Kim jesteśmy ja i Apollos, żeby się o nas kłócić? Tylko sługami Pana, którym powierzył zadanie.</verse>
				<verse number="6">Ja siałem, Apollos podlewał, ale to Bóg dawał duchowy wzrost.</verse>
				<verse number="7">Tak naprawdę to ani siejący, ani podlewający nie jest ważny—tylko Bóg, który powoduje wzrost.</verse>
				<verse number="8">A słudzy Pana—czy sieją, czy podlewają—pracują wspólnie i każdy z nich otrzyma nagrodę za swoją pracę.</verse>
				<verse number="9">Jesteśmy bowiem współpracownikami Boga, a wy—Bożą uprawą i Bożą budowlą.</verse>
				<verse number="10">Dzięki łasce Boga, jako doświadczony budowniczy, położyłem fundament, na którym kolejny fachowiec wznosi budowlę. Każdy jednak niech buduje uważnie,</verse>
				<verse number="11">bo nie można już położyć innego fundamentu. Jedynym fundamentem jest Jezus Chrystus!</verse>
				<verse number="12">Można budować na Nim używając różnych materiałów: złota, srebra i szlachetnych kamieni lub drewna, słomy i siana.</verse>
				<verse number="13">W dniu sądu okaże się z czego kto budował, bo dzieło każdego z nas przejdzie próbę ognia.</verse>
				<verse number="14">Czyja budowla przetrwa, ten otrzyma nagrodę.</verse>
				<verse number="15">Czyja spłonie, ten poniesie stratę. Sam wprawdzie ocaleje, ale przejdzie trudną dla niego próbę ognia.</verse>
				<verse number="16">Czy nie wiecie, że wszyscy razem stanowicie świątynię Boga i że mieszka w was Jego Duch?</verse>
				<verse number="17">Bóg zniszczy każdego, kto bezcześci i niszczy Jego świątynię. Jest bowiem święta—a to wy nią jesteście.</verse>
				<verse number="18">Przestańcie się więc łudzić. Jeśli ktoś jest dumny ze swojej mądrości, niech lepiej stanie się głupcem, aby zdobyć prawdziwą mądrość.</verse>
				<verse number="19">Mądrość tego świata jest bowiem dla Boga głupstwem—napisano bowiem: „Bóg złapał mądrych w pułapkę ich własnej mądrości”</verse>
				<verse number="20">oraz: „Pan dobrze zna myśli mądrych i wie, że są jałowe”.</verse>
				<verse number="21">Nie szczyćcie się więc uznaniem innych ludzi. Wszystko bowiem należy do was:</verse>
				<verse number="22">Paweł, Apollos, Piotr i cały świat, a nawet życie i śmierć, przeszłość i przyszłość. Wszystko jest wasze,</verse>
				<verse number="23">wy zaś należycie do Chrystusa, a Chrystus—do Boga.</verse>
			</chapter>
			<chapter number="4">
				<verse number="1">Traktujcie nas więc jako tych, którzy służą Chrystusowi i wyjaśniają innym Boże tajemnice.</verse>
				<verse number="2">Naszym najważniejszym obowiązkiem jest lojalność wobec Tego, któremu służymy.</verse>
				<verse number="3">Dlatego nie martwię się tym, jak mnie ocenicie lub co myślą o mnie inni ludzie. Zresztą nawet ja sam nie oceniam mojej służby.</verse>
				<verse number="4">Wprawdzie niczego nie mogę sobie zarzucić, ale to nie wystarcza. Ocenić musi mnie sam Pan.</verse>
				<verse number="5">Nie osądzajcie więc nikogo przedwcześnie—zanim On nie powróci i nie rozświetli tego, co ukryte w ciemnościach, i nie ujawni prawdziwych ludzkich zamiarów. Wtedy każdy z nas otrzyma od Boga należną pochwałę.</verse>
				<verse number="6">Na przykładzie własnym i Apollosa pokazałem wam, że nie wolno wykraczać ponad to, co mówi Pismo, i wywyższać jednych nauczycieli, poniżając drugich.</verse>
				<verse number="7">Jaki masz powód do dumy? Czy masz coś, czego nie otrzymałeś w darze? A skoro wszystko, co masz, jest darem, dlaczego szczycisz się tym tak, jakbyś sam to zdobył?</verse>
				<verse number="8">Wszystko już macie? Jesteście bogaci? Nie czekając na nas, zaczynacie już królować? Chciałbym, abyście rzeczywiście królowali—a my z wami.</verse>
				<verse number="9">Jestem przekonany, że nas, apostołów, Bóg umieścił na samym końcu. Jesteśmy jak skazańcy czekający na egzekucje, wystawieni na widok publiczny przed całym światem—przed ludźmi i aniołami.</verse>
				<verse number="10">My z powodu Chrystusa jesteśmy uważani za głupców—wy staliście się dzięki Niemu mądrzy; my słabniemy—wy nabieracie sił; my jesteśmy pogardzani—wy otaczani szacunkiem.</verse>
				<verse number="11">Stale jesteśmy głodni i spragnieni, pozbawieni ubrań, poniżani i bezdomni.</verse>
				<verse number="12">Ciężko pracujemy, aby zarobić na życie. Gdy ludzie nas znieważają—my życzymy im szczęścia, gdy nas prześladują—znosimy to,</verse>
				<verse number="13">gdy nas zniesławiają—modlimy się za nich. Wciąż jesteśmy jak śmieci i odpadki tego świata.</verse>
				<verse number="14">Nie piszę o tym wszystkim, aby was zawstydzić, ale żeby was pouczyć jako ukochane dzieci.</verse>
				<verse number="15">Bo chociaż możecie mieć tysiące nauczycieli, to duchowych ojców macie niewielu. Przecież to ja „zrodziłem” was dla Chrystusa, głosząc wam dobrą nowinę.</verse>
				<verse number="16">Gorąco więc proszę was: Naśladujcie nas!</verse>
				<verse number="17">Dlatego właśnie posyłam Tymoteusza, żeby wam w tym pomógł. On jest wiernym sługą Pana i kocham go jak własnego syna. On przypomni wam to, czego nauczam we wszystkich kościołach, które odwiedzam.</verse>
				<verse number="18">Ponieważ nie odwiedzałem was, niektórzy zaczęli popadać w pychę.</verse>
				<verse number="19">Jeśli jednak Pan pozwoli, już niebawem do was przyjadę, a wtedy będę mógł stwierdzić czy ci, którzy tak się przechwalają, potrafią tylko dużo mówić, czy też naprawdę mają moc od Boga.</verse>
				<verse number="20">Królestwo Boże nie opiera się bowiem na słowach, ale na mocy.</verse>
				<verse number="21">Sami wybierzcie: Czy mam do was przyjść ze słowami nagany, czy też z miłością i łagodnością?</verse>
			</chapter>
			<chapter number="5">
				<verse number="1">Wszędzie już słychać o tolerowanym przez was przypadku rozwiązłości seksualnej, mianowicie o mężczyźnie żyjącym ze swoją macochą. Jest to rzecz, jakiej nie dopuszczają się nawet poganie.</verse>
				<verse number="2">Wy zaś, dumni ze swojej tolerancji, nie martwicie się z tego powodu i nie usuwacie tego człowieka z waszego grona.</verse>
				<verse number="3">Ja—chociaż nieobecny fizycznie, ale sercem będący przy was—w imieniu samego Jezusa, naszego Pana, już oceniłem postępowanie tego człowieka.</verse>
				<verse number="4">Wy również zbierzcie się i, mając moje poparcie, na mocy autorytetu naszego Pana</verse>
				<verse number="5">usuńcie go z kościoła, oddając go w ręce szatana. Jego ciału będzie grozić zagłada, ale jego duch zostanie uratowany w dniu powrotu naszego Pana.</verse>
				<verse number="6">Jak możecie się szczycić czymś takim?! Czy nie rozumiecie, że odrobina kwasu przenika całe ciasto?</verse>
				<verse number="7">Usuńcie spośród siebie stary kwas, czyli zło, abyście byli czyści jak świeże ciasto. Zostaliście przecież oczyszczeni przez samego Chrystusa, który stał się naszą ofiarą paschalną!</verse>
				<verse number="8">Świętujmy więc naszą Paschę nie w starym kwasie złości i obłudy, ale w czystości i prawdzie.</verse>
				<verse number="9">Wcześniej napisałem wam, abyście unikali towarzystwa ludzi, którzy prowadzą rozwiązłe życie.</verse>
				<verse number="10">Nie miałem wtedy na myśli wszystkich rozwiązłych ludzi tego świata—wszystkich złodziei, wszystkich, którzy są zachłanni, lub wszystkich, którzy oddają cześć podobiznom bożków. Jeśliby tak było, musielibyście chyba zniknąć z tego świata.</verse>
				<verse number="11">Pisząc o tym, miałem na myśli ludzi, którzy uważają się za wierzących, a prowadzą rozwiązłe życie, są zachłanni, oszukują innych, oddają cześć podobiznom bożków, są pijakami lub obrażają Boga. Unikajcie towarzystwa takich ludzi i nie siadajcie nawet z nimi do stołu!</verse>
				<verse number="12">Dlaczego mielibyśmy zajmować się osądzaniem tych, którzy są poza kościołem? Waszym zadaniem jest rozsądzać sprawy wewnątrz kościoła.</verse>
				<verse number="13">Tych, którzy są poza kościołem, osądzi Bóg. Wy zaś usuńcie złego spośród siebie!</verse>
			</chapter>
			<chapter number="6">
				<verse number="1">Czemu dopuszczacie do tego, że ktoś, oskarżając innego wierzącego, idzie do pogańskiego sądu, zamiast przyjść po pomoc do świętych?</verse>
				<verse number="2">Czy nie wiecie, że my, święci, będziemy w przyszłości sądzić ten świat? Skoro więc będziecie sędziami świata, to czy nie możecie rozstrzygać także drobniejszych spraw?</verse>
				<verse number="3">Przecież będziemy osądzać nawet aniołów w niebie, a co dopiero zwykłe sprawy!</verse>
				<verse number="4">Po co więc chodzicie z takimi problemami do sędziów, którzy przecież nie są wierzący?</verse>
				<verse number="5">Jak widzicie, próbuję was zawstydzić. Czy wśród was nie ma nikogo na tyle mądrego, żeby mógł rozstrzygnąć spór?</verse>
				<verse number="6">Czy musicie oskarżać się przed niewierzącymi?</verse>
				<verse number="7">Już samo procesowanie się między wierzącymi jest godne potępienia. Dlaczego nie chcecie raczej doznać niesprawiedliwości i krzywdy?</verse>
				<verse number="8">Tymczasem to wy krzywdzicie i wyrządzacie szkodę innym wierzącym!</verse>
				<verse number="11">A wy tacy właśnie byliście! Wasze grzechy zostały jednak zmyte i zostaliście przeznaczeni dla Boga oraz uniewinnieni dzięki naszemu Panu, Jezusowi Chrystusowi, i Duchowi naszego Boga.</verse>
				<verse number="12">Wszystko mi wolno, ale nie wszystko przynosi pożytek. Wszystko mi wolno, ale ja niczemu nie dam się zniewolić.</verse>
				<verse number="13">Istnieje jedzenie i jest żołądek, do którego ono trafia. Ale i jedno, i drugie nie będzie trwać wiecznie. Pamiętajcie, że ciała nie otrzymaliśmy po to, aby prowadzić rozwiązłe życie. Nasze ciało należy do Pana, a On troszczy się o nie.</verse>
				<verse number="14">Bóg swoją mocą wskrzesi nasze martwe ciała do życia, podobnie jak wskrzesił naszego Pana.</verse>
				<verse number="15">Nie zapominajcie, że wasze ciała są częściami ciała Chrystusa. Czy można je więc oderwać od ciała Chrystusa i połączyć z prostytutką? Przenigdy!</verse>
				<verse number="16">Pamiętajcie! Ten, kto łączy się z prostytutką staje się z nią jednym ciałem! Przecież Pismo mówi wyraźnie: „Ci dwoje staną się jednym ciałem”.</verse>
				<verse number="17">Kto zaś łączy się z Panem, trwa w duchowej jedności z Nim.</verse>
				<verse number="18">Unikajcie rozwiązłości seksualnej jak ognia! Każdy popełniony grzech ostatecznie zostaje poza naszym ciałem. Natomiast grzech seksualny godzi w nasze ciało.</verse>
				<verse number="19">Czy nie rozumiecie, że wasze ciało jest świątynią, w której mieszka Duch Święty, dany wam przez Boga, i że nie należycie już do siebie samych?</verse>
				<verse number="20">Zostaliście wykupieni za wysoką cenę! Niech więc wasze ciała przynoszą chwałę Bogu!</verse>
			</chapter>
			<chapter number="7">
				<verse number="1">Teraz chciałbym odpowiedzieć na pytania z waszego listu. Uważam, że najlepiej jest się nie żenić.</verse>
				<verse number="2">Ale ze względu na niebezpieczeństwo rozwiązłości seksualnej niech każdy mężczyzna ma żonę, a kobieta—męża.</verse>
				<verse number="3">Mąż ma dbać o seksualną stronę życia żony, a żona—męża.</verse>
				<verse number="4">Żona przekazuje władzę nad swoim ciałem mężowi, a mąż—żonie.</verse>
				<verse number="5">Nie zaprzestawajcie współżycia ze sobą, chyba że za wspólną zgodą na krótki czas, aby skupić się na modlitwie. Potem jednak powróćcie do siebie, aby szatan nie kusił was, wykorzystując to, że nie potraficie zapanować nad waszymi pragnieniami.</verse>
				<verse number="6">Jest to tylko moje zalecenie, nie absolutny nakaz.</verse>
				<verse number="7">Chciałbym bowiem, żeby wszyscy, tak jak ja, mogli obejść się bez małżeństwa. Ale każdy z nas ma inny dar od Boga: jeden taki jak ja, drugi—inny.</verse>
				<verse number="8">Tym, którzy jeszcze nie zawarli małżeństwa, i tym, którzy owdowieli, radzę, aby pozostali w stanie wolnym, tak jak ja.</verse>
				<verse number="9">Jeśli jednak trudno im wytrzymać, niech wstąpią w związek małżeński. Lepiej jest tak postąpić, niż płonąć wskutek niezaspokojonych pragnień.</verse>
				<verse number="10">Małżonkom nakazuję—już nie ja, ale sam Pan: Żona niech nie odchodzi od męża.</verse>
				<verse number="11">Jeśli jednak odejdzie, niech pozostanie samotna albo niech się pogodzi z mężem. Także mąż niech nie porzuca swojej żony.</verse>
				<verse number="12">Pozostałym małżonkom mówię teraz od siebie, nie z nakazu Pana: Jeśli wierzący mężczyzna ma niewierzącą żonę, a ona chce z nim żyć, niech jej nie opuszcza.</verse>
				<verse number="13">I jeśli wierząca żona ma niewierzącego męża, a ten chce z nią zostać, też niech go nie opuszcza.</verse>
				<verse number="14">Wierząca żona przybliża bowiem do Boga niewierzącego męża, a wierzący mąż przybliża do Boga niewierzącą żonę. W przeciwnym razie dzieci należałoby uznać za nieprawe, a tak—są święte.</verse>
				<verse number="15">Jeśli jednak niewierząca strona chce odejść, niech to zrobi. Strona wierząca nie musi pozostawać w tym małżeństwie—Bóg powołał was bowiem do życia w pokoju.</verse>
				<verse number="16">Przecież nie masz pewności, żono, że doprowadzisz niewierzącego męża do zbawienia. Ani ty, mężu, nie jesteś pewien, że twoja żona przyjmie zbawienie.</verse>
				<verse number="17">Poza tym, niech każdy pozostanie w takim stanie, w jakim Pan go do siebie powołał. Takie zalecenie zostawiam we wszystkich kościołach.</verse>
				<verse number="18">Jeśli ktoś uwierzył Panu, będąc obrzezanym, niech takim pozostanie. Jeśli jednak był nieobrzezany, niech nie dokonuje obrzezania.</verse>
				<verse number="19">Ani obrzezanie, ani jego brak nie mają bowiem znaczenia. Ważne jest tylko to, aby podobać się Bogu i przestrzegać Jego przykazań.</verse>
				<verse number="20">Niech więc każdy pozostanie w takim stanie, w jakim Bóg go do siebie powołał.</verse>
				<verse number="21">Uwierzyłeś jako niewolnik? Nie martw się tym. Jeśli jednak możesz odzyskać wolność, skorzystaj z tego.</verse>
				<verse number="22">Wierzący niewolnik jest wolny dla Pana, a wolny wierzący staje się niewolnikiem Pana.</verse>
				<verse number="23">Zostaliście wykupieni za wysoką cenę. Nie stawajcie się więc niewolnikami ludzi!</verse>
				<verse number="24">A zatem, przyjaciele, niezależnie od stanu, w jakim kto uwierzył, niech każdy z was żyje dla Boga.</verse>
				<verse number="25">W sprawie niezamężnych dziewcząt nie mam nakazu od Pana. Chciałbym wam jednak coś poradzić jako ten, który doświadczył Jego miłości i jest godny zaufania.</verse>
				<verse number="26">Sądzę, że w obecnej, trudnej sytuacji dobrze jest stosować taką zasadę:</verse>
				<verse number="27">Jeśli jesteś żonaty, nie dąż do separacji. Jeśli nie jesteś żonaty, nie żeń się.</verse>
				<verse number="28">Jeśli się jednak ożenisz, nie grzeszysz. Również dziewczyna, która wyjdzie za mąż, nie popełnia grzechu. Jednak małżonkowie narażają się na trudności życiowe, których chciałbym wam oszczędzić.</verse>
				<verse number="29">Przyjaciele, zostało niewiele czasu. Dlatego nawet żonaci powinni być do dyspozycji Pana.</verse>
				<verse number="30">Nie pozwólcie, aby smutek, radość, praca zawodowa</verse>
				<verse number="31">lub przyjemności tego świata odciągały was od pracy dla Niego. Ten świat wkrótce przeminie,</verse>
				<verse number="32">a ja chciałbym oszczędzić wam kłopotów. Nieżonaty mężczyzna skupia się na sprawach Pana i chce się Mu podobać.</verse>
				<verse number="33">Żonaty troszczy się również o sprawy tego świata, o to, jak podobać się żonie.</verse>
				<verse number="34">Doznaje przez to rozterek. Podobnie kobieta niezamężna zajmuje się służbą dla Pana i zabiega o świętość ciała i ducha. Mężatka zaś troszczy się o sprawy przyziemne i o to, aby podobać się mężowi.</verse>
				<verse number="35">Mówię to tylko dla waszego dobra, nie po to, aby narzucić wam jakiś ciężar. Pragnę bowiem, abyście godnie i wytrwale służyli Panu.</verse>
				<verse number="36">Jeśli więc ktoś czuje, że powinien się ożenić z narzeczoną, bo nie jest w stanie opanować swoich pragnień, niech to zrobi. Małżeństwo nie jest grzechem.</verse>
				<verse number="37">Ale jeśli ktoś postanowi w sercu—bez przymusu, dobrowolnie i panując nad sobą—że chce pozostać wolnym, też dobrze zrobi.</verse>
				<verse number="38">Zatem dobrze robi ten, kto się żeni. Lecz kto w obecnej sytuacji nie zawiera związku małżeńskiego, dokonuje lepszego wyboru.</verse>
				<verse number="39">Żona związana jest z mężem aż do jego śmierci. Gdy jednak on umrze, może ponownie wyjść za mąż za kogo chce, pod warunkiem, że mężczyzna ten również wierzy Panu.</verse>
				<verse number="40">Moim zdaniem będzie jednak szczęśliwsza, jeżeli nie wyjdzie za mąż, a w moich radach również poddaję się kierownictwu Ducha Świętego.</verse>
			</chapter>
			<chapter number="8">
				<verse number="1">Teraz chciałbym poruszyć problem mięsa ze zwierząt, które były ofiarowane pogańskim bożkom. Wszyscy mamy wiedzę na ten temat. Wiedza sprawia jednak, że człowiek popada w pychę. Tym zaś, co wzmacnia wiarę innych, jest miłość.</verse>
				<verse number="2">Jeśli ktoś uważa, że wszystko już wie, może być pewien, że tak nie jest.</verse>
				<verse number="3">Ten zaś, kto kocha Boga, znajduje u Niego uznanie.</verse>
				<verse number="4">Wracając do tematu: Wiemy, że pogańskie bóstwa są niczym i że istnieje tylko jeden prawdziwy Bóg.</verse>
				<verse number="5">Niektórzy uważają za bogów różne rzeczy na niebie i na ziemi—takich bóstw i panów jest wiele.</verse>
				<verse number="6">Dla nas istnieje jednak tylko jeden Bóg—Ojciec, od którego wszystko pochodzi i do którego należymy. Mamy też tylko jednego Pana, dzięki któremu wszystko zaistniało i który dał nam życie.</verse>
				<verse number="7">Niestety nie wszyscy wierzący o tym wiedzą. Niektórzy spożywają mięso ofiarowane bożkom w przekonaniu, że czyniąc tak, oddają im cześć. W ten sposób postępują wbrew sumieniu.</verse>
				<verse number="8">Tymczasem spożywanie mięsa nie ma żadnego wpływu na nasze duchowe życie. Nic nie tracimy nie jedząc go; nic też nie zyskujemy spożywając je.</verse>
				<verse number="9">Uważajcie jednak, aby wasza wolność nie przyniosła szkody innemu wierzącemu, który jest słabszy w wierze.</verse>
				<verse number="10">Załóżmy bowiem, że zauważy on ciebie, „mającego wiedzę”, jak spożywasz w świątyni pokarm ofiarowany bożkom. Czy jego słabe sumienie zostanie wzmocnione, gdy weźmie z ciebie przykład i, wbrew własnemu sumieniu, też będzie jadł?</verse>
				<verse number="11">Wręcz przeciwnie, twoja wiedza wyrządzi mu szkodę, a przecież za niego także umarł Chrystus.</verse>
				<verse number="12">Gdy więc grzeszycie przeciw innym wierzącym, narażając na szkodę ich słabe sumienie, w rzeczywistości grzeszycie przeciw samemu Chrystusowi.</verse>
				<verse number="13">Jeżeli więc przez spożywanie pokarmu miałbym skrzywdzić innego wierzącego, to nigdy nie będę jadł mięsa ofiarowanego bożkom, aby w ten sposób nie doprowadzić nikogo do upadku.</verse>
			</chapter>
			<chapter number="9">
				<verse number="1">Czy nie jestem zupełnie wolny? Czy nie jestem apostołem? Czy nie widziałem na własne oczy Jezusa, naszego Pana? Czy to nie dzięki mojej służbie należycie do Niego?</verse>
				<verse number="2">Nawet jeśli inni nie uważają mnie za apostoła, to wy jesteście żywym dowodem tego, że jako apostoł służę Panu.</verse>
				<verse number="3">Moja linia obrony wobec oskarżających mnie będzie taka:</verse>
				<verse number="4">Czy nie wolno nam korzystać z waszej gościnności?</verse>
				<verse number="5">Czy nie wolno nam poślubić wierzącej kobiety i zabrać jej ze sobą w podróż? Tak przecież czynią inni apostołowie oraz bracia naszego Pana. Podobnie postąpił również Piotr.</verse>
				<verse number="6">Czy tylko ja i Barnaba musimy zarabiać na własne utrzymanie?</verse>
				<verse number="7">Czy żołnierz, pełniący służbę, utrzymuje się za własne pieniądze? Czy rolnik nie korzysta z owoców swojej pracy? Czy pasterz doglądający owiec nie może napić się ich mleka?</verse>
				<verse number="8">Nie jest to mój wymysł, ale nakaz Prawa Mojżesza.</verse>
				<verse number="9">Czytamy w nim: „Nie będziesz zawiązywał pyska wołowi, który młóci zboże”. Czy Bóg miał na myśli tylko woła?</verse>
				<verse number="10">To, że ci, którzy orzą i młócą, mogą spodziewać się udziału w zbiorach, zostało zapisane również ze względu na nas.</verse>
				<verse number="11">Skoro zasialiśmy w waszych sercach dobra duchowe, to co w tym dziwnego, że będziemy korzystać z waszych dóbr materialnych?</verse>
				<verse number="12">Skoro inni z nich korzystają, to dlaczego my byśmy nie mogli? My jednak nie skorzystaliśmy z tego prawa, ale sami pracujemy na własne utrzymanie, aby nie stwarzać przeszkód dobrej nowinie o Chrystusie.</verse>
				<verse number="13">Czy nie wiecie, że pracownicy świątyni korzystają z przynoszonej tam żywności? Podobnie jest z tymi, którzy pracują przy ołtarzu Bożym—korzystają z tego, co ludzie przynoszą w ofierze.</verse>
				<verse number="14">Pan ustalił również, żeby ci, którzy głoszą dobrą nowinę, byli utrzymywani przez innych wierzących.</verse>
				<verse number="15">Ale ja nie korzystałem z tego prawa! Nie piszę tego teraz, ponieważ czegoś od was chcę. Wolałbym umrzeć z głodu niż pozbawić się satysfakcji z tego, że pełnię służbę bez zapłaty.</verse>
				<verse number="16">To, że opowiadam ludziom dobrą nowinę, nie jest żadną moją zasługą. To po prostu mój obowiązek! Marny byłby bowiem mój los, gdybym tego nie robił.</verse>
				<verse number="17">Jeśli opowiadałbym ją z własnej dobrej woli, zasługiwałbym na zapłatę. Ale ja otrzymałem to zadanie od Pana.</verse>
				<verse number="18">Jaką więc mam zapłatę? Moją nagrodą jest właśnie to, że głoszę dobrą nowinę bez zapłaty i nie korzystam z należnego mi prawa.</verse>
				<verse number="19">Jestem wolny, ale stałem się sługą wszystkich, aby w ten sposób pozyskać dla Chrystusa jak najwięcej osób.</verse>
				<verse number="20">Gdy jestem wśród Żydów, postępuję jak Żyd, aby pozyskać Żydów. Gdy jestem wśród przestrzegających Prawa Mojżesza, również przestrzegam go, choć mu nie podlegam. Chcę jednak w ten sposób pozyskać ich.</verse>
				<verse number="21">Gdy jestem wśród pogan, którzy nie przestrzegają tego Prawa, również żyję bez niego, chcąc pozyskać pogan. Postępując tak, oczywiście nie odrzucam Bożego prawa, bo podlegam prawu Chrystusa.</verse>
				<verse number="22">Gdy jestem wśród ludzi, których wiara jest jeszcze słaba, również okazuję moją słabość, chcę bowiem pozyskać także ich. Szukam ze wszystkimi wspólnego języka, aby choć niektórych doprowadzić do zbawienia.</verse>
				<verse number="23">Wszystko to robię ze względu na dobrą nowinę, aby mieć udział w jej głoszeniu.</verse>
				<verse number="24">Na stadionie biegnie wielu zawodników, ale wygrywa tylko pierwszy. Wy również biegnijcie tak, aby wygrać!</verse>
				<verse number="25">Każdy zawodnik, pragnąc zwycięstwa, odmawia sobie wielu rzeczy. Czyni to, ponieważ chce zdobyć nagrodę. Jego nagroda jest jednak przemijająca, nasza zaś—wieczna!</verse>
				<verse number="26">Dlatego ja nie biegnę na oślep i nie zadaję ciosów w powietrze.</verse>
				<verse number="27">Panuję nad własnym ciałem i podporządkowuję je sobie, abym głosząc dobrą nowinę innym, sam nie został zdyskwalifikowany.</verse>
			</chapter>
			<chapter number="10">
				<verse number="1">Przyjaciele, przypomnijcie sobie pewne fakty: Kiedyś na pustyni nasi przodkowie byli prowadzeni przez obłok i wszyscy przeszli przez Morze Czerwone.</verse>
				<verse number="2">Wszyscy, wraz z Mojżeszem, zostali zanurzeni w obłoku i w morzu.</verse>
				<verse number="3">Wszyscy spożywali ten sam duchowy pokarm</verse>
				<verse number="4">i pili ten sam duchowy napój. Czerpali bowiem wodę z towarzyszącej im duchowej skały, którą był sam Chrystus.</verse>
				<verse number="5">Mimo to większość z nich nie znalazła uznania w oczach Boga i zginęła na pustyni.</verse>
				<verse number="6">Powinno to być dla nas przestrogą, abyśmy, tak jak oni, nie dążyli do zła.</verse>
				<verse number="7">Nie oddawajcie czci bożkom—jak tamci. Pismo przecież mówi, że oddając cześć złotemu cielcowi „zasiedli do jedzenia i picia, a potem wstali, aby tańczyć”.</verse>
				<verse number="8">Nie ulegajmy rozwiązłości seksualnej—jak tamci, gdy jednego dnia zginęło dwadzieścia trzy tysiące osób.</verse>
				<verse number="9">Nie róbmy testów na wiarygodność Chrystusa—jak oni robili i poginęli z powodu jadowitych węży.</verse>
				<verse number="10">I nie narzekajcie na Boga—jak oni narzekali i zginęli, porażeni przez anioła śmierci.</verse>
				<verse number="11">Wszystko, co ich spotkało, stanowi ostrzeżenie i zostało zapisane dla nas, żyjących u progu końca czasów. Jest to przestroga dla nas.</verse>
				<verse number="12">Dlatego ten, kto sądzi, że stoi, niech uważa, żeby nie upadł.</verse>
				<verse number="13">Pokusy, których doświadczacie, są normalną i ludzką rzeczą. Ale Bóg jest wierny i nie pozwoli, abyście byli kuszeni ponad wasze siły. Dopuszczając pokusę, pokaże wam również drogę wyjścia, abyście mogli wyjść z niej cało.</verse>
				<verse number="14">Kochani, unikajcie wszystkiego, co ma jakikolwiek związek z kultem bożków.</verse>
				<verse number="15">Wiem, że jesteście mądrzy, więc sami oceńcie moje słowa:</verse>
				<verse number="16">Czy kielich z winem, za który dziękujemy podczas Wieczerzy Pańskiej, nie wyraża naszego udziału we krwi Chrystusa? A wspólnie łamany chleb? Czy nie wyraża naszej jedności jako Jego ciała?</verse>
				<verse number="17">Wszyscy dzielimy się przecież jednym chlebem, bo choć jest nas wielu, stanowimy jedno ciało.</verse>
				<verse number="18">Zwróćcie uwagę na przykład Izraela: Ci, którzy spożywają pokarm ofiarowany na ołtarzu świątyni, jednoczą się w ten sposób ze świątynią Boga.</verse>
				<verse number="19">Czy chcę przez to powiedzieć, że pogańskie bóstwa lub ofiary składane im mają jakieś znaczenie? Absolutnie nie!</verse>
				<verse number="20">Chcę tylko pokazać wam, że ofiary te w rzeczywistości składane są demonom, a nie Bogu. Ja zaś nie chciałbym, abyście mieli z nimi cokolwiek wspólnego.</verse>
				<verse number="21">Nie możecie jednocześnie pić z kielicha Pana i z kielicha demonów! Nie możecie również zasiadać za stołem Pana i za stołem demonów!</verse>
				<verse number="22">Czy mamy pobudzać Pana do zazdrości o nas? Czy jesteśmy od Niego mocniejsi?</verse>
				<verse number="23">Wszystko jest dozwolone, ale nie wszystko przynosi korzyść. Wszystko nam wolno, ale nie wszystko wzmacnia naszą wiarę.</verse>
				<verse number="24">Nie bądźcie egoistami—dbajcie o dobro innych!</verse>
				<verse number="25">Kupujcie takie mięso, jakie jest w sprzedaży. Dla spokoju sumienia nie pytajcie, czy było ono ofiarowane bożkom.</verse>
				<verse number="26">„Do Pana należy bowiem ziemia i wszystko, co na niej żyje”.</verse>
				<verse number="27">Jeśli zostaniecie zaproszeni przez kogoś, kto nie wierzy Jezusowi, i chcecie skorzystać z jego gościny, jedzcie wszystko, czym was poczęstuje, dla spokoju sumienia nie pytając o pochodzenie pokarmu.</verse>
				<verse number="28">Ale gdyby ktoś was ostrzegł, mówiąc: „Te pokarmy były przecież ofiarowane bożkom!”, nie jedzcie—ze względu na tego człowieka i sumienie.</verse>
				<verse number="29">Mówię oczywiście o jego sumieniu, nie waszym. Dlaczego bowiem czyjeś sumienie miałoby ograniczać moją wolność?</verse>
				<verse number="30">Jeśli dzięki łasce Boga mogę coś zjeść i dziękuję Mu za ten pokarm, to dlaczego ktoś miałby mnie potępiać?</verse>
				<verse number="31">Tak więc, jeśli jecie, pijecie lub czynicie cokolwiek innego, zawsze róbcie to tak, aby oddawać chwałę Bogu.</verse>
				<verse number="32">Nie doprowadzajcie do upadku ani Żydów, ani pogan, ani kogokolwiek, kto należy do kościoła Boga.</verse>
				<verse number="33">Postępujcie tak, jak ja, który zabiegam o dobro innych ludzi i nie szukam własnej korzyści. Staram się bowiem, aby inni mogli dostąpić zbawienia.</verse>
			</chapter>
			<chapter number="11">
				<verse number="1">Naśladujcie więc mnie, tak jak ja naśladuję Chrystusa.</verse>
				<verse number="2">Tak się cieszę, przyjaciele, że pamiętacie wszystko, czego was nauczyłem, i przestrzegacie tego.</verse>
				<verse number="3">Wiedzcie jednak, że głową męża jest Chrystus, głową żony—mąż, a głową Chrystusa—Bóg.</verse>
				<verse number="4">Dlatego jeśli mężczyzna modli się albo prorokuje z nakrytą głową, przynosi wstyd swojej głowie.</verse>
				<verse number="5">Jeśli zaś kobieta publicznie modli się albo prorokuje z odkrytą głową, również przynosi wstyd swojej głowie, wygląda bowiem tak, jakby nie miała włosów.</verse>
				<verse number="6">Jeśli nie chce nakrywać głowy, niech zetnie włosy. A skoro wstydzi się to zrobić, niech postępuje zgodnie ze zwyczajem i nakrywa głowę.</verse>
				<verse number="7">Mąż natomiast nie powinien nakrywać głowy. Jest bowiem obrazem Boga, przynoszącym Mu chwałę, żona zaś jest obrazem męża.</verse>
				<verse number="8">To nie mężczyzna powstał z kobiety, ale ona z niego.</verse>
				<verse number="9">I nie mąż został stworzony dla żony, ale żona dla męża.</verse>
				<verse number="10">Dlatego żona powinna nosić nakrycie głowy—ze względu na aniołów.</verse>
				<verse number="11">Przed Panem jednak ani żona, ani mąż nie są niezależni od siebie,</verse>
				<verse number="12">bo chociaż pierwsza kobieta pochodzi od mężczyzny, to jednak każdy mężczyzna rodzi się z kobiety—a wszyscy pochodzą od Boga.</verse>
				<verse number="13">Sami zresztą oceńcie: Czy wypada kobiecie publicznie modlić się do Boga z odkrytą głową?</verse>
				<verse number="14">Długie włosy u mężczyzny są czymś sprzecznym z naturą i przynoszą mu wstyd.</verse>
				<verse number="15">Kobiecie zaś—wręcz przeciwnie, dodają urody, bo zostały jej dane jako nakrycie głowy.</verse>
				<verse number="16">Takie zasady panują we wszystkich kościołach, nie ma więc sensu sprzeczać się o te rzeczy.</verse>
				<verse number="17">Przekazując te zalecenia, chciałbym poruszyć jeszcze jedną sprawę. Nie mogę was pochwalić za to, że wasze wspólne spotkania zamiast przynosić pożytek, wyrządzają szkodę.</verse>
				<verse number="18">Usłyszałem bowiem—i po części temu wierzę—że gdy zbieracie się jako kościół, dochodzi wśród was do podziałów.</verse>
				<verse number="19">Zresztą musi dojść do podziałów, bo stanowią one próbę wiary.</verse>
				<verse number="20">Wasze spotkania nie mają nic wspólnego z prawdziwą Wieczerzą Pańską.</verse>
				<verse number="21">Każdy spożywa bowiem własny posiłek. Niektórzy są jednak głodni, a inni—pijani.</verse>
				<verse number="22">Czy nie możecie się najeść i napić w domu? Czemu lekceważycie kościół Boga i upokarzacie biednych, których nie stać na to, aby przynieść coś do jedzenia? Co ja mam z wami zrobić? Pochwalić? Za to na pewno was nie pochwalę!</verse>
				<verse number="23">To, co przekazałem wam na temat Wieczerzy, otrzymałem od samego Pana. On, tej nocy, której został zdradzony, wziął chleb,</verse>
				<verse number="24">podziękował za niego Bogu, połamał na kawałki i powiedział do uczniów: „Jedzcie! To jest moje ciało, które oddaję za was. Czyńcie to pamiętając o Mnie”.</verse>
				<verse number="25">Po posiłku podał im kielich z winem i rzekł: „Ten kielich jest nowym przymierzem, które przypieczętuję przelewając własną krew. Pijcie z niego pamiętając o Mnie”.</verse>
				<verse number="26">Zawsze więc, gdy spożywacie ten chleb i pijecie z tego kielicha, ogłaszacie śmierć Pana! Tak będzie aż do czasu Jego powrotu.</verse>
				<verse number="27">Jeśli więc ktoś niegodnie spożywa chleb i niegodnie pije z kielicha Pana, grzeszy przeciwko Jego ciału i krwi.</verse>
				<verse number="28">Dlatego każdy, kto sięga po ten chleb i kielich, niech osądzi swoje serce.</verse>
				<verse number="29">Ten bowiem, kto uczestnicząc w Wieczerzy lekceważy ciało Chrystusa, ściąga na siebie Boży sąd.</verse>
				<verse number="30">Z tego właśnie powodu jest wśród was wielu słabych i chorych, a niektórzy nawet umarli.</verse>
				<verse number="31">Jeśli jednak będziecie osądzać swoje serca, ominie was ta kara.</verse>
				<verse number="32">A gdy Pan nas osądza i karze, czyni to po to, abyśmy nie zostali potępieni wraz z całym światem.</verse>
				<verse number="33">Zatem, moi przyjaciele, przychodząc na Wieczerzę Pańską, czekajcie na siebie nawzajem.</verse>
				<verse number="34">Jeśli ktoś jest bardzo głodny, niech się naje w domu. Nie pozwólcie, aby z powodu waszych spotkań dotknęła was Boża kara. O pozostałych sprawach powiem wam, gdy do was przybędę.</verse>
			</chapter>
			<chapter number="12">
				<verse number="1">Przyjaciele, zależy mi na tym, abyście mieli rozeznanie w kwestii darów Ducha.</verse>
				<verse number="2">Kiedyś, jako poganie, nie mogliście się oderwać od niemych bożków.</verse>
				<verse number="3">Teraz jednak możecie być pewni, że będąc pod działaniem Bożego Ducha nikt nie może powiedzieć: „Niech Jezus będzie przeklęty”. Nikt też, bez pomocy Ducha Świętego, nie może z przekonaniem powiedzieć: „Jezus jest Panem”.</verse>
				<verse number="4">Różne są dary łaski Bożej, ale wszystkie pochodzą z tego samego źródła—od Ducha Świętego.</verse>
				<verse number="5">Różne są też rodzaje Bożej służby, ale istnieje tylko jeden Pan, któremu służymy.</verse>
				<verse number="6">Różne są też działania, ale jest tylko jeden Bóg, który sprawia wszystko i we wszystkich.</verse>
				<verse number="7">Każdy otrzymuje jakiś przejaw działania Ducha—dla wspólnego dobra.</verse>
				<verse number="8">Jednemu Duch daje słowa mądrości; drugiemu ten sam Duch daje słowa szczególnej wiedzy.</verse>
				<verse number="9">Inny otrzymuje od Ducha dar wyjątkowej wiary, jeszcze inny—dar uzdrawiania mocą tego samego Ducha.</verse>
				<verse number="10">Ktoś inny otrzymuje dar czynienia cudów, dar prorokowania, dar rozpoznawania duchów, dar mówienia obcymi językami, a jeszcze inny—dar tłumaczenia tych języków.</verse>
				<verse number="11">Wszystkie one pochodzą jednak od jednego i tego samego Ducha, który rozdziela dary zgodnie ze swoją wolą.</verse>
				<verse number="12">Z Chrystusem jest podobnie, jak z naszym ciałem: mamy je jedno, ale części ciała jest wiele. A chociaż jest ich dużo, mimo to tworzą tylko jedno ciało.</verse>
				<verse number="13">W taki właśnie sposób my wszyscy zostaliśmy zanurzeni w jednym Duchu i zostaliśmy włączeni w jedno ciało—Żydzi i poganie, niewolnicy i wolni. Wszyscy zaczerpnęliśmy z jednego Ducha!</verse>
				<verse number="14">Ciało nie składa się z jednej części, ale z wielu!</verse>
				<verse number="15">Gdyby noga powiedziała: „Nie należę do ciała, bo nie jestem ręką”, to czy mimo wszystko nie należy do ciała?</verse>
				<verse number="16">A gdyby ucho rzekło: „Nie należę do ciała, bo nie jestem okiem”, to czy rzeczywiście nie należy do ciała?</verse>
				<verse number="17">Gdyby całe ciało było wzrokiem, gdzie byłby słuch? A gdyby było słuchem, gdzie byłby zmysł powonienia?</verse>
				<verse number="18">Bóg jednak umieścił je wszystkie w ciele—i uczynił to w sposób zgodny z Jego wolą.</verse>
				<verse number="19">Gdyby wszystkie części ciała były takie same, to jak wyglądałoby nasze ciało?</verse>
				<verse number="20">Na szczęście jednak istnieje wiele różnych części ciała—a wszystkie razem stanowią całość.</verse>
				<verse number="21">Oko nie może powiedzieć do ręki: „Nie potrzebuję cię”, ani głowa do nóg: „Nie jesteście mi potrzebne”.</verse>
				<verse number="22">Niektóre części, z pozoru najsłabsze, są w gruncie rzeczy bardzo ważne.</verse>
				<verse number="23">Większym szacunkiem darzymy też te części, które same z siebie wydają się być mało szlachetne. Wstydliwe części ciała natomiast chronimy szczególnie,</verse>
				<verse number="24">te zaś, których nie musimy okrywać, nie potrzebują takiego traktowania. Bóg tak ukształtował nasze ciało, aby słabsze części ciała otaczane były większą troską</verse>
				<verse number="25">i aby w ciele nie było konfliktu, ale aby jego poszczególne części wzajemnie się o siebie troszczyły.</verse>
				<verse number="26">I gdy cierpi jedna część ciała, cierpią z nią pozostałe. A jeśli jedną spotyka wyróżnienie, wszystkie pozostałe również się cieszą.</verse>
				<verse number="27">Wy jesteście ciałem Chrystusa! I jesteście dla siebie nawzajem częściami tego ciała!</verse>
				<verse number="28">Bóg najpierw umieścił w kościele apostołów, potem proroków, potem nauczycieli, następnie obdarzył niektórych darem czynienia cudów, darem uzdrawiania, darem niesienia innym pomocy, darem zarządzania lub darem języków.</verse>
				<verse number="29">Czy wszyscy są apostołami? Czy wszyscy są prorokami? Czy wszyscy są nauczycielami? Czy wszyscy mają dar czynienia cudów?</verse>
				<verse number="30">Czy wszyscy otrzymali dar uzdrawiania? Czy wszyscy mówią obcymi językami? Czy wszyscy potrafią je tłumaczyć?</verse>
				<verse number="31">Starajcie się o największe dary, ale ja pokażę wam coś jeszcze doskonalszego.</verse>
			</chapter>
			<chapter number="13">
				<verse number="1">Gdybym mówił różnymi ludzkimi językami, a nawet językami aniołów, ale nie miałbym w sobie miłości, to nie różniłbym się od dźwięczącego gongu lub brzmiącego cymbału.</verse>
				<verse number="2">Gdybym miał dar prorokowania, gdybym poznał wszelkie tajemnice i zdobył wszelką wiedzę, a do tego miał dar szczególnej wiary, która przenosi góry, to bez miłości i tak byłbym nikim.</verse>
				<verse number="3">I nawet gdybym rozdał biednym cały majątek, a sam dał się żywcem spalić, to bez miłości nic bym przez to nie zyskał.</verse>
				<verse number="4">Miłość jest cierpliwa i łagodna. Nie jest zazdrosna, pełna pychy ani zarozumiała.</verse>
				<verse number="5">Nie jest nieprzyzwoita, egoistyczna i drażliwa. Nie pamięta doznanych krzywd.</verse>
				<verse number="6">Nie cieszy się ze zła, ale raduje się z prawdy.</verse>
				<verse number="7">Miłość wszystko przetrzymuje, nigdy nie traci wiary i nadziei. Prawdziwa miłość może wiele znieść</verse>
				<verse number="8">i nigdy się nie kończy! A dar prorokowania, dar mówienia językami, dar wyjątkowej wiedzy? Wszystkie one kiedyś przeminą.</verse>
				<verse number="9">Bo dzięki wiedzy i proroctwom dotykamy tylko cząstki rzeczywistości.</verse>
				<verse number="10">Ale gdy zobaczymy ją w pełni, wtedy to, co cząstkowe, nie będzie już potrzebne.</verse>
				<verse number="11">Gdy byłem dzieckiem, mówiłem, myślałem i rozumowałem jak dziecko. Gdy jednak stałem się mężczyzną, odrzuciłem wszystko, co dziecinne.</verse>
				<verse number="12">Teraz duchową rzeczywistość widzimy niewyraźnie, jak w kiepskim lustrze. Gdy jednak nadejdzie doskonałość, ujrzymy ją twarzą w twarz. Teraz poznaję ją tylko cząstkowo, wtedy poznam ją tak, jak sam zostałem poznany przez Boga.</verse>
				<verse number="13">Obecnie więc trwają wiara, nadzieja i miłość—wielka trójka—ale największa z nich jest miłość.</verse>
			</chapter>
			<chapter number="14">
				<verse number="1">Dążcie do miłości, a z darów duchowych starajcie się zwłaszcza o dar prorokowania.</verse>
				<verse number="2">Ten bowiem, kto mówi obcymi językami, mówi tylko do Boga, a nie do ludzi. Nikt go nie rozumie, bo Duch przemawia przez niego w tajemniczy sposób.</verse>
				<verse number="3">Ten jednak, kto prorokuje, mówi do ludzi, niosąc im słowa pokrzepienia, zachęty i otuchy.</verse>
				<verse number="4">Kto mówi obcymi językami, wzmacnia tylko swoją własną wiarę. Kto zaś prorokuje, wzmacnia wiarę całego kościoła.</verse>
				<verse number="5">Chciałbym, abyście wszyscy mówili językami, ale jeszcze bardziej pragnąłbym, abyście prorokowali. Ten, kto prorokuje, spełnia bowiem ważniejszą rolę od tego, kto mówi w nieznanym języku—chyba że jest ktoś, kto potrafi to przetłumaczyć, aby było to zachętą dla kościoła.</verse>
				<verse number="6">Przyjaciele, jaką odnieślibyście korzyść, gdybym przyszedł do was i przemówił w jakimś niezrozumiałym języku, a nie przekazał wam w normalny sposób jakiegoś objawienia, jakiejś wiedzy, proroctwa lub nauki?</verse>
				<verse number="7">Gdyby nie dało się rozróżnić dźwięku poszczególnych instrumentów muzycznych, na przykład fletu lub harfy, to jak można byłoby rozpoznać, na czym ktoś gra?</verse>
				<verse number="8">A jeśli dźwięk trąbki zabrzmiałby niewyraźnie, czy wojsko ruszyłoby do boju?</verse>
				<verse number="9">Również i wy, jeśli będziecie mówić w nieznanym języku, nikt was nie zrozumie. Będziecie mówić jak do ściany.</verse>
				<verse number="10">Na świecie istnieje wiele różnych języków i żaden z nich nie jest pozbawiony sensu,</verse>
				<verse number="11">ale jeśli nie rozumiem tego, co ktoś do mnie mówi, to jesteśmy dla siebie obcokrajowcami.</verse>
				<verse number="12">Skoro tak bardzo zależy wam na darach duchowych, to starajcie się o te, które przynoszą pożytek całemu kościołowi.</verse>
				<verse number="13">Niech więc ten, kto ma dar mówienia obcym językiem, prosi Boga również o dar tłumaczenia go.</verse>
				<verse number="14">Gdybym bowiem modlił się w niezrozumiałym języku, w duchu wprawdzie wołałbym do Boga, ale mój umysł nic by z tego nie rozumiał.</verse>
				<verse number="15">Jak więc powinienem się zachować? Będę się modlił i śpiewał moim duchem, ale także umysłem!</verse>
				<verse number="16">Jak bowiem ktoś może cieszyć się słysząc twoje uwielbienie dla Boga, skoro tego nie rozumie?</verse>
				<verse number="17">Ty co prawda cudownie dziękujesz Bogu, ale inni nie mają z tego żadnego pożytku.</verse>
				<verse number="18">Jestem wdzięczny Bogu za to, że mówię obcymi językami lepiej niż wy wszyscy.</verse>
				<verse number="19">W czasie wspólnych spotkań wolę jednak powiedzieć w zrozumiały sposób pięć słów, aby w ten sposób czegoś nauczyć innych wierzących, niż wypowiedzieć dziesięć tysięcy słów w jakimś niezrozumiałym języku.</verse>
				<verse number="20">Przyjaciele, nie bądźcie dziecinni w waszym sposobie myślenia, ale bądźcie niemowlętami w waszym stosunku do zła—bądźcie niewinni jak one. Bądźcie dojrzali w waszym myśleniu!</verse>
				<verse number="21">W Prawie Mojżesza czytamy: „Bóg mówi: Przemówię do mojego ludu w obcych językach i zwrócę się do nich ustami obcokrajowców, ale i tak Mnie nie posłuchają”.</verse>
				<verse number="22">Widzicie więc, że dar mówienia obcymi językami nie jest znakiem prowadzącym do wiary, lecz do niewiary. Dar proroctwa natomiast, prowadzi ludzi do wiary.</verse>
				<verse number="23">Gdybyście się więc razem spotkali i zaczęli mówić obcymi językami, a wtedy weszliby na spotkanie jacyś prości ludzie, to czy nie powiedzą, że oszaleliście?</verse>
				<verse number="24">Ale gdybyście korzystali z daru proroctwa, to słuchający was prości ludzie lub poganie byliby głęboko poruszeni i przekonani o swoim grzechu.</verse>
				<verse number="25">Najskrytsze myśli ich serc zostałyby bowiem ujawnione, a oni padliby na twarz, wyznając: „Naprawdę Bóg jest wśród was!”.</verse>
				<verse number="26">Jaki z tego wniosek, przyjaciele? Podczas wspólnych spotkań jeden śpiewa, drugi naucza, inny dzieli się objawieniem od Boga, ktoś mówi w obcym języku, a jeszcze inny go tłumaczy—ale wszystko niech służy umacnianiu wiary wierzących.</verse>
				<verse number="27">Obcymi językami niech mówią dwie, najwyżej trzy osoby, i to po kolei, a ktoś inny niech je tłumaczy.</verse>
				<verse number="28">Gdyby zaś na spotkaniu nie było tłumaczącego, niech milczą. Mogą jedynie w duchu mówić do siebie i do Boga.</verse>
				<verse number="29">Jeśli chodzi o proroków, to również niech przemawia dwóch lub trzech, a pozostali niech poddają ich słowa ocenie.</verse>
				<verse number="30">Gdyby w trakcie ich przemówienia ktoś inny otrzymał od Boga słowo, pierwszy mówiący niech przerwie.</verse>
				<verse number="31">Dzięki temu wszyscy po kolei możecie prorokować, nauczając i zachęcając siebie nawzajem.</verse>
				<verse number="32">Prorocy niech panują nad swoim darem i niech dopuszczają do głosu innych wierzących, którzy pragną coś powiedzieć.</verse>
				<verse number="33">Bóg kocha bowiem porządek, nie zamieszanie. We wszystkich kościołach, gdzie gromadzą się święci Boga,</verse>
				<verse number="34">kobiety mają na spotkaniach milczeć. Nie mogą zabierać głosu, gdyż—jak mówi Prawo—mają okazywać uległość.</verse>
				<verse number="35">Jeśli chcą się czegoś dowiedzieć, niech pytają w domu mężów, bo nie wypada, aby kobieta przemawiała podczas zgromadzeń.</verse>
				<verse number="36">Czy myślicie, że słowo Boże wyszło na świat od was? Albo czy sądzicie, że dotarło tylko do was?</verse>
				<verse number="37">Kto uważa się za proroka lub obdarzonego innym duchowym darem, niech dobrze zapamięta, że to, co mówię, jest nakazem samego Boga.</verse>
				<verse number="38">Kto tego nie uznaje, sam również nie będzie uznany.</verse>
				<verse number="39">Zatem, moi przyjaciele, starajcie się o dar prorokowania i nie zabraniajcie mówić obcymi językami.</verse>
				<verse number="40">Ale wszystko niech odbywa się godnie i w należytym porządku.</verse>
			</chapter>
			<chapter number="15">
				<verse number="1">Przyjaciele, chciałbym wam teraz przypomnieć dobrą nowinę, którą przekazałem wam, którą przyjęliście, której jesteście wierni,</verse>
				<verse number="2">i która daje wam zbawienie—o ile trzymacie się tego, co wam głosiłem. Chyba że uwierzyliście na próżno…</verse>
				<verse number="3">Na samym początku przekazałem wam to, co sam przyjąłem, mianowicie że Chrystus umarł za nasze grzechy—zgodnie z zapowiedziami Pisma,</verse>
				<verse number="4">że został pogrzebany, że trzeciego dnia zmartwychwstał—również zgodnie z Pismem,</verse>
				<verse number="5">i że ukazał się Piotrowi, a następnie pozostałym Dwunastu.</verse>
				<verse number="6">Później widziało Go równocześnie pięciuset wierzących, z których większość jeszcze żyje—niektórzy jednak już zmarli.</verse>
				<verse number="7">Potem Jezus ukazał się Jakubowi i wszystkim innym apostołom.</verse>
				<verse number="8">Na samym końcu, jakby najmniej godnemu, ukazał się także mnie.</verse>
				<verse number="9">Jestem bowiem najmniejszym z apostołów i nie powinienem nawet używać tego tytułu, gdyż prześladowałem kościół Boga.</verse>
				<verse number="10">Tylko dzięki Jego łasce jestem więc tym, kim jestem—a łaska ta przyniosła owoce. Trudziłem się o wiele bardziej niż inni—oczywiście nie ja sam, zawsze bowiem Bóg wspierał mnie swoją łaską.</verse>
				<verse number="11">Zresztą czy ja, czy inni, i tak głosimy tę samą dobrą nowinę, w którą wy uwierzyliście.</verse>
				<verse number="12">Skoro więc głosimy zmartwychwstanie Chrystusa, to dlaczego niektórzy z was twierdzą, że coś takiego jak zmartwychwstanie w ogóle nie istnieje?</verse>
				<verse number="13">Jeśli nie istnieje, to i Chrystus nie zmartwychwstał.</verse>
				<verse number="14">A jeśli On nie zmartwychwstał, to głoszenie dobrej nowiny nie ma sensu—i również wasza wiara jest pozbawiona podstaw.</verse>
				<verse number="15">W takiej sytuacji okazujemy się fałszywymi świadkami, bo twierdzimy, że Bóg ożywił z martwych Chrystusa. A nie mógł tego zrobić, skoro umarli nie zmartwychwstają.</verse>
				<verse number="16">Jeśli umarli nie mogą powstać z martwych, Chrystus też nie zmartwychwstał.</verse>
				<verse number="17">A jeśli On nie ożył, niepotrzebnie Mu uwierzyliście i, co za tym idzie, nadal jesteście obciążeni waszymi grzechami.</verse>
				<verse number="18">Ci zaś wierzący, którzy już zmarli, poszli na potępienie.</verse>
				<verse number="19">Jeżeli nasza nadzieja w Chrystusie dotyczy tylko tego ziemskiego życia, to jesteśmy najbardziej godni pożałowania ze wszystkich ludzi.</verse>
				<verse number="20">Lecz Chrystus naprawdę zmartwychwstał—jako pierwszy z umarłych!</verse>
				<verse number="21">Skoro śmierć przyszła na świat z powodu człowieka—Adama, to również zmartwychwstanie przyjdzie przez Człowieka—Chrystusa.</verse>
				<verse number="22">Z powodu Adama wszyscy umierają, ale dzięki Chrystusowi wszyscy zmartwychwstaną.</verse>
				<verse number="23">Każdy we właściwym czasie: najpierw powstał z martwych Chrystus, w czasie Jego powrotu ożyją natomiast ci, którzy do Niego należą.</verse>
				<verse number="24">Potem nastąpi koniec i Chrystus przekaże królestwo Bogu Ojcu, a wszelkie władze i potęgi przestaną istnieć.</verse>
				<verse number="25">Chrystus ma bowiem panować do czasu, aż wszyscy Jego przeciwnicy padną u Jego stóp.</verse>
				<verse number="26">Ostatnim pokonanym wrogiem będzie śmierć.</verse>
				<verse number="27">Bóg poddał bowiem wszystko władzy Chrystusa—oczywiście wszystko oprócz siebie samego, bo to On jest Tym, który poddał wszystko Chrystusowi.</verse>
				<verse number="28">Gdy więc już wszystko zostanie poddane Synowi Bożemu, wtedy także On przekaże władzę Ojcu, który dał Mu wszystko we władanie. Odtąd Bóg będzie obecny we wszystkich i będzie panował nad wszystkim.</verse>
				<verse number="29">Co robią ci, którzy przyjmują chrzest za zmarłych? Jeśli umarli w ogóle nie powstaną do życia, to jaki jest sens tego, co robią?</verse>
				<verse number="30">A my? Po co ciągle narażamy się na niebezpieczeństwa?</verse>
				<verse number="31">Przyjaciele—moja dumo w Chrystusie Jezusie, naszym Panu!—wiecie przecież, że codziennie ryzykuję życie.</verse>
				<verse number="32">Po co, jak niewolnik na arenie, walczyłem z dzikimi bestiami w Efezie? Jeśli umarli nie zmartwychwstają, to: „Jedzmy i pijmy, bo jutro czeka nas śmierć!”</verse>
				<verse number="33">Nie dajcie się oszukać! „Złe towarzystwo prowadzi do rozwiązłości”.</verse>
				<verse number="34">Opamiętajcie się i przestańcie grzeszyć! Niektórzy z was w ogóle nie znają Boga! Mówię to, aby was zawstydzić.</verse>
				<verse number="35">Ktoś może zapytać: „Jak umarli zmartwychwstaną? W jakich ciałach?”.</verse>
				<verse number="36">Niemądry człowieku! Żeby jakaś roślina wyrosła, najpierw musi zginąć ziarno, które zostało rzucone w ziemię.</verse>
				<verse number="37">Nie siejesz przecież tego, co ma wyrosnąć, ale rzucasz w ziemię ziarno tej rośliny, na przykład pszenicy lub czegoś innego.</verse>
				<verse number="38">A Bóg, zgodnie ze swoją wolą, daje mu nową postać—każdemu rodzajowi ziarna inną.</verse>
				<verse number="39">Dotyczy to nie tylko roślin. Inne ciała mają ludzie, inne zwierzęta, inne ptaki, a jeszcze inne ryby.</verse>
				<verse number="40">Są ciała niebieskie i ciała ziemskie—każde z nich ma inne piękno.</verse>
				<verse number="41">Słońce ma swój blask, inne światło daje jednak księżyc, a jeszcze inne gwiazdy. A nawet one różnią się między sobą.</verse>
				<verse number="42">Podobnie jest ze zmartwychwstaniem. Posiane jest ciało śmiertelne, a zmartwychwstanie ciało nieśmiertelne.</verse>
				<verse number="43">Posiane jest ciało materialne—słabe i sprawiające wiele kłopotów,</verse>
				<verse number="44">a zmartwychwstanie ciało duchowe—pełne mocy i wspaniałe! Istnieją bowiem ciała materialne i ciała duchowe.</verse>
				<verse number="45">Pismo mówi: „Adam, pierwszy człowiek, stał się istotą mającą życie”. Ale ostatni „Adam”—czyli Jezus—stał się duchem dającym życie!</verse>
				<verse number="46">Najpierw przyszedł ten, który miał ciało ziemskie. Potem dopiero przyszedł Ten, który ma ciało duchowe.</verse>
				<verse number="47">Adam, pierwszy człowiek, przyszedł z ziemi. Jezus, drugi Człowiek, przyszedł z nieba.</verse>
				<verse number="48">Ci, którzy żyją na ziemi, mają ciało podobne do Adama, człowieka z ziemi. Ci jednak, którzy należą do nieba, otrzymają ciała podobne do Jezusa, Człowieka z nieba.</verse>
				<verse number="49">Teraz jesteśmy podobni do ziemskiego Adama, ale będziemy podobni do niebiańskiego Chrystusa.</verse>
				<verse number="50">Zapewniam was, przyjaciele, że nikt nie wejdzie do królestwa Bożego w ludzkim, śmiertelnym ciele—to, co jest doczesne, nie może bowiem stać się częścią tego, co jest wieczne.</verse>
				<verse number="51">Pragnę wam jednak zdradzić wspaniałą tajemnicę: Nie wszyscy umrzemy, ale wszyscy otrzymamy nowe ciała.</verse>
				<verse number="52">Stanie się to w jednej chwili, w mgnieniu oka, przy dźwięku ostatniej trąby. Gdy ona zabrzmi, zmarli powstaną do życia w nieśmiertelnych ciałach, a my, żywi, również otrzymamy nowe ciała.</verse>
				<verse number="53">Bo to, co jest doczesne i śmiertelne, musi zostać zastąpione tym, co wieczne i nieśmiertelne.</verse>
				<verse number="54">Gdy więc nasze doczesne i śmiertelne ciała przemienią się w ciała wieczne i nieśmiertelne, wypełnią się słowa Pisma: „Zwycięstwo pochłonęło śmierć.</verse>
				<verse number="55">Gdzie jest triumf śmierci? Gdzie jest jej żądło?”.</verse>
				<verse number="56">Żądłem, którym śmierć zaatakowała ludzi, jest grzech, a Prawo ujawniło siłę grzechu.</verse>
				<verse number="57">Dziękujmy jednak Bogu za to, że posłał Jezusa Chrystusa, naszego Pana, i pozwolił nam odnieść zwycięstwo!</verse>
				<verse number="58">Moi kochani przyjaciele, bądźcie wytrwali i nieugięci, nieustannie oddani pracy dla Pana. I pamiętajcie, że wasz wysiłek jest cenny w Jego oczach i nie pójdzie na marne.</verse>
			</chapter>
			<chapter number="16">
				<verse number="1">Jeśli chodzi o zbiórkę pieniędzy dla wierzących w Jerozolimie, zróbcie tak, jak poleciłem kościołom Galacji.</verse>
				<verse number="2">Niech każdy z was, już teraz, według własnych możliwości, co niedzielę odkłada pewną sumę. Nie chciałbym bowiem, żebyście organizowali zbiórkę pieniędzy dopiero wtedy, gdy przyjdę.</verse>
				<verse number="3">Kiedy już przybędę, przekażę wasz dar wraz z listem do Jerozolimy przez godnych zaufania posłańców, których sami wybierzecie.</verse>
				<verse number="4">A jeśli trzeba będzie, abym udał się tam osobiście, pójdą razem ze mną.</verse>
				<verse number="5">Gdy skończę moją podróż po Macedonii, przybędę do was.</verse>
				<verse number="6">Planuję zatrzymać się u was na dłużej, może nawet na całą zimę, abyście potem wyprawili mnie w dalszą drogę.</verse>
				<verse number="7">Nie chcę więc teraz odwiedzać was tylko na krótko, bo—jeśli Pan pozwoli—chciałbym pobyć z wami trochę dłużej.</verse>
				<verse number="8">W Efezie pozostanę do święta Pięćdziesiątnicy,</verse>
				<verse number="9">pojawiły się tu bowiem wspaniałe możliwości głoszenia dobrej nowiny, chociaż nie brakuje również jej przeciwników.</verse>
				<verse number="10">Gdy przybędzie do was Tymoteusz, okażcie mu wszelką pomoc, bo tak jak ja służy Panu.</verse>
				<verse number="11">Niech nikt go nie lekceważy. Wyprawcie go w podróż do mnie, bo już na niego czekam—razem z innymi wierzącymi.</verse>
				<verse number="12">Co do Apollosa, to zachęcałem go, aby wziął z sobą kilku wierzących i odwiedził was. Teraz jednak jeszcze nie jest to wolą Pana, więc przybędzie później, we właściwym czasie.</verse>
				<verse number="13">Uważajcie na siebie i trwajcie w wierze! Bądźcie odważni i silni.</verse>
				<verse number="14">We wszystkim, co robicie, okazujcie miłość.</verse>
				<verse number="15">Idźcie za przykładem Stefanasa i jego rodziny. Oni to jako pierwsi w całej Achai uwierzyli Panu i poświęcili się służbie innym wierzącym.</verse>
				<verse number="16">Słuchajcie zarówno ich samych, jak i innych współpracowników, którzy wiernie wśród was pracują.</verse>
				<verse number="17">Bardzo ucieszyłem się z odwiedzin Stefanasa, Fortunata i Achaika. Wynagrodzili mi waszą nieobecność</verse>
				<verse number="18">i dodali sił zarówno mnie samemu, jak i wam. Takich ludzi otaczajcie szacunkiem.</verse>
				<verse number="19">Kościoły prowincji Azja przesyłają wam serdeczne pozdrowienia. Pozdrawiają was również Akwila i Pryscylla oraz kościół, który spotyka się w ich domu.</verse>
				<verse number="20">Wszyscy przyjaciele, którzy są ze mną, także proszą o przesłanie wam ich pozdrowień. Przekażcie je innym wierzącym!</verse>
				<verse number="21">Teraz ja, Paweł, własnoręcznie dopisuję moje pozdrowienia.</verse>
				<verse number="22">Ten, kto nie kocha Pana, niech będzie przeklęty. Przyjdź, Panie Jezu!</verse>
				<verse number="23">Niech Jezus, nasz Pan, obdarza was swoją łaską!</verse>
				<verse number="24">Wszystkim, którzy należycie do Chrystusa Jezusa, przesyłam wyrazy miłości.</verse>
			</chapter>
		</book>
		<book number="47">
			<chapter number="1">
				<verse number="1">Ja, Paweł, powołany przez Boga na apostoła Chrystusa Jezusa, wraz z Tymoteuszem, uczniem Pana, piszę do kościoła Bożego w Koryncie oraz do wszystkich świętych w całej Achai.</verse>
				<verse number="2">Niech Bóg, nasz Ojciec, i Jezus Chrystus, nasz Pan, obdarzają was swoją łaską i pokojem!</verse>
				<verse number="3">Jakże wspaniały jest Bóg, Ojciec Jezusa Chrystusa, naszego Pana, będący źródłem miłości i zachęty!</verse>
				<verse number="4">To On w każdej trudnej sytuacji dodaje nam otuchy, abyśmy i my mogli dodawać otuchy tym, którzy znajdują się w jakimś trudnym położeniu.</verse>
				<verse number="5">Im więcej cierpimy dla Chrystusa, tym większego doznajemy od Niego pokrzepienia.</verse>
				<verse number="6">Przykrości, które nas spotykają, służą waszej zachęcie i zbawieniu. A pocieszenie, którego doznajemy, jest zachętą również dla was, abyście wytrwale znosili cierpienia, podobnie jak my.</verse>
				<verse number="7">W pełni ufamy wam, bo wiemy, że doświadczacie tych samych cierpień i doznajecie tej samej pociechy, co my.</verse>
				<verse number="8">Przyjaciele, chcemy, abyście wiedzieli o trudnościach, z jakimi borykaliśmy się w prowincji Azja. Byliśmy nimi przytłoczeni ponad nasze siły i nie wiedzieliśmy, czy wyjdziemy z nich z życiem.</verse>
				<verse number="9">Stanąwszy w obliczu śmierci, zrozumieliśmy jednak, że nie mamy polegać na sobie, ale na Bogu. On może przecież nawet ożywić umarłych!</verse>
				<verse number="10">To On ocalił nas od śmierci i wierzymy, że nadal będzie nas chronił,</verse>
				<verse number="11">bo o to właśnie do Niego się modlicie. Wielu ludzi będzie więc dziękować Bogu za wszystko, czego dla nas dokonał w odpowiedzi na wasze modlitwy.</verse>
				<verse number="12">Mamy ogromną satysfakcję z tego, że w stosunku do wszystkich ludzi—także do was—zawsze postępowaliśmy otwarcie i uczciwie. Nie polegaliśmy bowiem na własnej mądrości, ale na łasce Boga.</verse>
				<verse number="13">A teraz nie piszemy wam nic, czego nie bylibyście w stanie zrozumieć i zaakceptować. Mam nadzieję, że w pełni to przyjmiecie.</verse>
				<verse number="14">Częściowo zresztą już uznaliście, że przed Panem, w dniu Jego powrotu, będziemy wszyscy nawzajem z siebie dumni—wy z nas, a my z was.</verse>
				<verse number="15">Z taką myślą zamierzałem już wcześniej was odwiedzić, abyście ponownie doznali radości.</verse>
				<verse number="16">Chciałem zatrzymać się u was udając się do Macedonii, a także w drodze powrotnej, abyście mogli mnie wyprawić do Judei.</verse>
				<verse number="17">Czy byłem lekkomyślny, mając taki zamiar? Czy zmieniając go, postąpiłem jak ludzie, którzy mówią „tak”, a myślą „nie”?</verse>
				<verse number="18">Bóg mi świadkiem, że nigdy was nie okłamaliśmy!</verse>
				<verse number="19">Jezus Chrystus, Syn Boży, o którym opowiadałem wam razem z Tymoteuszem i Sylwanem, nigdy nie kłamał i Jego „tak” zawsze znaczyło „tak”.</verse>
				<verse number="20">On jest spełnieniem wszystkich obietnic Boga. A my, potwierdzając to, oddajemy Bogu chwałę.</verse>
				<verse number="21">To On przecież dodał nam sił, wzmocnił naszą więź z Chrystusem i wybrał nas.</verse>
				<verse number="22">On również oznaczył nas jako swoją własność—dał nam do serc Ducha Świętego jako gwarancję przynależności do Niego.</verse>
				<verse number="23">Bóg mi świadkiem, że chciałem zaoszczędzić wam przykrości i tylko z tego powodu nie przybyłem jeszcze do Koryntu.</verse>
				<verse number="24">Nie chodzi przecież o to, żebyśmy udowadniali wam, że mamy nad wami władzę i możemy nauczać was, jak należy wierzyć. Chcemy przecież współdziałać z wami i pragniemy waszej radości, której podstawą jest wiara w Chrystusa.</verse>
			</chapter>
			<chapter number="2">
				<verse number="1">Postanowiłem, że zaoszczędzę wam kolejnej wizyty, która byłaby dla was bardzo przykra.</verse>
				<verse number="2">Chciałbym bowiem, abyście mnie pocieszyli. Ale jeśli was zasmucę, to jak będziecie mogli tego dokonać?</verse>
				<verse number="3">Piszę o tym dlatego, że nie chciałbym zostać zasmucony przez tych, którzy powinni mi sprawiać największą radość. Moja radość jest bowiem waszą radością.</verse>
				<verse number="4">Piszę to z ogromnym bólem serca i ze łzami w oczach. Robię to jednak nie po to, aby sprawić wam przykrość, ale aby pokazać, jak bardzo was kocham.</verse>
				<verse number="5">Ten, kto wyrządził mi tę przykrość, tak naprawdę wyrządził ją nie mnie, ale wam.</verse>
				<verse number="6">Wystarczy mu już jednak kara wymierzona przez większość z was.</verse>
				<verse number="7">Teraz należałoby mu przebaczyć i dodać otuchy, aby nie popadł w rozpacz.</verse>
				<verse number="8">Dlatego proszę, okażcie mu miłość.</verse>
				<verse number="9">Napisałem to, aby się przekonać, czy we wszystkim jesteście mi posłuszni.</verse>
				<verse number="10">Jeśli komuś przebaczycie, i ja mu przebaczę. A jeśli już przebaczyłem, to ze względu na Chrystusa i dla waszego dobra,</verse>
				<verse number="11">abyśmy nie wpadli w pułapkę szatana, którego zamiary są nam dobrze znane.</verse>
				<verse number="12">Gdy dotarłem do Troady, Pan dał mi wspaniałe możliwości głoszenia dobrej nowiny.</verse>
				<verse number="13">Niepokoiłem się jednak, bo nie spotkałem Tytusa, mojego drogiego przyjaciela. Dlatego pożegnałem się ze wszystkimi i udałem się do Macedonii.</verse>
				<verse number="14">Bogu niech jednak będą dzięki za to, że w Chrystusie zawsze pozwala nam odnosić zwycięstwo. Wszędzie też możemy nauczać ludzi o Jezusie, tak że wieść o Nim rozchodzi się po całym świecie jak cudowny zapach.</verse>
				<verse number="15">My sami również sprawiamy Bogu radość i jesteśmy Jego cudownym zapachem, który dociera zarówno do przyjmujących zbawienie, jak i do tych, którzy zmierzają na potępienie.</verse>
				<verse number="16">Dla pierwszych jest to zapach niosący życie, dla drugich—śmierć. Ale kto sprosta takiemu zadaniu?</verse>
				<verse number="17">Niektórzy ludzie głoszą dobrą nowinę dla pieniędzy. My jednak do nich nie należymy. Posłani przez Boga i odpowiedzialni przed Nim, szczerze służymy bowiem Chrystusowi.</verse>
			</chapter>
			<chapter number="3">
				<verse number="1">Czy będziemy teraz zachwalać samych siebie? Czy—podobnie jak inni—potrzebujemy listów polecających dla was lub od was?</verse>
				<verse number="2">To przecież wy jesteście naszym listem polecającym—wszystko macie wypisane w sercach i każdy może to przeczytać!</verse>
				<verse number="3">Powszechnie wiadomo, że jesteście jak list od samego Chrystusa, napisany—dzięki naszej służbie—nie przez jakiegoś człowieka, ale przez Ducha żyjącego Boga. List ten nie jest też wyryty na kamiennych tablicach, jak przykazania Prawa Mojżesza, lecz zapisany w żywych ludzkich sercach.</verse>
				<verse number="4">Tak właśnie wyraża się nasze zaufanie, jakie dzięki Chrystusowi pokładamy w Bogu.</verse>
				<verse number="5">Nie uważamy, że sami z siebie jesteśmy w stanie czegoś dokonać, ale ufamy wyłącznie Bogu!</verse>
				<verse number="6">To On uczynił nas sługami nowego przymierza, które nie opiera się na przykazaniach Prawa Mojżesza, ale na Bożym Duchu. Przykazania Prawa prowadzą bowiem do śmierci, natomiast Boży Duch daje życie!</verse>
				<verse number="7">Stare przymierze, którego przykazania były wyryte na kamiennych tablicach, ostatecznie doprowadziło ludzi do śmierci. Mimo to zawarciu tego przymierza towarzyszyła tak wielka chwała, że Izraelici nie mogli patrzeć na twarz Mojżesza—jaśniała bowiem Bożą chwałą, choć tylko przez pewien czas.</verse>
				<verse number="8">Pomyślcie więc, o ile większa chwała będzie towarzyszyła służbie Ducha Świętego!</verse>
				<verse number="9">Skoro Boża chwała objawiła się w tym, co prowadziło do potępienia, to o ile większa chwała objawi się w tym, co prowadzi do uniewinnienia z grzechów!</verse>
				<verse number="10">Stare przymierze blednie i niknie w porównaniu z nowym przymierzem.</verse>
				<verse number="11">A jeśli przemijającemu przymierzu towarzyszyła tak wielka chwała, to jak cudowna chwała będzie towarzyszyła przymierzu, które jest wieczne!</verse>
				<verse number="12">Mając więc taką nadzieję, możemy prowadzić służbę z pełną swobodą i otwartością</verse>
				<verse number="13">—nie tak, jak Mojżesz, który zasłaniał twarz, aby Izraelici nie patrzyli na jej przemijający blask.</verse>
				<verse number="14">Niestety ludzie ci stali się uparci i po dziś dzień nie mogą dostrzec prawdy, gdy słuchają Prawa Mojżesza. Tylko Chrystus może bowiem sprawić, że zaczną widzieć.</verse>
				<verse number="15">Po dziś dzień, gdy czytają pisma Mojżesza, nie widzą prawdy, bo jest przed nimi zasłonięta.</verse>
				<verse number="16">Ale gdy ktoś z nich zwraca się do Pana, zasłona znika.</verse>
				<verse number="17">Pan jest bowiem duchem, a gdziekolwiek pojawia się Jego Duch, niesie ludziom wolność.</verse>
				<verse number="18">My zaś z odsłoniętą twarzą wpatrujemy się w chwałę Pana i dzięki Jego Duchowi coraz bardziej się do Niego upodabniamy.</verse>
			</chapter>
			<chapter number="4">
				<verse number="1">Bóg, w swojej miłości, powierzył nam zadanie. Dlatego nie ulegamy złu</verse>
				<verse number="2">i odrzucamy wszelkie przewrotne ludzkie metody. Nie manipulujemy nikim, a jednocześnie nie pozwalamy, aby ktokolwiek fałszował słowo Boże. Otwarcie przedstawiamy prawdę i—stojąc przed obliczem Boga—poddajemy się ocenie tych, którzy jej słuchają.</verse>
				<verse number="3">A jeśli dobra nowina, którą głosimy, jest niezrozumiała, to tylko dla tych, którzy idą na potępienie.</verse>
				<verse number="4">Ich umysły oślepił bowiem szatan, który jest bogiem ludzi tego świata. On pragnie, aby nie dostrzegli światła dobrej nowiny i wspaniałości Chrystusa, który jest obrazem samego Boga.</verse>
				<verse number="5">Głosząc dobrą nowinę, nie mówimy bowiem o sobie, ale o Jezusie Chrystusie, naszym Panu. Siebie zaś przedstawiamy jako tych, którzy Mu służą.</verse>
				<verse number="6">Bóg, który kiedyś rzekł: „Niech w ciemności zabłyśnie światło”, zajaśniał w naszych sercach i—dzięki Chrystusowi—dał nam zobaczyć blask swojej chwały.</verse>
				<verse number="7">Ten wielki skarb został umieszczony w nas, kruchych naczyniach, aby nie było wątpliwości co do tego, że ta potężna moc pochodzi nie od nas, ale od Boga.</verse>
				<verse number="8">Wszędzie napotykamy przeciwności, ale im nie ulegamy. Czujemy się bezradni, ale nie jesteśmy zrozpaczeni.</verse>
				<verse number="9">Polują na nas, ale nie jesteśmy zdani tylko na własne siły. Powalają na ziemię, ale nie kładą na łopatki.</verse>
				<verse number="12">Głosząc dobrą nowinę, stajemy w obliczu śmierci, ale wam, którzy dzięki tej służbie uwierzyliście Chrystusowi, przyniosła ona życie wieczne.</verse>
				<verse number="13">Psalmista napisał: „Uwierzyłem, dlatego przemówiłem”. My mamy tę samą postawę—wierzymy i właśnie dlatego mówimy!</verse>
				<verse number="14">Wiemy też, że Bóg, który ożywił Jezusa, w podobny sposób przywróci do życia także nas i że razem z wami staniemy przed Jego obliczem.</verse>
				<verse number="15">A wszystko to dzieje się ze względu na was, aby coraz więcej ludzi doświadczało Jego łaski i dziękowało Bogu, przynosząc Mu chwałę.</verse>
				<verse number="16">Dlatego nie zniechęcamy się przeciwnościami. I chociaż nasze ciało słabnie i niszczeje, to nasz duch jest coraz silniejszy.</verse>
				<verse number="17">Nasze kłopoty są bowiem niczym w porównaniu z wieczną chwałą, jaka nas czeka.</verse>
				<verse number="18">To, co widzialne, przemija, a to, co niewidzialne, trwa wiecznie! Nie poświęcajcie więc uwagi tylko sprawom świata, który widzimy, ale skupiajcie się na tym, czego nie widać!</verse>
			</chapter>
			<chapter number="5">
				<verse number="1">Wiemy przecież, że gdy runie doczesny dom, którym jest nasze ciało, otrzymamy od Boga nowe mieszkanie w niebie, które nie będzie zbudowane przez ludzi.</verse>
				<verse number="2">Obecne ciało sprawia nam wiele trudności, dlatego tęsknimy za tym nowym ciałem w niebie.</verse>
				<verse number="3">Nie będziemy bowiem bezcielesnymi duchami, ale otrzymamy nowe ciała.</verse>
				<verse number="4">Chociaż trudno nam żyć w naszych obecnych ciałach, to nie chcielibyśmy umrzeć i rozstać się z nimi. Wolelibyśmy, aby zostały one od razu zastąpione przez te nowe ciała niebiańskie.</verse>
				<verse number="5">Pamiętajcie, że to Bóg jest Tym, który to wszystko dla nas przygotował, a jako gwarancję już teraz dał nam Ducha Świętego.</verse>
				<verse number="6">Dlatego możemy być pewni, że da nam to, co przygotował. Teraz bowiem, żyjąc w naszych śmiertelnych ciałach, nie jesteśmy jeszcze w naszym prawdziwym domu—u Pana.</verse>
				<verse number="7">Idziemy więc przez życie kierując się wiarą, a nie tym, co widzimy.</verse>
				<verse number="8">Wiedząc o tym wszystkim, nie boimy się śmierci i wolelibyśmy już pożegnać nasze ciała i odejść do Pana.</verse>
				<verse number="9">Zawsze pragniemy też czynić to, co Mu się podoba—niezależnie od tego, czy jeszcze żyjemy w tych ciałach, czy nie.</verse>
				<verse number="10">Wszyscy bowiem staniemy przed sądem Chrystusa. I każdy otrzyma wtedy to, na co zasłużył dobrymi lub złymi czynami, dokonanymi w ziemskim ciele.</verse>
				<verse number="11">Wiemy, że Bóg oczekuje respektu, dlatego zachęcamy ludzi do przyjęcia dobrej nowiny. Bóg wie, dlaczego to czynimy, a mamy nadzieję, że nasze intencje są jasne także dla was i że nie budzą waszych zastrzeżeń.</verse>
				<verse number="12">Nie chcemy zabiegać o waszą przychylność. Pragniemy jedynie, abyście mogli być z nas dumni i byście mieli argument przeciwko tym, którzy szczycą się sprawami powierzchownymi, a nie zwracają uwagi na stan swojego serca.</verse>
				<verse number="13">Jeśli postępujemy jak szaleńcy, robimy to dla Boga. A jeśli zachowujemy rozsądek, czynimy to ze względu na was.</verse>
				<verse number="14">Jesteśmy bowiem owładnięci miłością Chrystusa i twierdzimy, że skoro On jeden umarł za wszystkich, to znaczy, że wszyscy poumierali.</verse>
				<verse number="15">Taka bowiem jest prawda: Jezus umarł za wszystkich, aby ci, którzy dzięki Niemu żyją, odtąd żyli już nie dla siebie, ale dla Tego, który za nich umarł i zmartwychwstał.</verse>
				<verse number="16">Dlatego my nie patrzymy już na nikogo z ludzkiego punktu widzenia. A nawet jeśli poznaliśmy Chrystusa jako człowieka, to już w ten sposób na Niego nie patrzymy.</verse>
				<verse number="17">Jeśli ktoś bowiem uwierzył Chrystusowi, jest zupełnie nową istotą. To, co było kiedyś, minęło. Teraz zaczęło się coś zupełnie nowego.</verse>
				<verse number="18">A wszystko to pochodzi od Boga, który dzięki Chrystusowi pojednał nas ze sobą i—co więcej—powierzył nam misję jednania z Nim innych ludzi.</verse>
				<verse number="19">Bóg przez Chrystusa pojednał bowiem ze sobą świat, nie wypominając ludziom ich grzechów, nam zaś polecił przekazywać innym wieść o tym pojednaniu.</verse>
				<verse number="20">Mając więc za sobą autorytet Chrystusa, jesteśmy wysłannikami samego Boga, który przez nas przemawia do ludzi. Dlatego w imieniu Chrystusa błagamy: Pojednajcie się z Bogiem!</verse>
				<verse number="21">Chrystus nigdy nie zgrzeszył, ale Bóg obciążył Go karą za nasze grzechy, abyśmy dzięki Niemu mogli zostać uniewinnieni przez Boga.</verse>
			</chapter>
			<chapter number="6">
				<verse number="1">Przyjaciele, jako współpracownicy Boga wzywamy was, abyście nie marnowali Jego łaski.</verse>
				<verse number="2">On przecież powiedział w Piśmie: „We właściwej chwili cię usłyszałem, a w dniu zbawienia pomogłem ci”. Właśnie teraz jest ta właściwa chwila i właśnie teraz jest dzień zbawienia!</verse>
				<verse number="3">Pełniąc naszą służbę, nie dajemy nikomu powodu do upadku lub podejrzeń.</verse>
				<verse number="4">Przez wszystko, co robimy, staramy się bowiem udowadniać ludziom, że naprawdę jesteśmy sługami Boga. Okazujemy wytrwałość w spotykających nas trudnościach, przeciwnościach i kłopotach.</verse>
				<verse number="5">Byliśmy biczowani, aresztowani i odnieśliśmy obrażenia podczas zamieszek. Ciężko pracowaliśmy i często byliśmy pozbawieni snu i jedzenia.</verse>
				<verse number="6">Mimo to zachowaliśmy jednak czystość, byliśmy wyrozumiali dla innych, cierpliwi i uprzejmi. Duch Święty był z nami, mieliśmy więc szczerą miłość do ludzi</verse>
				<verse number="7">i—dzięki mocy od Boga—mówiliśmy im prawdę. Nasza prawość służyła nam jako broń—zarówno do ataku, jak i do obrony.</verse>
				<verse number="8">Służymy bowiem Bogu bez względu na reakcję ludzi. Jedni nas chwalą, inni krytykują; jedni gardzą nami, inni okazują nam szacunek. Jedni twierdzą, że jesteśmy kłamcami, inni—że mówimy prawdę.</verse>
				<verse number="9">Jedni nas nie znają, inni wiedzą kim jesteśmy. Często ocieramy się o śmierć, a jednak żyjemy; ponosimy różne kary, a jednak uchodzimy z życiem.</verse>
				<verse number="10">Mamy powody do smutku, ale zawsze jesteśmy pełni radości. Jesteśmy biedni, ale dajemy innym bogactwo. Niczego nie posiadamy, ale stać nas na wszystko!</verse>
				<verse number="11">Drodzy przyjaciele z Koryntu! Otworzyliśmy przed wami nasze serca i jesteśmy wobec was zupełnie szczerzy.</verse>
				<verse number="12">Kochamy was, nie jesteśmy jednak pewni, czy wy odwzajemniacie naszą miłość.</verse>
				<verse number="13">Mówię więc jak do własnych dzieci: Okażcie nam waszą miłość!</verse>
				<verse number="14">Nie wiążcie się z niewierzącymi. Co wspólnego ma bowiem prawość z nieprawością? Albo światło z ciemnością?</verse>
				<verse number="15">Jak może panować zgoda między Chrystusem i szatanem? Co wspólnego ma wierzący z niewierzącym?</verse>
				<verse number="16">Czy może istnieć jedność między świątynią Boga a bożkami? Bóg powiedział, że to my jesteśmy Jego świątynią: „Zamieszkam w nich i będę wśród nich obecny. Będę ich Bogiem, a oni—moim ludem”.</verse>
				<verse number="17">Czytamy również: „Odejdźcie od nich i odłączcie się od nich —mówi Pan. Nie dotykajcie tego, co jest nieczyste, a wtedy przyjmę was</verse>
				<verse number="18">i będę waszym Ojcem, a wy będziecie moimi synami i córkami —mówi wszechmocny Pan”.</verse>
			</chapter>
			<chapter number="7">
				<verse number="1">Kochani, otrzymaliśmy od Boga tak wspaniałe obietnice! Oczyśćmy się więc ze wszystkiego, co brudzi nasze ciało i ducha. Miejmy respekt dla Boga i prowadźmy święte życie.</verse>
				<verse number="2">Otwórzcie dla nas swoje serca! Przecież nikogo z was nie skrzywdziliśmy, nie oszukaliśmy i nie wykorzystaliśmy.</verse>
				<verse number="3">Nie mówię tego, aby was obwiniać. Powiedziałem już przecież, że kochamy was na śmierć i życie.</verse>
				<verse number="4">Bezgranicznie wam ufam i jestem z was bardzo dumny. Pomimo wszystkich cierpień, mam w sercu wielką radość i zachętę.</verse>
				<verse number="5">Po przybyciu do Macedonii nie doznaliśmy żadnej ulgi. Wszędzie bowiem czekały na nas kłopoty. Napotykaliśmy różne zewnętrzne przeciwności, a w sercu mieliśmy strach.</verse>
				<verse number="6">Wtedy Bóg, który pociesza przygnębionych, podniósł nas na duchu, przysyłając Tytusa.</verse>
				<verse number="7">Zachętą dla nas było już samo jego przybycie, ale prawdziwą radość sprawiła nam wiadomość o tym, jak dobrze się u was czuł. Bardzo ucieszyłem się również słysząc o waszej tęsknocie oraz o tym, jak się o mnie martwicie i troszczycie.</verse>
				<verse number="8">Teraz nie żałuję więc, że wysłałem wam poprzedni list, który tak was zasmucił. Kiedyś trochę tego żałowałem, bo dobrze wiem, że na pewien czas wywołał w was żal.</verse>
				<verse number="9">Teraz jednak się z tego cieszę! Nie z samego faktu waszego smutku, ale z tego, że doprowadził was on do opamiętania. Smutek ten nie wyrządził wam bowiem krzywdy, był bowiem zesłany przez Boga.</verse>
				<verse number="10">Boży smutek sprawia, że ludzie porzucają grzech i dążą do zbawienia—po jakimś czasie nikt się więc nie martwi tym, że został w ten sposób zasmucony. Smutek pochodzący z tego świata jest jednak zupełnie inny, prowadzi bowiem ludzi do rozpaczy i śmierci.</verse>
				<verse number="11">Zobaczcie, ile dobra przyniósł wam ten Boży smutek—wzbudził w was gorliwość, chęć oczyszczenia się, oburzenie z powodu grzechu, respekt dla Boga, tęsknotę za mną, jeszcze większy zapał oraz pragnienie ukarania tego, który spowodował ostatnie problemy. Zrobiliście też wszystko, aby uporządkować tę sprawę.</verse>
				<verse number="12">A piszę o tym nie ze względu na tego, który źle postąpił, ani tego, który został skrzywdzony. Piszę po to, aby—stojąc przed obliczem Boga—szczerze wyznać, że wasza postawa jest dowodem prawdziwej troski o nas.</verse>
				<verse number="13">Sprawiliście nam w ten sposób ogromną radość. A ucieszyliśmy się również z radości Tytusa, który był ogromnie zachęcony waszą postawą.</verse>
				<verse number="14">Nie musiałem się więc za was wstydzić, przekonał się bowiem, że to, co mu o was powiedziałem, jest zgodne z prawdą. Zawsze mówimy prawdę—tak postępowaliśmy również wobec was. Teraz zaś okazało się, że także jemu przekazaliśmy prawdę na wasz temat.</verse>
				<verse number="15">Tytus szczerze was pokochał i ze wzruszeniem wspomina wasze posłuszeństwo oraz to, z jakim szacunkiem i przejęciem przyjęliście go.</verse>
				<verse number="16">Cieszę się, że mogę mieć do was pełne zaufanie!</verse>
			</chapter>
			<chapter number="8">
				<verse number="1">Przyjaciele, chcemy wam teraz powiedzieć, jaką łaską obdarzył Bóg kościoły w Macedonii.</verse>
				<verse number="2">Chociaż tamtejsi wierzący sami mieli wiele trudności i cierpieli niedostatek, cieszyli się, że mogli pomóc innym.</verse>
				<verse number="3">Według swoich możliwości—a mogę zaświadczyć, że nawet ponad ich możliwości!—chętnie przekazali dary na potrzeby świętych w Jerozolimie.</verse>
				<verse number="4">Naprawdę bardzo zależało im na udziale w tym przedsięwzięciu!</verse>
				<verse number="5">Ich postawa przeszła nasze najśmielsze oczekiwania. Oddali się bowiem do dyspozycji Panu i nam, dlatego pragnęli wypełniać Bożą wolę.</verse>
				<verse number="6">Poprosiliśmy więc Tytusa, który rozpoczął tę służbę, aby was odwiedził i pomógł doprowadzić ją do końca.</verse>
				<verse number="7">Jesteście bogaci: macie wiarę, pragnienie opowiadania innym o Jezusie, wiedzę o Bogu, zapał do wykonywania Jego woli oraz wielką miłość do nas. Teraz macie okazję wzbogacić się o jeszcze jedną rzecz—pomoc wierzącym, którzy są w potrzebie!</verse>
				<verse number="8">Nie nakazuję wam udziału w tym przedsięwzięciu. Ucieszyłbym się jednak, gdybyście—podobnie jak to już uczyniło wiele kościołów—okazali w ten sposób waszą miłość do innych wierzących.</verse>
				<verse number="9">Znacie przecież łaskę, którą okazał nam nasz Pan, Jezus Chrystus. Będąc władcą wszystkiego, zrezygnował z bogactwa i stał się biedakiem. A uczynił to po to, aby obdarzyć nas swoim bogactwem!</verse>
				<verse number="10">Już w ubiegłym roku pragnęliście pomóc wierzącym w potrzebie i wprowadziliście to w czyn. Teraz więc proponuję, abyście doprowadzili tę sprawę do końca. Sami bowiem odniesiecie z tego pożytek.</verse>
				<verse number="11">Macie teraz okazję, aby dokończyć to, co zaczęliście. Zbierając dary dla potrzebujących, okażecie gotowość pomocy. A czyńcie to według waszych możliwości.</verse>
				<verse number="12">Nie ważne jest bowiem ile kto ma, ale ile z tego, co posiada, jest gotów darować innym.</verse>
				<verse number="13">Nie chodzi więc o to, aby okazując innym pomoc materialną, samemu popaść w finansowe kłopoty. Chodzi raczej o to, abyśmy równo dzielili się bogactwem.</verse>
				<verse number="14">Teraz jesteście w stanie pomóc innym, którzy mają mniej od was. W przyszłości zaś, gdy oni będą w lepszej sytuacji, a wy znajdziecie się w potrzebie, to oni udzielą wam pomocy. W ten sposób możecie dzielić się bogactwem!</verse>
				<verse number="15">Pismo mówi: „Ten, kto zebrał wiele, nie miał za dużo, a temu, kto zebrał mało, niczego nie zabrakło”.</verse>
				<verse number="16">Jestem wdzięczny Bogu za to, że wlał w serce Tytusa tę troskę o was.</verse>
				<verse number="17">Chętnie przystał na moją propozycję i z zapałem do was wyruszył.</verse>
				<verse number="18">Posłaliśmy z nim też innego wierzącego, który we wszystkich kościołach znany jest z głoszenia dobrej nowiny.</verse>
				<verse number="19">To jego wybrano, aby towarzyszył nam w tym przedsięwzięciu. A podjęliśmy się tej służby pragnąc pomóc innym wierzącym i oddać przez to chwałę naszemu Panu.</verse>
				<verse number="20">Suma, którą dotychczas zebrano, jest znaczna, dlatego chcemy przekazać ją w taki sposób, aby nikt nie miał podstaw do jakichkolwiek podejrzeń.</verse>
				<verse number="21">Pragniemy bowiem, aby naszą rzetelność w tej sprawie widział nie tylko Bóg, ale także ludzie.</verse>
				<verse number="22">Wysłaliśmy do was jeszcze jednego wierzącego, który wielokrotnie potwierdził swój zapał dla Pana. A teraz jeszcze chętniej wyruszył w podróż, bo nabrał ogromnego zaufania do was.</verse>
				<verse number="23">Zatem zarówno Tytus—mój towarzysz i współpracownik, jak i inni wierzący wydelegowani przez kościoły—wszyscy oni służą Chrystusowi i oddają Mu chwałę.</verse>
				<verse number="24">Okażcie im więc miłość i pokażcie wszystkim kościołom, że nie bez powodu jesteśmy z was tak dumni.</verse>
			</chapter>
			<chapter number="9">
				<verse number="1">Myślę, że nie muszę już wam więcej pisać o tej zbiórce darów.</verse>
				<verse number="2">Wiem przecież, że sami chętnie w niej uczestniczycie. Pochwaliłem się nawet wierzącym z Macedonii, że kościoły z prowincji Azja są do niej gotowe już od roku. A wasz zapał udzielił się wielu innym.</verse>
				<verse number="3">Wysłałem więc wspomnianych wierzących, aby się upewnić, że zebraliście już pieniądze. Cieszę się, iż nie pomyliłem się, tak bardzo was chwaląc!</verse>
				<verse number="4">Byłoby bowiem nam wszystkim wstyd, gdyby wierzący z Macedonii przybyli ze mną do was i stwierdzili, że nie jesteście gotowi.</verse>
				<verse number="5">Dlatego właśnie uznałem, że warto wcześniej wysłać do was Tytusa i innych, aby dopilnowali zapowiedzianych wcześniej przygotowań. Dzięki temu mieliście możliwość złożenia daru nie pod przymusem, ale z serca.</verse>
				<verse number="6">Kto mało sieje, mało zbiera. A kto wiele sieje, wiele też zbiera.</verse>
				<verse number="7">Niech więc każdy w sercu postanowi, ile chce dać—bez żalu, ale też bez przymusu. Bóg kocha bowiem tych, którzy dają z radością.</verse>
				<verse number="8">Co więcej—potrafi to hojnie wynagrodzić! On może dać wam wszystko, czego potrzebujecie, abyście wy z kolei mogli pomagać innym.</verse>
				<verse number="9">Pismo mówi bowiem: „Człowiek, który kocha Boga, hojnie wspomaga biednych i zawsze czyni to, co słuszne”.</verse>
				<verse number="10">Bóg, daje rolnikom ziarno, a z ziarna—chleb. On rozmnoży również wasz dar i sprawi, że wasza prawość przyniesie dobry plon.</verse>
				<verse number="11">On obdarzy was wszystkim, czego potrzebujecie, abyście nadal mogli być hojni wobec innych. My zaś będziemy dziękować Bogu za waszą postawę.</verse>
				<verse number="12">Pomoc dla wierzących z Jerozolimy nie tylko bowiem zaspokaja ich materialne potrzeby, ale wzbudza w nich ogromną wdzięczność dla Boga.</verse>
				<verse number="13">Otrzymawszy wasz dar, będą Go wielbić za to, że jesteście wierni dobrej nowinie Chrystusa i hojni wobec innych Jego wyznawców.</verse>
				<verse number="14">Będą też gorąco modlić się za was, widząc, że doświadczyliście ogromnej łaski od Boga.</verse>
				<verse number="15">Niech Bogu będą dzięki za Jego bezcenny dar!</verse>
			</chapter>
			<chapter number="10">
				<verse number="1">Teraz ja, Paweł, pragnę osobiście zwrócić się do was w duchu łagodności i dobroci Chrystusa. Niektórzy z was twierdzą, że w listach jestem odważny, ale gdy staję przed wami twarzą w twarz, jestem nieśmiały.</verse>
				<verse number="2">Proszę, nie zmuszajcie mnie do okazywania odwagi, gdy do was przybędę—szczególnie wobec tych, którzy uważają, że w naszej pracy dla Pana kierujemy się ludzkimi motywami.</verse>
				<verse number="3">To prawda—jesteśmy zwykłymi ludźmi, ale nie kierujemy się tym, czym kieruje się świat.</verse>
				<verse number="4">Narzędzia, których używamy w naszej walce, nie są ludzkie, ale pochodzą od Boga. Mają one moc potrzebną do burzenia duchowych twierdz</verse>
				<verse number="5">i pokonywania tego, co utrudnia ludziom poznawanie Boga. Dzięki tej mocy nawet dawni przeciwnicy dobrej nowiny poddają się Chrystusowi.</verse>
				<verse number="6">Jesteśmy więc gotowi karać buntowników—do czasu, gdy będziecie w pełni posłuszni Bogu.</verse>
				<verse number="7">Wasza ocena jest powierzchowna. Kto z dumą uważa, że należy do Chrystusa, niech pamięta, że my również do Niego należymy.</verse>
				<verse number="8">Może się wam wydawać, że za bardzo szczycę się otrzymanym od Pana autorytetem. Czynię to jednak dla waszego pożytku, a nie szkody. I nie wstydzę się tego.</verse>
				<verse number="9">Wcale nie próbuję was jednak zastraszyć moimi listami.</verse>
				<verse number="10">Niektórzy mówią o mnie: „W listach jest odważny i surowy, w rzeczywistości zaś jest słabeuszem i kiepskim mówcą”.</verse>
				<verse number="11">Chciałbym jednak zapewnić tych, którzy tak mówią, że jacy jesteśmy w listach—na odległość, tacy okażemy się w czynach—gdy do was przybędziemy.</verse>
				<verse number="12">Nie chcemy porównywać się z tymi, którzy zachwalają samych siebie. Porównują się sami ze sobą i w podobny sposób oceniają innych, nie rozumieją jednak tego, co robią.</verse>
				<verse number="13">My zaś nie szczycimy się czymś, czego nie posiadamy. Dążymy bowiem tylko do celu wyznaczonego nam przez Boga, a jest nim także nasza służba wśród was.</verse>
				<verse number="14">Nie przesadzamy, twierdząc, że mamy do was prawo, gdyż jako pierwsi przynieśliśmy wam dobrą nowinę o Chrystusie.</verse>
				<verse number="15">Nie szczycimy się cudzymi sukcesami. Mamy jednak nadzieję, że wasza wiara będzie coraz silniejsza, a nasza praca wśród was będzie się nadal rozwijać.</verse>
				<verse number="16">Później zaś zaniesiemy dobrą nowinę dalej, poza wasz region—ale tylko tam, gdzie nikt jej jeszcze nie głosił. Nie chcemy bowiem szczycić się tym, czego dokonał ktoś inny.</verse>
				<verse number="17">Jedynym powodem do dumy jest nasz Pan.</verse>
				<verse number="18">A naprawdę wiarygodny jest nie ten, kto zachwala samego siebie, ale ten, kogo chwali Pan.</verse>
			</chapter>
			<chapter number="11">
				<verse number="1">Znieście trochę szaleństwa z mojej strony, proszę—wiem, że to zrobicie.</verse>
				<verse number="2">Jestem o was zazdrosny—tak jak Bóg. To ja „zaręczyłem” was z Chrystusem i chcę postawić was przed Nim jako nieskazitelnie czystą narzeczoną.</verse>
				<verse number="3">Obawiam się jednak, że ktoś odciąga was od pełnego poddania się Panu—podobnie jak przebiegły wąż zwiódł w raju Ewę.</verse>
				<verse number="4">Przychodzą do was bowiem ludzie, którzy mówią o Jezusie, nie jest to jednak Jezus, o którym my wam opowiadaliśmy. Przyjmujecie też jakiegoś ducha, nie jest to jednak Duch Święty, którego otrzymaliście od Boga. Chętnie słuchacie również dobrej nowiny, ale nie jest to ta sama nowina, którą słyszeliście od nas.</verse>
				<verse number="5">Nie uważam jednak, aby ci „superapostołowie” byli lepsi ode mnie.</verse>
				<verse number="6">Może i jestem kiepskim mówcą, ale przynajmniej wiem, o czym mówię. Wy zaś doskonale wiecie, że jestem wobec was zupełnie szczery.</verse>
				<verse number="7">Czy postąpiłem źle, gdy za darmo—poświęcając siebie, a dbając tylko o wasze dobro—głosiłem wam dobrą nowinę od Boga?</verse>
				<verse number="8">„Wykorzystywałem” inne kościoły, aby mieć pieniądze na pracę wśród was.</verse>
				<verse number="9">Będąc z wami, miałem finansowe trudności, ale nie byłem obciążeniem dla kogokolwiek z was. Pomogli mi bowiem wierzący z Macedonii, którzy do mnie przyszli. Nigdy nie byłem więc dla was ciężarem—i nigdy nie będę!</verse>
				<verse number="10">Tak jak pewne jest to, że mówię ludziom prawdę o Chrystusie, tak pewne jest to, że nikt w całej Achai nie znajdzie powodu, do odebrania mi satysfakcji z tego, że bezinteresownie służyłem Panu.</verse>
				<verse number="11">Czy to znaczy, że was nie kocham? O nie! Bóg dobrze zna moją miłość do was!</verse>
				<verse number="12">Pracuję dla Pana bezinteresownie. I nadal będę to robił! W ten sposób wytrącam argumenty z ręki tych, którzy przechwalają się, twierdząc, że pracują dokładnie tak, jak my.</verse>
				<verse number="13">W rzeczywistości są jednak fałszywymi apostołami i nieuczciwymi ludźmi, podszywającymi się tylko pod apostołów Chrystusa.</verse>
				<verse number="14">Nie powinno was to dziwić. Skoro sam szatan podszywa się pod anioła światłości,</verse>
				<verse number="15">również jego wysłannicy udają, że czynią to, co prawe. W końcu jednak spotka ich kara, na jaką zasłużyli.</verse>
				<verse number="16">Przypominam: Nie traktujcie mnie jak szaleńca. A nawet jeśli uważacie mnie za takiego, mimo wszystko posłuchajcie, gdy będę się trochę przechwalał.</verse>
				<verse number="17">Te moje słowa i myśli nie są od Pana—są to słowa człowieka, który przez chwilę zdobył się na szaleństwo.</verse>
				<verse number="18">Skoro inni przechwalają się swoimi dokonaniami, ja również będę się chwalił.</verse>
				<verse number="19">Przecież jesteście mądrzy, a mimo to chętnie słuchacie głupców.</verse>
				<verse number="20">Nie razi was to, że ktoś was zniewala, wykorzystuje, zabiera to, co wasze, traktuje was z góry, a nawet znieważa i policzkuje.</verse>
				<verse number="21">Tak, muszę przyznać, że jesteśmy słabi, bo nie potrafimy zachowywać się jak ci, którzy tak z wami postępują… Skoro jednak oni się przechwalają, to również ja—zdobywszy się na to szaleństwo—będę to czynił.</verse>
				<verse number="22">Są Hebrajczykami? Ja także. Izraelitami? Ja również. Są potomkami Abrahama? Ja też.</verse>
				<verse number="23">Służą Chrystusowi? Odpowiem jak szalony: Ja też i to o wiele bardziej! Z powodu Chrystusa znosiłem bowiem o wiele więcej trudności niż oni. Za głoszenie dobrej nowiny byłem aresztowany i bity. Wielokrotnie też narażałem życie.</verse>
				<verse number="24">Żydowscy przywódcy pięć razy wymierzyli mi karę trzydziestu dziewięciu batów.</verse>
				<verse number="25">Trzykrotnie zostałem pobity, raz obrzucony kamieniami, trzy razy przeżyłem katastrofy morskie, z czego raz całą dobę spędziłem na morzu jako rozbitek.</verse>
				<verse number="26">Odbyłem wiele uciążliwych podróży, byłem narażony na niebezpieczeństwa na rzekach, niebezpieczeństwa ze strony bandytów a także moich własnych rodaków oraz pogan. Niebezpieczeństwa czyhały na mnie także w miastach, na pustkowiu i na morzu. Zagrożenie stanowili również ludzie podszywający się pod wierzących.</verse>
				<verse number="27">Doświadczyłem też wielu innych rzeczy: ciężkiej pracy, zmęczenia, bezsennych nocy, głodu i pragnienia. Często chodziłem z pustym żołądkiem i drżałem z zimna, nie miałem bowiem ciepłych ubrań.</verse>
				<verse number="28">Poza tym wszystkim, zawsze towarzyszy mi troska o kościoły.</verse>
				<verse number="29">Jeśli ktoś opada z sił, ja również słabnę. Jeśli ktoś upada, płonę ze wstydu.</verse>
				<verse number="30">Jeżeli więc już naprawdę mam się czymś chwalić, to niech to będą moje słabości.</verse>
				<verse number="31">Bóg—Ojciec Jezusa Chrystusa, naszego Pana—któremu należy się wieczna chwała, wie, że nie kłamię.</verse>
				<verse number="32">W Damaszku, gubernator podległy królowi Aretasowi postawił straże w bramach miasta i kazał mnie aresztować,</verse>
				<verse number="33">lecz udało mi się uciec—spuszczono mnie bowiem w koszu przez otwór w murze otaczającym miasto.</verse>
			</chapter>
			<chapter number="12">
				<verse number="1">Przechwalanie się nie ma sensu, ale powiem wam jeszcze o widzeniach i objawieniach otrzymanych od Pana.</verse>
				<verse number="2">Znam pewnego człowieka, wierzącego Chrystusowi, który czternaście lat temu został zabrany aż do trzeciego nieba. Nie wiem, czy fizycznie, czy tylko duchowo—to wie tylko Bóg.</verse>
				<verse number="5">Z takiego przeżycia mógłbym być dumny, ale nie z mojej osoby! Chyba że z moich słabości…</verse>
				<verse number="6">Jeśli więc zechcę się czymś szczycić, wcale nie będę szalony—przecież powiem tylko prawdę. Nie będę jednak tego robił, aby na tej podstawie nie uznano mnie za kogoś wielkiego. Wolałbym, aby ludzie oceniali mnie na podstawie tego, co widzą w moim życiu i słyszą z moich ust</verse>
				<verse number="7">—nawet jeśli doznałem niezwykłych objawień. Abym z ich powodu nie popadł w pychę, w moje ciało wbity został cierń. Jest on jakby wysłannikiem szatana, który mnie policzkuje i upokarza.</verse>
				<verse number="8">Trzy razy prosiłem Pana, aby mnie od tego uwolnił.</verse>
				<verse number="9">On jednak odpowiadał: „Ciesz się z tego, że doświadczyłeś mojej łaski. Moja moc staje się najbardziej widoczna wtedy, gdy jesteś słaby”. Dlatego najchętniej będę się szczycił swoją słabością—aby objawiała się we mnie moc Chrystusa.</verse>
				<verse number="10">Cieszę się więc z mojej bezsilności, z obelg, z cierpień, prześladowań i trudności, które spotykają mnie z powodu posłuszeństwa Jezusowi. Gdy jestem bezsilny, wtedy bowiem jestem naprawdę mocny.</verse>
				<verse number="11">Sprowokowaliście mnie, abym zachował się jak szaleniec. A to wy przecież powinniście mnie chwalić! Niczym bowiem nie ustępuję tym „superapostołom”, chociaż w rzeczywistości nic nie znaczę.</verse>
				<verse number="12">Sami przecież doświadczyliście dowodów mojego apostolstwa—ogromnej wytrwałości, cudownych znaków i przejawów mocy Bożej.</verse>
				<verse number="13">Chyba tylko pod tym względem jesteście gorsi od innych kościołów, że nie byłem dla was finansowym obciążeniem. Wybaczcie mi to uchybienie!</verse>
				<verse number="14">Już po raz trzeci wybieram się do was—i tym razem również nic nie będę was kosztować. Nie zależy mi bowiem na sobie samym, ale na was! Przecież to nie dzieci utrzymują rodziców, ale rodzice dzieci.</verse>
				<verse number="15">Z ogromną przyjemnością będę więc was wspierał—a nawet samego siebie poświęcę dla dobra waszych dusz. Czy jednak okazując wam coraz więcej miłości, będę przez was coraz mniej kochany?</verse>
				<verse number="16">Być może sądzicie, że chociaż nie byłem dla was finansowym ciężarem, to i tak w jakiś sposób sprytnie was wykorzystałem.</verse>
				<verse number="17">A może wykorzystał was ktoś wysłany przeze mnie?</verse>
				<verse number="18">Posłałem do was Tytusa i jeszcze jednego wierzącego. Nie powiecie chyba przecież, że to oni was oszukali? Czy nie przejawialiśmy—oni i my—tej samej postawy? Czy nie postępowaliśmy wśród was tak samo?</verse>
				<verse number="19">Od dawna uważacie, że chcemy się przed wami bronić. Stojąc przed obliczem Boga i Chrystusa, zapewniamy was jednak, że wszystko, co czynimy, robimy wyłącznie dla waszego dobra.</verse>
				<verse number="20">Mimo to, obawiam się, że gdy do was przybędę, nie spodoba mi się to, co zastanę. Wam zaś może nie spodobać się moja reakcja na to. Boję się, że znowu zobaczę wśród was kłótnie, zazdrość, gniew, rywalizację, pomówienia, plotki, zarozumialstwo oraz podziały.</verse>
				<verse number="21">Obawiam się, że—widząc coś takiego—znów zostanę w waszej obecności upokorzony przez Boga i zasmucę się z powodu tych, którzy wcześniej żyli w grzechu i wciąż jeszcze nie porzucili rozwiązłości seksualnej.</verse>
			</chapter>
			<chapter number="13">
				<verse number="1">Teraz, gdy wybieram się do was po raz trzeci, zapowiadam, że osądzę winnych na podstawie zgodnych oskarżeń dwóch lub trzech świadków.</verse>
				<verse number="2">Podczas mojej ostatniej wizyty u was ostrzegałem tych, którzy grzeszą. Teraz ponownie ich ostrzegam, a także wszystkich innych: Tym razem nie będę łagodny!</verse>
				<verse number="3">Domagacie się, żeby przemówił przeze mnie Chrystus? On nie jest wobec was bezradny, ale działa z całą mocą!</verse>
				<verse number="4">Umarł na krzyżu jako słaby człowiek, ale teraz żyje dzięki mocy Boga. My również doświadczamy tej słabości, ale zobaczycie, że dzięki mocy Boga będziemy razem z Nim żyć!</verse>
				<verse number="5">Poddawajcie więc samych siebie próbie. Zadajcie sobie pytanie: „Czy moja wiara jest autentyczna i czy Jezus Chrystus jest obecny w moim życiu?”. Ufam, że przejdziecie ten test.</verse>
				<verse number="6">Mam również nadzieję, iż dostrzeżecie Jezusa także w naszym życiu.</verse>
				<verse number="7">Modlimy się do Boga, abyście nie mieli nic wspólnego ze złem. A nie czynimy tego po to, aby zdobyć dobrą opinię. Pragniemy raczej, aby wasze postępowanie było tak doskonałe, że na waszym tle my będziemy wyglądać jak słabeusze.</verse>
				<verse number="8">Wszystko, co robimy, służy prawdzie, i nie czynimy niczego, co mogłoby jej zaszkodzić.</verse>
				<verse number="9">Dlatego ogromnie cieszymy się, gdy jesteście mocni—choć sami już nie mamy sił. Modlimy się też o waszą duchową dojrzałość.</verse>
				<verse number="10">Piszę o tym teraz w nadziei, że gdy do was przybędę, nie będę musiał być wobec was surowy. Pan przekazał mi bowiem władzę po to, aby wzmacniać wiarę innych wierzących, a nie rujnować ją.</verse>
				<verse number="11">Przyjaciele, kończąc ten list, życzę wam, abyście się radowali, dojrzewali duchowo, zachęcali się nawzajem, byli jednomyślni i żyli w zgodzie. Niech Bóg, który obdarza ludzi miłością i pokojem, będzie z wami!</verse>
				<verse number="12">Wszyscy święci, którzy są ze mną, proszą o przekazanie wam ich pozdrowień. Przekażcie je sobie nawzajem!</verse>
				<verse number="13">Niech Jezus, nasz Pan, obdarza was swoją łaską! Niech Bóg obdarza was swą miłością! A Duch Święty niech pomoże wam tworzyć wspólnotę z innymi wierzącymi!</verse>
			</chapter>
		</book>
		<book number="48">
			<chapter number="1">
				<verse number="1">Ja, Paweł, nie zostałem powołany na apostoła przez ludzi, lecz przez samego Jezusa Chrystusa i Boga Ojca, który wskrzesił Go z martwych.</verse>
				<verse number="2">Dlatego razem z wierzącymi, którzy są ze mną, piszę do kościołów w Galicji.</verse>
				<verse number="3">Niech Bóg, nasz Ojciec, i Pan, Jezus Chrystus, obdarzają was swoją łaską i pokojem!</verse>
				<verse number="4">Jezus ofiarował siebie za nasze grzechy, aby wyrwać nas z tego złego świata. A dokonał tego zgodnie z planem Boga, naszego Ojca,</verse>
				<verse number="5">któremu należy się wieczna chwała. Amen!</verse>
				<verse number="6">Jestem zdumiony tym, że tak szybko odchodzicie od Boga, który w swojej łasce powołał was do życia w Chrystusie, i że szukacie innej dobrej nowiny. Ale innej dobrej nowiny nie ma!</verse>
				<verse number="7">Są tylko ludzie, którzy oszukują was i chcą zmienić treść nowiny o Chrystusie.</verse>
				<verse number="8">Gdyby jednak ktoś—nawet jakiś wierzący z naszego grona albo anioł z nieba!—przedstawił wam dobrą nowinę inną od tej, którą od nas usłyszeliście, niech będzie przeklęty!</verse>
				<verse number="9">Jeszcze raz to powtórzę: Jeśli ktokolwiek głosiłby wam dobrą nowinę inną od tej, którą już przyjęliście, niech będzie przeklęty!</verse>
				<verse number="10">Jak myślicie? Czy mówiąc to chcę zdobyć przychylność ludzi, czy Boga? Czy chcę w ten sposób zadowolić jakiegoś człowieka? Jeśli taki byłby mój cel, nie byłbym dobrym sługą Chrystusa.</verse>
				<verse number="11">Przyjaciele, zapewniam was, że głoszona przeze mnie dobra nowina nie została wymyślona przez ludzi.</verse>
				<verse number="12">Nie przekazał mi jej żaden człowiek ani od nikogo się jej nie nauczyłem. Objawił mi ją osobiście sam Jezus Chrystus!</verse>
				<verse number="13">Wiecie zapewne, że kiedyś, jako wyznawca judaizmu, bezlitośnie prześladowałem kościół Boży i próbowałem go zniszczyć.</verse>
				<verse number="14">Byłem chyba najgorliwszy ze wszystkich ludzi w kraju—stałem się wręcz fanatykiem tradycji naszych przodków.</verse>
				<verse number="15">Bóg jednak wybrał mnie jeszcze przed moim urodzeniem i przyciągnął mnie do siebie swoją łaską.</verse>
				<verse number="16">Uczynił to, aby przeze mnie objawić światu swojego Syna i abym przekazał poganom dobrą nowinę o Jezusie. Gdy poznałem Jezusa, nikogo nie pytałem, co mam robić.</verse>
				<verse number="17">Nie poszedłem nawet do Jerozolimy—do tych, którzy zostali apostołami wcześniej ode mnie. Skierowałem się wówczas do Arabii, a potem wróciłem do Damaszku.</verse>
				<verse number="18">Dopiero po trzech latach udałem się do Jerozolimy, aby odwiedzić Piotra. Spędziłem z nim jednak tylko piętnaście dni.</verse>
				<verse number="19">Spośród innych apostołów nie spotkałem wówczas nikogo oprócz Jakuba, brata naszego Pana.</verse>
				<verse number="20">A Bóg mi świadkiem, że mówiąc to, nie kłamię.</verse>
				<verse number="21">Zaraz po tym skierowałem się w okolice Syrii i Cylicji,</verse>
				<verse number="22">tak że wierzący z kościołów Chrystusa w Judei nie wiedzieli nawet, jak wyglądam.</verse>
				<verse number="23">Słyszeli jedynie wieści o tym, że ich dawny prześladowca głosi teraz wiarę, którą przedtem zwalczał.</verse>
				<verse number="24">I z mojego powodu wielbili Boga.</verse>
			</chapter>
			<chapter number="2">
				<verse number="1">Dopiero po czternastu latach powtórnie udałem się do Jerozolimy, tym razem z Barnabą. Zabraliśmy też ze sobą Tytusa.</verse>
				<verse number="2">Poszedłem tam ze względu na wyraźny nakaz Boga. Będąc na miejscu, przedstawiłem tamtejszym wierzącym dobrą nowinę, którą głoszę poganom. Wcześniej jednak spotkałem się z ich przywódcami, nie chciałem bowiem, aby moja wcześniejsza lub obecna praca poszła na marne.</verse>
				<verse number="3">Ostatecznie uznano, że Tytus, który przybył ze mną, nie musi poddawać się obrzędowi obrzezania, chociaż był z pochodzenia poganinem.</verse>
				<verse number="4">Kwestia ta w ogóle nie zostałaby poruszona, gdyby nie kilku ludzi, którzy podszyli się pod wierzących. Wślizgnęli się oni na nasze spotkanie, aby zobaczyć, jak korzystamy z wolności, którą otrzymaliśmy od Jezusa Chrystusa. Chcieli bowiem nakłonić nas do przestrzegania nakazów judaizmu.</verse>
				<verse number="5">W niczym jednak nie ustąpiliśmy im. Chcieliśmy bowiem zachować dla was prawdę dobrej nowiny.</verse>
				<verse number="6">Wspomniani wcześniej przywódcy z Jerozolimy nie nałożyli na nas żadnych dodatkowych obowiązków. A trzeba dodać, że cieszą się oni ogromnym autorytetem. Jednak dla mnie pozycja człowieka ani jego przeszłość nie jest istotna—Bóg przecież traktuje wszystkich ludzi jednakowo.</verse>
				<verse number="7">Nie nałożono więc na nas dodatkowych ciężarów, a wręcz przeciwnie! Przywódcy ci stwierdzili, że podobnie jak Piotrowi powierzono głoszenie dobrej nowiny wśród Żydów, tak mi powierzono głoszenie jej wśród pogan.</verse>
				<verse number="8">A sprawcą tego wszystkiego jest Bóg, który najpierw posłał Piotra—do Żydów, a potem mnie—do pogan.</verse>
				<verse number="9">Tak więc Jakub, Piotr i Jan, uważani za filary kościoła, potwierdzili, że Bóg zlecił mi tę szczególną misję. Dlatego podali mi i Barnabie dłoń na znak jedności. Odtąd my nadal mieliśmy głosić dobrą nowinę wśród pogan, a oni—wśród Żydów.</verse>
				<verse number="10">Przypomnieli nam jedynie o potrzebie pomocy biednym, starałem się więc pamiętać o tym w mojej służbie.</verse>
				<verse number="11">Gdy jednak Piotr odwiedził pewnego dnia Antiochię, otwarcie mu się sprzeciwiłem, ponieważ na to zasłużył.</verse>
				<verse number="12">Spożywał bowiem posiłek razem z wierzącymi pochodzenia pogańskiego, ale gdy nagle przybyli żydowscy wierzący, przysłani przez Jakuba, Piotr przerwał posiłek i odsunął się od nich. Bał się bowiem, że żydowscy wierzący zobaczą, że—jedząc z poganami—łamie Prawo Mojżesza. Przybysze uważali je bowiem za wiążące.</verse>
				<verse number="13">Widząc to, inni wierzący Żydzi, zastani przy tym posiłku, zaczęli naśladować obłudę Piotra, tak że w końcu dał się w to wciągnąć nawet Barnaba.</verse>
				<verse number="14">Stwierdziwszy, że nie postępują zgodnie z prawdą dobrej nowiny, powiedziałem Piotrowi przy wszystkich: „Jesteś Żydem, ale będąc wśród pogan nie przestrzegasz żydowskich praw. Jak więc możesz narzucać je poganom?</verse>
				<verse number="15">Od urodzenia jesteśmy Żydami, a nie poganami, którzy nie przestrzegają Prawa Mojżesza.</verse>
				<verse number="16">Wiemy jednak, że Bóg uniewinnia nie tych, którzy przestrzegają Prawa, ale tych, którzy wierzą Jezusowi Chrystusowi. Dlatego uwierzyliśmy Mu, pragnąc zostać uniewinnieni przez Boga. Nie mogliśmy bowiem osiągnąć tego dzięki przestrzeganiu Prawa. Na tej podstawie bowiem nikt nigdy nie zostanie uniewinniony ze swoich grzechów.</verse>
				<verse number="17">Dlatego właśnie zabiegaliśmy o uniewinnienie dzięki Chrystusowi. W ten sposób przyznaliśmy, że my również jesteśmy grzesznikami i potrzebujemy ratunku. Czy to jednak znaczy, że Chrystus nakłonił nas do grzechu? Absolutnie nie!</verse>
				<verse number="18">To ja sam czynię siebie przestępcą, na nowo stawiając coś, co wcześniej zburzyłem.</verse>
				<verse number="19">Ale to właśnie dzięki Prawu przestałem istnieć dla Prawa, a żyję dla Boga. Razem z Chrystusem zostałem bowiem przybity do krzyża.</verse>
				<verse number="20">Sam nie kieruję już swoim życiem, lecz Chrystus żyje we mnie i prowadzi mnie. Teraz żyję bowiem wierząc Synowi Bożemu, który ukochał mnie i oddał za mnie życie.</verse>
				<verse number="21">I nigdy nie zrezygnuję z łaski Boga! Jeśli ktoś twierdzi, że dzięki przestrzeganiu Prawa można zostać uniewinnionym przez Boga, to w takim razie po co umarł Chrystus?”.</verse>
			</chapter>
			<chapter number="3">
				<verse number="1">Niemądrzy Galacjanie! Kto wam tak namieszał w głowach? Przecież dokładnie opowiedziałem wam o znaczeniu śmierci Jezusa Chrystusa!</verse>
				<verse number="2">Pozwólcie, że zadam wam tylko jedno pytanie: Czy Ducha Świętego otrzymaliście dlatego, że przestrzegaliście Prawa Mojżesza, czy dlatego, że uwierzyliście Jezusowi?</verse>
				<verse number="3">Chyba straciliście rozum! Rozpoczęliście życie z Bogiem dzięki Duchowi, a chcecie je doskonalić o własnych siłach?</verse>
				<verse number="4">Czy na próżno tyle wycierpieliście? Chyba rzeczywiście na próżno…</verse>
				<verse number="5">Odpowiedzcie: Czy Bóg dał wam Ducha Świętego i dokonał w was niezwykłych rzeczy dlatego, że przestrzegaliście Prawa, czy też dlatego, że uwierzyliście Mu?</verse>
				<verse number="6">Przecież tak samo Abraham uwierzył Bogu i na podstawie tej wiary został uniewinniony.</verse>
				<verse number="7">Zrozumcie więc: prawdziwymi potomkami Abrahama są ci, którzy wierzą Bogu!</verse>
				<verse number="8">Co więcej, Pismo już wcześniej zapowiedziało, że Bóg przez wiarę zbawi pogan. Dlatego Abraham usłyszał tę dobrą nowinę: „Dzięki tobie będą szczęśliwe wszystkie narody”.</verse>
				<verse number="9">Tych więc, którzy wierzą Chrystusowi, spotyka to samo szczęście, co wierzącego Abrahama.</verse>
				<verse number="10">Tych zaś, którzy chcą zdobyć przychylność Boga poprzez przestrzeganie Prawa, spotka Jego gniew. Pismo mówi: „Przeklęty będzie każdy, kto nie przestrzega wszystkiego, co zapisano w Prawie”.</verse>
				<verse number="11">Oczywiste jest więc to, że nikt nie zostanie uniewinniony przez Boga z powodu przestrzegania Prawa. Napisano bowiem: „Prawy człowiek będzie żył dzięki wierze”.</verse>
				<verse number="12">Natomiast droga wskazana przez Prawo Mojżesza nie opiera się na wierze, ponieważ naucza, że człowiek będzie żył dzięki przestrzeganiu Prawa.</verse>
				<verse number="13">Chrystus wykupił nas od przekleństwa płynącego z Prawa. Umierając na drzewie krzyża, wziął to przekleństwo na siebie, ponieważ w Prawie napisane jest: „Przeklęty będzie każdy przestępca, stracony na drzewie”.</verse>
				<verse number="14">W ten sposób, dzięki śmierci Chrystusa Jezusa, szczęście Abrahama zostało darowane również poganom. Wierząc Jezusowi, otrzymaliśmy więc Ducha Świętego, obiecanego przez Boga.</verse>
				<verse number="15">Przyjaciele, użyję przykładu z życia. Nikt nie lekceważy ani nie zmienia podpisanej już umowy, mimo że jest ona zawierana tylko między ludźmi.</verse>
				<verse number="16">Natomiast Abraham i jego potomek otrzymali obietnicę od Boga. Pismo nie mówi o wielu potomkach, ale o jednym potomku, którym jest Chrystus.</verse>
				<verse number="17">Wniosek jest taki, że umowa zawarta przez Boga nie może być unieważniona przez Prawo Mojżesza, nadane czterysta trzydzieści lat później. Prawo to nie może też anulować obietnicy.</verse>
				<verse number="18">Jeżeli musielibyśmy przestrzegać Prawa, aby otrzymać Boży dar, to nie byłby on już właściwie rezultatem Bożej obietnicy. A przecież Abraham doświadczył łaski od Boga wskutek obietnicy.</verse>
				<verse number="19">Jaki był zatem sens nadania Prawa Mojżesza? Zostało ono ustanowione z powodu ludzkich przestępstw i miało funkcjonować do czasu nadejścia Potomka Abrahama, który otrzymał obietnicę. Aniołowie przekazali Prawo Mojżeszowi jako mediatorowi między Bogiem a ludźmi.</verse>
				<verse number="20">Tam jednak, gdzie istnieje tylko jedna strona, nie potrzeba mediatora. A tak właśnie jest w przypadku Boga, który składa obietnicę.</verse>
				<verse number="21">Czy to znaczy, że Prawo Mojżesza jest sprzeczne z obietnicą Boga? Skądże! Gdyby ustanowił On Prawo dające ludziom życie, to rzeczywiście dzięki jego przestrzeganiu można byłoby uzyskać uniewinnienie.</verse>
				<verse number="22">Pismo mówi jednak, że wszyscy ludzie znajdują się w niewoli grzechu, a Boża obietnica dotyczy tylko tych, którzy uwierzyli Jezusowi Chrystusowi.</verse>
				<verse number="23">Do momentu przyjścia Chrystusa i nadejścia czasu wiary w Niego byliśmy pilnowani przez Prawo Mojżesza i podlegaliśmy mu.</verse>
				<verse number="24">Prawo to było naszym wychowawcą, prowadzącym nas do Chrystusa, abyśmy uwierzyli Mu i zostali w ten sposób uniewinnieni z grzechów.</verse>
				<verse number="25">Teraz, gdy nastał czas wiary, nie jesteśmy już pod opieką wychowawcy!</verse>
				<verse number="26">Uwierzyliście bowiem Chrystusowi i wszyscy staliście się dziećmi Boga!</verse>
				<verse number="27">Zostaliście zanurzeni w Chrystusa i jest On tak blisko was, jak ubranie, które macie na sobie.</verse>
				<verse number="28">Nie ma już więc różnicy między Żydem a poganinem, niewolnikiem a człowiekiem wolnym, mężczyzną a kobietą—zjednoczeni w Chrystusie Jezusie wszyscy stanowicie jedność.</verse>
				<verse number="29">A skoro należycie do Niego, jesteście potomkami Abrahama i zgodnie z obietnicą otrzymujecie dar od Boga.</verse>
			</chapter>
			<chapter number="4">
				<verse number="1">Dopóki spadkobierca jest nieletni, prawie nie różni się od sługi, chociaż jest właścicielem wszystkiego.</verse>
				<verse number="2">Podlega bowiem swoim opiekunom i wychowawcom—aż minie czas wyznaczony przez ojca.</verse>
				<verse number="3">Podobnie było z nami. Byliśmy jak dzieci, poddane prawom tego świata.</verse>
				<verse number="4">Ale gdy nadszedł wyznaczony czas, Bóg posłał swojego Syna, urodzonego przez kobietę i podlegającego Prawu Mojżesza.</verse>
				<verse number="5">Posłał Go, aby wykupił tych, którzy żyli w niewoli Prawa. Dzięki temu zostaliśmy adoptowani przez Boga i staliśmy się Jego dziećmi.</verse>
				<verse number="6">A ponieważ jesteśmy Jego dziećmi, Bóg posłał do naszych serc Ducha swojego Syna, dzięki któremu możemy zwracać się do Boga: „Abba, Tato!”.</verse>
				<verse number="7">Odtąd nie jesteś już niewolnikiem, ale wolnym dzieckiem Boga—a tym samym Jego spadkobiercą.</verse>
				<verse number="8">Zanim poznaliście Boga, byliście niewolnikami nieprawdziwych bożków.</verse>
				<verse number="9">A teraz, gdy już Go poznaliście—choć właściwie to On poznał was—jak możecie wracać do rzeczy, które nie mają mocy ani wartości? Znowu chcecie stać się ich niewolnikami?</verse>
				<verse number="10">Przestrzegacie świętych dni, miesięcy, specjalnych okresów i lat.</verse>
				<verse number="11">Martwię się o was! Czy cała moja mozolna praca nad wami poszła na marne?</verse>
				<verse number="12">Przyjaciele, błagam was, bierzcie ze mnie przykład, podobnie jak wcześniej ja wziąłem przykład z was. Nie doznałem od was krzywdy,</verse>
				<verse number="13">chociaż na pewno pamiętacie, w jakim byłem stanie, gdy przyniosłem wam dobrą nowinę.</verse>
				<verse number="14">Pomimo mojej choroby, nie zlekceważyliście mnie ani nie odrzuciliście. Wręcz przeciwnie, przyjęliście mnie jak Bożego anioła lub samego Jezusa Chrystusa.</verse>
				<verse number="15">Gdzie się więc podziała wasza radość? Przypomnę wam, że byliście wtedy gotowi zrobić dla mnie wszystko, nawet oddać mi swoje oczy, gdyby to mogło ulżyć moim cierpieniom.</verse>
				<verse number="16">Czy teraz stałem się waszym wrogiem, dlatego że mówię wam prawdę?</verse>
				<verse number="17">Ci, którzy narzucają wam zbędne przykazania, starają się zdobyć waszą przychylność, ale nie czynią tego dla waszego dobra! Usiłują bowiem oderwać was ode mnie i pociągnąć za sobą.</verse>
				<verse number="18">Dobrze jest jednak podążać za tym, co dobre, i to nie tylko wtedy, gdy jestem wśród was.</verse>
				<verse number="19">Moje dzieci! Czuję się, jakbym ponownie w bólach wydawał was na świat, czekając aż Chrystus w pełni ukształtuje wasze życie.</verse>
				<verse number="20">Chciałbym teraz być wśród was i móc inaczej, łagodniej porozmawiać z wami. Tak bardzo się o was niepokoję!</verse>
				<verse number="21">Odpowiedzcie mi wy, którzy chcecie poddać się Prawu Mojżesza: Czy w ogóle rozumiecie to Prawo?</verse>
				<verse number="22">Napisane jest w nim, że Abraham miał dwóch synów. Jeden był synem niewolnicy, drugi—wolnej kobiety.</verse>
				<verse number="23">Syn niewolnicy urodził się dzięki ludzkiemu planowi, ale syn wolnej—dzięki obietnicy Boga.</verse>
				<verse number="24">Kobiety te stanowią symbol dwóch przymierzy. Hagar, niewolnica, symbolizuje przymierze zawarte na górze Synaj, które poddało ludzi w niewolę Prawa.</verse>
				<verse number="25">Hagar jest również symbolem góry Synaj w Arabii, której odpowiednikiem jest obecnie Jerozolima. Ona bowiem, wraz ze swoimi mieszkańcami, nadal znajduje się w niewoli Prawa.</verse>
				<verse number="26">Sara, która była wolna, symbolizuje natomiast Jerozolimę w niebie—naszą „matkę”.</verse>
				<verse number="27">O tym właśnie czytamy w Piśmie: „Raduj się, kobieto, która nigdy nie rodziłaś dzieci. Krzycz i wołaj, choć nie doznałaś bólów rodzenia. Samotna będzie bowiem miała więcej dzieci niż ta, która ma męża”.</verse>
				<verse number="28">Przyjaciele! Tak jak Izaak—syn Sary—jesteście dziećmi urodzonymi zgodnie z obietnicą Boga.</verse>
				<verse number="29">A wiemy, że Izmael—syn Hagar—który urodził się dzięki ludzkim planom, prześladował Izaaka, urodzonego dzięki Duchowi Świętemu. Podobnie jest z wami—wy również jesteście prześladowani.</verse>
				<verse number="30">Co na ten temat mówi Pismo? „Odeślij niewolnicę i jej syna, gdyż syn niewolnicy nie będzie spadkobiercą razem z synem wolnej”.</verse>
				<verse number="31">Przyjaciele! Nie jesteśmy niewolnikami, ale ludźmi wolnymi!</verse>
			</chapter>
			<chapter number="5">
				<verse number="1">Chrystus dał nam wolność. Strzeżcie więc tej wolności i nie dajcie się niczym zniewolić!</verse>
				<verse number="2">Ja, Paweł, zapewniam was, że jeśli poddacie się obrzędowi obrzezania, sądząc, że dzięki temu zostaniecie uniewinnieni przez Boga, to Chrystus na nic się wam nie przyda.</verse>
				<verse number="3">Ponownie uprzedzam was, że ten, kto poddaje się obrzezaniu, jest zobowiązany do przestrzegania całego Prawa Mojżesza.</verse>
				<verse number="4">Wy, którzy pragniecie dostąpić uniewinnienia dzięki przestrzeganiu Prawa, wiedzcie, że zerwaliście z Chrystusem—sami pozbawiliście się Bożej łaski!</verse>
				<verse number="5">My natomiast, zapewnieni przez Ducha Świętego, ufamy, że Bóg uniewinni nas dlatego, że wierzymy Jezusowi.</verse>
				<verse number="6">Jeśli ktoś bowiem wierzy Chrystusowi Jezusowi, to obrzezanie lub jego brak nie mają w jego przypadku żadnego znaczenia; liczy się tylko jego wiara, która objawia się w miłości do innych.</verse>
				<verse number="7">Tak dobrze wystartowaliście! Kto wam przeszkodził biec drogą prawdy?</verse>
				<verse number="8">Z pewnością nie Ten, który was powołał do wolności.</verse>
				<verse number="9">Pamiętajcie, że odrobina kwasu przenika całe ciasto.</verse>
				<verse number="10">Pan dał mi przekonanie, że zgodzicie się ze mną. Ten zaś, który sieje wśród was zamęt, kimkolwiek jest, poniesie karę.</verse>
				<verse number="11">Niektórzy twierdzą jednak, że nawet ja sam wzywałem pogan do poddania się obrzezaniu. Jeśli taka jest prawda, to dlaczego jestem prześladowany przez żydowskich przywódców? Gdybym nauczał ludzi, że mają poddać się obrzezaniu, to dobra nowina o śmierci Chrystusa na krzyżu nie spotykałaby się przecież z takim sprzeciwem.</verse>
				<verse number="12">Oby ci, którzy was podburzają i nakłaniają do obrzezania, sami sobie coś odcięli.</verse>
				<verse number="13">Przyjaciele, zostaliście powołani do życia w wolności. Nie po to jednak, aby gonić za przyjemnościami, ale aby okazywać innym miłość i pomagać im.</verse>
				<verse number="14">Całe Prawo Mojżesza streszcza się bowiem w jednym przykazaniu: „Kochaj innych ludzi jak samego siebie!”.</verse>
				<verse number="15">Jeśli więc zachowujecie się jak dzikie zwierzęta, kąsające się nawzajem i skaczące innym do oczu, to uważajcie, żebyście się przypadkiem nawzajem nie pożarli.</verse>
				<verse number="16">Posłuchajcie mnie! Niech waszym życiem kieruje Duch Święty, a wtedy nie będziecie ulegać grzesznym pragnieniom.</verse>
				<verse number="17">Pomiędzy Duchem a ludzkimi grzesznymi pragnieniami istnieje bowiem konflikt. Siły te są sobie przeciwne, dlatego nie możecie żyć tak, jak czujecie, że powinniście.</verse>
				<verse number="18">Jeżeli jednak pozwolicie się prowadzić Duchowi Świętemu, Prawo Mojżesza nie będzie miało nad wami żadnej władzy.</verse>
				<verse number="19">Uleganie grzesznym ludzkim pragnieniom prowadzi do: rozwiązłości seksualnej, nieczystości, niemoralności,</verse>
				<verse number="20">oddawania czci podobiznom bożków, czarów, nienawiści, kłótliwości, zazdrości, gniewu, egoistycznych ambicji, niezgody, rozłamów,</verse>
				<verse number="21">zawiści, pijaństwa, hucznych imprez i innych tego typu zachowań. Po raz kolejny przypominam wam, że ci, którzy tak żyją, nie wejdą do królestwa Bożego.</verse>
				<verse number="22">Natomiast owocem działania Ducha Świętego jest: miłość, radość, wewnętrzny pokój, cierpliwość, uprzejmość, dobroć, wierność,</verse>
				<verse number="23">łagodność, opanowanie. Takim postępowaniem nie łamie się Prawa.</verse>
				<verse number="24">Ci zaś, którzy należą do Chrystusa, przybili do Jego krzyża swoje ludzkie skłonności i grzeszne pragnienia.</verse>
				<verse number="25">Skoro więc żyjemy dzięki Duchowi Świętemu, to pozwólmy, aby On nas prowadził.</verse>
				<verse number="26">I nie szukajmy taniej popularności, która prowadzi do wzajemnych nieporozumień i zawiści.</verse>
			</chapter>
			<chapter number="6">
				<verse number="1">Przyjaciele! Jeśli jakiś wierzący popadnie w grzech, wtedy wy, będąc posłuszni Duchowi, w łagodny sposób skierujcie go na dobrą drogę. Uważajcie jednak, abyście sami również nie zgrzeszyli.</verse>
				<verse number="2">Pomagajcie sobie wzajemnie w trudnych sytuacjach, w ten sposób bowiem wypełnicie prawo Chrystusa.</verse>
				<verse number="3">Ten zaś, kto uważa się za lepszego od innych, oszukuje samego siebie.</verse>
				<verse number="4">Oceniajcie własne zachowanie i bądźcie dumni z waszych sukcesów, ale nie porównujcie się z innymi.</verse>
				<verse number="5">Każdy bowiem sam odpowie za swoje postępowanie.</verse>
				<verse number="6">Ci, którzy słuchają słowa Bożego, powinni wspierać finansowo swoich nauczycieli.</verse>
				<verse number="7">Nie łudźcie się! Boga nie da się oszukać! Każdy człowiek zbierze to, co zasiał.</verse>
				<verse number="8">Tego, kto zaspokaja swoje grzeszne pragnienia, spotka śmierć. Ten zaś, kto jest posłuszny Duchowi Świętemu, otrzyma dar życia wiecznego.</verse>
				<verse number="9">Jeśli będziemy wytrwale czynić dobro, to we właściwym czasie odbierzemy wspaniałą nagrodę.</verse>
				<verse number="10">Dlatego, gdy tylko mamy okazję, bądźmy dobrzy dla innych ludzi, a szczególnie dla innych wierzących. Oni są bowiem naszą rodziną.</verse>
				<verse number="11">Spójrzcie na te wielkie litery. Tak, to moje własnoręczne pismo.</verse>
				<verse number="12">Ci, którzy nakłaniają was do poddania się obrzezaniu, chcą zadowolić ludzi i uniknąć prześladowań. Wiedzą bowiem, że nauka o śmierci Chrystusa na krzyżu powoduje wielki sprzeciw.</verse>
				<verse number="13">Mimo że poddają się obrzezaniu, sami nie przestrzegają Prawa Mojżesza. Namawiają was jednak do tego, aby się potem chwalić, że jesteście ich uczniami.</verse>
				<verse number="14">Jeśli o mnie chodzi, to nie daj Boże, abym chwalił się czymś innym niż krzyżem Jezusa Chrystusa, naszego Pana. Z powodu tego krzyża świat przestał się dla mnie liczyć, a ja jestem stracony dla świata.</verse>
				<verse number="15">Obrzezanie lub jego brak nie ma już więc żadnego znaczenia. Naprawdę liczy się tylko to, że Bóg uczynił nas nowymi ludźmi.</verse>
				<verse number="16">Niech On sam obdarzy pokojem i miłością tych, którzy tak wierzą! Są oni bowiem prawdziwym Bożym Izraelem.</verse>
				<verse number="17">Na moim ciele mam blizny po prześladowaniach, które spotkały mnie z powodu Jezusa. Są one dowodem mojej przynależności do Niego. Proszę więc, nie sprawiajcie mi już więcej kłopotów.</verse>
				<verse number="18">Przyjaciele, niech Jezus Chrystus, nasz Pan, obdarza was swoją łaską! Amen!</verse>
			</chapter>
		</book>
		<book number="49">
			<chapter number="1">
				<verse number="1">Ja, Paweł, powołany przez Boga na apostoła Jezusa Chrystusa, piszę do świętych w Efezie, którzy wiernie naśladują Chrystusa Jezusa.</verse>
				<verse number="2">Niech Bóg, nasz Ojciec, i Pan, Jezus Chrystus, obdarzają was swoją łaską i pokojem!</verse>
				<verse number="3">Chwała niech będzie Bogu, Ojcu naszego Pana—Jezusa Chrystusa! Ze względu na swojego Syna, obdarzył nas bowiem niebiańskim szczęściem.</verse>
				<verse number="4">Dzięki Chrystusowi wybrał nas dla siebie już przed stworzeniem świata, abyśmy w Jego oczach byli święci, nieskazitelni i pełni miłości.</verse>
				<verse number="5">Ze względu na Jezusa, postanowił uczynić nas swoimi dziećmi—pragnął bowiem</verse>
				<verse number="6">objawić światu swoją wielką łaskę, którą okazał nam poprzez swojego ukochanego Syna.</verse>
				<verse number="7">To właśnie ze względu na przelaną krew Chrystusa zostaliśmy odkupieni przez Boga i oczyszczeni ze wszystkich win. Łaska Boga jest ogromna!</verse>
				<verse number="8">Dzięki niej zostaliśmy obdarzeni mądrością i zrozumieliśmy</verse>
				<verse number="9">tajemnicę odwiecznego planu Boga.</verse>
				<verse number="10">A polega on na tym, że w wyznaczonym przez Boga czasie wszystko—zarówno to, co znajduje się na ziemi, jak i to, co jest w niebie—zostanie podporządkowane Chrystusowi.</verse>
				<verse number="11">Dzięki Niemu także my zostaliśmy wybrani przez Boga—zgodnie z Jego planem. Wszystko bowiem dzieje się zgodnie z Jego zamierzeniem.</verse>
				<verse number="12">My więc jako jedni z pierwszych zaufaliśmy Chrystusowi i oddaliśmy chwałę Bogu.</verse>
				<verse number="13">Dzięki Niemu również i wy usłyszeliście dobrą nowinę o zbawieniu i uwierzyliście Mu. A na dowód tego, że jesteście własnością Boga, zostaliście opieczętowani obiecanym Duchem Świętym.</verse>
				<verse number="14">Jego obecność w nas jest gwarancją tego, że zostaniemy odkupieni przez Boga i że na pewno otrzymamy od Niego obiecany dar. A wszystko to przyniesie Bogu chwałę!</verse>
				<verse number="15">Od dnia, w którym usłyszałem, że szczerze wierzycie Panu i kochacie wszystkich wierzących,</verse>
				<verse number="16">nie przestaję dziękować za was Bogu i modlić się za was.</verse>
				<verse number="17">Proszę też Boga, Ojca naszego Pana—Jezusa Chrystusa, aby udzielił wam duchowej mądrości i abyście mogli Go jeszcze lepiej poznać. Jemu należy się bowiem chwała.</verse>
				<verse number="18">Proszę Go również, aby oświecił was i pokazał wam wspaniałą przyszłość, do której was powołał, oraz wielki dar, który przygotował dla wszystkich świętych,</verse>
				<verse number="19">a także ogromną moc, z jaką działa wśród nas i wszystkich, którzy Mu uwierzyli.</verse>
				<verse number="20">Ta sama Boża moc wzbudziła z martwych Chrystusa i wyniosła Go na najbardziej zaszczytne miejsce w niebie, znajdujące się po prawej stronie Boga.</verse>
				<verse number="21">On stoi bowiem ponad wszystkimi władcami tego świata, a także wszelkimi duchowymi mocami—zarówno obecnymi, jak i przyszłymi.</verse>
				<verse number="22">Bóg rzucił Mu bowiem wszystko do stóp i ustanowił Go Głową całego kościoła,</verse>
				<verse number="23">który jest Jego ciałem. On jest obecny w każdym miejscu!</verse>
			</chapter>
			<chapter number="2">
				<verse number="1">Kiedyś byliście duchowo martwi, pogrążeni w grzechach i przestępstwach.</verse>
				<verse number="2">Żyliście jak cały ten świat, posłuszny swojemu duchowemu władcy, panującemu nad siłami zła, który obecnie działa przez zbuntowanych ludzi.</verse>
				<verse number="3">Kiedyś my wszyscy, tak jak oni, byliśmy podporządkowani pragnieniom naszego ciała i zmysłowym przyjemnościom. Dlatego, podobnie jak wszystkich innych ludzi, czekał nas Boży sąd.</verse>
				<verse number="4">Ale Bóg, który jest Bogiem pełnym miłości, tak bardzo nas pokochał,</verse>
				<verse number="5">że chociaż byliśmy duchowo martwi i pogrążeni w grzechach, razem z Chrystusem przywrócił nas do życia. W ten sposób, dzięki swojej łasce, uratował także was.</verse>
				<verse number="6">On wskrzesił nas i juz teraz umieścił w niebie—należymy bowiem do Chrystusa.</verse>
				<verse number="7">Łaska, którą Bóg okazał nam dzięki Chrystusowi Jezusowi, będzie w nadchodzących wiekach dowodem Jego dobroci.</verse>
				<verse number="8">Zbawienie nie jest waszą zasługą, ale darem od Boga, który przyjęliście wierząc w Jego łaskę.</verse>
				<verse number="9">Bóg zbawił was przecież nie ze względu na wasze dobre uczynki, nie macie się więc czym szczycić!</verse>
				<verse number="10">Wszystko to pochodzi bowiem od Niego! To On, dzięki Jezusowi Chrystusowi, sprawił, że staliśmy się innymi, nowymi ludźmi. On również chce, abyśmy czynili dobro i już od dawna to dla nas zaplanował.</verse>
				<verse number="11">Nie zapominajcie więc, że kiedyś byliście poganami i że ci, którzy mają na ciele znak obrzezania, pogardliwie nazywali was nieobrzezanymi.</verse>
				<verse number="12">Żyliście wtedy bez Chrystusa. Nie należeliście też do Izraela—narodu wybranego przez Boga. Dlatego obietnice, płynące z Bożego przymierza z Izraelem, nie dotyczyły was. Żyliście więc na tym świecie bez nadziei i bez Boga.</verse>
				<verse number="13">Teraz jednak wy, niegdyś obcy Bogu, staliście się Mu bliscy dzięki przelanej krwi Chrystusa, do którego należycie.</verse>
				<verse number="14">On bowiem dał nam pokój, ponieważ przez swoją śmierć zjednoczył Żydów i pogan. Zburzył dzielący ich mur wrogości</verse>
				<verse number="15">i pozbawił mocy Prawo Mojżesza wraz z jego przykazaniami. Uczynił to, aby z Żydów i pogan stworzyć jeden nowy naród i zaprowadzić między nimi pokój.</verse>
				<verse number="16">Przez swoją śmierć na krzyżu pojednał z Bogiem jednych i drugich, co więcej—umieścił ich w jednym ciele! Zlikwidował w ten sposób wzajemną wrogość.</verse>
				<verse number="17">Chrystus przyniósł tę nowinę o pokoju zarówno wam, którzy byliście obcy Bogu, jak i bliskim Mu Żydom.</verse>
				<verse number="18">To dzięki Niemu, przez jednego Ducha, wszyscy mamy dostęp do Boga Ojca.</verse>
				<verse number="19">Nie jesteście już więc cudzoziemcami ani obcymi! Staliście się obywatelami nieba i należycie do Bożej rodziny.</verse>
				<verse number="20">Jesteście jak dom, zbudowany na fundamencie apostołów i proroków, którego kamieniem węgielnym jest sam Jezus Chrystus.</verse>
				<verse number="21">To On bowiem łączy ze sobą poszczególne elementy tej budowli i sprawia, że wznosi się ona jako święta świątynia dla Pana.</verse>
				<verse number="22">Dzięki Niemu jesteście częścią budowli, w której mieszka Boży Duch!</verse>
			</chapter>
			<chapter number="3">
				<verse number="1">Ja, Paweł, stałem się więźniem Chrystusa właśnie z powodu was, pogan.</verse>
				<verse number="2">Jak bowiem wiecie, Bóg polecił mi, abym przekazał wam dobrą nowinę o Jego łasce.</verse>
				<verse number="3">On objawił mi również tę tajemnicę, o której przed chwilą w skrócie wam napisałem.</verse>
				<verse number="4">Czytając moje słowa, możecie się więc dowiedzieć, jak rozumiem ten tajemniczy plan Chrystusa.</verse>
				<verse number="5">W minionych czasach nie był on ujawniony ludziom, ale obecnie Duch objawił go świętym apostołom i prorokom.</verse>
				<verse number="6">Sednem tej tajemnicy jest to, że dzięki dobrej nowinie o Chrystusie poganie na równi z Żydami otrzymują wspaniałe dary od Boga, należą do jednego ciała—kościoła—i razem korzystają z Bożych obietnic!</verse>
				<verse number="7">Dzięki łasce i potężnej mocy Boga poświęciłem się głoszeniu tej właśnie dobrej nowiny.</verse>
				<verse number="8">Mnie, najmniej znaczącemu wśród wszystkich świętych, Bóg nakazał bowiem pójść do pogan i ogłosić im, że Chrystus obdarzył ich ogromnym bogactwem.</verse>
				<verse number="9">Polecił mi również wyjaśnić ludziom ten tajemniczy plan Boga, Stwórcy wszechświata. Wcześniej plan ten był tajemnicą,</verse>
				<verse number="10">teraz zaś—poprzez kościół—zadziwiająca mądrość Boga została ujawniona wobec wszystkich nadziemskich władz i mocy.</verse>
				<verse number="11">Bóg zaplanował to przed wiekami i zrealizował przez Chrystusa Jezusa, naszego Pana.</verse>
				<verse number="12">To dzięki Niemu możemy teraz śmiało zbliżać się do Boga, bo wierzymy Mu.</verse>
				<verse number="13">Proszę więc, nie załamujcie się, słysząc, że znoszę dla was jakieś cierpienia. Bądźcie raczej z tego dumni!</verse>
				<verse number="14">Padam na kolana przed naszym Ojcem,</verse>
				<verse number="15">od którego pochodzi każda istota, zarówno w niebie, jak i na ziemi.</verse>
				<verse number="16">On jest otoczony chwałą i wszystko do Niego należy, dlatego proszę Go, aby was wewnętrznie wzmocnił przez swojego Ducha.</verse>
				<verse number="17">Modlę się, aby Chrystus—przez wiarę—zamieszkał w waszych sercach i abyście uchwycili się Go.</verse>
				<verse number="18">Wtedy bowiem zrozumiecie—wraz ze wszystkimi świętymi—jak szeroka, jak długa, jak wysoka i jak głęboka jest Jego miłość.</verse>
				<verse number="19">I poznacie ją, choć pełne zrozumienie jej przekracza ludzkie możliwości. Modlę się również o to, aby inni ludzie mogli dostrzec w waszym życiu cechy samego Boga.</verse>
				<verse number="20">Bóg, swoją potężną mocą działającą w naszym życiu, jest w stanie uczynić o wiele więcej niż to, o co Go prosimy, a nawet więcej niż jesteśmy sobie w stanie wyobrazić.</verse>
				<verse number="21">Jemu niech będzie wieczna chwała w kościele i w Chrystusie Jezusie—przez wszystkie pokolenia. Amen!</verse>
			</chapter>
			<chapter number="4">
				<verse number="1">Jako więzień Pana zachęcam was, abyście żyli w zgodzie z waszym powołaniem.</verse>
				<verse number="2">Bądźcie pokorni, łagodni i cierpliwi. Z miłością znoście nawzajem swoje słabości.</verse>
				<verse number="3">Z oddaniem dbajcie o duchową jedność, zachowując między sobą pokój.</verse>
				<verse number="4">Tworzymy jedno wspólne ciało. Boży Duch jest również jeden i zostaliśmy powołani do jednej wspólnej nadziei.</verse>
				<verse number="5">Jest tylko jeden Pan, jedna wiara, jeden chrzest,</verse>
				<verse number="6">i jeden wspólny Ojciec nas wszystkich, który panuje nad wszystkimi, działa przez wszystkich i mieszka w nas wszystkich.</verse>
				<verse number="7">A każdy z nas otrzymał od Chrystusa jakiś szczególny dar.</verse>
				<verse number="8">Pismo mówi: „Wstępując do nieba, zabrał ze sobą jeńców, a ludziom rozdał dary”.</verse>
				<verse number="9">Czy słowo „wstąpił” nie oznacza, że najpierw musiał zstąpić do otchłani ziemi?</verse>
				<verse number="10">Tak! Ten, który zstąpił do otchłani, potem wstąpił do nieba, aby napełnić swoją obecnością cały wszechświat.</verse>
				<verse number="11">To właśnie On, Chrystus, ustanowił w kościele apostołów, proroków, ewangelistów oraz pasterzy i nauczycieli.</verse>
				<verse number="12">Ich zadaniem jest przygotowywanie świętych do służby, mającej na celu budowanie ciała Chrystusa—kościoła,</verse>
				<verse number="13">abyśmy wszyscy osiągnęli całkowitą jedność wiary, w pełni poznali Syna Bożego i stali się doskonali, na wzór Chrystusa.</verse>
				<verse number="14">Nie bądźmy jak dzieci, które łatwo wierzą w fałszywe informacje i ulegają sprytnym kłamstwom przewrotnych ludzi.</verse>
				<verse number="15">Zamiast tego, z miłością mówmy sobie prawdę i coraz bardziej upodabniajmy się do Chrystusa, który jest Głową swojego ciała—kościoła.</verse>
				<verse number="16">Dzięki Niemu całe to ciało jest doskonale połączone w jedną całość, a każda jego część we właściwy sobie sposób służy innym, tak że cały organizm coraz bardziej się rozwija i rośnie w miłości.</verse>
				<verse number="17">Dlatego też ostrzegam was w imieniu Pana: Nie postępujcie jak niemądrzy poganie!</verse>
				<verse number="18">Ich umysły są bowiem pogrążone w ciemności i dlatego nie mają oni nic wspólnego z życiem dla Boga. Jest to spowodowane ich niewiedzą i twardym sercem.</verse>
				<verse number="19">Ludzie ci znieczulili swoje sumienie i rzucili się w wir wszelkiego rodzaju nieczystości i rozwiązłości.</verse>
				<verse number="20">Wy jednak nie tego nauczyliście się od Chrystusa.</verse>
				<verse number="21">Skoro usłyszeliście o Nim i poznaliście Jego prawdę,</verse>
				<verse number="22">to wiecie, że musicie porzucić dawne, grzeszne życie, zepsute z powodu zwodniczych pragnień.</verse>
				<verse number="23">Macie również poddać się Duchowi Świętemu, aby nieustannie zmieniał wasz sposób myślenia.</verse>
				<verse number="24">Stawajcie się nowymi ludźmi, prawymi i świętymi, stworzonymi na obraz Boga.</verse>
				<verse number="25">Dlatego odrzućcie kłamstwo i mówcie sobie nawzajem prawdę—należycie przecież do jednego ciała!</verse>
				<verse number="26">Wyrażajcie swój gniew, ale nie pozwalajcie, aby prowadził was do grzechu. A jeśli tak się stanie, rozwiążcie problem jeszcze przed zachodem słońca,</verse>
				<verse number="27">aby nie dawać diabłu okazji do działania.</verse>
				<verse number="28">Kto dotychczas kradł, niech teraz przestanie. Niech się weźmie do uczciwej pracy, aby dzięki zarobionym pieniądzom mógł pomagać potrzebującym.</verse>
				<verse number="29">Niech z waszych ust nie wychodzi żadne złe słowo, ale tylko dobre—umacniające innych w wierze lub pomagające im w ich problemach.</verse>
				<verse number="30">Nie zasmucajcie swoim życiem Ducha Świętego, którym Bóg opieczętował was, gwarantując wam w ten sposób zbawienie.</verse>
				<verse number="31">Usuńcie spośród siebie wszelkie zgorzknienie, gwałtowne reakcje, gniew, krzyk i ostre słowa. Odrzućcie także złość.</verse>
				<verse number="32">Bądźcie wobec siebie łagodni i współczujący. Przebaczajcie sobie nawzajem, tak jak Bóg—ze względu na Chrystusa—przebaczył wam.</verse>
			</chapter>
			<chapter number="5">
				<verse number="1">Podążajcie za wzorem wyznaczonym przez Boga, bo jesteście Jego ukochanymi dziećmi.</verse>
				<verse number="2">Okazujcie innym miłość, tak jak Chrystus okazał ją nam. On oddał przecież za nas swoje życie, a Jego ofiara została przyjęta przez Boga.</verse>
				<verse number="3">Nie dawajcie nikomu najmniejszych podstaw do tego, aby podejrzewał was o rozwiązłość seksualną, nieczystość lub zachłanność—takie rzeczy nie pasują do życia świętych.</verse>
				<verse number="4">Unikajcie nieprzyzwoitych i bezsensownych rozmów oraz dwuznacznych żartów. Niech z waszych ust płyną raczej słowa wdzięczności dla Boga.</verse>
				<verse number="5">Możecie być pewni, że żaden człowiek, który prowadzi rozwiązłe lub nieczyste życie, nie wejdzie do królestwa Bożego. Nie znajdą się tam również ci, którzy są zachłanni—ich prawdziwym bogiem są bowiem pieniądze.</verse>
				<verse number="6">Nie wierzcie w fałszywe, puste obietnice głoszące, że wszystko będzie w porządku! Bóg ukarze bowiem tych, którzy nie są Mu posłuszni i dopuszczają się wymienionych wcześniej grzechów.</verse>
				<verse number="7">Unikajcie więc towarzystwa takich ludzi!</verse>
				<verse number="8">Kiedyś i wy żyliście w ciemności, ale teraz, dzięki Panu, jesteście światłem! Niech więc będzie ono widoczne w waszym życiu!</verse>
				<verse number="9">Owocem tego światła jest wszelkie dobro, prawość i prawda.</verse>
				<verse number="10">Dążcie do tego, co się podoba naszemu Panu.</verse>
				<verse number="11">Nie czyńcie zaś tego, co pochodzi z ciemności i jest bezwartościowe. Potępiajcie wszelkie takie zachowanie.</verse>
				<verse number="12">Wstyd bowiem nawet mówić o tym, czego dokonują ludzie, którzy są nieposłuszni Bogu. Czyny te nie są jawne,</verse>
				<verse number="13">ale gdy wychodzą na światło dzienne, okazuje się, jak bardzo są złe.</verse>
				<verse number="14">To bowiem, co zostaje ujawnione, staje się widoczne w pełnym świetle. Dlatego mówi się: „Obudź się, śpiący, i powstań z martwych, a Chrystus stanie się twoim światłem”.</verse>
				<verse number="15">Uważajcie więc na to, jak postępujecie. Nie zachowujcie się jak głupcy, ale jak ludzie mądrzy.</verse>
				<verse number="16">Wykorzystujcie każdą możliwość, aby w tych złych czasach czynić dobro.</verse>
				<verse number="17">Nie bądźcie bezmyślni, ale starajcie się odkrywać wolę Pana.</verse>
				<verse number="18">Nie upijajcie się, bo to rujnuje życie, ale bądźcie pełni Ducha Świętego.</verse>
				<verse number="19">Gdy spotykacie się, śpiewajcie psalmy, hymny oraz inne duchowe pieśni, z głębi waszych serc oddając chwałę Panu.</verse>
				<verse number="20">Zawsze i za wszystko dziękujcie Bogu Ojcu w imieniu naszego Pana, Jezusa Chrystusa.</verse>
				<verse number="21">Ze względu na Chrystusa okazujcie sobie nawzajem uległość.</verse>
				<verse number="22">Żony, bądźcie uległe wobec swoich mężów, tak jak wobec Pana.</verse>
				<verse number="23">Mąż jest bowiem głową żony, tak jak Chrystus jest Głową kościoła—Jego ciała. Jest też jego Zbawicielem!</verse>
				<verse number="24">Tak jak kościół jest uległy wobec Chrystusa, tak wy macie być we wszystkim uległe wobec swoich mężów.</verse>
				<verse number="25">A wy, mężowie, kochajcie żony z takim oddaniem, z jakim Chrystus pokochał kościół. On oddał za niego życie,</verse>
				<verse number="26">aby uczynić go świętym i aby oczyścić go przez obmycie Bożym słowem.</verse>
				<verse number="27">Chrystus uczynił to, aby przygotować dla siebie kościół jako wspaniałą narzeczoną—świętą i nienaganną, pozbawioną jakiejkolwiek skazy lub wady.</verse>
				<verse number="28">Mężowie powinni więc kochać swoje żony jak własne ciało. Kto okazuje żonie miłość, okazuje ją własnemu ciału.</verse>
				<verse number="29">Nikt przecież nie chce szkodzić własnemu ciału! Przeciwnie, każdy odżywia je i pielęgnuje. W taki sam sposób Chrystus troszczy się o kościół,</verse>
				<verse number="30">który jest Jego ciałem i do którego należymy.</verse>
				<verse number="31">Pismo mówi: „Dlatego mężczyzna opuści rodziców i złączy się z żoną, tak że ci dwoje staną się jednym ciałem”.</verse>
				<verse number="32">Jest to niezwykła tajemnica, ale ja na tym przykładzie chcę zobrazować jedność Chrystusa i Jego kościoła.</verse>
				<verse number="33">Niech więc każdy mąż kocha żonę jak samego siebie, a żona niech okazuje szacunek mężowi.</verse>
			</chapter>
			<chapter number="6">
				<verse number="1">Teraz kilka słów do was, dzieci: Bądźcie posłuszne rodzicom ze względu na Pana—bo tak należy postępować.</verse>
				<verse number="4">Ojcowie, nie drażnijcie dzieci, ale wychowujcie je stosując dyscyplinę i nauczając je tego, co się podoba Panu.</verse>
				<verse number="5">Niewolnicy, bądźcie posłuszni swoim panom—szczerze i z szacunkiem, jakbyście służyli samemu Chrystusowi.</verse>
				<verse number="6">Nie róbcie tego na pokaz, aby się im przypodobać. Pracujcie tak, jakbyście byli niewolnikami samego Chrystusa, wypełniającymi Bożą wolę z potrzeby serca.</verse>
				<verse number="7">Powtarzam: Służcie z zapałem, jakbyście czynili to dla Pana, a nie tylko dla ludzi.</verse>
				<verse number="8">Pamiętajcie, że wszyscy—zarówno niewolnicy, jak i wolni—zostaną nagrodzeni przez Pana za ich dobre czyny.</verse>
				<verse number="9">Wy zaś, panowie, traktujcie niewolników we właściwy sposób. Nie zmuszajcie ich do niczego groźbą i pamiętajcie, że w niebie zasiada wasz wspólny Pan. On traktuje wszystkich ludzi jednakowo.</verse>
				<verse number="10">Na koniec—kilka słów zachęty: Korzystajcie z mocy naszego Pana, a wtedy również wy będziecie mocni.</verse>
				<verse number="11">Załóżcie całą zbroję otrzymaną od Boga, abyście mogli odeprzeć podstępne ataki diabła.</verse>
				<verse number="12">Nie walczymy bowiem z ludźmi, ale z władcami świata ciemności i z niewidzialnymi siłami zła.</verse>
				<verse number="13">Używajcie więc całej zbroi Bożej, abyście w dniu ataku byli gotowi do obrony i byście odnieśli zwycięstwo.</verse>
				<verse number="14">Bądźcie więc gotowi! Waszym pasem niech będzie prawda, a pancerzem—prawość.</verse>
				<verse number="15">Waszymi butami niech będzie gotowość niesienia ludziom dobrej nowiny o pokoju.</verse>
				<verse number="16">W każdej sytuacji osłaniajcie się tarczą, którą jest wasza wiara. Dzięki niej ugasicie wszystkie ogniste pociski szatana.</verse>
				<verse number="17">Załóżcie też hełm, którym jest wasze zbawienie, a do rąk weźcie miecz Ducha, czyli słowo Boże.</verse>
				<verse number="18">Poza tym wszystkim, korzystajcie z mocy Ducha Świętego, w każdej sytuacji modląc się do Boga i prosząc Go, aby miał w swojej opiece wszystkich świętych na świecie.</verse>
				<verse number="19">A módlcie się również za mnie, aby Bóg dał mi właściwe słowa, gdy będę przemawiał, i abym bez obaw mógł przedstawiać ludziom tajemnicę dobrej nowiny,</verse>
				<verse number="20">z powodu której jestem teraz w więzieniu. Proście więc Boga, abym—tak jak należy—mógł ją głosić z odwagą.</verse>
				<verse number="23">Przyjaciele, niech Bóg Ojciec i Jezus Chrystus, nasz Pan, obdarzają was pokojem, miłością i wiarą!</verse>
				<verse number="24">Wszystkim wam, którzy kochacie naszego Pana, Jezusa Chrystusa, życzę łaski od Boga!</verse>
			</chapter>
		</book>
		<book number="50">
			<chapter number="1">
				<verse number="1">Paweł i Tymoteusz, jako słudzy Chrystusa Jezusa, piszemy do wszystkich świętych w Filippi—wraz z przywódcami i ich pomocnikami.</verse>
				<verse number="2">Niech Bóg, nasz Ojciec, i Pan, Jezus Chrystus, obdarzają was swoją łaską i pokojem!</verse>
				<verse number="3">Za każdym razem, gdy was wspominam, dziękuję za was Bogu.</verse>
				<verse number="4">Wszyscy jesteście obecni w moich modlitwach.</verse>
				<verse number="5">Począwszy od dnia, w którym usłyszeliście dobrą nowinę, aż do dziś, jesteście bowiem wiernymi współpracownikami w głoszeniu jej innym ludziom.</verse>
				<verse number="6">Jestem pewien, że Bóg, który rozpoczął w was to dobre dzieło, będzie je kontynuował aż do czasu powrotu Jezusa Chrystusa.</verse>
				<verse number="7">Mam prawo tak o was myśleć, bo zajmujecie w moim sercu szczególne miejsce. Wszyscy wspieraliście mnie przecież, gdy byłem w więzieniu i gdy stawałem w obronie dobrej nowiny.</verse>
				<verse number="8">A Bóg dobrze wie, jak bardzo za wami tęsknię—Jezus Chrystus wlał bowiem w moje serce ogromną miłość do was.</verse>
				<verse number="9">Modlę się, aby również wasza miłość coraz bardziej wzrastała i aby prowadziła was do jeszcze większej duchowej wiedzy i rozeznania.</verse>
				<verse number="10">Dzięki temu będziecie bowiem umieli wybierać to, co najlepsze, i będziecie czyści oraz nienaganni w dniu powrotu Chrystusa.</verse>
				<verse number="11">On sprawi, że przez wasze prawe postępowanie oddacie chwałę i cześć Bogu.</verse>
				<verse number="12">Przyjaciele, pragnę abyście wiedzieli, że napotkane przeze mnie przeszkody tak naprawdę pomogły tylko w głoszeniu dobrej nowiny!</verse>
				<verse number="13">Całe koszary i wszyscy dookoła wiedzą już, że zostałem uwięziony z powodu Chrystusa.</verse>
				<verse number="14">Ponadto coraz większa grupa wierzących, zachęconych moją postawą, z odwagą głosi słowo Boże, nie bojąc się nawet więzienia.</verse>
				<verse number="15">Są jednak i tacy, którzy mówią o Chrystusie dlatego, że zazdroszczą nam owoców naszej pracy. Wielu ma jednak zupełnie czyste motywy</verse>
				<verse number="16">i opowiada ludziom o Jezusie z miłości do Niego. Oni dobrze wiedzą, że znalazłem się tu, aby bronić dobrej nowiny.</verse>
				<verse number="17">Ci zaś, którzy mówią o Chrystusie powodowani zazdrością, nie mają szczerych zamiarów. Chcą bowiem przysporzyć mi jeszcze więcej cierpienia.</verse>
				<verse number="18">Ale to jest bez znaczenia. Liczy się tylko to, że—szczerze czy nieszczerze—mówi się o Chrystusie! A z tego mogę się tylko cieszyć,</verse>
				<verse number="19">bo wiem, że dzięki waszym modlitwom i pomocy Ducha Jezusa Chrystusa wszystko to przyczyni się do mojego uwolnienia.</verse>
				<verse number="20">Jestem też przekonany, że niczego nie będę musiał się wstydzić. Wręcz przeciwnie! Jak zawsze, tak i teraz—żywy czy martwy—oddam chwałę Chrystusowi.</verse>
				<verse number="21">Życie oznacza bowiem dla mnie służbę Chrystusowi, a śmierć—to czysty zysk!</verse>
				<verse number="22">Jeśli więc mam pozostać przy życiu, to nadal będę Mu służył. Ale nie wiem, co wybrać,</verse>
				<verse number="23">pragnę bowiem zarówno śmierci, jak i życia. Gdybym zakończył życie, to znalazłbym się już z Jezusem—a to jest coś, o czym marzę.</verse>
				<verse number="24">Gdybym jednak pozostał przy życiu, to mógłbym jeszcze zrobić dla was wiele dobrego.</verse>
				<verse number="25">A mam pewność, że tak właśnie się stanie—że zostanę jeszcze z wami, aby dbać o wasz duchowy wzrost i pomóc wam czerpać radość z wiary.</verse>
				<verse number="26">Gdy się więc spotkamy, będziecie mogli być dumni z tego, że służę Jezusowi.</verse>
				<verse number="27">Tymczasem postępujcie w sposób godny dobrej nowiny o Chrystusie. Chciałbym bowiem—niezależnie od tego, czy jestem z wami, czy nie—mieć pewność, że zachowujecie jedność, że wspólnie walczycie, głosząc dobrą nowinę,</verse>
				<verse number="28">i że nie dajecie się zastraszyć przeciwnikom. Taka postawa będzie dla nich zapowiedzią zagłady, dla was zaś—zapowiedzią Bożego zbawienia.</verse>
				<verse number="29">Bóg dał wam bowiem wielki przywilej—możecie nie tylko wierzyć Chrystusowi, ale także dla Niego cierpieć.</verse>
				<verse number="30">Teraz więc przechodzicie te same cierpienia, które kiedyś widzieliście w moim życiu i o których zresztą nadal słyszycie.</verse>
			</chapter>
			<chapter number="2">
				<verse number="1">Przykład Chrystusa stanowi dla was zachętę, Jego miłość niesie wam pocieszenie, a Duch Święty pomaga wam żyć w jedności i okazywać innym współczucie oraz miłość.</verse>
				<verse number="2">Sprawcie więc, żeby moja radość była pełna—bądźcie jednomyślni, zgodni i okazujcie sobie miłość oraz gotowość do współpracy!</verse>
				<verse number="3">Nie drażnijcie się nawzajem i nie okazujcie pychy. Przeciwnie, w pokorze uważajcie innych za ważniejszych od siebie</verse>
				<verse number="4">i dbajcie o ich sprawy, a nie tylko o własny interes.</verse>
				<verse number="5">Niech postawa Jezusa Chrystusa będzie dla was wzorem:</verse>
				<verse number="6">On, chociaż od zawsze był Bogiem, nie pragnął za wszelką cenę zachować swoich boskich przywilejów.</verse>
				<verse number="7">Wręcz przeciwnie, wyrzekł się wszystkiego, przyjął postawę sługi i stał się człowiekiem podobnym do innych. Co więcej, uznano Go za zwykłego człowieka!</verse>
				<verse number="8">On jednak poniżył się jeszcze bardziej i posłusznie poszedł na śmierć —haniebną śmierć na krzyżu!</verse>
				<verse number="9">Ale właśnie dlatego Bóg niezwykle Go wywyższył i nadał Mu tytuł, który przewyższa wszystkie inne.</verse>
				<verse number="10">Słysząc go, każda istota, żyjąca w niebie, na ziemi i pod ziemią, padnie na kolana</verse>
				<verse number="11">a każdy, kto może mówić, wyzna, że Jezus Chrystus jest Panem, oddając w ten sposób chwałę Bogu Ojcu.</verse>
				<verse number="12">Kochani, gdy byłem z wami, zawsze okazywaliście posłuszeństwo Bogu. Ale teraz, gdy jestem daleko, pielęgnujcie swoje zbawienie z podwójnym zapałem, okazując Bogu należny szacunek.</verse>
				<verse number="13">To On bowiem daje wam zarówno dobre chęci, jak i siły do działania.</verse>
				<verse number="14">Cokolwiek robicie, nie narzekajcie ani nie sprzeczajcie się.</verse>
				<verse number="15">Nie dawajcie też nikomu podstaw do jakichkolwiek zarzutów, a wręcz przeciwnie—niech wszyscy widzą waszą nienaganność i czystość. Bądźcie jak światła jaśniejące w tym zepsutym i przewrotnym świecie.</verse>
				<verse number="16">Trzymajcie się słowa Bożego, które daje życie! W dzień powrotu Chrystusa będę z was bardzo dumny i będę cieszyć się, widząc, że moja praca i cały wysiłek nie poszły na marne.</verse>
				<verse number="17">Gdybym nawet tę służbę dla was miał przypłacić życiem, to i tak jestem pełen radości i cieszę się razem z wami.</verse>
				<verse number="18">Dlatego wy również bądźcie pełni radości i cieszcie się razem ze mną!</verse>
				<verse number="19">Chciałbym dowiedzieć się, co u was słychać. Dlatego mam nadzieję, że Pan pozwoli mi wkrótce wysłać do was Tymoteusza.</verse>
				<verse number="20">Nie mam tu nikogo innego, kto tak jak on troszczyłby się o wasze duchowe potrzeby.</verse>
				<verse number="21">Wszyscy pilnują tylko własnego interesu i nie przejmują się sprawami Jezusa Chrystusa.</verse>
				<verse number="22">Dobrze znacie oddanie Tymoteusza—w głoszeniu dobrej nowiny pomagał mi jak rodzony syn!</verse>
				<verse number="23">Zamierzam więc wysłać go do was, gdy tylko się wyjaśni, co ze mną będzie.</verse>
				<verse number="24">Ufam jednak, że Pan sprawi, iż także ja będę mógł wkrótce do was przybyć.</verse>
				<verse number="25">Na razie uznałem za konieczne odesłać do was Epafrodyta, którego wysłaliście do mnie jako pomocnika. Cenię go jako przyjaciela, współpracownika i towarzysza broni w tej duchowej walce.</verse>
				<verse number="26">Widziałem jednak, jak bardzo za wami tęsknił i niepokoił się, wiedząc, że martwicie się jego chorobą.</verse>
				<verse number="27">Rzeczywiście był bowiem bliski śmierci, ale Bóg zlitował się nad nim. Zresztą nie tylko nad nim, ale i nade mną, abym w tej trudnej sytuacji nie przeżywał dodatkowego smutku.</verse>
				<verse number="28">Szybko wysłałem go do was, aby sprawić wam radość jego przybyciem i bym ja nie musiał się już o niego niepokoić.</verse>
				<verse number="29">Przyjmijcie go z radością i okazujcie uznanie takim jak on.</verse>
				<verse number="30">Dokonał bowiem tego, w czym wy nie mogliście mi pomóc. A służąc Chrystusowi, ryzykował dla Niego życie.</verse>
			</chapter>
			<chapter number="3">
				<verse number="1">Moi przyjaciele, cieszcie się z tego, że należycie do Pana! Wiem, że się powtarzam, ale czynię to celowo, dla waszego dobra.</verse>
				<verse number="2">Strzeżcie się tych, którzy zachowują się jak psy, są złymi współpracownikami i nawołują was do poddania się obrzędowi obrzezania.</verse>
				<verse number="3">To my jesteśmy naprawdę obrzezani, służymy bowiem Bogu dzięki Duchowi Świętemu. A naszym powodem do dumy jest Jezus Chrystus, nie zaś nasze ludzkie osiągnięcia,</verse>
				<verse number="4">chociaż ja miałbym czym się chwalić, gdybym chciał polegać na moich dokonaniach. Jeżeli ktokolwiek uważa, że ma do tego prawo, to tym bardziej ja.</verse>
				<verse number="5">Jestem Hebrajczykiem, potomkiem Jakuba—praojca narodu Izraela—i pochodzę z rodu Beniamina. Ósmego dnia po urodzeniu, zgodnie z tradycją, byłem poddany obrzezaniu. Gdy dorosłem, zostałem członkiem ugrupowania faryzeuszy i sumiennie przestrzegałem Prawa Mojżesza.</verse>
				<verse number="6">Dowodem mojej gorliwości było to, że prześladowałem kościół. W świetle Prawa Mojżesza byłem więc nienagannym człowiekiem.</verse>
				<verse number="7">Ale to, co kiedyś stanowiło dla mnie ogromną wartość, później—poznawszy Chrystusa—uznałem za bezwartościowe!</verse>
				<verse number="8">I nadal uważam, że te wszystkie „zalety” nie mają żadnej wartości, w porównaniu z przywilejem poznania Jezusa Chrystusa, mojego Pana. Ze względu na Niego porzuciłem to wszystko i uznaję to za śmieci. Teraz bowiem zależy mi tylko na Chrystusie</verse>
				<verse number="9">i na tym, żeby być blisko Niego. Tego zaś nie mógłbym osiągnąć dzięki mojej własnej prawości, polegającej na przestrzeganiu Prawa Mojżesza. Bóg przyjął mnie tylko dlatego, że uwierzyłem Chrystusowi.</verse>
				<verse number="10">Teraz zaś moim jedynym pragnieniem jest to, by poznać Chrystusa i doświadczyć w swoim życiu tej potężnej mocy, dzięki której zmartwychwstał. Jestem też gotów znosić cierpienia, a nawet umrzeć dla Niego,</verse>
				<verse number="11">wiedząc, że ostatecznie zostanę wzbudzony z martwych.</verse>
				<verse number="12">Nie mówię, że osiągnąłem mój cel lub że jestem już doskonały. Nadal biegnę i zmierzam do celu, do którego wezwał mnie Chrystus.</verse>
				<verse number="13">Przyjaciele, jeszcze nie ukończyłem mojego biegu, więc nie oglądam się do tyłu, ale wytężam siły,</verse>
				<verse number="14">aby zdobyć Bożą nagrodę w niebie, zapewnioną przez Chrystusa Jezusa.</verse>
				<verse number="15">My wszyscy, będąc dojrzali w wierze, powinniśmy właśnie w taki sposób patrzeć na nasze życie. Jeśli jednak jesteście innego zdania, to Bóg i tak doprowadzi was do właściwego zrozumienia,</verse>
				<verse number="16">o ile będziecie Mu posłuszni.</verse>
				<verse number="17">Przyjaciele, naśladujcie mnie oraz tych, którzy nauczyli się ode mnie, jak żyć.</verse>
				<verse number="18">Wielokrotnie już wam mówiłem, a teraz przypominam ze łzami w oczach, że wielu ludzi żyje jak wrogowie krzyża Chrystusa.</verse>
				<verse number="19">Ich przeznaczeniem jest zagłada, ich bogiem—nienasycony brzuch, a dumą—to, czego powinni się wstydzić. Ludzie ci myślą jedynie o ziemskich sprawach.</verse>
				<verse number="20">Nasza ojczyzna jest jednak w niebie i stamtąd oczekujemy powrotu naszego Zbawiciela i Pana, Jezusa Chrystusa.</verse>
				<verse number="21">On bowiem przemieni nasze śmiertelne ciała w ciała pełne chwały, podobne do zmartwychwstałego ciała Jezusa. Chrystus dokona tego, ponieważ ma nad wszystkim władzę.</verse>
			</chapter>
			<chapter number="4">
				<verse number="1">Kochani przyjaciele, jesteście moją radością i nagrodą za mój trud! Wiernie trzymajcie się więc Pana!</verse>
				<verse number="2">Gorąco zachęcam Ewodię i Syntychę, aby ze względu na Pana żyły w zgodzie.</verse>
				<verse number="3">A ciebie, mój prawdziwy towarzyszu, proszę, abyś pomógł im w tym, bo naprawdę ciężko pracowały głosząc dobrą nowinę razem ze mną, z Klemensem oraz z innymi moimi współpracownikami, których imiona zapisane są w księdze życia.</verse>
				<verse number="4">Zawsze cieszcie się z tego, że należycie do Pana. Cieszcie się!</verse>
				<verse number="5">I niech wszyscy wokół doświadczają waszej życzliwości—przyjście Pana jest już bowiem coraz bliższe!</verse>
				<verse number="6">O nic się nie martwcie, ale ze wszystkimi sprawami zwracajcie się do Boga. Proście Go o pomoc, ale i dziękujcie Mu.</verse>
				<verse number="7">A Jego pokój, przekraczający najśmielsze ludzkie wyobrażenia, opanuje wasze serca i umysły. Wszystko to jest możliwe dzięki Chrystusowi.</verse>
				<verse number="8">Przyjaciele, myślcie o tym, co jest zgodne z prawdą, dobre, prawe, czyste, miłe, szlachetne, doskonałe i godne pochwały.</verse>
				<verse number="9">Postępujcie zgodnie z tym, czego się ode mnie nauczyliście, co przejęliście, co słyszeliście i co widzieliście. A Bóg, który obdarza ludzi pokojem, będzie z wami.</verse>
				<verse number="10">Ogromnie się ucieszyłem z dowodu waszej troski o mnie. Wiem, że o mnie pamiętacie, choć ostatnio nie mieliście okazji tego wyrazić.</verse>
				<verse number="11">Nie wspominam o tym dlatego, że nadal mi czegoś brakuje. Nauczyłem się bowiem radzić sobie w różnych sytuacjach.</verse>
				<verse number="12">Wiem, jak znosić biedę i jak żyć w dostatku. Jestem przygotowany do życia w każdych warunkach: z pełnym i z pustym żołądkiem, w dobrobycie i w niedostatku.</verse>
				<verse number="13">Dzięki Temu, który dodaje mi sił, umiem radzić sobie w każdej sytuacji.</verse>
				<verse number="14">Dobrze jednak zrobiliście, pomagając mi w obecnych kłopotach.</verse>
				<verse number="15">Zapewne pamiętacie, że na samym początku, gdy opuściłem Macedonię, aby dalej głosić dobrą nowinę, żaden kościół nie pomagał mi finansowo—tylko wy, Filipianie.</verse>
				<verse number="16">Gdy byłem w Tesalonice, aż dwa razy udzieliliście mi pomocy!</verse>
				<verse number="17">Mówiąc o tym, nie sugeruję, że powinniście przesłać mi kolejny dar, ale pragnę, abyście doświadczyli szczęścia płynącego z pomagania innym.</verse>
				<verse number="18">Na razie mam wszystkiego pod dostatkiem, a po tym, jak Epafrodyt przyniósł mi wasz dar, nawet w nadmiarze. Dar ten jest jak zapach kadzidła i jak ofiara, która podoba się Bogu.</verse>
				<verse number="19">Wiem, że teraz mój Bóg, do którego wszystko należy, zaspokoi każdą waszą potrzebę—a stanie się tak dzięki Jezusowi Chrystusowi.</verse>
				<verse number="20">Bogu, który jest naszym Ojcem, niech będzie wieczna chwała. Amen!</verse>
				<verse number="21">Pozdrówcie wszystkich świętych—ode mnie i od przyjaciół, którzy są ze mną.</verse>
				<verse number="22">Swoje pozdrowienia przesyłają również inni święci, szczególnie ci, którzy pracują na dworze cezara.</verse>
				<verse number="23">Niech Pan, Jezus Chrystus, obdarza was swoją łaską!</verse>
			</chapter>
		</book>
		<book number="51">
			<chapter number="1">
				<verse number="1">Ja, Paweł, wybrany przez Boga na apostoła Chrystusa Jezusa, wraz z Tymoteuszem, uczniem Pana,</verse>
				<verse number="2">piszę do wierzących w Kolosach—świętych i ufających Chrystusowi. Niech Bóg, nasz Ojciec, i Pan, Jezus Chrystus, obdarzają was swoją łaską i pokojem!</verse>
				<verse number="3">Za każdym razem, gdy się za was modlimy, dziękujemy Bogu—Ojcu naszego Pana, Jezusa Chrystusa, za to, że was powołał.</verse>
				<verse number="4">Słyszeliśmy bowiem, że szczerze wierzycie Chrystusowi Jezusowi i kochacie wszystkich wierzących.</verse>
				<verse number="5">W niebie czeka was nagroda, o której dowiedzieliście się słuchając prawdziwej dobrej nowiny.</verse>
				<verse number="6">Dotarła ona do was w taki sam sposób, w jaki dociera do ludzi na całym świecie, wszędzie przemieniając życie tych, którzy ją przyjmują. Tak samo było z wami, począwszy od dnia, w którym usłyszeliście i przyjęliście prawdę o Bożej łasce.</verse>
				<verse number="7">Tym, który przyniósł wam dobrą nowinę, był nasz drogi współpracownik, Epafras. Jest on oddanym sługą Chrystusa</verse>
				<verse number="8">i to on opowiedział nam o miłości, którą Duch Święty wlał w wasze serca.</verse>
				<verse number="9">Dlatego od chwili, w której się o tym dowiedzieliśmy, nie przestajemy się za was modlić. Prosimy Boga, aby pomógł wam w pełni zrozumieć swoją wolę i by obdarzył was mądrością oraz duchowym rozeznaniem.</verse>
				<verse number="10">Modlimy się również o to, abyście żyli w sposób oddający chwałę Panu i podobający się Mu, oraz aby wasze życie było pełne dobrych czynów i byście coraz lepiej poznawali Boga.</verse>
				<verse number="11">Prosimy Boga także o to, abyście—napełnieni Jego potężną i wspaniałą mocą—byli coraz bardziej cierpliwi i wytrwali, i byście z radością</verse>
				<verse number="12">okazywali wdzięczność Bogu Ojcu. To On sprawił bowiem, że razem z innymi świętymi, którzy żyją w Jego świetle, korzystacie z Jego daru.</verse>
				<verse number="13">On wyrwał nas z królestwa ciemności i przeniósł do królestwa swojego ukochanego Syna,</verse>
				<verse number="14">który zbawił nas i zapewnił przebaczenie grzechów.</verse>
				<verse number="15">Chrystus jest widzialnym odbiciem niewidzialnego Boga i panuje nad całym światem.</verse>
				<verse number="16">Przez Niego bowiem Bóg stworzył wszystko, co jest w niebie i na ziemi, zarówno to, co widoczne, jak i to, czego nie można zobaczyć. Jego dziełem są wszyscy władcy tego świata, a także wszelkie duchowe moce. Wszystko to zostało stworzone przez Niego i dla Niego.</verse>
				<verse number="17">Zanim cokolwiek powstało, On już był. Wszystko istnieje dzięki Niemu.</verse>
				<verse number="18">On jest Głową ciała, którym jest kościół. On jest również początkiem wszystkiego i pierwszym, który zmartwychwstał—w ten sposób dostąpił wywyższenia.</verse>
				<verse number="19">Bóg zapragnął bowiem w pełni zamieszkać w swoim Synu</verse>
				<verse number="20">i przez Niego pojednać ze sobą cały świat. Dzięki krwi Jezusa, przelanej na krzyżu, zapewnił On pokój całemu niebu i całej ziemi.</verse>
				<verse number="21">Również was, którzy—z powodu złych czynów—niedawno jeszcze byliście dla Niego obcy i wrodzy,</verse>
				<verse number="22">teraz pojednał ze sobą dzięki śmierci Jezusa. Pragnął bowiem, abyście byli święci, niewinni i bez zarzutu.</verse>
				<verse number="23">Macie jednak nieustannie Mu wierzyć, budować wasze życie na solidnym fundamencie i nie dać się odciągnąć od nadziei, którą przynosi dobra nowina. Ona to jest głoszona na całym świecie, a ja, Paweł, poświęciłem jej życie.</verse>
				<verse number="24">Pomimo cierpień, jakie za was znoszę, jestem pełen radości. Mam bowiem udział w cierpieniu Chrystusa za kościół, będący Jego ciałem.</verse>
				<verse number="25">I służę kościołowi z polecenia samego Boga, głosząc wam jako Jego słowo</verse>
				<verse number="26">tajemnicę, która była niedostępna przez wiele stuleci i pokoleń, ale teraz została ujawniona Jego świętym.</verse>
				<verse number="27">Bóg postanowił bowiem objawić wam, poganom, jej wielkie bogactwo i chwałę. A tajemnicą tą jest Chrystus, który żyje w was i obdarza was nadzieją na przyszłą chwałę.</verse>
				<verse number="28">To właśnie o Nim opowiadamy ludziom, ostrzegając ich i nauczając Bożej mądrości. Pragniemy bowiem, aby—dzięki Chrystusowi Jezusowi—każdy człowiek stał się doskonały.</verse>
				<verse number="29">O to walczę i nad tym pracuję, a czynię to dzięki mocy otrzymanej od Boga.</verse>
			</chapter>
			<chapter number="2">
				<verse number="1">Chciałbym, żebyście wiedzieli, jak ciężką walkę toczę o was oraz o wierzących z Laodycei, a także o tych wszystkich, którzy osobiście mnie nie znają.</verse>
				<verse number="2">Pragnę, abyście wszyscy byli zachęceni i zjednoczeni w miłości, byście w pełni zrozumieli i poznali Bożą tajemnicę—Chrystusa.</verse>
				<verse number="3">To w Nim bowiem kryją się niewyczerpane bogactwa mądrości i wiedzy.</verse>
				<verse number="4">Mówię o tym po to, aby nikt nie oszukał was błyskotliwą mową.</verse>
				<verse number="5">Chociaż bowiem jestem daleko, sercem jestem z wami i cieszę się, widząc, że jesteście zdyscyplinowani i nieugięcie wierzycie Chrystusowi.</verse>
				<verse number="6">Skoro uznaliście Chrystusa za swojego Pana, naśladujcie Go!</verse>
				<verse number="7">Zapuśćcie w Nim duchowe korzenie, budujcie na Nim swoje życie i coraz bardziej Mu wierzcie—tak jak was nauczono. Bądźcie też Mu wdzięczni!</verse>
				<verse number="8">Uważajcie, aby nikt z was nie padł ofiarą zwodniczej filozofii lub bezsensownych oszustw, które mają swoje źródło w ludzkich koncepcjach, a nie w nauce Chrystusa,</verse>
				<verse number="9">w którym Bóg jest obecny w całej pełni.</verse>
				<verse number="10">W Jezusie macie wszystko, czego potrzebujecie. To Jemu bowiem podlegają wszystkie duchowe moce.</verse>
				<verse number="11">W Nim zostaliście obrzezani, ale nie fizycznie, lecz duchowo—On bowiem odciął od was waszą grzeszną naturę.</verse>
				<verse number="12">Przez chrzest zostaliście razem z Chrystusem pogrzebani, ale również razem z Nim ożywieni, bo uwierzyliście w moc Boga, który wskrzesił Go z martwych.</verse>
				<verse number="13">Byliście martwi, pogrążeni w grzechach i nie należeliście do Boga. Lecz On ożywił was razem z Chrystusem i przebaczył wam wszystkie grzechy.</verse>
				<verse number="14">On wycofał oskarżenie przeciwko nam i przybił je razem z Chrystusem do krzyża.</verse>
				<verse number="15">W ten sposób obezwładnił zbuntowane duchowe moce i publicznie je ośmieszył, prowadząc je jak jeńców w zwycięskim orszaku Chrystusa.</verse>
				<verse number="16">Nie pozwólcie więc, aby ktokolwiek potępiał was z powodu tego, co jecie i pijecie, lub krytykował za to, że nie obchodzicie nowiu księżyca, szabatu czy innych świąt.</verse>
				<verse number="17">Przepisy dotyczące pokarmów i świąt były przecież tylko zapowiedzią nadchodzącej rzeczywistości, a ona należy do Chrystusa.</verse>
				<verse number="18">Nie dajcie się więc krytykować komuś, kto poprzez poniżanie się chce zademonstrować innym swoją duchowość, lub kto oddaje cześć aniołom. Ludzie tacy twierdzą, że kierują się jakimś szczególnym objawieniem, otrzymanym od Boga, w rzeczywistości jednak bezpodstawnie wywyższają się z powodu swoich dokonań.</verse>
				<verse number="19">Tacy ludzie nie trzymają się Chrystusa, czyli Głowy, dzięki której cały kościół, będący Jego ciałem, odżywiany i połączony w całość, wzrasta, dzięki mocy Boga.</verse>
				<verse number="20">Razem z Chrystusem umarliście i zostaliście uwolnieni spod panowania mocy tego świata. Dlaczego więc teraz, jak ludzie należący do świata, poddajecie się jego nakazom:</verse>
				<verse number="21">„Nie jedz! Nie próbuj! Nawet tego nie dotykaj!”?</verse>
				<verse number="22">Przecież wszelki pokarm jest przeznaczony do jedzenia!</verse>
				<verse number="23">Takie nakazy mogą z pozoru wydawać się mądre, bo sprawiają, że ludzie uczestniczą w religijnych obrzędach, poniżają się i odmawiają sobie przyjemności. Tak naprawdę nie są one jednak w stanie nikomu pomóc w opanowaniu ludzkich, grzesznych pragnień.</verse>
			</chapter>
			<chapter number="3">
				<verse number="1">Skoro razem z Chrystusem zostaliście ożywieni, skupcie się na niebie, gdzie Chrystus zasiada po prawej stronie Boga.</verse>
				<verse number="2">Sprawy nieba niech będą dla was ważniejsze od ziemskich.</verse>
				<verse number="3">Dla świata jesteście już bowiem martwi, a wasze prawdziwe życie jest życiem dla Boga i jest nierozerwalnie związane z Chrystusem.</verse>
				<verse number="4">Gdy więc Chrystus, który jest waszym życiem, ukaże się w chwale całemu światu, wtedy również wy ukażecie się razem z Nim w Jego wspaniałej chwale.</verse>
				<verse number="5">Odrzućcie więc wszystko, co jest grzeszne i przyziemne: rozwiązłość seksualną, niemoralność, pożądanie, złe pragnienia oraz chciwość, która sprawia, że pieniądze zajmują miejsce należne Bogu.</verse>
				<verse number="6">Z powodu takich grzechów ludzie zbuntowani przeciwko Bogu staną przed Jego sądem.</verse>
				<verse number="7">A przecież i wy kiedyś tak żyliście!</verse>
				<verse number="8">Teraz więc odrzućcie to wszystko: gniew, nienawiść, złość, obelgi i wulgarne słowa.</verse>
				<verse number="9">Nie okłamujcie się nawzajem! Przecież zdarliście z siebie łachmany starej natury i jej czynów,</verse>
				<verse number="10">a ubraliście się we wspaniałą szatę nowej natury, nieustannie odnawiającej się na wzór Jezusa, który ją w was stworzył.</verse>
				<verse number="11">Teraz nie liczą się już podziały na pogan, Żydów, obrzezanych, nieobrzezanych, cudzoziemców, Scytów, niewolników i wolnych. Liczy się tylko Chrystus, a On mieszka w nas wszystkich.</verse>
				<verse number="12">Skoro Bóg wybrał was, przeznaczył do swojej służby i tak bardzo was ukochał, to również wy okazujcie innym serdeczne współczucie, dobroć, pokorę, łagodność i cierpliwość.</verse>
				<verse number="13">Bądźcie dla siebie wyrozumiali i przebaczajcie innym ich winy. Jak Pan przebaczył wam, tak i wy postępujcie względem innych.</verse>
				<verse number="14">A we wszystkim, co czynicie, okazujcie miłość, bo ona utrzymuje nas w doskonałej harmonii.</verse>
				<verse number="15">Niech waszymi sercami kieruje pokój pochodzący od Chrystusa, bo jako członkowie kościoła, który jest Jego ciałem, zostaliście powołani do życia w pokoju. Bądźcie Mu za wszystko wdzięczni.</verse>
				<verse number="16">Niech słowa Chrystusa, wraz z ukrytym w nich bogactwem, wypełniają całe wasze życie i niech będą źródłem waszej mądrości. Korzystając z niej, pouczajcie się nawzajem i doradzajcie sobie, a z waszych serc niech płyną do Boga psalmy, hymny oraz inne duchowe pieśni.</verse>
				<verse number="17">Wszystko, cokolwiek mówicie albo robicie, czyńcie jako reprezentanci Jezusa, waszego Pana, wyrażając Bogu wdzięczność za to, czego dokonał Chrystus.</verse>
				<verse number="18">Żony, bądźcie uległe wobec swoich mężów, tak bowiem powinny postępować kobiety posłuszne Panu.</verse>
				<verse number="19">Mężowie, kochajcie swoje żony i nie sprawiajcie im przykrości.</verse>
				<verse number="20">Dzieci, zawsze słuchajcie rodziców, bo takie zachowanie podoba się Panu.</verse>
				<verse number="21">Ojcowie, nie drażnijcie dzieci, aby nie ogarnęło ich zniechęcenie.</verse>
				<verse number="22">Niewolnicy, zawsze bądźcie posłuszni swoim ziemskim panom, służąc nie tylko na pokaz, aby się przypodobać ludziom. Róbcie to szczerze—ze względu na Pana.</verse>
				<verse number="23">Każdą pracę wykonujcie z ochotą, jakbyście robili to dla Jezusa, a nie tylko dla ludzi.</verse>
				<verse number="24">Pamiętajcie, że to od Niego otrzymacie w nagrodę wspaniały dar. Służcie Mu więc jako swojemu prawdziwemu Panu, wiedząc,</verse>
				<verse number="25">że ten, kto popełnia zło, poniesie stosowną karę—niezależnie od tego, kim jest.</verse>
			</chapter>
			<chapter number="4">
				<verse number="1">Panowie, bądźcie sprawiedliwi i uczciwi wobec swoich poddanych. Pamiętajcie, że wy również macie nad sobą Pana, który mieszka w niebie.</verse>
				<verse number="2">Wytrwale się módlcie, uważajcie na siebie i okazujcie wdzięczność Bogu!</verse>
				<verse number="3">Proście również, aby Bóg dawał nam nowe możliwości głoszenia tej wspaniałej tajemnicy Chrystusa, z powodu której jestem teraz w więzieniu,</verse>
				<verse number="4">i abym przedstawiał ją ludziom tak, jak należy.</verse>
				<verse number="5">Gdy jesteście wśród niewierzących, mądrze wykorzystujcie wasz czas.</verse>
				<verse number="6">Niech wasze słowa będą uprzejme. Mówcie im o tym, co jest naprawdę ważne. Bądźcie też gotowi, aby odpowiadać na ich pytania.</verse>
				<verse number="9">Posyłam też waszego rodaka, Onezyma, wiernego i drogiego przyjaciela. Oni wam o wszystkim opowiedzą.</verse>
				<verse number="10">Pozdrawia was Arystarch—mój współwięzień, Marek—kuzyn Barnaby (pamiętajcie, że prosiłem was, abyście okazali mu pomoc, gdy do was przybędzie),</verse>
				<verse number="11">i Jezus Justus. Są to jedyni Żydzi, którzy tu ze mną pracują dla królestwa Bożego i są dla mnie wielką pociechą.</verse>
				<verse number="12">Pozdrawia was Epafras, sługa Chrystusa i wasz rodak. Zawsze gorliwie modli się za was, abyście dojrzewali i byli doskonale przygotowani do wypełniania woli Boga.</verse>
				<verse number="13">Zapewniam was, że bardzo ciężko pracował dla was oraz dla wierzących z Laodycei i Hierapolis.</verse>
				<verse number="14">Pozdrawia was również nasz drogi doktor Łukasz oraz Demas.</verse>
				<verse number="15">Przekażcie, proszę, moje pozdrowienia przyjaciołom w Laodycei. Pozdrówcie również Nimfę i kościół, który spotyka się w jej domu.</verse>
				<verse number="16">Po przeczytaniu, przekażcie ten list kościołowi w Laodycei, a wy z kolei przeczytajcie list, który wysłałem do nich.</verse>
				<verse number="17">Archipowi zaś przekażcie wiadomość: „Staraj się dobrze wykonać zadanie, które zlecił ci Pan”.</verse>
				<verse number="18">Teraz ja, Paweł, dopisuję własnoręcznie moje pozdrowienia. Nie zapomnijcie o tym, że jestem w więzieniu. Niech Bóg obdarza was swoją łaską!</verse>
			</chapter>
		</book>
		<book number="52">
			<chapter number="1">
				<verse number="1">Ja, Paweł, wraz z Sylwanem i Tymoteuszem, piszę do kościoła Tesaloniczan, który należy do Boga Ojca i Pana, Jezusa Chrystusa. Niech Bóg obdarza was łaską i pokojem!</verse>
				<verse number="2">Zawsze dziękujemy za was wszystkich Bogu i ciągle pamiętamy o was w naszych modlitwach.</verse>
				<verse number="3">Wspominamy wasze czyny płynące z wiary i miłości oraz wytrwałą nadzieję, którą pokładacie w naszym Panu, Jezusie Chrystusie. Bóg, nasz Ojciec, widzi to wszystko!</verse>
				<verse number="4">Wiemy, przyjaciele, że Bóg was kocha i że wybrał was.</verse>
				<verse number="5">Gdy opowiadaliśmy wam dobrą nowinę, to usłyszeliście nie tylko nasze słowa, ale zobaczyliście także moc Boga i zostaliście przekonani przez Ducha Świętego. Dobrze też wiecie, że prawdziwość dobrej nowiny potwierdziliśmy również naszym życiem.</verse>
				<verse number="6">Zaczęliście więc naśladować i nas, i Pana, bo uwierzyliście z taką radością, jaką daje tylko Duch Święty—pomimo doznawanych prześladowań!</verse>
				<verse number="7">W ten sposób staliście się wzorem dla wszystkich wierzących w Macedonii i Achai.</verse>
				<verse number="8">Dzięki wam, słowo Pana rozeszło się nie tylko w tych okolicach, wasza wiara w Boga jest już bowiem znana dosłownie wszędzie! My nie musimy nawet niczego więcej mówić na ten temat.</verse>
				<verse number="9">Ludzie sami opowiadają bowiem, jak wspaniale nas przyjęliście i jak odwróciliście się od swoich bożków, aby służyć żywemu i prawdziwemu Bogu</verse>
				<verse number="10">oraz oczekiwać powrotu z nieba Jego Syna—Jezusa, którego wskrzesił z martwych. Tylko On może nas uchronić przed nadchodzącym sądem Boga.</verse>
			</chapter>
			<chapter number="2">
				<verse number="1">Przyjaciele, dobrze wiecie, że nasza wizyta u was nie poszła na marne.</verse>
				<verse number="2">Chociaż wcześniej, w Filippi, prześladowano nas i poniżano, to dzięki Bogu nie zabrakło nam odwagi, aby i wam, mimo wielu sprzeciwów, przedstawić dobrą nowinę.</verse>
				<verse number="3">Zapewniam was, że czyniąc to, nie próbowaliśmy was oszukać i nie kierowaliśmy się jakimiś nieczystymi pobudkami. Nie planowaliśmy też żadnego podstępu.</verse>
				<verse number="4">Bóg, powierzając nam misję głoszenia dobrej nowiny, uznał nas za godnych tego zadania. Nie zależy nam więc na popularności wśród ludzi, ale na uznaniu ze strony Tego, który zna najskrytsze myśli każdego człowieka.</verse>
				<verse number="5">Sami dobrze wiecie, że nigdy nie zabiegaliśmy o czyjeś poparcie i nie byliśmy zachłanni. Bóg jest tego świadkiem.</verse>
				<verse number="6">Nie zabiegaliśmy o ludzkie uznanie—ani u was, ani u nikogo innego.</verse>
				<verse number="7">Chociaż jako apostołowie Chrystusa moglibyśmy żądać od was szacunku i pomocy, byliśmy dla was raczej jak matka opiekująca się dziećmi.</verse>
				<verse number="8">Staliście się nam tak bliscy, że byliśmy gotowi nie tylko przekazać wam Bożą dobrą nowinę, ale nawet oddać za was własne życie—tak bardzo was pokochaliśmy.</verse>
				<verse number="9">Przyjaciele, dobrze wiecie, jak ciężko i w pocie czoła pracowaliśmy. Dniem i nocą zarabialiśmy na własne utrzymanie, aby—głosząc dobrą nowinę—nie być dla was finansowym obciążeniem.</verse>
				<verse number="10">Zarówno wy, jak i sam Bóg, byliście świadkami tego, jak bezinteresownie, uczciwie i nienagannie postępowaliśmy będąc wśród was, wierzących Panu.</verse>
				<verse number="11">Przecież wiecie, że każdego z was podnosiliśmy na duchu i pocieszaliśmy—jak ojciec własne dzieci.</verse>
				<verse number="12">Gorąco też zachęcaliśmy was do życia w sposób podobający się Bogu—On zaprosił was przecież do swojego królestwa i chwały!</verse>
				<verse number="13">Dlatego nieustannie dziękujemy Bogu za to, że nasze przesłanie przyjęliście nie jako zwykłą informację, ale jako prawdziwe słowa Boga, które teraz działają w waszym życiu.</verse>
				<verse number="14">Przyjaciele, poszliście w ślady wierzących z kościołów Jezusa Chrystusa w Judei. Podobnie jak oni, byliście bowiem prześladowani przez własnych rodaków.</verse>
				<verse number="15">Ich rodacy, Żydzi, dawniej zabijali proroków; oni również zamordowali naszego Pana, Jezusa, a teraz prześladują także nas. To, co czynią, nie podoba się ani Bogu, ani ludziom.</verse>
				<verse number="16">Oni to usiłują przeszkodzić nam w głoszeniu poganom dobrej nowiny o zbawieniu. W ten sposób coraz dalej posuwają się w swoich grzechach, ale teraz nadszedł już czas, w którym Bóg okaże im swój gniew.</verse>
				<verse number="17">Przyjaciele, ten krótki czas rozstania wzbudził w nas jeszcze większe pragnienie ponownego spotkania z wami—choć sercem ciągle jesteśmy z wami.</verse>
				<verse number="18">Postanowiliśmy więc odwiedzić was. Ja, Paweł, wybierałem się do was już dwa razy, ale za każdym razem przeszkodził mi w tym szatan.</verse>
				<verse number="19">Gdy nasz Pan, Jezus Chrystus, ponownie powróci na ziemię, kto inny będzie naszym powodem do dumy i radości, jeśli nie wy? Kto inny daje nam teraz tyle nadziei i radości?</verse>
				<verse number="20">To wy jesteście naszą dumą i radością.</verse>
			</chapter>
			<chapter number="3">
				<verse number="1">Nie mogąc już dłużej znieść tego rozstania, postanowiliśmy sami zostać w Atenach,</verse>
				<verse number="2">a do was wysłać Tymoteusza, naszego przyjaciela i Bożego współpracownika w głoszeniu dobrej nowiny o Chrystusie. On umocni was w wierze i doda wam otuchy,</verse>
				<verse number="3">aby obecne problemy nie doprowadziły was do zwątpienia. Dobrze przecież wiecie, że miały nas spotkać te cierpienia.</verse>
				<verse number="4">Jeszcze będąc u was, zapowiadaliśmy wam bowiem, że doświadczymy prześladowań. I, jak wiecie, rzeczywiście tak się stało.</verse>
				<verse number="5">Nie mogąc dłużej czekać, posłałem do was Tymoteusza, aby się dowiedzieć, czy nadal wierzycie Jezusowi. Miałem nadzieję, że nie daliście się oszukać szatanowi i nie zmarnowaliście efektów naszej pracy.</verse>
				<verse number="6">Teraz, gdy Tymoteusz powrócił, przyniósł nam dobre wieści o waszej wierze i miłości. Powiedział nam również, że dobrze nas wspominacie i że wy również pragniecie się z nami spotkać!</verse>
				<verse number="7">Przyjaciele, te wieści o waszej wierze bardzo podniosły nas na duchu w chwili, w której tego potrzebowaliśmy—mamy bowiem teraz wiele problemów i powodów do zmartwień.</verse>
				<verse number="8">Słysząc, że trzymacie się Pana, naprawdę odżyliśmy!</verse>
				<verse number="9">Jak mamy wyrazić Bogu wdzięczność za was i za tę ogromną radość, jakiej doznajemy dzięki wam, stając przed Jego obliczem?</verse>
				<verse number="10">Dniem i nocą gorąco modlimy się o to, aby was zobaczyć i jeszcze bardziej umocnić was w wierze.</verse>
				<verse number="11">Niech więc Bóg, nasz Ojciec, i Jezus, nasz Pan, pomogą nam do was dotrzeć.</verse>
				<verse number="12">Modlimy się, aby Bóg wlał w wasze serca miłość do siebie nawzajem i do innych. Niech to będzie ta sama miłość, jaką my mamy do was!</verse>
				<verse number="13">Dzięki niej, wasze serca na zawsze staną się czyste i święte w oczach Boga, naszego Ojca. A stanie się to w dniu, w którym Jezus, nasz Pan, powróci na ziemię razem ze wszystkimi swoimi świętymi.</verse>
			</chapter>
			<chapter number="4">
				<verse number="1">Przyjaciele, ze względu na Jezusa, naszego Pana, ponownie gorąco was zachęcamy, abyście byli coraz bardziej doskonali w waszym codziennym życiu i byście starali się podobać Bogu. Wiemy, że już to robicie, bo nauczyliście się tego od nas.</verse>
				<verse number="2">Znacie przecież polecenia Pana Jezusa, które wam przekazaliśmy.</verse>
				<verse number="3">Bóg pragnie, abyście byli święci i byście unikali rozwiązłości seksualnej.</verse>
				<verse number="4">On chce również, aby każdy dbał o świętość i godność swojego ciała,</verse>
				<verse number="5">i nie pozwalał, aby kierowały nim grzeszne pragnienia. Tak bowiem postępują poganie, którzy nie przejmują się Bogiem.</verse>
				<verse number="6">Nie oszukujcie więc ani nie wykorzystujcie innych wierzących. Mówiliśmy wam o tym, ale teraz jeszcze raz powtarzamy: Bóg ukarze tych, którzy tak postępują.</verse>
				<verse number="7">On bowiem nie powołał nas do nieczystości, ale do świętości.</verse>
				<verse number="8">Kto to lekceważy, okazuje nieposłuszeństwo nie ludziom, ale samemu Bogu, który dał wam Ducha Świętego.</verse>
				<verse number="9">Myślę, że nie ma potrzeby pisać wam o tym, że należy okazywać innym wierzącym miłość. Sam Bóg uczy was bowiem, że powinniście kochać jedni drugich.</verse>
				<verse number="10">Zresztą już teraz okazujecie miłość wszystkim wierzącym w Macedonii. Zachęcamy was, przyjaciele, abyście nadal się w tym doskonalili.</verse>
				<verse number="11">Żyjcie w pokoju, dobrze wypełniajcie obowiązki i pracujcie na swoje utrzymanie, zgodnie z tym, co wam poleciliśmy.</verse>
				<verse number="12">Jeśli będziecie tak postępować, zdobędziecie szacunek u ludzi, którzy nie należą do kościoła, i nie będziecie zależni od czyjejś pomocy materialnej.</verse>
				<verse number="13">Przyjaciele, chcemy teraz rozwiać wasze wątpliwości dotyczące tego, co się dzieje z ludźmi wierzącymi po śmierci. Nie chcemy bowiem, abyście rozpaczali po ich odejściu, jak ci, którzy nie mają nadziei na życie wieczne.</verse>
				<verse number="14">Jeżeli wierzymy, że Jezus umarł i zmartwychwstał, to możemy być pewni, że Bóg razem z powracającym Jezusem przyprowadzi tych, którzy zmarli jako wierzący.</verse>
				<verse number="15">Sam Pan powiedział bowiem, że my, którzy na ziemi doczekamy Jego przyjścia, nie spotkamy Go szybciej niż ci, którzy już umarli.</verse>
				<verse number="16">Pan zstąpi z nieba na specjalne wezwanie, na głos archanioła i dźwięk Bożej trąby. Wtedy najpierw ożyją zmarli wierzący,</verse>
				<verse number="17">a potem my, jeszcze żyjący, jednocześnie z nimi zostaniemy pochwyceni ku obłokom na spotkanie z Panem. I pozostaniemy z Nim już na zawsze!</verse>
				<verse number="18">Dodawajcie więc sobie nawzajem otuchy tą dobrą wiadomością.</verse>
			</chapter>
			<chapter number="5">
				<verse number="1">Przyjaciele, nie muszę pisać wam, kiedy to wszystko się wydarzy.</verse>
				<verse number="2">Doskonale bowiem wiecie, że dzień powrotu Pana nadejdzie nagle—jak złodziej, który przychodzi nocą.</verse>
				<verse number="3">Gdy wszyscy będą mówić: „Teraz zapanował pokój, jesteśmy bezpieczni”, niespodzianie spadnie na nich zagłada—jak bóle na rodzącą kobietę. I nie uciekną przed tym.</verse>
				<verse number="4">Ale wy, przyjaciele, nie żyjecie w ciemności, aby ten dzień zaskoczył was jak złodziej.</verse>
				<verse number="5">Wszyscy jesteście bowiem dziećmi dnia i światła. Nie należymy do nocy i ciemności!</verse>
				<verse number="6">Nie śpijmy więc jak inni, ale uważajmy i bądźmy trzeźwi.</verse>
				<verse number="7">W nocy jedni śpią, inni się upijają.</verse>
				<verse number="8">My jednak należymy do dnia, dlatego bądźmy przytomni! Niech wiara i miłość będą naszym pancerzem, a nadzieja, jaką daje zbawienie—naszym hełmem.</verse>
				<verse number="9">Bóg nie przeznaczył nas bowiem do tego, abyśmy doświadczyli Jego gniewu, ale byśmy zostali uratowani przez Jezusa Chrystusa, naszego Pana.</verse>
				<verse number="10">On umarł za nas, abyśmy wszyscy razem z Nim żyli—niezależnie od tego, czy w dniu Jego powrotu będziemy żywi, czy martwi.</verse>
				<verse number="11">Podnoście się więc nawzajem na duchu i umacniajcie się w wierze, co z resztą już czynicie.</verse>
				<verse number="12">Przyjaciele, prosimy was, abyście darzyli uznaniem waszych duchowych przywódców, którzy pracują dla was i zwracają wam uwagę na wasze grzechy.</verse>
				<verse number="13">Z powodu pracy, którą wykonują, darzcie ich najwyższym szacunkiem i miłością. Niech wśród was zawsze panuje pokój.</verse>
				<verse number="14">Przyjaciele, zachęcamy was, abyście ostrzegali niezdyscyplinowanych, pocieszali zniechęconych, pomagali słabym, a wszystkim ludziom okazywali cierpliwość.</verse>
				<verse number="15">Uważajcie, aby nikt nikomu nie odpłacał złem za zło. Przeciwnie, starajcie się zawsze czynić dobro—nie tylko sobie nawzajem, ale także wszystkim innym ludziom.</verse>
				<verse number="16">Zawsze bądźcie radośni,</verse>
				<verse number="17">nieustannie się módlcie,</verse>
				<verse number="18">i—niezależnie od sytuacji—bądźcie wdzięczni Panu. Należycie do Chrystusa Jezusa, dlatego Bóg oczekuje od was takiej właśnie postawy.</verse>
				<verse number="19">Nie odrzucajcie działania Ducha Świętego</verse>
				<verse number="20">i nie lekceważcie Bożych proroctw.</verse>
				<verse number="21">Wszystko sprawdzajcie i trzymajcie się tego, co jest wartościowe.</verse>
				<verse number="22">Unikajcie wszelkiego rodzaju zła!</verse>
				<verse number="23">Niech sam Bóg, który obdarza ludzi pokojem, całkowicie was oczyści, tak aby wasz duch, dusza i ciało zostały bez skazy zachowane aż do dnia przyjścia naszego Pana, Jezusa Chrystusa.</verse>
				<verse number="24">Ten, który was powołał, jest wierny i dokona wszystkiego, co obiecał.</verse>
				<verse number="25">Przyjaciele, módlcie się za nas</verse>
				<verse number="26">i serdecznie pozdrówcie od nas wszystkich wierzących.</verse>
				<verse number="27">W imieniu samego Pana zobowiązuję was też do odczytania im tego listu.</verse>
				<verse number="28">Niech nasz Pan, Jezus Chrystus, obdarza was swoją łaską!</verse>
			</chapter>
		</book>
		<book number="53">
			<chapter number="1">
				<verse number="1">Ja, Paweł, wraz z Sylwanem i Tymoteuszem, piszę do kościoła Tesaloniczan, który należy do Boga, naszego Ojca, i Pana, Jezusa Chrystusa.</verse>
				<verse number="2">Niech Bóg, nasz Ojciec, i Pan, Jezus Chrystus, obdarzają was łaską i pokojem!</verse>
				<verse number="3">Przyjaciele, coraz bardziej wierzycie Panu a wasza wzajemna miłość ciągle wzrasta! Naprawdę mamy powód do tego, aby zawsze dziękować za was Bogu!</verse>
				<verse number="4">Odwiedzając inne kościoły, z dumą opowiadamy o tym, że nawet prześladowania i trudności nie są w stanie osłabić waszej wytrwałości i wiary.</verse>
				<verse number="5">A wszystko to świadczy o sprawiedliwości Bożego sądu. Skoro cierpicie dla Jego królestwa, znaczy to, że jesteście godni do niego wejść.</verse>
				<verse number="6">Sprawiedliwe też jest to, że Bóg ukaże tych, którzy was prześladują,</verse>
				<verse number="7">a wam—i nam również—da odpocząć po tych wszystkich trudnościach. Stanie się to wtedy, gdy nasz Pan, Jezus, zstąpi z nieba razem z potężnymi aniołami.</verse>
				<verse number="8">Wówczas w płomieniach ognia ukarze tych, którzy zlekceważyli Boga i odrzucili Jego dobrą nowinę.</verse>
				<verse number="9">Ludzie ci zostaną skazani na wieczną zagładę—zostaną odcięci od obecności, majestatu i potęgi Pana.</verse>
				<verse number="10">W owym dniu Pan przyjdzie, aby odebrać chwałę i uwielbienie od swoich świętych i od wszystkich, którzy Mu uwierzyli. Wy również będziecie wśród nich, bo uwierzyliście w to, co wam przekazaliśmy.</verse>
				<verse number="11">Dlatego nieustannie modlimy się o was, abyście postępowali w sposób zgodny z waszym powołaniem i aby Bóg dał wam moc do wykonania tego, co zamierzacie i czego już się podjęliście. Są to bowiem czyny będące skutkiem waszej wiary.</verse>
				<verse number="12">Postępując tak, oddacie chwałę naszemu Panu, Jezusowi Chrystusowi, a On otoczy chwałą również was. Wszystko to jest możliwe wyłącznie dzięki łasce, okazanej nam przez naszego Boga oraz Jezusa Chrystusa, naszego Pana.</verse>
			</chapter>
			<chapter number="2">
				<verse number="1">Przyjaciele, przejdźmy teraz do spraw dotyczących powtórnego przyjścia Pana i naszego spotkania z Nim.</verse>
				<verse number="2">Prosimy was, abyście nie dali się wprowadzić w błąd lub przestraszyć z powodu jakiegoś objawienia, nauczania, czy nawet listu, rzekomo pochodzącego od nas, mówiącego, że nadszedł już dzień powrotu Pana.</verse>
				<verse number="3">Nie dajcie się nikomu oszukać! Zanim nadejdzie ten dzień, nastąpi wielkie odstępstwo od Boga i pojawi się człowiek będący uosobieniem nieprawości, którego przeznaczeniem jest zagłada.</verse>
				<verse number="4">Będzie on wynosił się ponad wszystko i sprzeciwiał się wszelkim bogom i temu, co jest przez ludzi otaczane czcią. Człowiek ten zasiądzie w Bożej świątyni, twierdząc, że to on jest Bogiem.</verse>
				<verse number="5">Czy nie pamiętacie, jak mówiłem wam o tym, będąc z wami?</verse>
				<verse number="6">Dobrze wiecie, co go teraz powstrzymuje, i dlaczego nie może się ujawnić przed wyznaczonym czasem.</verse>
				<verse number="7">Jego tajna moc nieprawości jest już widoczna. Na razie jednak jest powstrzymywana przez Tego, który w pewnym momencie usunie się ze sceny.</verse>
				<verse number="8">Wtedy to pojawi się ów nieprawy człowiek, którego Pan zgładzi jednym tchnieniem ust i unicestwi samą swoją obecnością.</verse>
				<verse number="9">Pojawieniu się tego człowieka będą towarzyszyć potężne przejawy mocy szatana, fałszywe znaki i cuda.</verse>
				<verse number="10">W ten podstępny sposób oszuka on ludzi, którzy zmierzają ku zagładzie, dlatego, że nie przyjęli Bożej miłości i prawdy, prowadzących do zbawienia.</verse>
				<verse number="11">Z tego powodu Bóg pozwoli, aby zostali zwiedzeni i by bezkrytycznie uwierzyli w kłamstwo.</verse>
				<verse number="12">Wszyscy oni zostaną osądzeni przez Boga, dlatego że woleli czerpać przyjemność z grzechu, niż uwierzyć w prawdę.</verse>
				<verse number="13">Przyjaciele, Bóg okazał wam ogromną miłość! Naprawdę mamy więc powód do tego, aby Mu zawsze za was dziękować! On wybrał was, dlatego jako jedni z pierwszych przyjęliście zbawienie, zostaliście oczyszczeni przez Ducha Świętego i uwierzyliście w prawdę.</verse>
				<verse number="14">Przez nas, Bóg oznajmił wam dobrą nowinę i zaprosił do udziału w chwale naszego Pana, Jezusa Chrystusa.</verse>
				<verse number="15">Dlatego, przyjaciele, bądźcie nieugięci i mocno trzymajcie się tego, czego was nauczaliśmy będąc u was, i o czym napisaliśmy w liście.</verse>
				<verse number="16">Doświadczyliśmy miłości Pana, Jezusa Chrystusa, oraz łaski Boga, naszego Ojca, który zapewnił nam wieczną zachętę oraz nadzieję.</verse>
				<verse number="17">Dlatego życzymy wam, aby Bóg pocieszył was i pomógł wam czynić i mówić to, co dobre.</verse>
			</chapter>
			<chapter number="3">
				<verse number="1">Przyjaciele, kończąc ten list, pragniemy prosić was o modlitwę za nas. Módlcie się do Boga, abyśmy wszędzie mogli głosić Jego słowo i by ludzie przyjmowali je tak jak wy.</verse>
				<verse number="2">Proście Go również o to, aby ochronił nas przed atakami ze strony złych i fałszywych ludzi—nie wszyscy bowiem chcą wierzyć Panu.</verse>
				<verse number="3">On jest wierny i także wam doda sił oraz ochroni was przed złem.</verse>
				<verse number="4">Dzięki Niemu mamy nadzieję, że postępujecie i nadal będziecie postępować zgodnie z naszym poleceniem.</verse>
				<verse number="5">Modlę się do Pana, aby dał wam taką miłość, jaką ma Bóg, i taką cierpliwość, jaką ma Chrystus.</verse>
				<verse number="6">Przyjaciele, nakazujemy wam teraz w imieniu naszego Pana, Jezusa Chrystusa: Trzymajcie się z dala od każdego wierzącego, który marnuje czas i żyje niezgodnie z tym, czego was nauczyliśmy.</verse>
				<verse number="7">Daliśmy wam przecież przykład tego, jak należy żyć. Będąc u was, nie marnowaliśmy czasu</verse>
				<verse number="8">i nie oczekiwaliśmy, że ktoś będzie nas utrzymywał. Wręcz przeciwnie, dniem i nocą ciężko pracowaliśmy, aby nie być dla nikogo finansowym obciążeniem.</verse>
				<verse number="9">Choć mieliśmy prawo korzystać z waszej pomocy, chcieliśmy dać wam przykład do naśladowania.</verse>
				<verse number="10">Jeszcze podczas pobytu u was, poleciliśmy wam, abyście trzymali się zasady: „Jeśli ktoś nie chce pracować, niech również nie je”.</verse>
				<verse number="11">Ostatnio usłyszeliśmy jednak, że niektórzy z was marnują czas, unikają pracy i zajmują się niepotrzebnymi rzeczami.</verse>
				<verse number="12">W imieniu Pana, Jezusa Chrystusa, nakazujemy im, aby zabrali się do uczciwej pracy i zaczęli zarabiać na swoje utrzymanie.</verse>
				<verse number="13">A wy, przyjaciele, nie pozwólcie, aby zmęczyło was czynienie dobra.</verse>
				<verse number="14">Zwróćcie uwagę na tych, którzy nie będą posłuszni poleceniom przekazanym w tym liście, i unikajcie ich, aby w ten sposób poczuli się zawstydzeni.</verse>
				<verse number="15">Nie traktujcie ich jednak jak wrogów, ale jak przyjaciół, którzy potrzebują ostrzeżenia.</verse>
				<verse number="16">Niech Pan, który obdarza ludzi pokojem, daruje go również wam, niezależnie od okoliczności, w których się znajdziecie! I niech On sam zawsze będzie blisko was wszystkich!</verse>
				<verse number="17">Teraz ja, Paweł, własnoręcznie dopisuję moje pozdrowienia, tak jak to czynię w każdym liście—na znak, że rzeczywiście pochodzi on ode mnie.</verse>
				<verse number="18">Niech nasz Pan, Jezus Chrystus, obdarza was wszystkich swoją łaską!</verse>
			</chapter>
		</book>
		<book number="54">
			<chapter number="1">
				<verse number="1">Ja, Paweł, powołany na apostoła Chrystusa Jezusa przez samego Boga, naszego Zbawiciela, i Chrystusa Jezusa, który jest naszą nadzieją,</verse>
				<verse number="2">piszę do ciebie, Tymoteuszu, mój prawdziwy synu w wierze. Niech Bóg Ojciec, i Chrystus Jezus, nasz Pan, obdarzają cię swoją łaską, miłością i pokojem!</verse>
				<verse number="3">Udając się do Macedonii, poleciłem ci zostać w Efezie, abyś zabronił pewnym ludziom głoszenia błędnych nauk</verse>
				<verse number="4">oraz zajmowania się legendami i niekończącymi się rodowodami. Prowadzi to bowiem tylko do bezwartościowych spekulacji, a nie pomaga ludziom w poznaniu Bożego zbawienia, które przyjmuje się wiarą.</verse>
				<verse number="5">Ty zaś pobudzaj wierzących do miłości—płynącej z czystego serca, prawego sumienia i autentycznej wiary.</verse>
				<verse number="6">Niektórzy bowiem nie pojęli tych spraw i wciąż tracą czas na bezsensowne dyskusje.</verse>
				<verse number="7">Chcą być nauczycielami Prawa Mojżesza, a nie mają zielonego pojęcia o tym, czego próbują nauczać ludzi.</verse>
				<verse number="8">My wiemy, że Prawo jest dobre—jeśli się je prawidłowo stosuje.</verse>
				<verse number="9">Wiemy też, że zostało ono ustanowione nie dla ludzi prawych, lecz dla tych, którzy łamią wszelkie zasady: dla zbuntowanych, bezbożnych, grzeszników, gardzących świętością, bluźnierców, morderców—posuwających się nawet do zabójstwa rodziców,</verse>
				<verse number="10">ludzi prowadzących rozwiązłe życie, homoseksualistów, handlarzy żywym towarem, kłamców oraz tych, którzy fałszywie przysięgają. Prawo to zostało ustanowione dla wszystkich, których czyny przeciwstawiają się zdrowym zasadom</verse>
				<verse number="11">dobrej nowiny, przekazanej mi przez godnego chwały, wspaniałego Boga.</verse>
				<verse number="12">Jestem niezmiernie wdzięczny Temu, który dodaje mi sił—Jezusowi Chrystusowi, naszemu Panu—za to, że zaufał mi i powierzył mi misję głoszenia dobrej nowiny.</verse>
				<verse number="13">Dawniej obrażałem Go i prześladowałem oraz gnębiłem Jego wyznawców. On jednak okazał mi miłość, ponieważ byłem wtedy niewierzący i nawet nie zdawałem sobie sprawy z tego, co czyniłem.</verse>
				<verse number="14">Pan okazał mi wielką łaskę i wlał w moje serce wiarę i miłość samego Jezusa Chrystusa.</verse>
				<verse number="15">Prawdą, której w pełni można zaufać, jest to, że Jezus Chrystus przyszedł na ten świat, aby zbawić grzeszników—a ja byłem największym z nich!</verse>
				<verse number="16">Ale Bóg okazał mi miłość, aby na mnie pierwszym pokazać ludziom, jak wielka jest cierpliwość Chrystusa. Przez mój przykład Bóg zachęcił innych, aby również uwierzyli Jezusowi i otrzymali życie wieczne.</verse>
				<verse number="17">Niech więc jedyny Bóg, który jest nieśmiertelnym i niewidzialnym Królem wieków, będzie otoczony wieczną chwałą. Amen!</verse>
				<verse number="18">Tymoteuszu, jesteś mi jak rodzony syn! Zgodnie z wcześniejszymi proroctwami, nakazuję ci więc, abyś jako żołnierz Pana dzielnie walczył w tej służbie,</verse>
				<verse number="19">zachowując wiarę i czyste sumienie. Niektórzy bowiem zatracili je i stali się rozbitkami w wierze.</verse>
				<verse number="20">Przykładem takich ludzi są Hymenajos i Aleksander, których oddałem w ręce szatana, aby przestali obrażać Boga.</verse>
			</chapter>
			<chapter number="2">
				<verse number="1">Gorąco zachęcam was do modlitwy za wszystkich ludzi. Proście i błagajcie Boga, aby im pomagał i dziękujcie Mu za nich.</verse>
				<verse number="2">Módlcie się również za rządzących i wszystkich sprawujących władzę, abyśmy mogli żyć w pokoju, zachowując godność i oddając chwałę Panu.</verse>
				<verse number="3">Takie postępowanie jest dobre i podoba się Bogu, naszemu Zbawicielowi,</verse>
				<verse number="4">który pragnie zbawić i doprowadzić do prawdy wszystkich ludzi.</verse>
				<verse number="5">Istnieje bowiem tylko jeden Bóg i jeden pośrednik między Nim a ludźmi: Człowiek—Chrystus Jezus.</verse>
				<verse number="6">To On złożył siebie jako okup za wszystkich ludzi. We właściwym czasie prawda ta została oznajmiona światu.</verse>
				<verse number="7">Mnie zaś Bóg wybrał na apostoła i nakazał mi głosić tę nowinę poganom, nauczając ich wiary i prawdy. Jest to prawdziwe Boże powołanie. Mówiąc o tym, nie kłamię.</verse>
				<verse number="8">Proszę więc, aby na spotkaniach mężczyźni modlili się wznosząc ku Bogu czyste ręce i mając serca wolne od gniewu oraz złości na innych ludzi.</verse>
				<verse number="9">Kobiety zaś, przychodząc na spotkania, niech się odpowiednio ubierają—skromnie i niewyzywająco. Niech nie zwracają na siebie uwagi fryzurą, biżuterią czy modnymi ubraniami.</verse>
				<verse number="10">Prawdziwą ozdobą kobiet, które kochają Boga, powinno być bowiem dobre postępowanie.</verse>
				<verse number="11">Na spotkaniach niech słuchają i uczą się w pokoju i uległości.</verse>
				<verse number="12">Nie zgadzam się, aby nauczały i rządziły swoimi mężami, ale niech zachowują pokój.</verse>
				<verse number="13">To Adam został bowiem stworzony jako pierwszy, nie Ewa.</verse>
				<verse number="14">I nie on został oszukany przez szatana, lecz Ewa—to ona bowiem zgrzeszyła jako pierwsza.</verse>
				<verse number="15">Kobiety dostąpią jednak zbawienia poprzez macierzyństwo, jeśli będą wierzyć Chrystusowi, okazywać innym miłość oraz prowadzić czyste i skromne życie.</verse>
			</chapter>
			<chapter number="3">
				<verse number="1">To prawda, że ten, kto chce być duchowym przywódcą, pragnie szlachetnego zadania.</verse>
				<verse number="2">Musi to być jednak człowiek bez zarzutu: wierny swojej żonie, opanowany, rozsądny, moralny, gościnny, potrafiący nauczać ludzi,</verse>
				<verse number="3">nie zaś pijak i awanturnik. Człowiek ten musi być łagodnie usposobiony i nieskłonny do kłótni. Nie może też być zachłanny.</verse>
				<verse number="4">Musi dobrze zarządzać swoim domem i mieć dobrze wychowane dzieci, które szanują rodziców.</verse>
				<verse number="5">Jeśli bowiem ktoś nie potrafi poradzić sobie z własną rodziną, to jak może dbać o członków kościoła?</verse>
				<verse number="6">Przywódca nie może być również osobą nowo nawróconą, ponieważ mógłby popaść w pychę i—tak jak diabeł—zostać potępiony przez Boga.</verse>
				<verse number="7">Powinien też cieszyć się dobrą opinią u ludzi spoza kościoła, aby nie był przez nich o nic oskarżany i aby nie wpadł w pułapkę diabła.</verse>
				<verse number="8">Również pomocnicy przywódców mają być ludźmi godnymi szacunku i nieobłudnymi. Nie mogą to być pijacy ani osoby, które za wszelką cenę chcą się wzbogacić.</verse>
				<verse number="9">Z czystym sumieniem mają się wiernie trzymać wiary objawionej przez Boga.</verse>
				<verse number="10">Zanim rozpoczną służbę, muszą najpierw pomyślnie przejść okres próby.</verse>
				<verse number="11">Jeśli chodzi o kobiety, to one również muszą być osobami godnymi szacunku. Nie powinny zajmować się obmawianiem innych ludzi, ale mają być opanowane i we wszystkim godne zaufania.</verse>
				<verse number="12">Pomocnicy mają być wierni swym żonom. Powinni też dobrze wychowywać dzieci i przykładnie zarządzać swoim domem.</verse>
				<verse number="13">Ci, którzy dobrze sprawują swoją służbę, zyskują szacunek u innych i umacniają swoją wiarę—coraz bardziej ufają bowiem Chrystusowi Jezusowi.</verse>
				<verse number="14">Choć mam nadzieję, że wkrótce do ciebie przybędę, piszę o tym wszystkim na wypadek,</verse>
				<verse number="15">gdyby mój przyjazd się opóźnił. Pragnę bowiem, abyś wiedział, jak kierować domem Bożym, który jest kościołem żywego Boga, filarem i podporą prawdy.</verse>
				<verse number="16">Tajemnica naszej wiary jest wielka: Chrystus objawił się w ludzkim ciele, a Jego prawość została potwierdzona przez Ducha. Ukazał się aniołom i opowiedziano o Nim poganom, dlatego uwierzyli Mu ludzie z całego świata. On zaś został zabrany do swojej chwały w niebie.</verse>
			</chapter>
			<chapter number="4">
				<verse number="1">Duch Święty wyraźnie zapowiada, że w czasach ostatecznych niektórzy przestaną wierzyć Chrystusowi i dadzą się oszukać złym duchom oraz przyjmą nauki pochodzące od demonów.</verse>
				<verse number="2">Ludzie, którzy je głoszą, to kłamcy i obłudnicy—czyniąc zło, zagłuszyli swoje sumienie.</verse>
				<verse number="3">Będą oni zabraniać zawierania związków małżeńskich i spożywania niektórych pokarmów, a przecież Bóg stworzył je, aby wierzący, którzy poznali prawdę, z wdzięcznością z nich korzystali.</verse>
				<verse number="4">Wszystko bowiem, co Bóg stworzył, jest dobre, i niczego, co z wdzięcznością przyjmujemy, nie musimy unikać.</verse>
				<verse number="5">Dziękując Bogu za pożywienie i postępując zgodnie z Jego słowem, sprawiamy, że każdy nasz posiłek jest święty.</verse>
				<verse number="6">Wyjaśniając te sprawy innym wierzącym, będziesz dobrym sługą Chrystusa Jezusa. W ten sposób udowodnisz również, że karmiłeś się Jego prawdziwą nauką o wierze i że jesteś jej posłuszny.</verse>
				<verse number="7">Nie trać czasu na bezsensowne i bezwartościowe historie, ale dbaj o swój duchowy rozwój.</verse>
				<verse number="8">Ćwiczenia fizyczne mają ograniczoną wartość, ale dobra kondycja duchowa przydaje się w każdej sytuacji i będzie nagrodzona zarówno w życiu obecnym, jak i przyszłym.</verse>
				<verse number="9">Nauka ta jest wiarygodna i zasługuje na zaufanie.</verse>
				<verse number="10">To dlatego tak ciężko pracujemy i walczymy. Pokładamy bowiem nadzieję w żywym Bogu, Zbawicielu wszystkich ludzi—zwłaszcza tych, który Mu wierzą.</verse>
				<verse number="11">Nauczaj tych rzeczy i wzywaj ludzi do ich stosowania w życiu.</verse>
				<verse number="12">Niech nikt nie lekceważy cię z powodu twojego młodego wieku. Przeciwnie, bądź wzorem dla innych wierzących w sposobie mówienia i zachowania, w okazywaniu miłości, a także w wierze i czystości.</verse>
				<verse number="13">Do czasu mojego przybycia czytaj słowo Boże, zwracaj uwagę innym wierzącym na ich grzechy i nauczaj ich.</verse>
				<verse number="14">Nie zaniedbuj swojego duchowego daru, który otrzymałeś, gdy starsi kościoła położyli na ciebie ręce i prorokowali.</verse>
				<verse number="15">Bez reszty poświęć się służbie, aby wszyscy wyraźnie widzieli twoje duchowe postępy.</verse>
				<verse number="16">Uważaj na siebie i na to, co głosisz. Trzymaj się tego, co słuszne, a zapewnisz zbawienie sobie i tym, którzy cię słuchają.</verse>
			</chapter>
			<chapter number="5">
				<verse number="1">Starszym mężczyznom nie zwracaj uwagi w surowy sposób, ale czyń to tak, jak byś rozmawiał z własnym ojcem. Młodszych mężczyzn traktuj jak braci,</verse>
				<verse number="2">starsze kobiety—jak matki, a młodsze—jak siostry, zachowując czyste relacje.</verse>
				<verse number="3">Szczególną troską otaczaj wdowy, które są pozbawione pomocy ze strony rodziny.</verse>
				<verse number="4">Jeśli jednak wdowa ma dzieci lub wnuki, to one powinny opiekować się nią. W ten sposób okażą jej wdzięczność i oddadzą chwałę Bogu, któremu bardzo podoba się taka postawa.</verse>
				<verse number="5">Jako kościół powinniście troszczyć się o te wdowy, które są zupełnie samotne i swoją nadzieję na pomoc pokładają w Bogu, modląc się do Niego dniem i nocą.</verse>
				<verse number="6">Te zaś, które szukają wrażeń, są duchowo martwe, mimo że jeszcze żyją.</verse>
				<verse number="7">Postępuj według tych zasad, aby wdowom, które są pod opieką kościoła, nie zarzucano niestosownego zachowania.</verse>
				<verse number="8">Ten zaś, kto nie dba o swoich najbliższych, zaprzecza temu, w co wierzymy, i jest gorszy od poganina.</verse>
				<verse number="9">Z pomocy kościoła może korzystać wdowa, która ukończyła sześćdziesiąt lat, była wierna swojemu mężowi</verse>
				<verse number="10">i cieszy się dobrą opinią, ponieważ dobrze wychowała dzieci, była gościnna, uczynna dla wierzących, pomagała potrzebującym i chętnie podejmowała się innych dobrych czynów.</verse>
				<verse number="11">Młodszych wdów nie zaliczaj do tej grupy, gdyż czasem, z powodu swoich pragnień, odchodzą od Chrystusa i chcą ponownie wyjść za mąż.</verse>
				<verse number="12">W ten sposób ściągają na siebie potępienie, ponieważ łamią wcześniejsze zobowiązanie.</verse>
				<verse number="13">Poza tym popadają w bezczynność i wciąż przesiadują w domach innych ludzi. Nic nie robią a na dodatek zajmują się plotkami, wtrącają się do cudzych spraw i wywołują niepotrzebne dyskusje.</verse>
				<verse number="14">Uważam więc, że młodsze wdowy powinny raczej wychodzić za mąż, mieć dzieci oraz zajmować się domem—i nie dawać przeciwnikowi żadnych powodów do oskarżeń.</verse>
				<verse number="15">Niektóre bowiem zeszły z prawej drogi i poszły za szatanem.</verse>
				<verse number="16">Jeśli jakaś wierząca kobieta ma w rodzinie wdowy, niech się o nie zatroszczy i nie zrzuca tego obowiązku na kościół. Wtedy będzie on mógł się zająć się wdowami, które są zupełnie osamotnione.</verse>
				<verse number="17">Starsi kościoła, którzy dobrze go prowadzą, powinni być podwójnie wynagradzani, zwłaszcza ci, którzy wykonują trudną pracę głoszenia słowa i nauczania.</verse>
				<verse number="18">Pismo mówi przecież: „Nie będziesz zawiązywał pyska wołowi, który młóci zboże” oraz: „Robotnicy mają prawo do zapłaty”.</verse>
				<verse number="19">Nie przyjmuj oskarżenia przeciwko starszemu, chyba że jest ono potwierdzone przez dwóch lub trzech świadków.</verse>
				<verse number="20">Jeśli jednak okaże się, że starszy rzeczywiście zgrzeszył, zwróć mu uwagę w obecności całego kościoła, aby i inni mieli respekt dla Boga.</verse>
				<verse number="21">Stojąc przed obliczem Boga i Chrystusa Jezusa oraz świętych aniołów, wzywam cię, abyś bezwzględnie przestrzegał tych zaleceń i nie kierował się osobistymi uprzedzeniami czy sympatiami.</verse>
				<verse number="22">Za szybko nie kładź na nikogo rąk, wyznaczając go do służby. Nie miej też udziału w grzechach innych ludzi—pilnuj swojej czystości.</verse>
				<verse number="23">Nie pij już samej wody. Ze względu na twoje problemy z żołądkiem, pij również trochę wina.</verse>
				<verse number="24">Grzechy niektórych ludzi są jawne i już teraz wiadomo, że czeka ich za to sąd. Ale są i tacy ludzie, których grzechów na razie nie widać, i zostaną one ujawnione dopiero w dniu sądu.</verse>
				<verse number="25">Podobnie jest z dobrymi czynami—niektóre są znane już teraz, inne zaś zostaną ujawnione później.</verse>
			</chapter>
			<chapter number="6">
				<verse number="1">Wierzący niewolnicy powinni z całym szacunkiem odnosić się do swoich panów, aby nikt, z powodu ich niewłaściwego zachowania, nie obrażał Boga i nie wyśmiewał Jego nauki.</verse>
				<verse number="2">Jeśli mają wierzących panów, niech ich nie lekceważą. Wręcz przeciwnie, niech pracują dla nich jeszcze lepiej, bo w ten sposób pomogą tym, którzy wierzą Panu i są ukochani przez Boga. Nauczaj tych zasad i zachęcaj innych do życia według nich.</verse>
				<verse number="3">Jeśli ktoś naucza inaczej, to nie trzyma się zdrowej nauki naszego Pana, Jezusa Chrystusa, która prowadzi do zbawienia i pokazuje ludziom, jak żyć.</verse>
				<verse number="4">Nauczyciele ci są zarozumiali, choć niewiele wiedzą. Mają też obsesję na punkcie dyskusji i sporów o znaczenie poszczególnych słów. Ich zachowanie prowadzi do zawiści, kłótni, wyzwisk, złośliwych podejrzeń</verse>
				<verse number="5">i niekończących się sporów. Ludzie ci stracili zdrowy rozsądek i odrzucili prawdę, uważając, że na pobożności można zrobić niezły interes.</verse>
				<verse number="6">To prawda, że pobożność prowadzi do bogactwa, ale bogactwo to polega na tym, że człowiek zadowala się tym, co już posiada.</verse>
				<verse number="7">Niczego przecież nie przynieśliśmy ze sobą na ten świat i niczego stąd nie zabierzemy.</verse>
				<verse number="8">Bądźmy więc zadowoleni, jeśli mamy co jeść i w co się ubrać.</verse>
				<verse number="9">Ci zaś, którzy marzą o bogactwie, narażają się na różne pokusy i pułapki oraz stają się niewolnikami wielu bezsensownych i szkodliwych pragnień. One to potrafią zrujnować całe ludzkie życie.</verse>
				<verse number="10">Miłość do pieniędzy jest bowiem przyczyną wszelkiego rodzaju złych czynów. Dla pieniędzy niektórzy odwrócili się nawet od Boga i sami przysporzyli sobie wielu cierpień.</verse>
				<verse number="11">Tymoteuszu, wiem, że kochasz Boga. Uciekaj więc przed całym tym złem i żyj tak, aby podobać się Panu. Zabiegaj o prawość, wiarę, miłość, wytrwałość i łagodność.</verse>
				<verse number="12">Dzielnie walcz o Bożą sprawę. Mocno trzymaj się obietnicy dotyczącej wiecznego życia, do którego powołał cię Bóg i o którym tak przekonująco mówiłeś w obecności wielu świadków.</verse>
				<verse number="13">Stojąc przed obliczem Boga, który obdarza życiem, i Chrystusa Jezusa, który odważnie oznajmił prawdę Poncjuszowi Piłatowi, wzywam cię,</verse>
				<verse number="14">abyś bez żadnych zastrzeżeń spełniał wszystko, co ci nakazałem. Czyń tak aż do powrotu naszego Pana, Jezusa Chrystusa!</verse>
				<verse number="15">On wróci w dniu wyznaczonym przez naszego wspaniałego Boga, który jest Władcą całego świata, Królem królów i Panem panów.</verse>
				<verse number="16">Tylko On jest nieśmiertelny sam z siebie i żyje w olśniewającej światłości—żaden człowiek nie widział Go i nie może zobaczyć. Jemu należy się cześć i wieczna władza nad wszystkim. Amen!</verse>
				<verse number="17">Ludziom zamożnym przypominaj, aby nie byli zarozumiali. Niech nie polegają na swoim bogactwie, które jest tak bardzo niepewne, ale na Bogu, który hojnie obdarza nas wszystkim, czego potrzebujemy do życia.</verse>
				<verse number="18">Niech wydają pieniądze na dobre cele i bogacą się w dobre czyny. Niech pomagają potrzebującym, chętnie dzielą się z innymi</verse>
				<verse number="19">i gromadzą prawdziwe skarby w niebie, które są jedyną pewną lokatą na całą wieczność. W ten sposób zdobędą prawdziwe życie.</verse>
				<verse number="20">Mój Tymoteuszu, pilnuj tego, co Bóg dał ci pod opiekę. Unikaj bezsensownych i bezwartościowych dyskusji oraz sporów wywoływanych prze ludzi, którzy uważają się za bardzo mądrych.</verse>
				<verse number="21">To przez ich nauki niektórzy stracili wiarę. Niech Bóg obdarza was swoją łaską!</verse>
			</chapter>
		</book>
		<book number="55">
			<chapter number="1">
				<verse number="1">Ja, Paweł, powołany przez Boga na apostoła Chrystusa Jezusa, i głoszący ludziom obiecane życie wieczne,</verse>
				<verse number="2">piszę do ciebie, Tymoteuszu. Jesteś mi bowiem jak rodzony syn. Niech Bóg Ojciec, i Chrystus Jezus, nasz Pan, obdarzają cię swoją łaską, miłością i pokojem.</verse>
				<verse number="3">Podobnie jak moi przodkowie, tak i ja z czystym sumieniem służę Bogu. A zawsze, gdy modlę się do Niego—we dnie czy w nocy—dziękuję Mu za ciebie, drogi Tymoteuszu, i proszę Go, aby miał Cię w swojej opiece.</verse>
				<verse number="4">Chciałbym znowu cię zobaczyć i doznać radości, bo mam w pamięci twoje łzy rozstania.</verse>
				<verse number="5">Dobrze pamiętam również, że szczerze uwierzyłeś Chrystusowi, podobnie jak to wcześniej uczyniła twoja babcia—Lois i mama—Eunika. Jestem pewien, że masz w sercu tę samą wiarę.</verse>
				<verse number="6">Dlatego ponownie pragnę cię zachęcić, abyś w pełni wykorzystał ten duchowy dar, który otrzymałeś od Boga, gdy położyłem na ciebie ręce.</verse>
				<verse number="7">Bóg nie obdarował nas strachem, ale—poprzez Ducha Świętego—dał nam moc, miłość i rozsądek.</verse>
				<verse number="8">Nie wstydź się mówić ludziom o naszym Panu oraz przyznawać się do mnie, który—z powodu wierności Chrystusowi—trafiłem do więzienia. Wierz w to, że Bóg da ci siłę, i—podobnie jak ja—bądź gotowy cierpieć z powodu głoszenia innym dobrej nowiny.</verse>
				<verse number="9">To On zbawił nas i powołał do życia w świętości. Uczynił to jednak nie ze względu na nasze osiągnięcia, ale z własnej woli i dzięki łasce Chrystusa Jezusa. Zaplanował to już bowiem przed wiekami,</verse>
				<verse number="10">a teraz ujawnił ten plan, posyłając na świat naszego Zbawiciela—Chrystusa Jezusa. On pokonał śmierć i dzięki swojej dobrej nowinie wskazał ludziom drogę do życia i nieśmiertelności.</verse>
				<verse number="11">Mnie zaś uczynił apostołem i nauczycielem, abym wszystkim o tym opowiadał.</verse>
				<verse number="12">Z tego właśnie powodu spotykają mnie cierpienia. Nie wstydzę się jednak tego, bo wiem, komu uwierzyłem. Jestem też pewien, że Chrystus—aż do dnia swojego powrotu—może ochronić wszystko to, co mi powierzył.</verse>
				<verse number="13">Trzymaj się więc zdrowych zasad, które ode mnie usłyszałeś, i naśladuj wiarę oraz miłość samego Chrystusa.</verse>
				<verse number="14">Z pomocą Ducha Świętego, który w tobie mieszka, pilnuj tego wszystkiego, co ci powierzył Bóg.</verse>
				<verse number="15">Jak już wiesz, opuścili mnie wszyscy wierzący, którzy przybyli tu z Azji, między innymi Figelos i Hermogenes.</verse>
				<verse number="16">Niech Bóg ma w swojej opiece Onezyfora i jego bliskich. Często bowiem podnosił mnie na duchu i wcale nie wstydził się tego, że jestem w więzieniu.</verse>
				<verse number="17">Wręcz przeciwnie, gdy przybył do Rzymu, wszędzie mnie szukał, aż wreszcie mnie odnalazł.</verse>
				<verse number="18">Sam zresztą dobrze wiesz, że już wcześniej bardzo pomagał mi w czasie mojego pobytu w Efezie. Niech Pan okaże mu miłość w dniu swojego powrotu.</verse>
			</chapter>
			<chapter number="2">
				<verse number="1">Tymoteuszu, mój synu, niech łaska, którą okazał ci Chrystus Jezus, będzie dla ciebie źródłem siły.</verse>
				<verse number="2">Wszystko to, co słyszałeś ode mnie w obecności wielu świadków, przekaż ludziom godnym zaufania, którzy z kolei będą potrafili nauczać innych.</verse>
				<verse number="3">Jako dobry żołnierz Chrystusa, bądź gotowy na to, że—podobnie jak mnie—spotkają cię cierpienia.</verse>
				<verse number="4">Żołnierze starają się wykonywać rozkazy dowódcy, to jest ich najważniejszy cel i nie zajmują się niczym, co mogłoby im w tym przeszkodzić.</verse>
				<verse number="5">Również sportowcy, walczący na stadionie, przestrzegają ustalonych zasad, ich celem jest bowiem zdobycie nagrody.</verse>
				<verse number="6">Podobnie rolnicy, ciężko pracujący w polu, jako pierwsi korzystają z zebranych plonów.</verse>
				<verse number="7">Dobrze przemyśl te słowa, a Pan pomoże ci wszystko zrozumieć.</verse>
				<verse number="8">Zawsze pamiętaj o Jezusie Chrystusie, który pochodzi z rodu króla Dawida i który zmartwychwstał. To On jest treścią dobrej nowiny, którą głoszę.</verse>
				<verse number="9">Z jej powodu teraz cierpię, siedzę bowiem w więzieniu i jestem traktowany jak jakiś groźny przestępca, ale Słowa Bożego nie da się zamknąć za kratami!</verse>
				<verse number="10">Dlatego jestem gotów dalej znosić cierpienia, aby tylko wybrani przez Boga zostali zbawieni przez Chrystusa i dostąpili wiecznej chwały.</verse>
				<verse number="11">Oto prawda, której w pełni można zaufać: Jeśli z Panem umarliśmy, będziemy z Nim żyć.</verse>
				<verse number="12">Jeśli dla Niego cierpimy, będziemy z Nim królować. Jeśli się Go wyprzemy, i On się nas wyprze.</verse>
				<verse number="13">Jeśli jednak nie jesteśmy Mu wierni, On, mimo to, pozostaje wierny, bo nie może zaprzeć się samego siebie.</verse>
				<verse number="14">Biorąc Boga na świadka, przypominaj te prawdy wszystkim wierzącym, aby nie spierali się już o znaczenie poszczególnych słów. Takie bezsensowne dyskusje do niczego bowiem nie prowadzą, przynoszą jedynie szkodę tym, którzy się im przysłuchują.</verse>
				<verse number="15">Staraj się, aby Bóg uznał cię za wzorowego pracownika, który właściwie naucza ludzi prawdy.</verse>
				<verse number="16">Unikaj zaś pustych, bezsensownych rozmów, które coraz bardziej odciągają ludzi od Boga.</verse>
				<verse number="17">Takie bezwartościowe dyskusje przypominają zaraźliwą chorobę. Ulegli jej już Hymenajos i Filetos,</verse>
				<verse number="18">którzy odeszli od prawdy, głosząc, że zmartwychwstanie już nastąpiło. W ten sposób podkopują wiarę niektórych ludzi.</verse>
				<verse number="19">Boża prawda jest jednak jak niewzruszony fundament, opatrzony napisem: „Pan zna tych, którzy do Niego należą” oraz „Każdy, kto się przyznaje do Pana, musi porzucić zło”.</verse>
				<verse number="20">W bogatym domu znajdują się naczynia ze złota i srebra, ale także z drewna i gliny. Te pierwsze są odświętne, drugie zaś—przeznaczone do codziennego użytku.</verse>
				<verse number="21">Jeśli ktoś oczyści się z wszelkiego zła, będzie jak to odświętne naczynie, lśniąco czyste, bardzo przydatne dla Pana i gotowe służyć Mu zawsze, gdy zaistnieje taka potrzeba.</verse>
				<verse number="22">Tymoteuszu, nie ulegaj złym pragnieniom, przez które wielu innych młodych ludzi popada w grzech. Zabiegaj raczej o prawość, wiarę, miłość, pokój i współdziałaj z tymi, którzy mają czyste serca i oddają chwałę Panu.</verse>
				<verse number="23">Unikaj natomiast pustych i bezsensownych dyskusji, prowadzących jedynie do konfliktów.</verse>
				<verse number="24">Ten, kto pracuje dla Pana, nie powinien wdawać się w kłótnie z ludźmi, ale okazywać wszystkim serdeczność i cierpliwość. Powinien również nauczać innych</verse>
				<verse number="25">i w łagodny sposób zwracać uwagę tym, którzy się sprzeciwiają prawdzie. Być może Bóg sprawi kiedyś, że opamiętają się i przyjmą prawdę,</verse>
				<verse number="26">a wtedy wyrwą się z pułapki diabła, który teraz zmusza ich do wykonywania jego woli.</verse>
			</chapter>
			<chapter number="3">
				<verse number="1">Musisz wiedzieć, że w czasach ostatecznych nadejdą trudne chwile.</verse>
				<verse number="2">Ludzie będą bowiem bardzo samolubni i zachłanni. Staną się pewni siebie i zarozumiali. Zaczną obrażać Boga i lekceważyć rodziców. Będą niewdzięczni, bezbożni,</verse>
				<verse number="3">nieczuli, nieustępliwi, fałszywi, nieopanowani, okrutni i nienawidzący dobra.</verse>
				<verse number="4">Staną się podstępni, impulsywni i próżni. Ich własne przyjemności będą dla nich ważniejsze niż Bóg.</verse>
				<verse number="5">Ludzie ci będą zachowywać pozory pobożności, w rzeczywistości jednak ich życie będzie miało niewiele wspólnego z Bogiem. Takich osób strzeż się jak ognia.</verse>
				<verse number="6">Z nich bowiem wywodzą się ci, którzy krążą po domach i uwodzą kobiety opanowane przez grzeszne pragnienia.</verse>
				<verse number="7">One to ciągle słuchają nowych nauk, ale nigdy nie mogą poznać prawdy.</verse>
				<verse number="8">Podobnie jak niegdyś Jannes i Jambres zbuntowali się przeciwko Mojżeszowi, tak samo ci nauczyciele sprzeciwiają się prawdzie. Ludzie ci stracili zdrowy rozsądek a ich wiara nie przeszła próby.</verse>
				<verse number="9">Nie zajdą jednak zbyt daleko, bo ich głupota—podobnie jak to było w przypadku Jannesa i Jambresa—już niebawem wyjdzie na jaw.</verse>
				<verse number="10">Ty jednak przyjąłeś moją naukę, naśladujesz mój styl życia i dążysz do tego samego celu, co ja. Poszedłeś również śladem mojej wiary, cierpliwości, miłości i wytrwałości,</verse>
				<verse number="11">a nawet moich prześladowań i cierpień, jakich doznałem w Antiochii, Ikonium i Listrze. Często bowiem spotykały mnie różne prześladowania, za każdym razem jednak Pan przychodził mi z pomocą.</verse>
				<verse number="12">Wszyscy, którzy chcą podobać się Chrystusowi, mogą się spodziewać prześladowań.</verse>
				<verse number="13">Natomiast źli ludzie i oszuści będą się coraz dalej posuwać w swoich grzechach, pogrążając siebie samych i zwodząc innych.</verse>
				<verse number="14">Ty jednak wytrwale trzymaj się tego, czego się nauczyłeś i czego jesteś pewien, pamiętając również, kto cię tego nauczył.</verse>
				<verse number="15">Już od dziecka poznawałeś bowiem Pismo Święte. Ono zaś daje mądrość, dzięki której człowiek może uwierzyć Chrystusowi Jezusowi i zostać zbawiony.</verse>
				<verse number="16">Całe to Pismo zostało natchnione przez Boga, więc pokazuje nam prawdę, pomaga wykrywać błędy, zwraca uwagę na nasze grzechy i uczy nas prawego życia,</verse>
				<verse number="17">tak abyśmy byli oddani Bogu, w pełni przygotowani do służenia Mu i gotowi do wykonania każdego dobrego zadania.</verse>
			</chapter>
			<chapter number="4">
				<verse number="1">Gdy Chrystus Jezus powróci w chwale, aby ustanowić swoje królestwo, wtedy będzie sądził wszystkich ludzi—zarówno żywych, jak i umarłych. Stojąc przed obliczem Boga i Chrystusa, proszę cię więc:</verse>
				<verse number="2">Głoś słowo Boże i bądź gotowy w każdej sytuacji—bez względu na okoliczności. Ostrzegaj ludzi, zwracaj im uwagę na ich grzechy, ale również podnoś ich na duchu, okazując im cierpliwość i nauczając ich.</verse>
				<verse number="3">Przyjdzie bowiem czas, że ludzie nie będą chcieli słuchać zdrowej nauki, ale według swoich własnych upodobań będą dobierać sobie nauczycieli, którzy powiedzą im to, co chcą usłyszeć.</verse>
				<verse number="4">Przestaną słuchać prawdy, ale będą skłonni wierzyć w różne niedorzeczne historie.</verse>
				<verse number="5">Bądź więc ostrożny i wytrwale znoś cierpienia. Pamiętaj też o powierzonym ci zadaniu głoszenia dobrej nowiny i wywiąż się z tego, czego się podjąłeś.</verse>
				<verse number="6">Mówię o tym, bo nadchodzi dla mnie czas złożenia ofiary Bogu i zbliża się chwila mojego odejścia.</verse>
				<verse number="7">Dobrze walczyłem dla Pana. Ukończyłem bieg i zachowałem wiarę.</verse>
				<verse number="8">Teraz zaś w niebie czeka na mnie wieniec, który Pan—sprawiedliwy Sędzia—wręczy mi w dniu swojego przyjścia. Zresztą nie tylko ja otrzymam tę nagrodę, ale wszyscy, którzy z utęsknieniem czekają na Jego powrót.</verse>
				<verse number="9">Tymoteuszu, postaraj się szybko do mnie przybyć,</verse>
				<verse number="10">bo jestem tu prawie sam. Demas pokochał ten świat i opuścił mnie, udając się do Tesaloniki. Krescens odszedł do Galacji, a Tytus—do Dalmacji.</verse>
				<verse number="11">Pozostał ze mną tylko Łukasz. Wyruszając do mnie, zabierz ze sobą Marka, gdyż potrzebuję jego pomocny.</verse>
				<verse number="12">Tychika sam wysłałem do Efezu.</verse>
				<verse number="13">Przynieś ze sobą mój płaszcz, który zostawiłem w Troadzie u Karposa, oraz moje księgi, zwłaszcza pergaminy.</verse>
				<verse number="14">Aleksander, kowal, wyrządził mi wiele złego—Pan go za to ukarze.</verse>
				<verse number="15">Uważaj jednak na niego, gdyż ostro sprzeciwiał się naszej nauce.</verse>
				<verse number="16">Podczas mojej pierwszej rozprawy w sądzie nikt nie udzielił mi pomocy. Wszyscy mnie opuścili. Mam nadzieję, że Bóg im to wybaczy.</verse>
				<verse number="17">Ale Pan był ze mną i dodał mi sił, abym mógł dokończyć dzieło, którego się podjąłem, i by wszyscy poganie mogli usłyszeć dobrą nowinę. Można więc powiedzieć, że zostałem wyrwany z samej paszczy lwa.</verse>
				<verse number="18">Pan zawsze wybawia mnie z każdej opresji i w końcu doprowadzi mnie do swojego królestwa w niebie. Jemu niech będzie wieczna chwała. Amen!</verse>
				<verse number="19">Pozdrów ode mnie Pryscyllę i Akwilę oraz domowników Onezyfora.</verse>
				<verse number="20">Erast pozostał w Koryncie, a Trofima, ze względu na chorobę, zostawiłem w Milecie.</verse>
				<verse number="21">Postaraj się przybyć tu przed zimą. Pozdrowienia przesyłają ci: Eubulos, Pudens, Linus, Klaudia i wszyscy inni wierzący.</verse>
				<verse number="22">Niech Pan będzie blisko ciebie i niech obdarza cię swoją łaską!</verse>
			</chapter>
		</book>
		<book number="56">
			<chapter number="1">
				<verse number="1">Ja, Paweł, piszę do ciebie jako sługa Boga i apostoł Jezusa Chrystusa. Zostałem bowiem powołany do tego, aby głosić wiarę ludziom wybranym przez Boga i pomóc im poznać prawdę. Dlatego nauczam ich, jak mają żyć, aby podobać się Bogu.</verse>
				<verse number="2">Wiara ta daje ludziom niepodważalną nadzieję na życie wieczne, które Bóg obiecał już przed wiekami—a On nigdy nie kłamie.</verse>
				<verse number="3">Teraz zaś, w ustalonym przez siebie czasie, Bóg—nasz Zbawiciel—objawił światu dobrą nowinę i zlecił mi głoszenie jej.</verse>
				<verse number="4">Tytusie, dzięki naszej wspólnej wierze, jesteś mi jak rodzony syn. Niech Bóg Ojciec i Chrystus Jezus, nasz Zbawiciel, obdarzają cię swoją łaską i pokojem!</verse>
				<verse number="5">Zostawiłem cię na Krecie, abyś dokończył to, co jeszcze zostało do zrobienia, i byś we wszystkich miastach wyznaczył spośród wierzących starszych, którzy będą kierować miejscowymi kościołami. Jak już ci wcześniej powiedziałem,</verse>
				<verse number="6">muszą to być ludzie nienaganni: wierni swoim żonom i mający wierzące dzieci, którym nie można zarzucić niemoralności i nieposłuszeństwa.</verse>
				<verse number="7">Przywódca, który w imieniu Boga zarządza Jego kościołem, musi być bowiem bez zarzutu. Nie może to być człowiek zarozumiały, impulsywny, pijak, awanturnik ani ktoś, kto jest zachłanny.</verse>
				<verse number="8">Przeciwnie, powinien być gościnny, kochający dobro, rozsądny, prawy, pobożny i opanowany.</verse>
				<verse number="9">Powinien wiernie trzymać się prawdy i umieć—poprzez zdrową naukę—zachęcać innych wierzących, a także wykazywać błędy tym, którzy się jej sprzeciwiają.</verse>
				<verse number="10">Wielu jest bowiem takich, którzy nie okazują posłuszeństwa, a poprzez bezsensowne dyskusje zwodzą innych ludzi, szczególnie tych, którzy wywodzą się z judaizmu.</verse>
				<verse number="11">Takich trzeba zdecydowanie uciszać, bo swoim złym nauczaniem przynoszą szkodę całym rodzinom. Tym, co ich naprawdę interesuje, są pieniądze.</verse>
				<verse number="12">Nawet ich własny prorok powiedział o nich: „Kreteńczycy to kłamcy, złe bestie i lenie”.</verse>
				<verse number="13">I miał rację! Dlatego zwracaj Kreteńczykom uwagę na ich grzechy i prowadź ich do zdrowej wiary,</verse>
				<verse number="14">aby nie słuchali żydowskich opowiadań i przykazań wymyślonych przez ludzi, którzy odrzucają prawdę.</verse>
				<verse number="15">Dla tych, którzy mają czyste serce, wszystko jest czyste i dobre. Dla tych zaś, którzy mają w sercach zło i nie wierzą w prawdę, nie ma nic czystego. Ich sumienie i umysł są bowiem pogrążone w grzechu.</verse>
				<verse number="16">Twierdzą, że znają Boga, ale ich życie zdecydowanie temu zaprzecza. Ludzie ci budzą odrazę, nie są bowiem zdolni do okazania posłuszeństwa Bogu i czynienia jakiegokolwiek dobra.</verse>
			</chapter>
			<chapter number="2">
				<verse number="1">Ty zaś wzywaj wszystkich do życia zgodnego z zasadami zdrowej nauki.</verse>
				<verse number="2">Starsi mężczyźni mają być trzeźwi, godni szacunku, rozsądni oraz dojrzali w wierze, miłości i wytrwałości.</verse>
				<verse number="3">Starsze kobiety mają również zachowywać się godnie. Powinny unikać plotkowania oraz pijaństwa i dawać innym dobry przykład.</verse>
				<verse number="4">Niech nauczają młode mężatki miłości do mężów i dzieci,</verse>
				<verse number="5">rozsądku, unikania grzechu, dbania o dom oraz uległości wobec mężów. Dzięki temu nikt nie będzie mógł krytykować słowa Bożego, twierdząc, że ludzie, którzy go słuchają, czynią zło.</verse>
				<verse number="6">Młodych mężczyzn zachęcaj do tego, aby byli rozsądni.</verse>
				<verse number="7">We wszystkim bądź dla innych wzorem dobrego postępowania. Nauczając, trzymaj się prawdy i zachowuj powagę.</verse>
				<verse number="8">W tym, co mówisz, bądź czysty i bez zarzutu, aby twoi przeciwnicy zamilkli, nie mogąc cię o nic oskarżyć.</verse>
				<verse number="9">Niewolnicy niech będą całkowicie poddani swoim panom. Niech chętnie im służą, nie sprzeciwiają się im</verse>
				<verse number="10">i niech ich nie okradają. We wszystkim niech będą godni pełnego zaufania. Dzięki takiej postawie pokażą bowiem innym, jak wspaniała i prawdziwa jest nauka naszego Boga i Zbawiciela.</verse>
				<verse number="11">On okazał światu wielką łaskę, oferując swoje zbawienie wszystkim ludziom.</verse>
				<verse number="12">On również wzywa nas, byśmy porzucili to, co Mu się nie podoba, i nie ulegali złym pragnieniom, ale zaczęli prowadzić rozsądne, prawe i pobożne życie.</verse>
				<verse number="13">Oczekujemy bowiem wspaniałej chwili, w której ukaże się chwała wielkiego Boga i naszego Zbawiciela, Jezusa Chrystusa.</verse>
				<verse number="14">On oddał swoje życie, aby nas oczyścić i uwolnić od wszelkiego grzechu. Pragnął bowiem, byśmy stali się Jego wybranym ludem, pełnym zapału do czynienia dobra.</verse>
				<verse number="15">Tego właśnie nauczaj innych ludzi. Zachęcaj ich również do prawego życia, a w razie potrzeby zwracaj im uwagę na ich grzechy. Nie pozwalaj, aby cię lekceważono.</verse>
			</chapter>
			<chapter number="3">
				<verse number="1">Przypominaj wierzącym, że mają być poddani władzy, posłuszni jej przedstawicielom i gotowi do każdego dobrego czynu.</verse>
				<verse number="2">Niech nie mówią źle o innych ludziach i nie wywołują kłótni, ale niech będą dla wszystkich życzliwi i uprzejmi.</verse>
				<verse number="3">My też kiedyś byliśmy przecież bezmyślni i nieposłuszni Bogu. Błądziliśmy i żyliśmy zaspokajając nasze złe pragnienia oraz szukając przyjemności. Byliśmy pełni złości i zazdrości. Ludzie nienawidzili nas, a my nienawidziliśmy ich.</verse>
				<verse number="4">Lecz mimo to, Bóg, nasz Zbawiciel, który objawił swoją dobroć i miłość do ludzi,</verse>
				<verse number="5">uratował nas! Uczynił to jednak nie z powodu naszych czynów, ale dlatego, że jest pełen miłości. Oczyścił nas i przez Ducha Świętego uczynił nowymi ludźmi.</verse>
				<verse number="6">Dzięki Jezusowi Chrystusowi, naszemu Zbawicielowi, Duch z całą mocą działa bowiem w naszym życiu.</verse>
				<verse number="7">Dzięki łasce Boga, zostaliśmy uniewinnieni, abyśmy mogli otrzymać dar życia wiecznego. Ono stało się naszą nadzieją!</verse>
				<verse number="8">Wszystko, co ci powiedziałem, jest w pełni wiarygodne. Pragnę więc, abyś trzymał się tego i nauczał wierzących, aby z całych sił starali się czynić dobro. Jest to bowiem właściwa postawa, niosąca pożytek innym ludziom.</verse>
				<verse number="9">Unikaj natomiast bezsensownych dociekań i genealogicznych poszukiwań, a także wszelkich sporów oraz kłótni na temat Prawa Mojżesza. Wszystko to są bowiem tylko bezwartościowe i puste dyskusje.</verse>
				<verse number="10">Temu zaś, kto powoduje wśród was rozłamy, zwróć uwagę. Jeśli nie posłucha za pierwszym razem, ostrzeż go po raz drugi. A jeśli to nie pomoże, zerwij z nim wszelki kontakt,</verse>
				<verse number="11">jest to bowiem człowiek pełen obłudy i grzechu, który swoim postępowaniem sam ściąga na siebie potępienie.</verse>
				<verse number="12">Zamierzam wysłać do ciebie Artemasa lub Tychika. Gdy któryś z nich dotrze do ciebie, wtedy ty jak najszybciej postaraj się przybyć do Nikopolis, gdzie postanowiłem spędzić zimę.</verse>
				<verse number="13">Jak najlepiej przygotuj do podróży Zenasa, prawnika, i Apollosa. Dopilnuj, żeby im niczego nie brakowało.</verse>
				<verse number="14">Czyniąc to, pokażesz wierzącym, że powinni z całych sił czynić dobro, troszcząc się o potrzeby innych i robiąc coś pożytecznego.</verse>
				<verse number="15">Wszyscy wierzący, którzy są ze mną, przesyłają ci swoje pozdrowienia. Pozdrów naszych przyjaciół w wierze. Niech Bóg obdarza was wszystkich swoją łaską!</verse>
			</chapter>
		</book>
		<book number="57">
			<chapter number="1">
				<verse number="1">Ja, Paweł, będący teraz w więzieniu z powodu wierności Chrystusowi Jezusowi, oraz Tymoteusz, nasz drogi przyjaciel, piszemy do ciebie, drogi Filemonie, nasz współpracowniku,</verse>
				<verse number="2">oraz do Apfii, Archipa, towarzyszącego nam w walce, oraz do całego kościoła, który spotyka się w twoim domu.</verse>
				<verse number="3">Niech Bóg, nasz Ojciec, i Pan, Jezus Chrystus, obdarzają was swoją łaską i pokojem!</verse>
				<verse number="4">Zawsze, gdy wspominam cię w swoich modlitwach, dziękuję za ciebie Bogu,</verse>
				<verse number="5">bo słyszę, że wierzysz Panu Jezusowi i kochasz wszystkich wierzących.</verse>
				<verse number="6">Proszę też Boga, aby twoja wiara udzieliła się również tym, którzy są z tobą—aby oni także mogli zobaczyć to wspaniałe duchowe bogactwo, darowane nam przez Chrystusa Jezusa.</verse>
				<verse number="7">Wieści o tym, że twoja miłość tak bardzo podnosi na duchu innych wierzących, były dla mnie ogromną radością i zachętą.</verse>
				<verse number="8">Właśnie ze względu na tę miłość chciałbym cię teraz o coś prosić. Mógłbym wprawdzie nakazać ci to w imieniu Chrystusa,</verse>
				<verse number="9">ale wolę cię o to poprosić. Ja, stary Paweł, będący teraz w więzieniu z powodu wierności Chrystusowi Jezusowi,</verse>
				<verse number="10">proszę cię więc o przychylność dla Onezyma, który tu, w więzieniu, stał się moim duchowym synem.</verse>
				<verse number="11">Wiem, że kiedyś nie przynosił ci zbyt wiele pożytku. Teraz jednak jest naprawdę użyteczny zarówno dla ciebie, jak i dla mnie.</verse>
				<verse number="12">Odsyłam go więc do ciebie, choć sprawia mi to smutek.</verse>
				<verse number="13">Z powodu głoszenia dobrej nowiny jestem teraz w więzieniu i jego pomoc byłaby mi bardzo potrzebna. Chciałem nawet zatrzymać go przy sobie, aby w twoim zastępstwie mógł służyć mi pomocą.</verse>
				<verse number="14">Wolałem jednak nie robić tego bez twojej zgody, nie chciałem bowiem wymuszać na tobie dobrego uczynku. Lepiej będzie, jeśli sam podejmiesz taką decyzję.</verse>
				<verse number="15">Może właśnie dlatego Onezym uciekł od ciebie na pewien czas, abyś teraz odzyskał go już na wieki.</verse>
				<verse number="16">Jest on cenny zarówno dla mnie, jak i dla ciebie. Dla mnie jest on przyjacielem w wierze, dla ciebie zaś—odzyskanym niewolnikiem, a teraz również przyjacielem w Panu.</verse>
				<verse number="17">Jeśli więc darzysz mnie przyjaźnią, przyjmij Onezyma, jak mnie.</verse>
				<verse number="18">Jeżeli wyrządził ci jakąś szkodę lub jest ci coś winien, policz to na mój rachunek.</verse>
				<verse number="19">Oto moje własnoręczne zobowiązanie: „Ja, Paweł, ureguluję to”. Nie chciałbym jednak ci przypominać, że ty, Filemonie, też jesteś mi coś winien—mianowicie samego siebie.</verse>
				<verse number="20">Przyjacielu, wyświadcz mi więc tę przysługę i w imieniu Chrystusa spraw mi tę radość.</verse>
				<verse number="21">Piszę ten list, dobrze wiedząc, że spełnisz moją prośbę, a nawet zrobisz znacznie więcej.</verse>
				<verse number="22">Proszę, przygotuj dla mnie pokój. Mam bowiem nadzieję, że dzięki waszym modlitwom wkrótce zostanę wypuszczony z więzienia.</verse>
				<verse number="23">Pozdrawia cię Epafras, który—z powodu wierności Chrystusowi Jezusowi—razem ze mną przebywa w więzieniu.</verse>
				<verse number="24">Pozdrowienia przesyłają ci również moi współpracownicy: Marek, Arystarch, Demas i Łukasz.</verse>
				<verse number="25">Niech nasz Pan, Jezus Chrystus, będzie blisko was i niech obdarza was swoją łaską!</verse>
			</chapter>
		</book>
		<book number="58">
			<chapter number="1">
				<verse number="1">W różnych momentach historii i w różny sposób Bóg przemawiał do naszych przodków poprzez swoich proroków.</verse>
				<verse number="2">Teraz natomiast, w czasach ostatecznych, przemówił do nas przez swojego Syna, któremu poddał wszystko i przez którego stworzył wszechświat.</verse>
				<verse number="3">On jaśnieje chwałą Boga i ukazuje Jego istotę, a potęgą swojego słowa utrzymuje cały świat. Gdy oczyścił ludzi z grzechów, zasiadł w niebie po prawej stronie Boga.</verse>
				<verse number="4">On jest większy od wszystkich aniołów, bo otrzymał imię przewyższające wszystkie inne tytuły.</verse>
				<verse number="5">Do którego bowiem anioła Bóg zwrócił się, mówiąc: „Ty jesteś moim Synem, Ciebie dziś zrodziłem”? O żadnym z nich nie powiedział również: „Ja będę Jego Ojcem, a On będzie moim Synem”.</verse>
				<verse number="6">A gdy posłał na ziemię swojego jedynego Syna, rozkazał: „Niech Mu oddadzą pokłon wszyscy aniołowie Boga”.</verse>
				<verse number="7">O aniołach zaś Bóg powiedział tak: „Jego aniołowie będą szybcy jak wiatr, Jego słudzy jak płomienie ognia”.</verse>
				<verse number="8">Natomiast do swojego Syna zwrócił się, mówiąc: „Tron Twój, Boże, trwa na wieki, a sprawiedliwość jest podstawą Twojego królestwa.</verse>
				<verse number="9">Kochasz prawość i nienawidzisz zła. Dlatego Twój Bóg, Boże, wybrał Cię i obdarzył szczęściem większym niż kogokolwiek innego”.</verse>
				<verse number="10">Pismo mówi o Nim: „To Ty, Panie, stworzyłeś na początku ziemię, a niebo jest dziełem Twoich rąk.</verse>
				<verse number="11">Ty trwasz, a ono przeminie i zniszczy się jak ubranie.</verse>
				<verse number="12">Zwiniesz je jak zużytą odzież i wyrzucisz. Ty sam pozostajesz jednak niezmienny, a Twoje życie nigdy się nie skończy”.</verse>
				<verse number="13">Do którego z aniołów Bóg kiedykolwiek powiedział: „Zasiądź po mojej prawej stronie, aż rzucę Ci pod nogi wszystkich wrogów”?</verse>
				<verse number="14">Czy wszyscy aniołowie nie są tylko duchowymi posłańcami, mającymi służyć tym, którzy otrzymają zbawienie?</verse>
			</chapter>
			<chapter number="2">
				<verse number="1">Powinniśmy zatem jeszcze bardziej trzymać się prawd, które usłyszeliśmy, abyśmy nie zeszli z właściwej drogi.</verse>
				<verse number="2">Skoro bowiem spełniły się słowa przekazane przez aniołów i każde przestępstwo oraz nieposłuszeństwo zostało ukarane,</verse>
				<verse number="3">to czy zlekceważenie tak wspaniałego zbawienia mogłoby nam ujść na sucho? Najpierw zostało ono ogłoszone przez Pana, a potem potwierdzone przez tych, którzy je od Niego usłyszeli.</verse>
				<verse number="4">Bóg poświadczył, że ta wieść o zbawieniu jest prawdą, dokonując niezwykłych czynów i cudów oraz udzielając ludziom darów Ducha Świętego, zgodnie ze swoją wolą.</verse>
				<verse number="5">Przyszły świat, o którym mówimy, nie będzie przecież zarządzany przez aniołów.</verse>
				<verse number="6">Gdzieś w Piśmie napisane jest przecież: „Kim jest człowiek, że o nim pamiętasz? I kim syn człowieczy, że się o niego troszczysz?</verse>
				<verse number="7">Uczyniłeś go niewiele mniejszym od aniołów, ukoronowałeś go czcią i chwałą,</verse>
				<verse number="8">wszystko złożyłeś u jego stóp”. Podporządkowanie „wszystkiego” człowiekowi oznacza, że nic nie pozostało poza zasięgiem jego władzy. Teraz jeszcze tego nie dostrzegamy,</verse>
				<verse number="9">ale widzimy Jezusa, który—na krótki czas—stał się „niewiele mniejszy od aniołów”. On, dzięki temu, że za nas umarł, został „ukoronowany czcią i chwałą”. Dzięki Bożej łasce Chrystus doświadczył bowiem cierpienia za każdego człowieka na ziemi.</verse>
				<verse number="10">W ten sposób Bóg, który wszystko stworzył i do którego wszystko należy, doprowadził do chwały wiele swoich dzieci. Jezusa zaś, poprzez cierpienie, uczynił doskonałym przywódcą, dającym im zbawienie.</verse>
				<verse number="11">Chrystus i ci, których pojednał z Bogiem, mają jednego Ojca. Dlatego nie wstydzi się On nazwać ich swoimi braćmi, mówiąc:</verse>
				<verse number="12">„Opowiem moim braciom o wspaniałości Twojego imienia. Będę Cię wielbił wśród Twojego ludu”.</verse>
				<verse number="13">Powiedział również: „Będę Mu ufał”, a także „Oto Ja i dzieci, które dał Mi Bóg”.</verse>
				<verse number="14">Skoro Boże dzieci są ludźmi z krwi i kości, On również przybrał ludzkie ciało, aby umierając na krzyżu pokonać diabła, który miał władzę nad śmiercią.</verse>
				<verse number="15">W ten sposób wyzwolił tych, którzy przez całe życie byli zniewoleni strachem przed śmiercią.</verse>
				<verse number="16">Przyszedł On bowiem na świat nie po to, aby pomóc aniołom, ale potomkom Abrahama.</verse>
				<verse number="17">Musiał się całkowicie upodobnić do ludzi, aby stać się pełnym miłości, wiernym kapłanem i złożyć Bogu ofiarę za ich grzechy.</verse>
				<verse number="18">A dzięki temu, że sam cierpiał i był kuszony, może teraz pomagać tym, którzy przechodzą przez takie same próby.</verse>
			</chapter>
			<chapter number="3">
				<verse number="1">Przyjaciele, jesteście święci i powołani do życia wiecznego. Pamiętajcie więc o Jezusie, Bożym posłańcu i najwyższym kapłanie naszej wiary.</verse>
				<verse number="2">On był wierny Bogu, który Go powołał, podobnie jak Mojżesz, który wiernie służył całemu Bożemu ludowi.</verse>
				<verse number="3">Budowniczy cieszy się jednak większym uznaniem niż budynek, który zbudował. Dlatego Jezus jest otoczony większą chwałą niż Mojżesz.</verse>
				<verse number="4">Każdy dom ma swojego budowniczego, a stwórcą wszystkiego jest Bóg.</verse>
				<verse number="5">Mojżesz wiernie służył Bożemu ludowi, ale był tylko sługą i zapowiadał to, co miało dopiero nastąpić.</verse>
				<verse number="6">Chrystus natomiast, jako Syn Boży, panuje nad Bożym ludem, do którego należymy także my, jeśli ufamy Panu i pokładamy w Nim naszą nadzieję.</verse>
				<verse number="7">Dlatego właśnie Duch Święty mówi: „Dziś, jeśli usłyszycie głos Boga,</verse>
				<verse number="8">nie stawiajcie Mu oporu, jak Izraelici podczas buntu, gdy byli kuszeni na pustyni.</verse>
				<verse number="9">Bóg powiedział bowiem: Wasi przodkowie wystawiali mnie na próbę chociaż na własne oczy widzieli to, czego dokonałem. Dlatego przez czterdzieści lat</verse>
				<verse number="10">gniewałem się na to pokolenie i powiedziałem sobie: Ci ludzie wciąż błądzą i nie chcą poznać mojej woli.</verse>
				<verse number="11">Rozgniewałem się i powiedziałem: Nie dotrą na miejsce, w którym przygotowałem im odpoczynek”.</verse>
				<verse number="12">Przyjaciele, uważajcie więc, aby u kogoś z was nie pojawiła się w sercu niewiara i aby nie odsunął się od żywego Boga.</verse>
				<verse number="13">Codziennie zachęcajcie jedni drugich, dopóki trwa „dzisiaj”, aby nikt z was nie pozwolił okłamać się grzechowi i nie zaczął sprzeciwiać się Bogu.</verse>
				<verse number="14">Mamy bowiem udział we wszystkim, co należy do Chrystusa, jeśli do końca będziemy Mu ufać.</verse>
				<verse number="15">Właśnie dlatego powiedziano: „Dziś, jeśli usłyszycie głos Boga, nie stawiajcie Mu oporu, jak Izraelici podczas buntu”.</verse>
				<verse number="16">Kim byli ci, którzy słyszeli głos Boga, a jednak buntowali się? Czy nie byli to ludzie, którzy wcześniej pod wodzą Mojżesza wyszli z Egiptu?</verse>
				<verse number="17">Na kogo przez czterdzieści lat gniewał się Bóg? Czy nie na tych, którzy zgrzeszyli i poumierali na pustyni?</verse>
				<verse number="18">A jakich ludzi miał na myśli, mówiąc: „Nie dotrą na miejsce, w którym przygotowałem im odpoczynek”, jeśli właśnie nie tych, którzy okazali nieposłuszeństwo?</verse>
				<verse number="19">Widzimy więc, że powodem, dla którego nie dotarli na miejsce, była ich niewiara!</verse>
			</chapter>
			<chapter number="4">
				<verse number="1">Boża obietnica, dotycząca dojścia na miejsce odpoczynku, jest nadal aktualna, ale uważajmy na siebie, aby ktoś z nas nie został w tyle.</verse>
				<verse number="2">Izraelici, podobnie jak my, usłyszeli dobrą nowinę, ale nie odnieśli z niej żadnego pożytku, ponieważ nie uwierzyli w nią.</verse>
				<verse number="3">My natomiast dochodzimy do miejsca odpoczynku, ponieważ uwierzyliśmy w przekazaną nam dobrą nowinę. Bóg powiedział: „Rozgniewałem się i powiedziałem: Nie dotrą na miejsce, w którym przygotowałem im odpoczynek”. Słowa te zostały wypowiedziane przez Boga, mimo że miejsce odpoczynku było już przygotowane od początku świata.</verse>
				<verse number="4">Gdzieś w Piśmie napisane jest bowiem, że w siódmym dniu stworzenia wszystko było już gotowe: „Siódmego dnia Bóg odpoczął po wykonaniu wszystkich swoich dzieł”.</verse>
				<verse number="5">To samo Pismo mówi potem: „Nie dotrą na miejsce, w którym przygotowałem im odpoczynek”.</verse>
				<verse number="6">Niektórzy więc dotrą na miejsce odpoczynku, inni zaś, mimo że wcześniej słyszeli dobrą nowinę, nie doszli tam, ponieważ nie byli posłuszni Bogu.</verse>
				<verse number="7">Wiele wieków później, Bóg, przez usta króla Dawida, ponownie przekazał cytowane już wcześniej wezwanie: „Dziś, jeśli usłyszycie głos Boga, nie stawiajcie Mu oporu”.</verse>
				<verse number="8">Gdyby to Jozue doprowadził Izraelitów do miejsca odpoczynku, to wiele lat później Bóg nie mówiłby przecież o kolejnym miejscu odpoczynku.</verse>
				<verse number="9">Istnieje jednak prawdziwe miejsce odpoczynku, które Bóg przygotował dla swojego ludu.</verse>
				<verse number="10">Kto dochodzi tam, odpoczywa po swojej pracy, podobnie jak Bóg odpoczywał po ukończeniu dzieła stworzenia.</verse>
				<verse number="11">Starajmy się więc tam dotrzeć i nie bierzmy przykładu z nieposłuszeństwa Izraelitów.</verse>
				<verse number="12">Słowo Boże jest bowiem żywe, skuteczne w działaniu i ostrzejsze niż obosieczny miecz. Przenika ono naszą duszę, ducha, myśli i uczucia oraz odsłania nasze prawdziwe motywy oraz pragnienia serca.</verse>
				<verse number="13">Nikt nie jest w stanie ukryć się przed Bogiem. Stojąc przed Jego obliczem, każdy jest bowiem nagi i bezbronny. Przed Nim odpowiemy za wszystko, co uczyniliśmy.</verse>
				<verse number="14">Jezus, Syn Boży, wstąpił do nieba i jest naszym najwyższym kapłanem. Skoro mamy więc tak wspaniałego kapłana, niezachwianie trzymajmy się naszego wyznania wiary!</verse>
				<verse number="15">Chrystus, nasz kapłan, potrafi dobrze nas zrozumieć, gdy czujemy się bezradni. Będąc na ziemi, doświadczył bowiem wszystkich ludzkich trudności—z jednym wyjątkiem: nigdy nie popełnił grzechu!</verse>
				<verse number="16">Dlatego z otwartym sercem biegnijmy pod tron Tego, którzy obdarza ludzi łaską, a doświadczymy tam Bożej miłości i znajdziemy pomoc w naszych trudnościach.</verse>
			</chapter>
			<chapter number="5">
				<verse number="1">Każdy najwyższy kapłan jest człowiekiem wybieranym po to, aby reprezentować innych ludzi przed Bogiem. Dlatego w ich imieniu składa Bogu dary i ofiary za grzechy.</verse>
				<verse number="2">Kapłan, sam będąc słabym człowiekiem, potrafi zrozumieć innych ludzi, którzy są nieświadomi i błądzą.</verse>
				<verse number="3">A składając ofiary, czyni to nie tylko za grzechy innych, ale i za własne.</verse>
				<verse number="4">Nie każdy jednak może być najwyższym kapłanem. Może nim zostać tylko ten, kto—podobnie jak Aaron—zostanie do tego powołany przez Boga.</verse>
				<verse number="5">Chrystus również nie przyznał sobie tej godności sam. Najwyższym kapłanem mianował Go bowiem sam Bóg, który powiedział do Niego: „Ty jesteś moim Synem, Ciebie dziś zrodziłem”.</verse>
				<verse number="6">W innym miejscu Pisma zwrócił się do Niego, mówiąc: „Jesteś kapłanem na wieki, na wzór Melchizedeka”.</verse>
				<verse number="7">Chrystus, będąc na ziemi, ze łzami w oczach głośno wołał do Boga, aby uratował Go od śmierci. I został wysłuchany—ze względu na swoje oddanie Bogu.</verse>
				<verse number="8">Chociaż był Synem Bożym, przez cierpienie nauczył się posłuszeństwa.</verse>
				<verse number="9">A gdy w pełni wykonał swoje dzieło, stał się źródłem wiecznego zbawienia dla wszystkich, którzy są Mu posłuszni.</verse>
				<verse number="10">Bóg zaś uczynił Go najwyższym kapłanem, na wzór Melchizedeka.</verse>
				<verse number="11">Moglibyśmy jeszcze wiele mówić na ten temat, problem jednak w tym, że wy nie chcecie słuchać.</verse>
				<verse number="12">Po tak długim czasie powinniście nauczać innych, a tymczasem to was nadal trzeba uczyć podstawowych prawd słowa Bożego. Jesteście jak niemowlęta, które potrzebują mleka i nie mogą jeszcze przyjmować normalnego pokarmu.</verse>
				<verse number="13">Ten zaś, kto ciągle żywi się tylko mlekiem, jest jak małe dziecko, które nie wie, czym jest prawość.</verse>
				<verse number="14">Pokarm stały jest natomiast przeznaczony dla dorosłych, którzy nauczyli się już odróżniać dobro od zła.</verse>
			</chapter>
			<chapter number="6">
				<verse number="1">Przestańmy więc ciągle wracać do podstaw nauki o Chrystusie, a zajmijmy się sprawami bardziej zaawansowanymi. Czy wciąż mamy zajmować się tylko podstawami wiary, przypominając wam o konieczności odwrócenia się od zła i uwierzenia Bogu,</verse>
				<verse number="2">o chrzcie, nakładaniu rąk, zmartwychwstaniu oraz sądzie ostatecznym?</verse>
				<verse number="3">Zresztą, jeśli taka będzie wola Boga, to wrócimy do nauczania was tych spraw.</verse>
				<verse number="4">Do nawrócenia nie da się bowiem nakłonić tych, którzy kiedyś już zostali oświeceni przez Boga, posmakowali Jego dobroci, doświadczyli działania Ducha Świętego,</verse>
				<verse number="5">zaczęli poznawać słowo Boże i dowiedzieli się o wspaniałym, przyszłym świecie,</verse>
				<verse number="6">a mimo to odwrócili się od Boga. Czyniąc to, na nowo krzyżują bowiem Syna Bożego i wystawiają Go na pośmiewisko.</verse>
				<verse number="7">Bóg cieszy się, gdy pole, które zostało obficie nawodnione deszczem, wydaje plon i przynosi pożytek tym, którzy je uprawiają.</verse>
				<verse number="8">Ale gdy rodzi tylko chwasty—jest bezużyteczne, przeklęte przez Boga i ostatecznie zostanie wypalone.</verse>
				<verse number="9">Kochani, chociaż piszemy wam o tym, to jednak jesteśmy przekonani, że wy przynosicie dobre owoce, godne waszego zbawienia.</verse>
				<verse number="10">Bóg zaś nie postępuje niesprawiedliwie i On nie zapomni o waszej pracy oraz miłości, jaką Mu okazaliście i nadal okazujecie, pomagając innym wierzącym.</verse>
				<verse number="11">Pragniemy, aby każdy z was był tak gorliwy aż do końca, czyli do dnia, w którym spełni się to, na co teraz z nadzieją czekamy.</verse>
				<verse number="12">Nie chcemy bowiem, abyście obniżali sobie poprzeczkę, ale pragniemy, byście naśladowali tych, którzy dzięki wierze i cierpliwości otrzymali od Boga wszystko, co obiecał.</verse>
				<verse number="13">Gdy Bóg składał obietnicę Abrahamowi, powołał się na samego siebie, nie było bowiem nikogo większego niż On.</verse>
				<verse number="14">Obietnica ta brzmiała następująco: „Obdarzę cię wielkim szczęściem i sprawię, że twój ród stanie się wielki”.</verse>
				<verse number="15">Abraham okazał cierpliwość i doczekał się spełnienia tej obietnicy.</verse>
				<verse number="16">Ludzie, chcąc rozwiązać jakiś spór, przysięgają na kogoś większego od siebie.</verse>
				<verse number="17">Dlatego Bóg, chcąc pokazać, że Jego obietnica jest niepodważalna, również złożył przysięgę.</verse>
				<verse number="18">A Bóg nie może złamać swojej obietnicy lub przysięgi! Dzięki temu zapewnieniu możemy więc uchwycić się Jego obietnicy, wierząc, że ją spełni.</verse>
				<verse number="19">Nadzieja ta jest dla naszej duszy jak kotwica dla statku—jest bowiem niewzruszona, mocna i zaczepiona za zasłoną nieba.</verse>
				<verse number="20">Tam właśnie wszedł Jezus, nasz reprezentant, na wieki stając się najwyższym kapłanem na wzór Melchizedeka.</verse>
			</chapter>
			<chapter number="7">
				<verse number="1">Melchizedek był królem miasta Szalem i kapłanem Boga Najwyższego. To on wyszedł na spotkanie Abrahamowi, gdy ten wracał do domu po zwycięskiej bitwie z wieloma królami, i to on pobłogosławił go.</verse>
				<verse number="2">Wtedy Abraham dał mu dziesiątą część wszystkich zdobyczy wojennych. Imię „Melchizedek” znaczy „król prawości”, a tytuł „król Szalemu” znaczy „król pokoju”.</verse>
				<verse number="3">Nie wiadomo, kim byli jego rodzice i czy on sam miał dzieci. Nie wiemy też, jak się zaczęło i jak się skończyło jego życie. Na wieki pozostanie on kapłanem, podobnie jak Syn Boży.</verse>
				<verse number="4">Zwróćmy uwagę na wielkość Melchizedeka. Sam Abraham, nasz przodek, złożył mu dziesięcinę!</verse>
				<verse number="5">Kapłani Izraela, z rodu Lewiego, zgodnie z Prawem Mojżesza pobierają dziesięcinę od swoich rodaków, którzy—podobnie jak oni—są potomkami Abrahama.</verse>
				<verse number="6">Melchizedek zaś nie był spokrewniony z Abrahamem, a jednak przyjął od niego dziesięcinę i pobłogosławił tego, któremu sam Bóg złożył obietnicę.</verse>
				<verse number="7">A wiadomo przecież, że ten, kto udziela błogosławieństwa, stoi wyżej od tego, kto je przyjmuje.</verse>
				<verse number="8">Kapłani przyjmują dziesięciny, chociaż są zwykłymi śmiertelnikami. Melchizedek zaś wciąż żyje.</verse>
				<verse number="9">Można nawet powiedzieć, że Lewi, który jako pierwszy kapłan przyjmował dziesięcinę, sam—w osobie Abrahama—również złożył ją Melchizedekowi.</verse>
				<verse number="10">Pochodził bowiem z rodu Abrahama, który wiele lat przed jego urodzeniem spotkał się z Melchizedekiem.</verse>
				<verse number="11">Zgodnie z Prawem Mojżesza, kapłanami mogą być ci, którzy pochodzą z rodu Lewiego. Jeśli jednak tacy kapłani mogliby w doskonały sposób wypełniać Bożą wolę, to w jakim celu Bóg posyłałby innego kapłana, przypominającego Melchizedeka i niebędącego potomkiem Aarona?</verse>
				<verse number="12">Skoro zmianie ulega rodzaj kapłaństwa, to zachodzi również konieczność zmiany Prawa.</verse>
				<verse number="13">Chrystus należał bowiem do rodu, z którego nikt nie pełnił funkcji kapłańskich przy ołtarzu.</verse>
				<verse number="14">Wiadomo przecież, że nasz Pan pochodził z rodu Judy. A Mojżesz nic nie mówił o kapłanach z tego rodu.</verse>
				<verse number="15">Widać więc jeszcze wyraźniej, że pojawił się nowy kapłan, na wzór Melchizedeka.</verse>
				<verse number="16">Został On powołany na kapłana nie dlatego, że pochodzi z rodu Lewiego, ale dlatego, że żyje wiecznie.</verse>
				<verse number="17">Napisano bowiem: „Jesteś kapłanem na wieki, na wzór Melchizedeka”.</verse>
				<verse number="18">Dotychczasowy przepis Prawa Mojżesza zostaje więc unieważniony jako słaby i nieskuteczny.</verse>
				<verse number="19">Prawo nie czyniło bowiem nikogo doskonałym. Zamiast niego, teraz otrzymaliśmy nową, lepszą nadzieję, dzięki której naprawdę możemy się zbliżyć do Boga.</verse>
				<verse number="20">Powołaniu dotychczasowych kapłanów nie towarzyszyła Boża obietnica.</verse>
				<verse number="21">Chrystus zaś otrzymał od Boga szczególną obietnicę: „Pan przysiągł i nie odwoła tej obietnicy: Jesteś kapłanem na wieki”.</verse>
				<verse number="22">Jezus jest więc gwarantem o wiele lepszego przymierza!</verse>
				<verse number="23">Tamtych kapłanów musiało być wielu, bo śmierć przerywała ich służbę.</verse>
				<verse number="24">Jezus zaś żyje wiecznie i jest kapłanem, który nie potrzebuje następcy.</verse>
				<verse number="25">Dlatego też może raz na zawsze zbawić tych, którzy dzięki Niemu przychodzą do Boga. Zawsze bowiem żyje i w każdej chwili wstawia się za nimi u Boga.</verse>
				<verse number="26">Właśnie takiego najwyższego kapłana potrzebowaliśmy: świętego, niewinnego, doskonałego, niebędącego grzesznikiem i przewyższającego wszelkie niebiańskie istoty.</verse>
				<verse number="27">On nie potrzebuje, jak dawni kapłani, składać codziennie ofiar—najpierw za własne grzechy, a potem za grzechy ludu. Uczynił to tylko raz, składając siebie samego jako ofiarę na krzyżu.</verse>
				<verse number="28">Prawo Mojżesza ustanawiało najwyższymi kapłanami ludzi, którzy sami byli słabi. Ale Bóg, poprzez swoją obietnicę, złożoną już po ustanowieniu Prawa, ustanowił nim swojego Syna—On jest więc doskonałym i wiecznym najwyższym kapłanem.</verse>
			</chapter>
			<chapter number="8">
				<verse number="1">Można więc powiedzieć, że mamy najwyższego kapłana, który jest w niebie i zasiada po prawej stronie Boga.</verse>
				<verse number="2">Jego służba odbywa się w niebiańskiej świątyni—jedynej prawdziwej, zbudowanej nie przez ludzi, ale przez samego Pana.</verse>
				<verse number="3">Do zadań każdego najwyższego kapłana należy składanie darów i ofiar. Dlatego również Chrystus musiał złożyć swoją ofiarę.</verse>
				<verse number="4">Gdyby pełnił służbę na ziemi, nie mógłby być kapłanem. Tu bowiem składaniem ofiar zajmują się ci, którzy zostali do tego powołani zgodnie z Prawem Mojżesza.</verse>
				<verse number="5">Oni jednak służą w świątyni, która jest tylko niedokładną kopią tej prawdziwej w niebie. To o niej mówił Bóg, gdy nakazał Mojżeszowi zbudować świątynię: „Staraj się zrobić wszystko według wzoru, jaki zobaczyłeś na górze Synaj”.</verse>
				<verse number="6">Chrystusowi została jednak powierzona o wiele ważniejsza służba. Jest On bowiem pośrednikiem o wiele ważniejszego przymierza, opartego na obietnicach samego Boga!</verse>
				<verse number="7">Gdyby pierwsze przymierze było doskonałe, nie byłoby przecież potrzeby zawierania nowego.</verse>
				<verse number="8">Sam Bóg, wykazując niedoskonałość poprzedniego przymierza, powiedział jednak: „Nadchodzi dzień—mówi Pan —gdy zawrę nowe przymierze z mieszkańcami Izraela i Judy.</verse>
				<verse number="9">Będzie to przymierze inne od tego, które zawarłem z ich przodkami, biorąc ich za rękę i wyprowadzając z Egiptu. Nie dotrzymali oni warunków tamtego przymierza, więc i Ja się od nich odwróciłem—mówi Pan.</verse>
				<verse number="10">Wkrótce jednak—mówi Pan —zawrę z ludem Izraela nowe przymierze. Moje prawa włożę w ich umysły i zapiszę je w ich sercach. Wtedy będę ich Bogiem, a oni moim ludem.</verse>
				<verse number="11">I nikt nie będzie musiał nikogo uczyć, mówiąc: ‚Powinieneś poznać Pana’ —bo wszyscy będą Mnie znać, zarówno mali, jak i wielcy.</verse>
				<verse number="12">Wówczas przebaczę im ich złe czyny i nigdy nie będę pamiętał o ich grzechach”.</verse>
				<verse number="13">Bóg, mówiąc o nowym przymierzu, uznał poprzednie przymierze za przestarzałe. A to, co stare i nieaktualne, jest już niepotrzebne.</verse>
			</chapter>
			<chapter number="9">
				<verse number="1">Z pierwszym przymierzem związane były przepisy dotyczące Bożej służby, która odbywała się w miejscu świętym.</verse>
				<verse number="2">W tym celu zbudowano bowiem świątynię. W pierwszej jej części—nazywanej miejscem świętym—stał złoty świecznik i stół, na którym znajdowały się chleby ofiarowane Bogu.</verse>
				<verse number="3">W drugiej części, oddzielonej zasłoną—zwanej miejscem najświętszym</verse>
				<verse number="4">—znajdował się złoty ołtarz, na którym spalano wonności, i skrzynia przymierza, pokryta czystym złotem. Wewnątrz niej znajdował się złoty dzban z manną, laska Aarona, która kiedyś zakwitła, oraz tablice z Dekalogiem.</verse>
				<verse number="5">Na skrzyni umieszczone były posągi aniołów—cherubinów, strażników Bożej chwały, które osłaniały skrzydłami górną część skrzyni, zwaną przebłagalnią. Ale nie wdawajmy się teraz w szczegóły.</verse>
				<verse number="6">Wszystko to było tak urządzone, że kapłani przez cały czas mogli wchodzić do miejsca świętego i wykonywać tam swoją służbę.</verse>
				<verse number="7">Do miejsca najświętszego wchodził zaś wyłącznie najwyższy kapłan i to tylko raz w roku. Czyniąc to, wnosił tam z sobą krew zwierząt, ofiarowanych za grzechy jego i całego ludu.</verse>
				<verse number="8">W ten sposób Duch Święty pokazał nam, że dopóki Boża służba odbywała się w świątyni, wejście do miejsca najświętszego było zamknięte.</verse>
				<verse number="9">Jest to dla nas bardzo ważna lekcja. Pokazuje ona, że dary i ofiary składane Bogu, zgodnie z porządkiem starego przymierza, nie mogły udoskonalić ludzi, którzy je składali.</verse>
				<verse number="10">Przepisy tego przymierza odnosiły się bowiem tylko do rzeczy zewnętrznych: jedzenia, picia, obrzędów obmywania—i straciły znaczenie z chwilą nadejścia nowego przymierza.</verse>
				<verse number="11">Gdy przyszedł Chrystus, będący najwyższym kapłanem nowego porządku, wszedł do świątyni raz na zawsze. Nie jest to jednak ta świątynia, która została zbudowana przez ludzi i znajduje się na tym świecie, ale znacznie wspanialsza i doskonalsza, znajdująca się w niebie.</verse>
				<verse number="12">Co więcej, Chrystus nie wniósł do niej krwi zwierząt, ale wszedł do miejsca świętego przelewając własną krew i zapewniając nam w ten sposób wieczne zbawienie.</verse>
				<verse number="13">Zgodnie z Prawem Mojżesza, krew zwierząt i popiół, który pozostał po złożeniu ich w ofierze, oczyszczały ludzkie ciała z grzechu.</verse>
				<verse number="14">O ile więc bardziej krew Chrystusa, który był bez grzechu i który przez wiecznego Ducha ofiarował samego siebie Bogu, oczyści nasze serca z czynów prowadzących do śmierci! Ona też sprawi, że będziemy żyć służąc żywemu Bogu!</verse>
				<verse number="15">Chrystus dlatego stał się pośrednikiem nowego przymierza, aby wszyscy, których Bóg do tego powołał, otrzymali obiecany przez Niego wieczny dar. Jezus umarł bowiem po to, aby uratować ich od kary za grzechy, które popełnili w czasie dawnego przymierza.</verse>
				<verse number="16">Aby jakikolwiek testament zaczął obowiązywać, najpierw musi umrzeć ten, kto go sporządził.</verse>
				<verse number="17">Dokument ten nabiera bowiem mocy dopiero po jego śmierci—jeśli zaś ten, kto go spisał, żyje, postanowienia testamentu nie obowiązują.</verse>
				<verse number="18">Z podobnego powodu pierwsze przymierze nie mogło obyć się bez krwi.</verse>
				<verse number="19">Gdy bowiem Mojżesz ogłosił ludowi wszystkie Boże Prawa, wziął do ręki gałązkę hizopu i szkarłatną wełnę, następnie zanurzył je we krwi zwierząt ofiarnych zmieszanej z wodą i pokropił nią księgę oraz cały lud.</verse>
				<verse number="20">Potem rzekł: „Oto krew przymierza, które zawarł z wami Bóg”.</verse>
				<verse number="21">Pokropił również świątynię i wszystkie naczynia przeznaczone do Bożej służby.</verse>
				<verse number="22">W ramach dawnego przymierza, prawie każde oczyszczenie dokonywało się poprzez krew. Przebaczenie grzechów jest bowiem niemożliwe bez przelania krwi.</verse>
				<verse number="23">Dlatego właśnie rzeczy będące kopią niebiańskiej rzeczywistości musiały zostać oczyszczane w taki sposób. Sama niebiańska rzeczywistość wymagała jednak doskonalszych ofiar.</verse>
				<verse number="24">Z tego powodu Chrystus wstąpił nie do świątyni zbudowanej przez ludzi według niebiańskiego wzoru, ale do samego nieba, aby stać się naszym reprezentantem przed Bogiem.</verse>
				<verse number="25">Każdy najwyższy kapłan co roku wchodzi do świątyni z krwią zwierząt ofiarnych. Chrystus zaś nie musiał wielokrotnie składać się w ofierze</verse>
				<verse number="26">i wiele razy—od początku istnienia świata—umierać. On pojawił się tylko raz, przy końcu czasów, składając w ofierze siebie samego. W ten sposób uratował nas od kary za grzechy.</verse>
				<verse number="27">Człowiek umiera tylko raz, a potem czeka go Boży sąd.</verse>
				<verse number="28">Podobnie Chrystus, tylko raz ofiarował się za grzechy wielu ludzi. Drugi raz pojawi się natomiast nie w związku z ich grzechem, ale przynosząc zbawienie tym, którzy Go oczekują.</verse>
			</chapter>
			<chapter number="10">
				<verse number="1">Prawo Mojżesza jest tylko zapowiedzią nadchodzącej rzeczywistości. Dlatego składane co roku ofiary nigdy nie będą w stanie w doskonały sposób oczyścić tych, którzy je przynoszą.</verse>
				<verse number="2">Gdyby to było możliwe, ludzie przestaliby je składać, bowiem przynosząc jedną ofiarę, raz na zawsze oczyściliby się z grzechów i nie mieliby już poczucia winy.</verse>
				<verse number="3">Jest jednak zupełnie inaczej—coroczne ofiary przypominają ludziom o popełnionych grzechach.</verse>
				<verse number="4">Niemożliwe jest bowiem, aby krew zwierząt ofiarnych mogła oczyścić ludzi z win.</verse>
				<verse number="5">Właśnie dlatego Chrystus, przychodząc na świat, powiedział: „Nie chciałeś ofiar ani darów, ale przygotowałeś mi ciało.</verse>
				<verse number="6">Nie zadowalały Cię ofiary całopalne i ofiary za grzechy.</verse>
				<verse number="7">Wtedy powiedziałem: Boże, oto przychodzę wypełnić Twoją wolę, zgodnie z tym, co mówi o Mnie Pismo”.</verse>
				<verse number="8">Chrystus powiedział, że wszystkie te ofiary—mimo że są składane zgodnie z przepisami Prawa Mojżesza—nie zadowalały Boga!</verse>
				<verse number="9">Następnie dodał: „Oto przychodzę wypełnić Twoją wolę”. Usunął więc pierwsze przymierze, aby ustanowić nowe.</verse>
				<verse number="10">Jezus Chrystus, wypełniając Bożą wolę, złożył siebie samego w ofierze. W ten sposób raz na zawsze pojednał nas z Bogiem!</verse>
				<verse number="11">Każdy kapłan codziennie sprawuje swoją służbę i wiele razy składa te same ofiary, które jednak nie są w stanie oczyścić kogokolwiek z grzechów.</verse>
				<verse number="12">Natomiast Chrystus złożył tylko jedną ofiarę i na zawsze zasiadł po prawej stronie Boga,</verse>
				<verse number="13">gdzie czeka, aż wszyscy wrogowie padną u Jego stóp.</verse>
				<verse number="14">Poprzez swoją jedną ofiarę na zawsze uczynił doskonałymi tych, których pojednał z Bogiem.</verse>
				<verse number="15">Potwierdza to również Duch Święty, mówiąc:</verse>
				<verse number="16">„Wkrótce zawrę z nimi nowe przymierze —mówi Pan. Moje prawa włożę w ich serca, i zapiszę je w ich umysłach.</verse>
				<verse number="17">I nie będę pamiętał o ich grzechach oraz złych czynach”.</verse>
				<verse number="18">Skoro grzechy zostały już odpuszczone, to ofiara za nie jest niepotrzebna.</verse>
				<verse number="19">Przyjaciele, dzięki przelanej krwi Jezusa mamy teraz dostęp do miejsca najświętszego!</verse>
				<verse number="20">Poprzez swoją śmierć, otworzył On bowiem przed nami drogę prowadzącą do życia i usunął zasłonę oddzielającą nas od miejsca najświętszego.</verse>
				<verse number="21">On jest najwyższym kapłanem domu Boga!</verse>
				<verse number="22">Przychodźmy więc do Boga ze szczerym sercem i pełnym zaufaniem. Nasze serca zostały bowiem oczyszczone ze zła, a ciała obmyte czystą wodą.</verse>
				<verse number="23">Nieugięcie oczekujmy spełnienia się naszej nadziei, bo Bóg zawsze dotrzymuje obietnic.</verse>
				<verse number="24">Troszczmy się o siebie nawzajem i zachęcajmy się do okazywania innym miłości oraz do dobrych czynów.</verse>
				<verse number="25">Nie opuszczajmy też naszych spotkań, jak to niektórzy mają w zwyczaju, ale dodawajmy sobie otuchy—tym bardziej, że widzimy zbliżający się dzień powrotu Pana.</verse>
				<verse number="26">Jeśli bowiem poznaliśmy Bożą prawdę, a dalej z rozmysłem grzeszymy, to nie ma już dla nas żadnej dodatkowej ofiary za grzechy, z której moglibyśmy skorzystać.</verse>
				<verse number="27">Pozostaje nam tylko oczekiwanie w strachu na Boży sąd i ogień, który pochłonie wrogów Boga.</verse>
				<verse number="28">Kto odrzucał Prawo Mojżesza, ponosił—bez litości—karę śmierci na podstawie zeznań dwóch lub trzech świadków.</verse>
				<verse number="29">Pomyślcie zatem, o ile surowsza kara spotka tego, kto podeptał ofiarę Syna Bożego, zlekceważył przelaną przez Niego krew przymierza, która pojednała Go z Bogiem, i znieważył Ducha obdarzającego łaską?</verse>
				<verse number="30">Wiemy dobrze, że Bóg powiedział: „To Ja wymierzam sprawiedliwość i to Ja odpłacam za zło”. Pismo mówi również: „Sam Pan osądzi swój lud”.</verse>
				<verse number="31">Straszna to rzecz wpaść w ręce żywego Boga!</verse>
				<verse number="32">Przypomnijcie sobie wcześniejsze czasy. Po tym, jak poznaliście Pana, musieliście zmagać się z wieloma trudnościami.</verse>
				<verse number="33">Byliście publicznie wyśmiewani, prześladowani i doświadczaliście tych samych cierpień, co inni wierzący.</verse>
				<verse number="34">Współczuliście uwięzionym i—pomimo utraty całego majątku—byliście pełni radości. Wiedzieliście bowiem, że w niebie macie o wiele wspanialszy i trwalszy skarb.</verse>
				<verse number="35">Nie porzucajcie więc waszego zaufania, bo zostanie ono nagrodzone.</verse>
				<verse number="36">Wytrwale wykonujcie wolę Boga, abyście otrzymali to, co obiecał. Pismo mówi bowiem:</verse>
				<verse number="37">„On już niedługo przyjdzie i nie spóźni się”. Bóg powiedział również:</verse>
				<verse number="38">„Ten, który jest prawy i należy do Mnie, będzie żył dzięki wierze. Jeśli jednak odwróci się ode Mnie, straci Moją przychylność”.</verse>
				<verse number="39">My jednak nie należymy do tych, którzy odwracają się od Pana i ściągają na siebie zgubę. Przeciwnie, należymy do tych, którzy wierzą Mu i dostępują zbawienia.</verse>
			</chapter>
			<chapter number="11">
				<verse number="1">Wiara jest gwarancją spełnienia się naszej nadziei i dowodem na istnienie niewidzialnej rzeczywistości.</verse>
				<verse number="2">Ze względu na nią, w przeszłości Bóg okazywał przychylność naszym przodkom.</verse>
				<verse number="3">Dzięki wierze wiemy, że cały wszechświat powstał na rozkaz Boga i że wszystko, co widzimy, wzięło swój początek ze świata, którego nie widać.</verse>
				<verse number="4">Dzięki wierze Abel złożył lepszą ofiarę niż Kain. Bóg zaś—przyjmując dar Abla—potwierdził jego prawość. Choć on sam umarł, jego wiara nadal przemawia, będąc przykładem dla innych.</verse>
				<verse number="5">Również dzięki wierze Bóg zabrał do siebie Henocha, który nie doświadczył śmierci. Nikt nie mógł go odnaleźć na ziemi, bo został zabrany przez Boga. Ale zanim to się stało, Bóg potwierdził, że obdarzył go swoją przychylnością.</verse>
				<verse number="6">Bez wiary nie można bowiem podobać się Bogu. Każdy, kto chce do Niego przyjść, musi więc uwierzyć, że On istnieje i nagradza tych, którzy Go szukają.</verse>
				<verse number="7">Dzięki wierze Noe zbudował okręt, aby ratować swoją rodzinę. Usłyszał bowiem o tym, co miało się wydarzyć, i głęboko się tym przejął. Jego wiara stała się wyrokiem dla reszty świata, dla niego zaś—podstawą Bożej przychylności.</verse>
				<verse number="8">Dzięki wierze Abraham posłuchał Boga i wyruszył do kraju, który miał otrzymać od Niego w darze. Poszedł, nie wiedząc nawet, dokąd idzie.</verse>
				<verse number="9">Dzięki wierze zamieszkał tam jako cudzoziemiec. Podobnie postąpili Izaak i Jakub, którzy również otrzymali tę samą obietnicę od Boga.</verse>
				<verse number="10">Abraham był posłuszny Bogu, ponieważ czekał na miasto zbudowane na trwałych fundamentach, którego architektem i budowniczym jest sam Bóg.</verse>
				<verse number="11">Dzięki wierze Sara, która nie mogła mieć dzieci, pomimo podeszłego wieku zaszła w ciążę. Uznała bowiem, że Bóg, który złożył jej obietnicę, jest godny zaufania.</verse>
				<verse number="12">Dzięki temu z jednego człowieka—Abrahama, męża Sary—Bóg wywiódł cały naród Izraela. Mimo że Abraham był już bliski śmierci, Bóg uczynił go ojcem narodu, który jest tak liczny, jak gwiazdy na niebie i piasek na brzegu morza.</verse>
				<verse number="13">Wymienieni tu ludzie wiary umarli i nie doczekali się spełnienia wszystkich obietnic. Ujrzeli je jednak z daleka i ucieszyli się z tego. Uznali też, że na tej ziemi są jedynie cudzoziemcami i wędrowcami, będącymi z dala od domu.</verse>
				<verse number="14">Pokazali przez to, że szukają prawdziwej ojczyzny.</verse>
				<verse number="15">Nie mieli jednak na myśli jakiegoś ziemskiego kraju, który wcześniej opuścili. Gdyby bowiem tak było, mogliby przecież do niego wrócić.</verse>
				<verse number="16">Ojczyzną, do której zmierzali, był jednak prawdziwy dom w niebie. Dlatego Bóg nie wstydzi się mówić, że jest ich Bogiem. Dla nich też zbudował w niebie miasto.</verse>
				<verse number="17">Dzięki wierze Abraham, gdy był poddany próbie, ofiarował na ołtarzu swojego jedynego syna, Izaaka. Uczynił to, mimo że wcześniej otrzymał obietnicę:</verse>
				<verse number="18">„Twoi potomkowie będą się wywodzić od Izaaka”,</verse>
				<verse number="19">był bowiem przekonany, że Bóg jest w stanie ożywić jego syna. I właśnie dlatego odzyskał go.</verse>
				<verse number="20">Dzięki wierze Izaak pobłogosławił przyszłość Jakuba i Ezawa—swoich synów.</verse>
				<verse number="21">Jakub zaś, umierając, dzięki wierze pobłogosławił synów Józefa i—podpierając się laską—oddał pokłon Bogu.</verse>
				<verse number="22">Z kolei Józef, będąc bliski śmierci, dzięki wierze wspomniał o przyszłym wyjściu Izraelitów z Egiptu i polecił, aby zabrano wówczas z Egiptu jego prochy.</verse>
				<verse number="23">Dzięki wierze rodzice nowo narodzonego Mojżesza ukrywali go przez trzy miesiące. Widzieli bowiem, że Bóg dał im wyjątkowe dziecko, i nie przestraszyli się rozkazów faraona.</verse>
				<verse number="24">Mojżesz zaś, gdy dorósł, dzięki wierze nie zgodził się, by uznano go za syna córki faraona.</verse>
				<verse number="25">Wolał cierpieć razem z ludem Bożym niż korzystać z przemijających przyjemności grzechu.</verse>
				<verse number="26">Uznał bowiem, że bycie poniżonym ze względu na Chrystusa jest warte więcej, niż wszystkie skarby Egiptu. Oczekiwał bowiem nagrody od Boga.</verse>
				<verse number="27">To dzięki wierze opuścił Egipt i nie przestraszył się gniewu faraona, dostrzegał bowiem to, czego inni nie widzieli.</verse>
				<verse number="28">Dzięki wierze również zarządził Paschę i nakazał Izraelitom oznaczyć drzwi krwią baranka. Dzięki temu anioł, który uśmiercał najstarszych synów we wszystkich rodzinach, oszczędził Izraelitów.</verse>
				<verse number="29">Dzięki wierze Izraelici suchą stopą przeszli Morze Czerwone, mimo że ścigający ich Egipcjanie zostali pochłonięci przez wodę.</verse>
				<verse number="30">Gdy zaś Izraelici przez siedem dni chodzili wokół Jerycha, mury miasta runęły również dzięki ich wierze.</verse>
				<verse number="31">Rachab, prostytutka z Jerycha, która udzieliła schronienia izraelskim zwiadowcom, dzięki swojej wierze ocaliła życie i nie zginęła razem z mieszkańcami miasta, okazującymi nieposłuszeństwo Bogu.</verse>
				<verse number="32">Czy muszę przytaczać dalsze przykłady? Zbyt wiele czasu zabrałoby mi pisanie o Gedeonie, Baraku, Samsonie, Jeftem, Dawidzie, Samuelu i o prorokach.</verse>
				<verse number="33">To dzięki wierze pokonali oni wrogie królestwa, byli sprawiedliwymi władcami, doświadczyli spełnienia Bożych obietnic, zamknęli paszcze lwom,</verse>
				<verse number="34">zgasili wielkie płomienie ognia, uniknęli śmierci w walce, przezwyciężyli swoją bezsilność, okazali odwagę w czasie walki, a nawet zmusili do ucieczki całe armie.</verse>
				<verse number="35">Dzięki ich wierze niektóre kobiety odzyskały zmarłych członków rodziny. Ale byli i tacy, którzy zostali zamęczeni na śmierć i nie przyjęli oferowanej im wolności. Wiedzieli bowiem, że zmartwychwstaną do wiecznego życia.</verse>
				<verse number="36">Innych poniżano i biczowano, zakuwano w kajdany i zamykano w więzieniach.</verse>
				<verse number="39">Wszyscy oni, choć wierzyli, nie doczekali spełnienia obietnic.</verse>
				<verse number="40">Bóg zaplanował bowiem coś jeszcze lepszego i nie chciał, aby tylko oni—bez nas—osiągnęli ten cel.</verse>
			</chapter>
			<chapter number="12">
				<verse number="1">Skoro otacza nas tak wielu ludzi wiary, odrzućmy wszystko, co nam przeszkadza—a zwłaszcza grzech—i wytrwale biegnijmy do mety w tych zawodach życia.</verse>
				<verse number="2">Wpatrujmy się w Jezusa, który jest początkiem i celem naszej wiary. On zgodził się ponieść haniebną śmierć na krzyżu, bo wiedział, jaka potem spotka Go radość. Teraz zaś zasiada w niebie, po prawej stronie Boga.</verse>
				<verse number="3">Pomyślcie jednak, jaką wrogość okazali Mu wcześniej grzeszni ludzie! I nie pozwólcie, aby cokolwiek zniechęciło was lub doprowadziło do upadku!</verse>
				<verse number="4">Przecież dotychczas, w walce z grzechem, nie musieliście przelewać ani kropli krwi.</verse>
				<verse number="5">Nie zapominajcie o wezwaniu, które Bóg skierował do was, jako do swoich dzieci: „Moje dziecko, gdy Pan wymierza ci karę, nie lekceważ tego. A gdy zwraca ci uwagę na grzech, nie załamuj się.</verse>
				<verse number="6">Pan bowiem karze wszystkich, których kocha, i dyscyplinuje tych, których uważa za swoje dzieci”.</verse>
				<verse number="7">Bądźcie cierpliwi, gdy Bóg wymierza wam karę, znaczy to bowiem, że postępuje z wami jak ze swoimi dziećmi. Czy istnieje dziecko, które jeszcze nigdy nie było ukarane przez swojego ojca?</verse>
				<verse number="8">Jeśli nigdy nie byliście karani przez Boga—a przecież dyscyplinuje On wszystkich wierzących—to znaczy, że nie jesteście Jego prawdziwymi dziećmi!</verse>
				<verse number="9">Gdy byliśmy dziećmi, nasi ojcowie wymierzali nam kary, a przecież szanujemy ich. Czy nie powinniśmy więc pozwolić naszemu duchowemu Ojcu, aby On również wychowywał nas i prowadził do wiecznego życia?</verse>
				<verse number="10">Ojcowie karali nas, aby jak najlepiej przygotować nas do krótkiego przecież życia na tym świecie. Bóg zaś czyni to dla naszego dobra, abyśmy byli święci—tak jak On!</verse>
				<verse number="11">Gdy spotyka nas kara, nie czujemy radości, ale ból. Potem jednak, dzięki tej karze, w naszym życiu pojawia się pokój i prawość.</verse>
				<verse number="12">Podnieście więc osłabione ręce, wyprostujcie zdrętwiałe kolana</verse>
				<verse number="13">i idźcie prostą drogą. A wtedy ci, którzy kroczą za wami, nawet jeśli kuleją, nie upadną, ale również nabiorą sił.</verse>
				<verse number="14">Żyjcie ze wszystkim w zgodzie i prowadźcie święte życie, bez tego bowiem nikt nie zobaczy Pana.</verse>
				<verse number="15">Uważajcie też, aby nikt z was nie pozbawił się Bożej łaski. Nie pozwólcie też, aby w waszych sercach zakorzeniło się i rozrosło zgorzknienie, szkodzące innym ludziom.</verse>
				<verse number="16">Niech nikt z was nie będzie tak niemoralny lub bezbożny jak Ezaw, który za jeden posiłek sprzedał prawo do szczególnego błogosławieństwa, które—jako najstarszy syn—miał otrzymać od swojego ojca.</verse>
				<verse number="17">Wiecie przecież, że potem, gdy je chciał odzyskać, został odrzucony. Gorzko żałował swojego czynu, ale było już za późno na jakąkolwiek zmianę.</verse>
				<verse number="18">Nie zbliżyliście się do góry Synaj, której można dotknąć. Nie widzieliście też buchającego z niej ognia, nie zobaczyliście też ciemności, mroku i strasznej burzy,</verse>
				<verse number="19">nie słyszeliście również dźwięku trąby i potężnego głosu. Izraelici, gdy usłyszeli ten głos, błagali, aby zamilkł.</verse>
				<verse number="20">Przeraził ich bowiem nakaz: „Nawet zwierzę, które dotknie tej góry, musi zostać ukarane śmiercią”.</verse>
				<verse number="21">Wszystko to było tak przerażające, że nawet Mojżesz powiedział: „Cały trzęsę się ze strachu!”.</verse>
				<verse number="22">Wy jednak zbliżyliście się do góry Syjon i do miasta żywego Boga, czyli do niebiańskiej Jerozolimy. W mieście tym niezliczone rzesze aniołów uczestniczą w uroczystym zgromadzeniu.</verse>
				<verse number="23">Są tam także ci, którzy jako pierwsi zostali wybrani przez Boga i których imiona zostały zapisane w niebie. Jest tam również sam Bóg, który jest sędzią wszystkich ludzi. Są tam także duchy prawych, którzy osiągnęli już doskonałość.</verse>
				<verse number="24">W mieście tym jest również obecny Jezus—pośrednik nowego przymierza, którego przelana krew znaczy wiele więcej niż krew Abla.</verse>
				<verse number="25">Uważajcie, żeby nie odwrócić się od Tego, który do was przemawia. Izraelici nie słuchali Mojżesza, który mówił do nich tu, na ziemi—i nie uniknęli kary. Jeśli więc my odwrócimy się od Tego, który przemawia do nas z nieba, tym bardziej zostaniemy za to ukarani przez Boga.</verse>
				<verse number="26">Za pierwszym razem, gdy Bóg przemówił do ludzi, od Jego głosu zadrżała ziemia. Teraz zaś, zapowiedział On: „Ponownie wstrząsnę ziemią i niebem”.</verse>
				<verse number="27">Słowo „ponownie” oznacza, że wszystko to, co jest zniszczalne, zostanie przemienione, a przetrwa tylko to, co jest niezniszczalne.</verse>
				<verse number="28">Skoro więc otrzymaliśmy niezniszczalne królestwo, okazujmy Bogu wdzięczność, cześć i respekt.</verse>
				<verse number="29">Nasz Bóg jest bowiem tak potężny, jak ogień, który może wszystko pochłonąć.</verse>
			</chapter>
			<chapter number="13">
				<verse number="1">Kochajcie się jak bracia</verse>
				<verse number="2">i zawsze bądźcie gościnni. Postępując tak, niektórzy—zupełnie nieświadomie—gościli u siebie aniołów.</verse>
				<verse number="3">Okazujcie pomoc tym z was, którzy—z powodu wierności Chrystusowi—trafili do więzienia. Troszczcie się również o cierpiących, sami przecież również dobrze wiecie, co to znaczy cierpienie.</verse>
				<verse number="4">Niech wszyscy cenią związek małżeński, a małżonkowie niech będą sobie wierni. Bóg ukarze bowiem tych, którzy dopuszczają się niewierności i rozwiązłości seksualnej.</verse>
				<verse number="5">Nie bądźcie zachłanni. Wręcz przeciwnie, cieszcie się z tego, co macie. Bóg powiedział przecież: „Nie porzucę cię i nigdy cię nie opuszczę”.</verse>
				<verse number="6">Śmiało możemy mówić: „Pan mi pomaga, więc nie będę się niczego bał, Co może mi zrobić człowiek?”.</verse>
				<verse number="7">Przypominajcie sobie swoich przywódców duchowych, którzy uczyli was słowa Bożego. Pamiętając, jak odeszli, bierzcie z nich przykład. Tak jak oni, wierzcie Panu!</verse>
				<verse number="8">Jezus Chrystus nigdy się nie zmienia. W przeszłości był dokładnie taki sam, jaki jest dziś i jaki będzie w przyszłości.</verse>
				<verse number="9">Dlatego nie dajcie się oszukać różnym nowym, obcym naukom. Całym sercem polegajcie na łasce Boga, a nie na przepisach dotyczących spożywania różnych pokarmów. Tym, którzy się do nich zastosowali, nie przyniosły one żadnego pożytku.</verse>
				<verse number="10">My zaś mamy dostęp do ołtarza, z którego nie mogą jeść ci, którzy służą w ziemskiej świątyni.</verse>
				<verse number="11">Zgodnie z Prawem Mojżesza, najwyższy kapłan przynosi do świątyni krew zwierząt składanych w ofierze za grzechy. Ciała tych zwierząt spala się natomiast poza obozem.</verse>
				<verse number="12">Dlatego również Jezus cierpiał i umarł poza murami miasta, aby własną krwią pojednać ludzi z Bogiem.</verse>
				<verse number="13">Wyjdźmy więc i my do Niego—na zewnątrz, aby mieć udział w hańbie, której doświadczył.</verse>
				<verse number="14">Ten świat nie jest naszym domem, czekamy bowiem na ten, który nadejdzie.</verse>
				<verse number="15">Dlatego zawsze składajmy Bogu ofiarę chwały—wołajmy do Niego, oddając Mu cześć w imieniu Jezusa!</verse>
				<verse number="16">Pamiętajcie też o czynieniu dobra i pomaganiu innym—takie ofiary podobają się Bogu!</verse>
				<verse number="17">Okazujcie posłuszeństwo waszym duchowym przywódcom. Oni bowiem dbają o wasze dobro i odpowiadają za to przed Bogiem. Pomóżcie im wykonywać to zadanie z radością i bez narzekania. Jeśli jednak sprawicie, że popadną przez was w przygnębienie, nie będą w stanie okazywać wam potrzebnej pomocy.</verse>
				<verse number="18">Módlcie się za nas, jesteśmy bowiem przekonani, że mamy czyste sumienie, i nadal chcemy we wszystkim dobrze postępować.</verse>
				<verse number="19">Szczególnie zachęcam was do modlitwy o to, abym jak najszybciej mógł do was przybyć.</verse>
				<verse number="22">Przyjaciele, przyjmijcie ten krótki list jako słowo zachęty.</verse>
				<verse number="23">Wiedzcie, że Tymoteusz, nasz drogi przyjaciel, wyszedł już z więzienia. Jeśli wkrótce do mnie przybędzie, odwiedzimy was obydwaj.</verse>
				<verse number="24">Przekażcie pozdrowienia waszym przywódcom i wszystkim świętym. Pozdrawiają was wierzący z Italii.</verse>
				<verse number="25">Niech Bóg obdarza was wszystkich swoją łaską!</verse>
			</chapter>
		</book>
		<book number="59">
			<chapter number="1">
				<verse number="1">Ja, Jakub, sługa Boga i Pana, Jezusa Chrystusa, pozdrawiam wierzących, którzy pochodzą z dwunastu pokoleń Izraela, i są rozproszeni po całym świecie.</verse>
				<verse number="2">Moi przyjaciele, cieszcie się, gdy spotykają was rozmaite trudności!</verse>
				<verse number="3">Każda próba waszej wiary sprawia bowiem, że stajecie się bardziej wytrwali.</verse>
				<verse number="4">Gdy zaś wasza wytrwałość będzie w pełni ukształtowana, wy sami będziecie dojrzali, w pełni rozwinięci i pozbawieni wszelkich wad.</verse>
				<verse number="5">Jeżeli zaś ktoś z was potrzebuje w życiu mądrości, niech poprosi o nią Boga, który chętnie udziela jej wszystkim ludziom.</verse>
				<verse number="6">Prosząc, niech jednak wierzy, że ją otrzyma, i niech nie wątpi w to. Wątpiący człowiek podobny jest bowiem do morskiej fali, miotanej wiatrem w różne strony.</verse>
				<verse number="7">Nie powinien on oczekiwać, że cokolwiek otrzyma od Pana,</verse>
				<verse number="8">jest bowiem wewnętrznie rozdarty, a jego postawa jest chwiejna.</verse>
				<verse number="9">Wierzący, który jest biedny, może być z tego dumny. Biedni cieszą się bowiem szczególną przychylnością Boga.</verse>
				<verse number="10">Bogaty niech natomiast pamięta, że przed Bogiem jego majątek nie ma żadnej wartości i że jego ziemski blask niebawem przeminie—podobnie jak piękno kwiatu, który szybko więdnie.</verse>
				<verse number="11">Żar słońca wysusza roślinę oraz jej kwiaty i szybko tracą one swoje piękno. Podobnie jest z bogatym człowiekiem—szybko przemija i nikt nie pamięta o jego sukcesach.</verse>
				<verse number="12">Szczęśliwy jest zaś człowiek, który opiera się pokusom. Jego wiara jest wypróbowana, o on sam otrzyma wieniec życia, przyrzeczony tym, którzy kochają Boga.</verse>
				<verse number="13">Doświadczając pokus, niech nikt nie mówi jednak: „To Bóg nakłania mnie do złego”. Bóg bowiem ani sam nie doświadcza pokus, ani też nikogo nie nakłania do czynienia zła.</verse>
				<verse number="14">Każdy jest bowiem kuszony przez tkwiące w nim pragnienia, które go nęcą i popychają do działania.</verse>
				<verse number="15">Pragnienia te prowadzą człowieka do grzechu, grzech zaś—do śmierci.</verse>
				<verse number="16">Nie dajcie się zatem, kochani przyjaciele, wprowadzić w błąd.</verse>
				<verse number="17">Wszystko, co jest dobre i doskonałe, pochodzi z nieba—od Boga, Stwórcy wszystkich gwiazd. On nigdy się nie zmienia i nic nie może przyćmić jego blasku.</verse>
				<verse number="18">To On, posyłając do nas słowo prawdy, zrodził nas do nowego życia, abyśmy stali się najlepszą częścią Jego stworzenia.</verse>
				<verse number="19">Kochani przyjaciele, bądźcie bardziej skłonni do słuchania, niż do mówienia lub wybuchania gniewem.</verse>
				<verse number="20">Gniewając się, człowiek nie czyni bowiem tego, co podoba się Bogu.</verse>
				<verse number="21">Wyrzućcie więc ze swojego życia wszelki brud oraz zło i z pokorą przyjmijcie zasadzone w was słowo Boże, które może doprowadzić was do zbawienia.</verse>
				<verse number="22">Wprowadzajcie je jednak w czyn, a nie bądźcie słuchaczami, którzy tylko udają, że słuchają.</verse>
				<verse number="23">Człowiek, który słucha słowa, ale nie wprowadza go w życie, przypomina bowiem kogoś, kto przegląda się w lustrze.</verse>
				<verse number="24">Popatrzy na siebie i odchodzi, zapominając, jak wygląda.</verse>
				<verse number="25">Natomiast ten, kto poznał doskonałe prawo dające wolność i przestrzega go, nie jest słuchaczem, który szybko zapomina o tym, co słyszał. Wręcz przeciwnie—wprowadza słowo w czyn a Bóg pobłogosławi jego działanie.</verse>
				<verse number="26">Jeśli ktoś uważa się za pobożnego człowieka, a nie panuje nad swoim językiem, to oszukuje siebie samego, a jego pobożność jest bezużyteczna.</verse>
				<verse number="27">Prawdziwa i czysta pobożność, której oczekuje Bóg, nasz Ojciec, polega na pomaganiu sierotom i wdowom w ich ciężkiej sytuacji oraz nieuleganiu złym wpływom tego świata.</verse>
			</chapter>
			<chapter number="2">
				<verse number="1">Moi przyjaciele, jeśli wierzycie Jezusowi Chrystusowi, naszemu Panu, nie możecie traktować jednych ludzi inaczej niż drugich.</verse>
				<verse number="2">Załóżmy, że na wasze spotkanie przychodzi ktoś bogaty, dobrze ubrany, z sygnetami na palcach, oraz ktoś biedny, w starym i zniszczonym ubraniu.</verse>
				<verse number="3">Wy zaś patrzycie na dobre ubranie tego pierwszego i mówicie: „Siądź tu z przodu, na honorowym miejscu”. Do biednego zaś mówicie: „Stań sobie tam z boku albo usiądź na podłodze”.</verse>
				<verse number="4">Czy, postępując tak, nie stajecie się niesprawiedliwymi sędziami, dzielącymi ludzi na lepszych i gorszych?</verse>
				<verse number="5">Moi kochani przyjaciele, posłuchajcie mnie uważnie. Czy Bóg nie wybrał właśnie biednych, aby—dzięki wierze—stali się bogaci i otrzymali królestwo, obiecane przez Boga tym, którzy Go kochają?</verse>
				<verse number="6">Wy jednak gardzicie biednymi. A czy to nie bogaci gnębią was i oskarżają przed sądem?</verse>
				<verse number="7">Czy to nie oni śmieją się z Tego, który jest waszym Panem?</verse>
				<verse number="8">Jeśli jednak kierujecie się królewskim przykazaniem Pisma, które mówi: „Kochaj innych ludzi jak samego siebie!”, to postępujecie właściwie.</verse>
				<verse number="9">Jeżeli jednak dzielicie ludzi na lepszych i gorszych, popełniacie grzech, i w świetle Prawa jesteście przestępcami.</verse>
				<verse number="10">Ten bowiem, kto przestrzega całego Prawa, a przekroczy tylko jedno z przykazań, ponosi taką sama winę jak ten, kto złamał wszystkie przykazania.</verse>
				<verse number="11">Bóg, który powiedział: „Bądź wierny w małżeństwie!”, powiedział także: „Nie zabijaj!”. Jeśli więc jesteś wierny w małżeństwie, ale zabiłeś kogoś, zgodnie z Prawem jesteś przestępcą.</verse>
				<verse number="12">Mówcie więc i postępujcie tak, abyście zostali dobrze osądzeni na podstawie prawa dającego wolność.</verse>
				<verse number="13">Ten bowiem, kto nie okazywał innym miłości, sam również jej nie doświadczy. Miłość jest ważniejsza niż sąd.</verse>
				<verse number="14">Moi przyjaciele, jaki jest sens mówić, że się wierzy Bogu, jeśli ta wiara nie przejawia się w czynach? Czy taka wiara może kogoś zbawić?</verse>
				<verse number="15">Załóżmy, że ktoś z wierzących—mężczyzna lub kobieta—nie ma pieniędzy na ubranie i jedzenie.</verse>
				<verse number="16">Wtedy ktoś z was powie im: „Bądźcie dobrej myśli! Mam nadzieję, że uda wam się zdobyć coś do ubrania i jedzenia”, sam jednak nie da im tego, czego potrzebują. Czy jego słowa będą miały wtedy jakieś znaczenie?</verse>
				<verse number="17">Podobnie jest z wiarą. Jeśli nie wypływają z niej dobre czyny, znaczy to, że jest martwa.</verse>
				<verse number="18">Ktoś jednak może powiedzieć: „Jeden wierzy Bogu, a drugi czyni dobro”. Jak jednak udowodnisz, że wierzysz Bogu, skoro z twojej wiary nie wypływają żadne dobre czyny? Ja właśnie poprzez moje czyny pokazuję, że wierzę Bogu!</verse>
				<verse number="19">Twierdzisz, że wierzysz w istnienie Boga? To dobrze, ale demony też w to wierzą, a mimo to drżą ze strachu.</verse>
				<verse number="20">Niemądry człowieku! Czy mam ci udowodnić, że wiara, z której nie wypływają dobre czyny, jest bezużyteczna?</verse>
				<verse number="21">Czy Abraham, nasz przodek, nie został uniewinniony przez Boga na podstawie czynu? Złożył przecież swojego syna, Izaaka, na ołtarzu ofiarnym!</verse>
				<verse number="22">Widzisz więc, że jego wiara była ściśle powiązana z czynami i właśnie dzięki nim stała się doskonała.</verse>
				<verse number="23">W ten sposób wypełniły się następujące słowa Pisma: „Abraham uwierzył Bogu i został uniewinniony”. Co więcej, Abraham został nawet nazwany przyjacielem Boga!</verse>
				<verse number="24">Widzicie więc, że człowiek zostaje uniewinniony również na podstawie jego czynów, a nie tylko wiary.</verse>
				<verse number="25">Kolejny przykład stanowi Rachab, prostytutka z Jerycha. Czy nie została ona uniewinniona na podstawie jej czynu? Udzieliła przecież schronienia izraelskim zwiadowcom i wskazała im drogę ucieczki!</verse>
				<verse number="26">Ciało, w którym nie ma ducha, jest martwe. Podobnie jest z wiarą—jeśli nie wypływają z niej dobre czyny, jest martwa.</verse>
			</chapter>
			<chapter number="3">
				<verse number="1">Moi przyjaciele, niech niewielu z was dąży do tego, aby nauczać innych. Pamiętajcie, że my, nauczający, będziemy sądzeni surowiej niż inni.</verse>
				<verse number="2">Wszyscy dopuszczamy się wielu grzechów. Jeśli jednak ktoś nie grzeszy w mowie, znaczy to, że stał się człowiekiem w pełni dojrzałym—potrafiącym panować także nad całym sobą.</verse>
				<verse number="3">Wkładając koniowi do pyska małe wędzidło, sprawiamy, że jest nam posłuszny i możemy kierować całym jego ciałem.</verse>
				<verse number="4">Również ogromne statki, żeglujące dzięki silnym wiatrom, zmieniają kurs zgodnie z wolą sternika, który posługuje się małym sterem.</verse>
				<verse number="5">Podobnie język, choć jest małą częścią ciała, potrafi wiele zdziałać. Wielki pożar lasu rozpoczyna się od małego płomienia,</verse>
				<verse number="6">a język jest właśnie jak płomień ognia—jest pełen zła i niszczy całe ciało. On rozpala w nas szalejący żywioł, prowadzący do zniszczenia i klęski, a źródłem tego ognia jest samo piekło.</verse>
				<verse number="7">Ludzie są w stanie ujarzmić wszelkie gatunki dzikich zwierząt, ptaków, gadów i morskich stworzeń,</verse>
				<verse number="8">ale nikt nie potrafi ujarzmić języka—pełnego niepohamowanego zła i śmiercionośnej trucizny.</verse>
				<verse number="9">Naszym językiem wielbimy Pana i Ojca, a jednocześnie przeklinamy ludzi, stworzonych na obraz Boga.</verse>
				<verse number="10">Te same usta życzą innym szczęścia i przeklinają ich. Tak, moi przyjaciele, być nie może!</verse>
				<verse number="11">Czy z jakiegokolwiek źródła wypływa jednocześnie woda słodka i gorzka?</verse>
				<verse number="12">Czy drzewo figowe może zaowocować oliwkami, a winorośl figami? Czy ze słonego źródła może wypływać słodka woda?</verse>
				<verse number="13">Czy jest wśród was ktoś, kto uważa się za mądrego i rozsądnego? Jeśli tak, niech udowodni to dobrymi czynami, pełnymi łagodności i mądrości.</verse>
				<verse number="14">A skoro macie w sercach gorzką zazdrość i wrogość, to przynajmniej nie zasłaniajcie się kłamstwem lub przechwałkami.</verse>
				<verse number="15">Taka „mądrość” nie pochodzi z nieba, ale z ziemi, od ludzi i od demonów.</verse>
				<verse number="16">Tam zaś, gdzie jest zazdrość i wzajemna wrogość, tam panuje chaos i wszelkie zło.</verse>
				<verse number="17">Mądrość, która pochodzi z nieba, jest przede wszystkim czysta i dąży do pokoju. Jest łagodna i otwarta, pełna miłości i dobrych czynów, bezstronna i szczera.</verse>
				<verse number="18">Ci zaś, którzy sieją pokój, jako plon będą zbierać prawość.</verse>
			</chapter>
			<chapter number="4">
				<verse number="1">Jaki jest powód kłótni i walk, które między sobą prowadzicie? Czy nie są to złe pragnienia, walczące o władzę nad waszym ciałem?</verse>
				<verse number="2">Pragniecie rzeczy, których nie macie. Zabijacie się o nie i zazdrościcie ich sobie nawzajem. Kłócicie się o nie i walczycie z sobą, ale i tak nie udaje wam się ich zdobyć. Nie macie ich, bo nie prosicie o nie Boga.</verse>
				<verse number="3">A gdy prosicie, też nie otrzymujecie ich, bo wasze motywy są złe. Chcecie bowiem zaspokoić swoje własne pragnienia.</verse>
				<verse number="4">Jesteście niewierni Bogu! Czy nie wiecie, że przyjaźń z grzesznym światem oznacza nieprzyjaźń z Bogiem? Kto więc pragnie być przyjacielem tego świata, staje się nieprzyjacielem Boga!</verse>
				<verse number="5">Czy uważacie, że bez znaczenia są słowa Pisma: „Pan jest zazdrosny o ducha, którego w nas umieścił”?</verse>
				<verse number="6">To On obdarza was przecież swoją wielką łaską. Pismo mówi bowiem: „Bóg przeciwstawia się tym, którzy się wywyższają, a uniżonym okazuje swoją łaskę”.</verse>
				<verse number="7">Poddajcie się więc Bogu. Przeciwstawcie się natomiast diabłu, a ucieknie od was.</verse>
				<verse number="8">Zbliżcie się do Boga, a On zbliży się do was. Umyjcie ręce, grzesznicy, i oczyśćcie serca, obłudnicy!</verse>
				<verse number="9">Smućcie się, płaczcie i rozpaczajcie! Niech wasz pusty śmiech i próżna radość zamienią się w prawdziwy żal.</verse>
				<verse number="10">Uniżcie się przed Panem, a On was wywyższy.</verse>
				<verse number="11">Przyjaciele, nie obmawiajcie się nawzajem. Ktoś, kto obmawia lub potępia innego wierzącego, obmawia i potępia Prawo. A jeśli wydajesz wyrok na Prawo, nie jesteś jego wykonawcą, ale sędzią.</verse>
				<verse number="12">Jedynym prawodawcą oraz sędzią jest jednak Bóg. I tylko On może zbawić lub potępić człowieka. Ty zaś, kim jesteś, że ośmielasz się potępiać innych?</verse>
				<verse number="13">A teraz słuchajcie wy, którzy mówicie: „Dziś lub jutro wyjeżdżamy do tego miasta, przez rok będziemy tam prowadzić interesy i osiągniemy duże zyski”.</verse>
				<verse number="14">Przecież nawet nie wiecie, co was spotka jutro! Jesteście jak poranna mgła, która pojawia się na chwilę, a potem znika bez śladu.</verse>
				<verse number="15">Opamiętajcie się więc i mówcie: „Jeśli Pan pozwoli i będziemy żyć, to zajmiemy się tym lub tamtym”.</verse>
				<verse number="16">Dotychczas bowiem z dumą opowiadacie o waszych planach, a każda taka postawa jest zła.</verse>
				<verse number="17">Grzeszy również ten, kto mogąc czynić dobro, nie robi tego.</verse>
			</chapter>
			<chapter number="5">
				<verse number="1">Teraz posłuchajcie wy, nieuczciwi bogacze: Nadchodzi dla was czas płaczu i nieszczęścia.</verse>
				<verse number="2">Wasze bogactwo traci wartość, a wasze drogie ubrania zjadają mole.</verse>
				<verse number="3">Wasze srebro i złoto pokrywa się śniedzią, która będzie dowodem przeciwko wam i będzie was palić jak ogień. Zgromadziliście bogactwo, ale czas tego świata się kończy.</verse>
				<verse number="4">Pieniądze, których nie zapłaciliście robotnikom pracującym na waszych polach, są teraz dowodem przeciwko wam. Pan w niebie usłyszał bowiem ich rozpaczliwe wołanie o pomoc.</verse>
				<verse number="5">Żyliście tu na ziemi w dobrobycie i luksusie. Teraz jednak jesteście jak utuczone zwierzęta, prowadzone na ubój.</verse>
				<verse number="6">Skazaliście i zabiliście prawych ludzi, którzy nie byli nawet w stanie się bronić.</verse>
				<verse number="7">Przyjaciele, bądźcie cierpliwi, oczekując powrotu naszego Pana. Rolnik musi cierpliwie czekać na swe cenne plony, aż nadejdzie pora żniw.</verse>
				<verse number="8">Bądźcie więc i wy cierpliwi. Nabierzcie odwagi, bo czas nadejścia Pana jest już bliski.</verse>
				<verse number="9">Nie narzekajcie też jedni na drugich, bo zostaniecie za to osądzeni. Sędzia stoi już przed drzwiami!</verse>
				<verse number="10">Niech dawni prorocy, którzy przemawiali w imieniu Pana, będą dla was wzorem wytrwałości i cierpliwości.</verse>
				<verse number="11">Uważamy przecież za szczęśliwych tych, którzy wytrwali w cierpieniach. Słyszeliście o wytrwałości Hioba i wiecie, jak Pan uwolnił go w końcu od cierpienia. On jest bowiem pełen współczucia i miłości.</verse>
				<verse number="12">Moi przyjaciele, chciałbym dać wam jeszcze jedną, bardzo ważną radę: Nie przysięgajcie—ani na niebo, ani na ziemię, ani na cokolwiek innego. Mówcie po prostu „tak” lub „nie”, abyście nie zgrzeszyli i nie zostali ukarani przez Boga.</verse>
				<verse number="13">Jeśli ktoś z was cierpi, niech się modli. Jeśli ktoś jest pełen radości, niech uwielbia Pana, śpiewając Mu pieśni.</verse>
				<verse number="14">Jeśli ktoś choruje, niech wezwie starszych kościoła, aby się za niego modlili, namaszczając go olejem w imieniu Pana.</verse>
				<verse number="15">Ich modlitwa, wypowiedziana z wiarą, uleczy chorego i Pan przywróci mu zdrowie. A jeśli chory zgrzeszył, Bóg mu przebaczy.</verse>
				<verse number="16">Wyznawajcie jedni drugim swoje grzechy i módlcie się za siebie, abyście byli uzdrowieni. Modlitwa prawego człowieka ma bowiem wielką moc.</verse>
				<verse number="17">Eliasz, mimo że był zwykłym człowiekiem, modlił się, aby nie padało. I został wysłuchany: przez trzy i pół roku nie było deszczu!</verse>
				<verse number="18">Potem modlił się o deszcz i znów Bóg wysłuchał jego modlitwy: zaczęło padać i ziemia wydała plony.</verse>
			</chapter>
		</book>
		<book number="60">
			<chapter number="1">
				<verse number="1">Ja Piotr, apostoł Jezusa Chrystusa, piszę do wybranych, którzy jako cudzoziemcy mieszkają na obczyźnie: w Poncie, Galicji, Kapadocji, Azji i Bitynii.</verse>
				<verse number="2">Bóg Ojciec, zgodnie ze swoim odwiecznym postanowieniem, wybrał was i przeznaczył do świętego życia w Duchu oraz do posłuszeństwa. On również, dzięki krwi przelanej przez Jezusa Chrystusa, oczyścił was z grzechów. Niech Jego łaska i pokój wydają wśród was coraz większy owoc!</verse>
				<verse number="3">Chwała niech będzie Bogu—Ojcu naszego Pana, Jezusa Chrystusa—który w swojej ogromnej miłości zrodził nas do nowego życia. On, dzięki zmartwychwstaniu Chrystusa, dał nam żywą nadzieję na przyszłość</verse>
				<verse number="4">i przygotował dla was bezcenny dar w niebie—niezniszczalny, nieskażony i nietracący blasku!</verse>
				<verse number="5">Uwierzyliście Bogu, dlatego On będzie was chronił swoją potężną mocą—do czasu, w którym objawi wszystkim wasze zbawienie.</verse>
				<verse number="6">Cieszcie się więc, mimo że teraz różne chwilowe trudności sprawiają wam smutek.</verse>
				<verse number="7">Dzięki nim jednak wasza wiara oczyszcza się i staje się cenniejsza od nietrwałego złota, które również oczyszcza się w ogniu. Gdy więc Jezus Chrystus powtórnie się objawi, wasza wiara zostanie doceniona i otoczona chwałą.</verse>
				<verse number="8">Wiem, że chociaż nie widzieliście Pana, to bardzo Go kochacie. Teraz nadal Go nie widzicie, ale wierzycie Mu i doznajecie niezmiernej, cudownej radości</verse>
				<verse number="9">z powodu waszego zbawienia. Ono jest celem waszej wiary!</verse>
				<verse number="10">Właśnie to zbawienie było przedmiotem poszukiwań i dociekań proroków. Oni to zapowiadali, że Bóg okaże wam swoją łaskę.</verse>
				<verse number="11">Zastanawiali się jednak, kiedy nadejdą cierpienia Chrystusa, zapowiedziane przez Jego Ducha, i kiedy objawi się Jego chwała.</verse>
				<verse number="12">Bóg zaś powiedział im, że oni tego nie doczekają, ale wy—tak. I właśnie o tym—z pomocą zesłanego z nieba Ducha Świętego—powiedzieli wam ci, którzy przekazali wam dobrą nowinę. Są to rzeczy, które pragnęliby poznać nawet aniołowie.</verse>
				<verse number="13">Dlatego zachowujcie czujność oraz trzeźwość umysłu. Całą zaś waszą nadzieję złóżcie w Bożej łasce—w dniu powrotu Jezusa Chrystusa doświadczycie jej bowiem w całej pełni!</verse>
				<verse number="14">Dawniej, gdy nie znaliście Pana, waszym życiem kierowały grzeszne pragnienia. Teraz jednak nie poddawajcie się im i zachowujcie się jak posłuszne dzieci.</verse>
				<verse number="15">Naśladujcie Boga, który jest święty, i w każdej sytuacji również wy bądźcie święci.</verse>
				<verse number="16">Pismo bowiem mówi: „Bądźcie święci, bo Ja jestem święty”.</verse>
				<verse number="17">Jeśli Boga, który jest bezstronnym sędzią ludzkich czynów, nazywacie swoim Ojcem, okazujcie Mu respekt do końca waszego życia na ziemi.</verse>
				<verse number="18">Pamiętajcie też, że z powodu złego postępowania, odziedziczonego po waszych przodkach, byliście niewolnikami zła, ale zostaliście wykupieni przez Boga! I to nie marnym srebrem lub złotem,</verse>
				<verse number="19">ale bezcenną krwią Chrystusa. On został bowiem zabity jak niewinny i czysty ofiarny baranek!</verse>
				<verse number="20">Bóg przeznaczył Go do tego jeszcze przed powstaniem świata, ale—ze względu na was—Chrystus przyszedł na świat dopiero teraz, w czasach ostatecznych.</verse>
				<verse number="21">To dzięki Niemu uwierzyliście Bogu, który wzbudził Go z martwych i otoczył chwałą. Od Niego pochodzi więc wasza wiara i nadzieja, którą złożyliście w Bogu.</verse>
				<verse number="22">Okazaliście posłuszeństwo prawdzie i oczyściliście swoje dusze. Teraz więc bez obłudy, zupełnie szczerze, okazujcie miłość innym wierzącym.</verse>
				<verse number="23">Narodziliście się bowiem na nowo dzięki słowu Bożemu, które jest jak niezniszczalne ziarno na zasiew—jest żywe i trwa na wieki.</verse>
				<verse number="24">Pismo mówi: „Ludzie są jak trawa, a ich piękno jest jak kwiat. Trawa usycha, kwiat opada,</verse>
				<verse number="25">ale słowo Pana trwa na wieki”. Dobra nowina, którą usłyszeliście, jest właśnie słowem Pana!</verse>
			</chapter>
			<chapter number="2">
				<verse number="1">Dlatego porzućcie wszelką złość, fałsz, obłudę, zazdrość i obmawianie innych.</verse>
				<verse number="2">Jako nowo narodzone niemowlęta pragnijcie czystego, duchowego mleka, które pomoże wam dojrzewać w wierze i osiągnąć zbawienie.</verse>
				<verse number="3">Sami bowiem przekonaliście się, że Pan jest dobry.</verse>
				<verse number="4">Przyjdźcie do Chrystusa, który jest żywym kamieniem, odrzuconym wprawdzie przez ludzi, ale wybranym przez Boga i bardzo cennym.</verse>
				<verse number="5">Wy również jesteście żywymi kamieniami, z których powstaje duchowy dom. Jesteście świętymi kapłanami, którzy—dzięki Jezusowi Chrystusowi—składają duchowe ofiary, podobające się Bogu.</verse>
				<verse number="6">Pismo mówi bowiem: „Kładę na górze Syjon kamień węgielny —wybrany i bardzo cenny. Ten, kto mu uwierzy, nie zawiedzie się”.</verse>
				<verse number="7">Dla was, którzy Mu wierzycie, jest on bardzo cenny. Dla niewierzących jest On natomiast: „Kamieniem odrzuconym przez budujących, który stał się kamieniem węgielnym,</verse>
				<verse number="8">ale także kamieniem, o który się potkną, i skałą, z powodu której upadną”. Niewierzący nie są posłuszni słowu Bożemu, więc potykają się i upadają—takie jest ich przeznaczenie.</verse>
				<verse number="9">Wy natomiast zostaliście wybrani przez Boga. Jesteście więc kapłanami Króla, świętym narodem i Bożą własnością. Dlatego macie opowiadać innym o tym, jak wspaniały jest Bóg, który wyprowadził was z ciemności i pokazał wam swoje cudowne światło.</verse>
				<verse number="10">Dawniej nie należeliście do Boga, ale teraz staliście się Jego ludem. Wcześniej nie mieliście też pojęcia o Jego miłości, a teraz doświadczacie jej.</verse>
				<verse number="11">Kochani, wzywam was, abyście nie poddawali się pragnieniom waszego ciała, które szkodzą duszy. Pamiętajcie, że nie należycie do tego świata i jesteście tu tylko cudzoziemcami.</verse>
				<verse number="12">Będąc wśród pogan, zachowujcie się nienagannie. Gdy bowiem nadejdzie dzień powrotu Pana, nie będą już niesłusznie was oskarżać, ale przypomną sobie wasze dobre czyny i będą wielbić Boga.</verse>
				<verse number="13">Ze względu na Pana, bądźcie poddani wszelkiej ludzkiej władzy: zarówno głowie państwa,</verse>
				<verse number="14">jak i urzędnikom państwowym. Ich zadaniem jest bowiem karanie przestępców, a nagradzanie dobrych obywateli.</verse>
				<verse number="15">Jeśli będziecie czynić dobro—a tego oczekuje od was Bóg—to ci, którzy są nierozumni i nie znają prawdy, nie będą mieli podstaw do oskarżania was.</verse>
				<verse number="16">Postępujcie jak ludzie naprawdę wolni, dla których wolność nie jest jedynie przykrywką do czynienia zła. Zachowujcie się jednak jak niewolnicy Boga.</verse>
				<verse number="17">Szanujcie wszystkich ludzi, kochajcie wierzących, miejcie respekt dla Boga, ale okazujcie także szacunek głowie państwa.</verse>
				<verse number="18">Niewolnicy, szanujcie i słuchajcie swoich panów—nie tylko dobrych i wyrozumiałych, ale także złych.</verse>
				<verse number="19">Bóg obdarza bowiem swoją łaską tych, którzy niewinnie cierpią za to, że są Mu posłuszni.</verse>
				<verse number="20">Co to za zaszczyt, jeśli cierpicie z powodu swojego grzechu? Jeśli jednak cierpicie z powodu waszego dobrego postępowania, to Bóg obdarzy was swoją łaską.</verse>
				<verse number="21">On powołał was bowiem właśnie do takiego życia, dlatego Chrystus—cierpiąc za was—zostawił wam wzór do naśladowania.</verse>
				<verse number="22">On nie popełnił żadnego grzechu i nigdy nie skłamał.</verse>
				<verse number="23">Gdy Go znieważano, nie odpowiadał zniewagą, a gdy zadawano Mu cierpienia, nie odgrażał się. Powierzył się bowiem Bogu, który jest sprawiedliwym sędzią.</verse>
				<verse number="24">On sam wziął na siebie ciężar naszych grzechów i zaniósł je na krzyż. Uczynił to, aby uwolnić nas od win i dać nam moc do nowego, prawego życia. To dzięki Jego ranom zostaliście uleczeni!</verse>
				<verse number="25">Byliście bowiem jak zabłąkane owce, ale teraz wróciliście do Pasterza i Opiekuna waszych dusz.</verse>
			</chapter>
			<chapter number="3">
				<verse number="3">Nie zwracajcie na siebie uwagi fryzurą, biżuterią czy modnymi ubraniami,</verse>
				<verse number="4">ale pięknem wewnętrznym: łagodnością i pokojem ducha. To piękno nie przemija i ma wielką wartość w oczach Boga.</verse>
				<verse number="5">Cechy te były ozdobą świętych kobiet, które ufały Bogu i były uległe wobec swoich mężów.</verse>
				<verse number="6">Jedną z nich była Sara, która okazywała posłuszeństwo Abrahamowi, uznając go za głowę rodziny. Dobrze postępując i niczego się nie obawiając, będziecie do niej podobne.</verse>
				<verse number="7">Wy zaś, mężowie, okazujcie żonom szacunek i bądźcie wyrozumiali wobec słabej płci, a Bóg będzie wysłuchiwał waszych modlitw. Pamiętajcie, że wasze żony razem z wami otrzymają dar życia wiecznego.</verse>
				<verse number="8">Wszyscy bądźcie jednomyślni, pełni współczucia, przyjacielskiej miłości i pokory.</verse>
				<verse number="9">Nie odpłacajcie złem za zło i nie obrażajcie tych, którzy was obrażają. Przeciwnie—tym, którzy was krzywdzą, życzcie szczęścia. Was samych Bóg również obdarzył bowiem szczęściem.</verse>
				<verse number="10">Pismo mówi: „Ten, kto chce być szczęśliwy i cieszyć się życiem, niech przestanie grzeszyć mową oraz kłamać.</verse>
				<verse number="11">Niech odwróci się od zła i czyni dobro. Niech szuka tego, co prowadzi do pokoju, i niech do niego dąży.</verse>
				<verse number="12">Pan troszczy się bowiem o prawych i wysłuchuje ich modlitw. Odwraca się natomiast od tych, którzy czynią zło”.</verse>
				<verse number="13">Czy ktoś będzie chciał was skrzywdzić, jeśli z całych sił będziecie czynić dobro?</verse>
				<verse number="14">A jeśli nawet tak by się stało, to i tak będziecie szczęśliwi. Nie dajcie się więc nikomu zastraszyć ani zaniepokoić,</verse>
				<verse number="15">ale z całego serca oddawajcie chwałę Chrystusowi, naszemu Panu. Gdy inni będą was pytać o źródło waszej nadziei, bądźcie gotowi, aby dać im odpowiedź.</verse>
				<verse number="16">Czyńcie to jednak łagodnie, z szacunkiem i bez złych intencji. W ten sposób zawstydzicie bowiem tych, którzy oczerniają was z powodu waszej wierności Chrystusowi.</verse>
				<verse number="17">Lepiej jest bowiem cierpieć, jeśli taka jest wola Boga, z powodu dobrego postępowania niż z powodu popełnionego zła.</verse>
				<verse number="18">Chrystus również doznał cierpień—raz na zawsze płacąc za ludzkie grzechy. Był niewinny, ale cierpiał za winnych, aby pojednać was z Bogiem. Poniósł fizyczną śmierć, ale został ożywiony przez Ducha.</verse>
				<verse number="19">W mocy tego Ducha głosił dobrą nowinę duchom ludzi, zamkniętym w więzieniu.</verse>
				<verse number="20">Dawno temu, gdy Noe budował okręt, ludzie ci nie okazali posłuszeństwa Bogu, choć On cierpliwie na to czekał. W okręcie tym uratowało się więc przed potopem tylko osiem osób.</verse>
				<verse number="21">Teraz takim ratunkiem jest chrzest. On zbawia was nie dlatego, że w wodzie oczyszczacie wasze ciało z brudu, ale dlatego, że prosicie Boga o czyste sumienie. Wszystko to jest możliwe dzięki Jezusowi Chrystusowi, który zmartwychwstał</verse>
				<verse number="22">i wstąpił do nieba, a teraz przebywa po prawej stronie Boga i stoi ponad wszystkimi aniołami, władcami tego świata, a także duchowymi mocami.</verse>
			</chapter>
			<chapter number="4">
				<verse number="1">Skoro Chrystus, będąc na ziemi, znosił cierpienia, wy również przygotujcie się na to samo. Doświadczając cierpienia, człowiek przestaje bowiem grzeszyć</verse>
				<verse number="2">i pragnie poświęcić resztę życia nie na zaspokajanie swoich ludzkich pragnień, ale na wypełnianie woli Boga.</verse>
				<verse number="3">Wystarczy, że wcześniej postępowaliście jak poganie, żyjąc w rozwiązłości, spełniając swoje grzeszne pragnienia, pijąc razem z innymi i oddając cześć bożkom.</verse>
				<verse number="4">Teraz wasi dawni przyjaciele dziwią się, że już się z nimi w ten sposób nie bawicie i mówią o was różne złe rzeczy.</verse>
				<verse number="5">Odpowiedzą jednak za to wszystko przed Bogiem, który osądzi żywych i umarłych.</verse>
				<verse number="6">Ci bowiem, którzy już zmarli, usłyszeli dobrą nowinę po to, aby mogli duchowo żyć, chociaż ich ciała dosięgła śmierć.</verse>
				<verse number="7">Niedługo wszystko się skończy. Bądźcie więc rozsądni i trzeźwi, abyście mogli się modlić.</verse>
				<verse number="8">Przede wszystkim okazujcie sobie nawzajem szczerą miłość, ona bowiem potrafi usunąć wiele grzechów.</verse>
				<verse number="9">Bez narzekania okazujcie też innym gościnność.</verse>
				<verse number="10">Każdy z was otrzymał od Boga jakiś dar—spożytkujcie go więc pomagając innym! Czyniąc to, zrobicie dobry użytek z okazanej wam przez Boga łaski.</verse>
				<verse number="11">Jeśli ktoś umie przemawiać, niech przekazuje innym słowo Boże. Jeśli ktoś potrafi pomagać innym, niech czyni to z mocą Bożą. W ten sposób—dzięki Jezusowi Chrystusowi—odda cześć Bogu, do którego należy wieczna chwała i moc. Amen!</verse>
				<verse number="12">Nie dziwcie się, drodzy, gdy spotykają was różne próby i gdy czujecie się tak, jakbyście przechodzili przez ogień.</verse>
				<verse number="13">Cieszcie się raczej, że możecie cierpieć, podobnie jak Chrystus. Gdy bowiem objawi się Jego chwała, będziecie naprawdę szczęśliwi i pełni radości.</verse>
				<verse number="14">Teraz zaś bądźcie dumni z tego, że ludzie znieważają was z powodu wierności Chrystusowi. Jest to bowiem dowód na to, że w waszym życiu działa Boży Duch.</verse>
				<verse number="15">Niech wasze cierpienie nie będzie jednak spowodowane tym, że jesteście mordercami, złodziejami lub innymi przestępcami, albo ludźmi siejącymi zamęt.</verse>
				<verse number="16">Jeśli jednak cierpicie z powodu wierności Chrystusowi, nie wstydźcie się tego, ale dziękujcie Bogu za to, że do Niego należycie!</verse>
				<verse number="17">Nadchodzi bowiem czas sądu, który rozpocznie się od Bożej rodziny. A skoro my zostaniemy osądzeni jako pierwsi, to jak skończą ci, którzy w ogóle nie są posłuszni Bożej dobrej nowinie?</verse>
				<verse number="18">„Jeśli prawi z trudem dostąpią zbawienia, jaki los spotka bezbożnych i grzeszników?”</verse>
				<verse number="19">Ci więc, którzy teraz—zgodnie z wolą Boga—znoszą cierpienia, niech nadal czynią dobro i powierzają się opiece Stworzyciela, który zawsze jest wierny.</verse>
			</chapter>
			<chapter number="5">
				<verse number="1">Pragnę teraz skierować kilka słów do starszych kościoła, sam bowiem również jestem starszym. Co więcej, na własne oczy widziałem cierpienia Chrystusa i—podobnie jak wy—czekam na objawienie się Jego chwały.</verse>
				<verse number="2">Zachęcam was do tego, abyście dobrze troszczyli się o Boże stado. Czyńcie to nie dlatego, że otrzymaliście taki nakaz, ale ze szczerego serca—oddając w ten sposób chwałę Bogu. Bądźcie pełni entuzjazmu i niech wasza służba nie będzie dla was tylko sposobem zarabiania na życie!</verse>
				<verse number="3">Nie nadużywajcie waszej władzy nad ludźmi, ale dawajcie im raczej dobry przykład.</verse>
				<verse number="4">Gdy zaś przybędzie najwyższy Pasterz, otrzymacie od niego wieniec wiecznej chwały.</verse>
				<verse number="5">Wy, młodsi mężczyźni, uznawajcie przywództwo starszych. Wszyscy zaś okazujcie pokorę wobec innych. Pismo mówi bowiem: „Bóg przeciwstawia się tym, którzy się wywyższają, a uniżonym okazuje swoją łaskę”.</verse>
				<verse number="6">Uniżcie się więc przed potężnym obliczem Boga, a gdy nadejdzie na to czas, zostaniecie przez Niego wywyższeni.</verse>
				<verse number="7">Powierzcie Mu wszystkie wasze problemy, bo On troszczy się o was.</verse>
				<verse number="8">Bądźcie trzeźwi i uważajcie na siebie! Wasz przeciwnik, diabeł, krąży wokół was jak ryczący lew, szukający ofiary.</verse>
				<verse number="9">Stawcie mu opór dzięki mocy waszej wiary. Pamiętajcie też, że podobne cierpienia spotykają wierzących na całym świecie.</verse>
				<verse number="10">Po krótkiej próbie, Bóg przygotuje was do dalszej walki, umocni was, doda wam sił i postawi was na pewnym gruncie. On bowiem obdarzył was łaską i wieczną chwałą Chrystusa.</verse>
				<verse number="11">Do Niego należy również wieczna władza nad wszystkim. Amen!</verse>
				<verse number="12">Pisząc ten krótki list, korzystałem z pomocy Sylwana, którego uważam za przyjaciela. Mam nadzieję, że moje słowa przypomniały wam o prawdziwej Bożej łasce i zachęciły was do trzymania się jej.</verse>
				<verse number="13">Pozdrawia was kościół w Babilonie, który razem z wami został wybrany przez Boga. Pozdrawia was również Marek, który dzięki naszej wspólnej wierze jest mi jak rodzony syn.</verse>
				<verse number="14">Przekażcie te pozdrowienia innym wierzącym! Niech Bóg obdarza pokojem wszystkich was, którzy należycie do Chrystusa!</verse>
			</chapter>
		</book>
		<book number="61">
			<chapter number="1">
				<verse number="1">Ja, Szymon Piotr, sługa i apostoł Jezusa Chrystusa, piszę do wszystkich, którzy—podobnie jak my—wierzą sprawiedliwemu Bogu i Zbawicielowi, Jezusowi Chrystusowi.</verse>
				<verse number="2">Niech Boża łaska i pokój wydają wśród was coraz większy owoc, pomagając wam lepiej poznawać Boga oraz Jezusa, naszego Pana!</verse>
				<verse number="3">Bóg, w swojej mocy, dał nam wszystko, czego potrzebujemy do pobożnego życia. Pozwolił nam bowiem poznać Tego, który powołał nas do życia w swojej chwale i doskonałości.</verse>
				<verse number="4">Bóg spełnił swoje cudowne i wspaniałe obietnice, sprawiając, że Jego natura stała się waszą naturą, przez co wyrwaliście się z niewoli złych pragnień i uwolniliście się od wpływu tego zepsutego świata.</verse>
				<verse number="5">Starajcie się więc uzupełnić waszą wiarę prawością, duchowym rozeznaniem,</verse>
				<verse number="6">opanowaniem, wytrwałością, pobożnością,</verse>
				<verse number="7">przyjaźnią oraz miłością.</verse>
				<verse number="8">Jeśli nadal będziecie poznawać Jezusa Chrystusa, naszego Pana, i rozwijać w sobie te cechy, nie będziecie bierni, a wasze życie nie będzie bezowocne.</verse>
				<verse number="9">Kto jednak nie rozwija w sobie tych cech, jest duchowo ślepy i ograniczony—zapomniał bowiem o tym, że Bóg przebaczył mu grzechy!</verse>
				<verse number="10">Dlatego, przyjaciele, poprzez wasze życie starajcie się pokazać, że naprawdę jesteście ludźmi powołanymi i wybranymi przez Boga. Taka postawa uchroni was od upadku</verse>
				<verse number="11">i szeroko otworzy przed wami bramy wiecznego królestwa, należącego do naszego Pana i Zbawiciela, Jezusa Chrystusa.</verse>
				<verse number="12">Chociaż dobrze znacie już Bożą prawdę i trzymacie się jej, to jednak zawsze będę ją wam przypominać.</verse>
				<verse number="13">Jestem bowiem przekonany, że dopóki żyję na tym świecie, powinienem w ten sposób umacniać waszą wiarę,</verse>
				<verse number="16">Gdy mówiliśmy wam o mocy naszego Pana, Jezusa Chrystusa, i o Jego przyjściu, nie opowiadaliśmy wam jakichś zmyślonych bajek, ale mówiliśmy o tym, co widzieliśmy na własne oczy.</verse>
				<verse number="17">Bóg Ojciec otoczył Go bowiem chwałą i czcią, gdy przemówił do Niego jako Najwyższy Władca: „Oto mój ukochany Syn, moja największa radość”.</verse>
				<verse number="18">Usłyszeliśmy ten głos z nieba, gdy razem z Jezusem byliśmy na świętej górze.</verse>
				<verse number="19">W ten sposób Bóg potwierdził zapowiedzi proroków. Zanim nadejdzie dzień i w waszych sercach zabłyśnie Gwiazda Poranna, mocno trzymajcie się ich słów, są one bowiem jak światło świecące w ciemności.</verse>
				<verse number="20">Pamiętajcie jednak, że proroctw zapisanych w Piśmie nie można wyjaśniać według własnego uznania.</verse>
				<verse number="21">Nie są to bowiem jakieś ludzkie mądrości, ale słowa przekazane przez Ducha Świętego.</verse>
			</chapter>
			<chapter number="2">
				<verse number="1">Niestety, w przeszłości istnieli również fałszywi prorocy, którzy przekazywali Izraelitom słowa, które wcale nie pochodziły od Boga. Tacy fałszywi nauczyciele pojawią się również wśród was. Będą oni głosić nauki prowadzące do zguby. Co więcej, odrzucą nawet Pana, który ich odkupił, i sami ściągną na siebie nieszczęście.</verse>
				<verse number="2">Wielu ludzi uwierzy im jednak i zejdzie przez nich na złą drogę. Z powodu tych fałszywych nauczycieli, niektórzy będą wyśmiewać Bożą prawdę.</verse>
				<verse number="3">Ludzie ci, kierowani zachłannością, będą opowiadać wam różne miłe dla ucha rzeczy, aby tylko wyłudzić od was pieniądze. Dawno już jednak zapadł na nich wyrok, a kara, która ich czeka, jest nieuchronna.</verse>
				<verse number="4">Bóg nie oszczędził bowiem nawet aniołów, którzy zgrzeszyli, ale strącił ich do ciemnej otchłani. Uwięzieni, czekają teraz na Boży sąd.</verse>
				<verse number="5">Co więcej, nie oszczędził nawet całego świata, bowiem ukarał bezbożnych ludzi potopem. Przeżyło go tylko osiem osób, wśród nich—Noe, który wzywał ludzi do prawego życia.</verse>
				<verse number="6">Bóg nie oszczędził także Sodomy i Gomory—miast, które zostały doszczętnie zniszczone przez ogień, i stały się ostrzeżeniem dla bezbożnych.</verse>
				<verse number="7">Uratował jednak Lota, prawego człowieka, który cierpiał z powodu rozwiązłości mieszkańców swego miasta.</verse>
				<verse number="8">Żyjąc wśród nich, codziennie widział zło, które czynili, i słyszał o ich grzechach. Wszystko to sprawiało mu ogromny ból, ponieważ kochał dobro.</verse>
				<verse number="9">Pan potrafi jednak przyjść z pomocą pobożnym, którzy znaleźli się w trudnej sytuacji. On dopilnuje jednak również tego, aby bezbożni stanęli przed Jego sądem i ponieśli odpowiednią karę.</verse>
				<verse number="10">Będzie ona szczególnie surowa dla tych, którzy odrzucają Jego władzę, a oddają się w niewolę grzesznym pragnieniom. Tacy ludzie są bardzo pewni siebie. Nie obawiają się nawet przeklinać niebiańskich istot,</verse>
				<verse number="11">podczas gdy nawet aniołowie—o wiele silniejsi i potężniejsi od nich!—nie ośmielają się oskarżać ich lub potępiać przed Panem.</verse>
				<verse number="12">Ludzie ci są jak nierozumne, dzikie zwierzęta, z natury skazane na upolowanie i zabicie. Przeklinają to, o czym nie mają zielonego pojęcia, ale skończą podobnie jak upolowana zwierzyna</verse>
				<verse number="13">i poniosą karę za swój grzech. Nawet nie ukrywają się bowiem ze swoją rozwiązłością, uważając grzech za coś przyjemnego. Niemoralnie zachowują się nawet wtedy, gdy zasiadają z wami przy wspólnym stole, i wciąż sprawiają wam kłopoty.</verse>
				<verse number="14">Zawsze wypatrują rozwiązłych kobiet i nigdy nie mogą nasycić się grzechem. Są zachłanni i przyciągają do siebie ludzi, wykorzystując ich słabość. Są jednak skazani na zagładę.</verse>
				<verse number="15">Zeszli bowiem z drogi Bożej prawdy i poszli śladem Baalama, syna Bosora, który z miłości do pieniędzy był gotów popełnić zło.</verse>
				<verse number="16">Został jednak upokorzony przez własnego osła, który przemówił ludzkim głosem i nie pozwolił, aby Baalam popełnił głupstwo.</verse>
				<verse number="17">Tacy ludzie są podobni do wyschniętych źródeł i chmur, które wiatr goni z miejsca na miejsce. Ich przeznaczeniem jest ciemna otchłań.</verse>
				<verse number="18">Gdy mówią, używają wyszukanych słów, nie mają jednak nic wartościowego do powiedzenia. Wykorzystując ludzkie skłonności do grzechu i złe pragnienia, doprowadzają do upadku tych, którzy dopiero co wyzwolili się spod wpływu ludzi żyjących w błędzie.</verse>
				<verse number="19">Obiecują im „wyzwolenie”, a sami są niewolnikami grzechu. Każdy jest bowiem niewolnikiem tego, co rządzi jego życiem.</verse>
				<verse number="20">Jeśli ktoś poznał naszego Pana i Zbawiciela, Jezusa Chrystusa, i uwolnił się od wpływów tego zepsutego świata, a potem ponownie im uległ, to jego obecna sytuacja jest gorsza od poprzedniej.</verse>
				<verse number="21">Lepiej byłoby, żeby nigdy nie usłyszał o Bożej drodze, niż żeby—poznawszy ją—odwrócił się od świętych Bożych przykazań.</verse>
				<verse number="22">Na takich ludziach dokładnie sprawdza się powiedzenie: „Pies wraca do tego, co wcześniej zwymiotował” oraz „Umyta świnia znowu wchodzi w błoto”.</verse>
			</chapter>
			<chapter number="3">
				<verse number="1">Kochani, to już mój drugi list, w którym zachęcam was do tego, abyście uważali na siebie, zachowywali czyste sumienie</verse>
				<verse number="2">i pamiętali o słowach proroków oraz apostołów, którzy przekazali wam polecenia naszego Pana i Zbawiciela.</verse>
				<verse number="3">Pamiętajcie też o tym, że w czasach ostatecznych pojawią się ludzie wyśmiewający Boże obietnice i kierujący się tylko swoimi własnymi pragnieniami.</verse>
				<verse number="4">Będą oni mówić: „Gdzie jest ten zapowiedziany powrót Jezusa? Nasi przodkowie już dawno umarli, a wszystko nadal niezmiennie trwa od początku świata”.</verse>
				<verse number="5">Ludzie ci nie będą jednak pamiętać o tym, że Bóg, który stworzył niebo, ukształtował ziemię i otoczył ląd wodą,</verse>
				<verse number="6">później ukarał świat potopem.</verse>
				<verse number="7">Teraz zaś ziemia i niebo czekają na dzień sądu, w którym bezbożni ludzie zostaną pochłonięci przez ogień.</verse>
				<verse number="8">Kochani, nie zapominajcie jednak o tym, że dla Pana jeden dzień jest jak tysiąc lat, a tysiąc lat—jak jeden dzień.</verse>
				<verse number="9">On nie zwleka z wypełnieniem obietnicy powrotu—chociaż niektórym może się tak wydawać—ale jest cierpliwy. Nie chce bowiem, aby ktokolwiek z was zginął, ale pragnie, by wszyscy się opamiętali.</verse>
				<verse number="10">Dzień Jego powrotu nadejdzie niespodzianie, jak złodziej. Wtedy rozlegnie się przerażający dźwięk i zniknie niebo. Ciała niebieskie doszczętnie stopią się od ogromnego żaru, a ziemia i wszystkie ludzkie dzieła zostaną strawione przez ogień.</verse>
				<verse number="11">Skoro więc cały ten świat ma ulec zagładzie, to wasze życie powinno być czyste i pobożne.</verse>
				<verse number="12">Czekacie przecież, a nawet staracie się przyśpieszyć nadejście dnia Boga, w którym niebo spłonie w ogniu, a wszystko inne roztopi się od żaru.</verse>
				<verse number="13">My jednak—zgodnie z Bożą obietnicą—czekamy na nowe niebo i nową ziemię, w których będzie panować prawość!</verse>
				<verse number="14">Kochani, czekając na ten dzień, dołóżcie wszelkich starań, aby Pan zastał was czystych, bez zarzutu i żyjących w pokoju.</verse>
				<verse number="15">Pamiętajcie, że cierpliwość Pana jest dla was ratunkiem! Pisał już do was o tym nasz kochany przyjaciel—Paweł, którego Bóg obdarzył szczególną mądrością.</verse>
				<verse number="16">Poruszając ten temat, mówił o tym również w innych listach. Są w nich pewne myśli, które trudno zrozumieć, dlatego niektórzy niedouczeni ludzie, nieznający podstaw wiary, wyjaśniają je według własnego uznania, szkodząc przy tym samym sobie. To samo czynią zresztą także z innymi księgami Pisma.</verse>
				<verse number="17">Dlatego, kochani, pamiętajcie o tym wszystkim i uważajcie na siebie. Nie dopuśćcie do tego, aby czyjeś błędne nauki podkopały waszą wiarę.</verse>
				<verse number="18">Coraz lepiej poznawajcie naszego Pana i Zbawiciela, Jezusa Chrystusa. Dzięki Jego łasce dojrzewajcie w wierze. Jemu należy się wieczna chwała!</verse>
			</chapter>
		</book>
		<book number="62">
			<chapter number="1">
				<verse number="1">Pragnę napisać do was o Słowie dającym życie, które istnieje od samego początku, a które my usłyszeliśmy, zobaczyliśmy na własne oczy, a nawet dotykaliśmy własnymi rękoma.</verse>
				<verse number="2">Ten, który daje życie, objawił się, a my Go zobaczyliśmy. Dlatego teraz, jako naoczni świadkowie, mówimy wam o życiu wiecznym, które było u Boga Ojca i objawiło się nam.</verse>
				<verse number="3">Mówimy o tym, co sami widzieliśmy i słyszeliśmy. Pragniemy bowiem tworzyć z wami wspólnotę, która opiera się na bliskiej więzi z Ojcem i Jego Synem, Jezusem Chrystusem.</verse>
				<verse number="4">Piszemy wam o tym, ponieważ sprawia nam to ogromną radość.</verse>
				<verse number="5">Pragniemy przekazać wam słowa Jezusa, który powiedział nam, że Bóg jest czystym światłem, oddzielonym od wszelkiej ciemności.</verse>
				<verse number="6">Jeśli mówimy więc, że jesteśmy Jego przyjaciółmi, a żyjemy w duchowej ciemności, jesteśmy kłamcami i nie trzymamy się prawdy.</verse>
				<verse number="7">Jeśli jednak żyjemy w Bożym świetle, to tworzymy wspólnotę, a przelana krew Jezusa Chrystusa, Syna Bożego, oczyszcza nas ze wszystkich grzechów.</verse>
				<verse number="8">Jeśli twierdzimy, że nie popełniliśmy grzechu, oszukujemy samych siebie i rozmijamy się z prawdą.</verse>
				<verse number="9">Jeśli jednak wyznajemy swoje grzechy Bogu, On przebacza je nam i oczyszcza z wszelkich przewinień. Jest bowiem wierny i prawy.</verse>
				<verse number="10">Twierdząc, że nie popełniliśmy grzechu, robimy z Niego kłamcę i nie trzymamy się Jego słowa.</verse>
			</chapter>
			<chapter number="2">
				<verse number="1">Moje dzieci, piszę wam o tym, abyście unikali grzechu. Gdyby jednak ktoś z was zgrzeszył, pamiętajcie, że mamy rzecznika—Jezusa Chrystusa—który jest prawy i reprezentuje nas przed Ojcem.</verse>
				<verse number="2">On zapłacił już karę za nasze grzechy—i nie tylko nasze, ale także całego świata!</verse>
				<verse number="3">Dowodem na to, że naprawdę Go poznaliśmy, jest przestrzeganie Jego przykazań.</verse>
				<verse number="4">Kto mówi, że Go zna, ale nie czyni tego, co On nakazał, jest kłamcą i nie trzyma się prawdy.</verse>
				<verse number="5">Ten zaś, kto jest posłuszny Jego słowom, rozwija w sobie Bożą miłość. Właśnie po tym poznajemy, że należymy do Pana.</verse>
				<verse number="6">Kto bowiem uważa się za własność Chrystusa, powinien postępować tak jak On.</verse>
				<verse number="7">Kochani, nie jest to żadne nowe przykazanie. Przypominam wam tylko to, co już dawno słyszeliście i dobrze znacie.</verse>
				<verse number="8">W przykazaniu tym jest jednak coś nowego, bo ciemność już się rozprasza i zaczyna jaśnieć prawdziwe światło. Jest to prawda znana Chrystusowi, a teraz także wam.</verse>
				<verse number="9">Jeśli ktoś mówi, że żyje w Bożym świetle, a nienawidzi innych ludzi, to ciągle jeszcze jest w ciemności.</verse>
				<verse number="10">Ten zaś, kto kocha ich, żyje w świetle i nie doprowadza innych do upadku.</verse>
				<verse number="11">Człowiek, który nienawidzi innych ludzi, jest pogrążony w duchowej ciemności i chodzi po omacku. Nie ma pojęcia, dokąd zmierza, bo niczego nie widzi.</verse>
				<verse number="12">Dzieci, pragnę wam powiedzieć, że—dzięki Chrystusowi —Bóg przebaczył wam grzechy.</verse>
				<verse number="13">Ojcowie, pragnę wam powiedzieć, że poznaliście Tego, który istnieje od początku. Młodzi, pragnę wam powiedzieć, że pokonaliście szatana.</verse>
				<verse number="14">Dzieci, pragnę wam powiedzieć, że poznaliście Ojca w niebie. Ojcowie, pragnę wam powiedzieć, że poznaliście Tego, który istnieje od początku. Młodzi, pragnę wam powiedzieć, że jesteście mocni, że macie w sercu słowo Boże i że zwyciężyliście szatana.</verse>
				<verse number="15">Nie przywiązujcie się do tego zepsutego świata i nie pragnijcie tego, co on oferuje. Kto kocha ten świat, nie może szczerze kochać Boga.</verse>
				<verse number="16">To bowiem, co kieruje ludźmi tego świata—pragnienia ciała, pragnienia oczu i duma z odniesionych sukcesów—nie pochodzi od Ojca, ale ze świata.</verse>
				<verse number="17">Ten zaś przeminie, podobnie jak wszystkie ludzkie pragnienia. Ci zaś, którzy spełniają wolę Boga, będą żyć wiecznie.</verse>
				<verse number="18">Dzieci, nadchodzą czasy ostateczne i wiecie, że niebawem nadejdzie przeciwnik Chrystusa. Nawet teraz pojawiło się już wielu przeciwników—po tym właśnie poznajemy, że nadchodzą czasy ostateczne.</verse>
				<verse number="19">Ludzie ci wywodzą się spośród nas, tak naprawdę jednak nigdy nie byli jednymi z nas. Gdyby należeli do nas, nigdy by bowiem od nas nie odeszli. Swoim odejściem udowodnili więc, że nie byli jednymi z nas.</verse>
				<verse number="20">Wy otrzymaliście jednak Ducha Świętego i znacie prawdę.</verse>
				<verse number="21">Nie piszę więc do was jako do tych, którzy jej nie poznali. Znacie bowiem prawdę i potraficie odróżnić ją od kłamstwa.</verse>
				<verse number="22">A ten, kto nie uznaje Jezusa za Mesjasza, jest właśnie kłamcą. Taki człowiek jest przeciwnikiem Chrystusa, odrzuca bowiem Boga Ojca oraz Jego Syna.</verse>
				<verse number="23">Ten, kto nie uznaje Jezusa za Syna Bożego, odrzuca tym samym Ojca. Ten zaś, kto uznaje Go za Syna Bożego, poddaje się przez to Bogu Ojcu.</verse>
				<verse number="24">Bądźcie wierni temu, czego się nauczyliście na początku, a będziecie trwali w jedności z Synem Bożym i z Bogiem Ojcem.</verse>
				<verse number="25">Otrzymaliśmy bowiem od Boga obietnicę życia wiecznego.</verse>
				<verse number="26">Napisałem wam o tym, aby ostrzec was przed ludźmi, którzy chcą was oszukać.</verse>
				<verse number="27">Nie potrzebujecie słuchać ich nauk, Bóg obdarzył was bowiem Duchem Świętym, który naucza czystej prawdy, bez najmniejszej choćby domieszki kłamstwa. Trzymajcie się więc tego, czego was nauczył.</verse>
				<verse number="28">Dzieci, trzymajcie się Pana, aby w dniu Jego powrotu móc śmiało i bez wstydu stanąć przed Jego obliczem.</verse>
				<verse number="29">Skoro wiecie, że On jest prawy, wiedzcie też, że każdy, kto jest prawy, stał się Jego dzieckiem.</verse>
			</chapter>
			<chapter number="3">
				<verse number="1">Pomyślcie o wielkiej miłości, którą obdarzył nas Ojciec: możemy się nazywać Jego dziećmi! I naprawdę nimi jesteśmy! Świat jednak nie rozumie nas, bo nie poznał Pana.</verse>
				<verse number="2">Kochani, teraz jesteśmy dziećmi Boga, ale jeszcze nie wyszło na jaw to, kim będziemy w przyszłości. Wiemy jednak, że gdy Pan się objawi, będziemy do Niego podobni, gdyż zobaczymy Go takim, jakim jest.</verse>
				<verse number="3">Chrystus jest czysty, więc każdy, kto pokłada w Nim nadzieję, również staje się czysty.</verse>
				<verse number="4">Ten, kto grzeszy, popełnia przestępstwo, ponieważ łamie Prawo.</verse>
				<verse number="5">Jezus zaś objawił się po to, aby rozwiązać problem grzechu ludzi. Sam jednak nigdy nie zgrzeszył.</verse>
				<verse number="6">Ten, kto trzyma się Jezusa, nie jest w stanie żyć w grzechu. Jeśli zaś ktoś żyje w grzechu, znaczy to, że w ogóle nie spotkał ani nie poznał Chrystusa.</verse>
				<verse number="7">Dzieci, nie dajcie się oszukać! Ten, kto prowadzi prawe życie, jest prawy i naśladuje Jezusa.</verse>
				<verse number="8">Ten zaś, kto żyje w grzechu, należy do diabła, który zgrzeszył już na samym początku. Syn Boży przyszedł zaś po to, aby zniszczyć jego dzieło.</verse>
				<verse number="9">Ten, kto stał się dzieckiem Boga, nie jest w stanie dłużej żyć w grzechu, bo w jego sercu zostało zasiane Boże ziarno. Taki człowiek nie może trwać w grzechu, bo narodził się z Boga.</verse>
				<verse number="10">Łatwo więc rozpoznać, kto należy do Boga, a kto należy do diabła: ludzie, którzy nie są prawi i nie kochają innych, nie należą do Boga.</verse>
				<verse number="11">Od samego początku wiecie, że wszyscy powinniśmy okazywać sobie miłość.</verse>
				<verse number="12">Nie bądźmy więc jak Kain, który należał do szatana i zabił swojego brata. Dlaczego to uczynił? Dlatego, że on sam postępował źle, a jego brat był prawym człowiekiem.</verse>
				<verse number="13">Nie dziwcie się więc, przyjaciele, że świat was nienawidzi.</verse>
				<verse number="14">Nasza wzajemna miłość świadczy o tym, że zostaliśmy uratowani od śmierci i otrzymaliśmy wieczne życie. Jeśli zaś ktoś nie kocha innych wierzących, znaczy to, że nie został jeszcze uratowany od śmierci.</verse>
				<verse number="15">Ten zaś, kto nienawidzi innych ludzi, jest przez Boga traktowany na równi z zabójcą. A dobrze wiecie, że żaden morderca nie ma w sobie życia wiecznego.</verse>
				<verse number="16">Chrystus, oddając za nas życie, pokazał nam, czym jest prawdziwa miłość. Teraz więc także my powinniśmy być gotowi oddać życie za innych wierzących.</verse>
				<verse number="17">Jeśli zaś ktoś z nas żyje w dostatku, a odwraca się od innego wierzącego, będącego akurat w potrzebie, to czy ma on w sobie Bożą miłość?</verse>
				<verse number="18">Dzieci, niech nasza wzajemna miłośc wyraża się nie tylko w pięknych słowach, ale także w konkretnym działaniu i w wierności prawdzie.</verse>
				<verse number="19">Pomagając innym, stajemy bowiem po stronie prawdy i osiągamy wewnętrzny pokój</verse>
				<verse number="20">—nawet wtedy, gdy mamy jakieś wyrzuty sumienia. Bóg bowiem i tak wszystko o nas wie.</verse>
				<verse number="21">Kochani, jeśli sumienie nas nie oskarża, możemy śmiało zwracać się do Boga,</verse>
				<verse number="22">a otrzymamy od Niego to, o co Go prosimy. Jesteśmy bowiem posłuszni Jego przykazaniom i czynimy to, co się Mu podoba.</verse>
				<verse number="23">On bowiem nakazał nam, abyśmy wierzyli Jego Synowi, Jezusowi Chrystusowi, i okazywali sobie miłość. Takie przykazanie zostawił nam również Jezus.</verse>
				<verse number="24">Ten, kto wypełnia Boże przykazania, trwa w jedności z Bogiem, a Bóg trwa w jedności z nim. Wiemy, że to prawda, poświadcza to bowiem Duch Święty, którego otrzymaliśmy od Boga.</verse>
			</chapter>
			<chapter number="4">
				<verse number="1">Kochani, nie wierzcie każdemu, kto twierdzi, że został natchniony przez Ducha Świętego. Sprawdzajcie, czy to, co mówi, rzeczywiście pochodzi od Boga. Na świecie pojawiło się bowiem wielu fałszywych proroków.</verse>
				<verse number="2">Tych, którzy mają w sobie Ducha Bożego i należą do Boga, poznacie po tym, że wyznają, iż Jezus Chrystus przyszedł na świat w prawdziwym, ludzkim ciele.</verse>
				<verse number="3">Ci zaś, którzy temu zaprzeczają, nie należą do Boga, ale do przeciwnika Chrystusa. Słyszeliście bowiem, że na świecie ma się pojawić przeciwnik Chrystusa, już teraz jednak widać jego działanie.</verse>
				<verse number="4">Wy, dzieci, należycie jednak do Boga i już teraz pokonaliście wszystkich jego przeciwników. Ten bowiem, który zamieszkał w waszym sercu, jest potężniejszy od przeciwnika Chrystusa, który działa w świecie.</verse>
				<verse number="5">Ludzie, którzy służą temu przeciwnikowi, należą do tego świata i mówią jego językiem, dlatego świat ich słucha.</verse>
				<verse number="6">My zaś należymy do Boga, dlatego słuchają nas tylko ci, którzy Go znają. Ci zaś, którzy do Niego nie należą, nie chcą nas słuchać. Po tym można poznać, czy ktoś ma w sobie Bożego Ducha, który mówi prawdę, czy też ducha, który jest kłamcą.</verse>
				<verse number="7">Kochani, okazujmy sobie nawzajem miłość, bo źródłem miłości jest Bóg. Kto kocha innych ludzi, pokazuje przez to, że narodził się z Boga i że Go zna.</verse>
				<verse number="8">Ten zaś, kto nie okazuje im miłości, pokazuje przez to, że nie zna Boga. Bóg jest bowiem miłością.</verse>
				<verse number="9">On okazał nam wielką miłość, posyłając na ten świat swojego jedynego Syna, który dał nam życie.</verse>
				<verse number="10">Miłość ta nie polega na tym, że my pokochaliśmy Boga, ale że On pokochał nas! Dlatego właśnie posłał swojego Syna, aby został On złożony w ofierze za nasze grzechy.</verse>
				<verse number="11">Kochani, skoro Bóg okazał nam tak wielką miłość, to my również powinniśmy się nawzajem kochać.</verse>
				<verse number="12">Nikt nigdy nie widział Boga, ale gdy okazujemy sobie miłość, ludzie mogą Go zobaczyć w naszym życiu—nasze czyny wyrażają bowiem Jego miłość.</verse>
				<verse number="13">Bóg obdarzył nas swoim Świętym Duchem. Jego obecność w naszym życiu świadczy o tym, że trwamy w jedności z Bogiem, a On—z nami.</verse>
				<verse number="14">Bóg posłał swojego Syna, aby zbawił ludzi tego świata. My zaś na własne oczy widzieliśmy Syna Bożego, dlatego teraz o Nim opowiadamy.</verse>
				<verse number="15">Ten, kto wyznaje, że Jezus jest Synem Bożym, trwa w jedności z Bogiem, a Bóg—z nim.</verse>
				<verse number="16">Gdy poznaliśmy miłość Boga do nas, uwierzyliśmy w nią. Bóg jest miłością, dlatego człowiek, który okazuje innym miłość, trwa w jedności z Bogiem, a Bóg—z nim.</verse>
				<verse number="17">Kierując się w życiu tą doskonałą miłością i czyniąc to, co podoba się Bogu, nie musimy obawiać się dnia Bożego sądu.</verse>
				<verse number="18">Jeśli bowiem mamy w sercu doskonałą miłość, nie ma tam już miejsca na strach przed karą. A jeśli ktoś się boi, znaczy to, że jeszcze nie ma w sobie tej doskonałej miłości.</verse>
				<verse number="19">Sami doświadczyliśmy miłości od Boga, dlatego teraz kochamy innych ludzi.</verse>
				<verse number="20">Jeśli jednak ktoś mówi: „Kocham Boga”, a jednocześnie nienawidzi jakiegoś człowieka, jest kłamcą. Jak bowiem ktoś, kto nie kocha otaczających go ludzi, może kochać niewidzialnego Boga?</verse>
				<verse number="21">Sam Bóg nakazał przecież, aby ten, kto Go kocha, okazywał miłość również innym ludziom.</verse>
			</chapter>
			<chapter number="5">
				<verse number="1">Każdy, kto uwierzył, że Jezus jest Mesjaszem, stał się dzieckiem Boga. A każdy, kto jest dzieckiem Boga i kocha Go, kocha również inne Jego dzieci.</verse>
				<verse number="2">Człowiek, który kocha Boga i jest Mu posłuszny, będzie więc kochał także wszystkie Jego dzieci.</verse>
				<verse number="3">Miłość do Boga przejawia się bowiem w wypełnianiu Jego poleceń, co w gruncie rzeczy wcale nie jest trudne.</verse>
				<verse number="4">Każde dziecko Boga—poprzez swoją wiarę—może odnosić zwycięstwo w walce z tym zepsutym światem.</verse>
				<verse number="5">Kto bowiem może pokonać zło tego świata, jeśli nie ten, kto wierzy, że Jezus jest Synem Bożym?</verse>
				<verse number="6">Chrystus przyszedł na świat nie tylko po to, aby zostać zanurzonym w wodzie, ale także po to, aby przelać swoją krew. Poświadcza to Duch Święty, który zawsze mówi prawdę.</verse>
				<verse number="9">Skoro wierzymy świadkom w sądzie, tym bardziej możemy wierzyć świadkom powołanym przez Boga. A przecież sam Bóg potwierdził, że Jezus jest Jego Synem.</verse>
				<verse number="10">Kto wierzy Synowi Bożemu, przyjmuje to, co powiedział o Nim Bóg. Kto zaś nie wierzy słowom Boga, uznaje Go za kłamcę.</verse>
				<verse number="11">A treść tych słów jest następująca: Bóg—poprzez swojego Syna—dał ludziom życie wieczne.</verse>
				<verse number="12">Ten więc, kto uwierzył Synowi Bożemu, ma życie wieczne, ten zaś, kto Go odrzucił, nie ma życia.</verse>
				<verse number="13">Napisałem to do was, którzy wierzycie Synowi Bożemu, abyście wiedzieli, że macie życie wieczne.</verse>
				<verse number="14">Bóg wysłuchuje naszych modlitw, jeśli prosimy Go o rzeczy zgodne z Jego wolą. Możemy być tego pewni.</verse>
				<verse number="15">A skoro wiemy, że odpowiada na nasze prośby, możemy mieć pewność, że już teraz wysłuchał naszych modlitw.</verse>
				<verse number="16">Jeśli zobaczycie, że ktoś z wierzących popełnia grzech, proście Boga, aby mu przebaczył, a wtedy Bóg nie pozbawi go życia. Dotyczy to jednak tylko takich grzechów, które nie prowadzą do śmierci.</verse>
				<verse number="17">Oczywiście każdy zły czyn jest grzechem, ale nie każdy prowadzi do śmierci.</verse>
				<verse number="18">Wiemy, że ci, którzy stali się dziećmi Boga nie są już w stanie żyć w grzechu. Są bowiem chronieni przez Syna Bożego i szatan nie ma do nich dostępu.</verse>
				<verse number="19">Wiemy też, że należymy do Boga, natomiast cały ten zepsuty świat jest poddany władzy szatana.</verse>
				<verse number="20">Wiemy również, że Syn Boży przyszedł po to, abyśmy mogli poznać prawdziwego Boga. Teraz należymy do Niego, bo jesteśmy własnością Jego Syna, Jezusa Chrystusa. On jest jedynym, prawdziwym Bogiem, który obdarza ludzi życiem wiecznym.</verse>
				<verse number="21">Dlatego, drogie dzieci, trzymajcie się z dala od fałszywych bogów!</verse>
			</chapter>
		</book>
		<book number="63">
			<chapter number="1">
				<verse number="1">Ja, starszy kościoła, piszę do wybranej przez Boga pani oraz do jej dzieci. Szczerze was kocham, a razem ze mną kochają was wszyscy ci, którzy poznali prawdę.</verse>
				<verse number="2">Miłość ta wypływa z poznania Bożej prawdy, którą teraz mamy w sercach i która pozostanie tam na zawsze.</verse>
				<verse number="3">Niech Bóg Ojciec i Jego Syn, Jezus Chrystus, obdarzają nas wszystkich łaską, miłością i pokojem. Trzymajcie się prawdy i okazujcie innym miłość!</verse>
				<verse number="4">Bardzo ucieszyłem się, słysząc o twoich dzieciach, które trzymają się prawdy i żyją zgodnie z nakazem naszego Ojca.</verse>
				<verse number="5">Droga pani, okazujmy sobie wzajemną miłość! Nie jest to żadne nowe przykazanie, wszyscy bowiem dobrze je znamy od samego początku.</verse>
				<verse number="6">Miłość wyraża się w posłuszeństwie Bożym przykazaniom, które poznaliście już na samym początku.</verse>
				<verse number="7">Piszę o tym, ponieważ pojawiło się wielu oszustów, którzy twierdzą, że Jezus Chrystus nie przyszedł na świat w prawdziwym, ludzkim ciele. Ci, którzy tak nauczają, są nie tylko oszustami, ale także przeciwnikami Chrystusa.</verse>
				<verse number="8">Uważajcie więc, aby nie stracić tego, nad czym pracowaliśmy. Jeśli tak uczynicie, otrzymacie od Pana pełną nagrodę.</verse>
				<verse number="9">Każdy, kto się oddala od nauki Chrystusa i nie trzyma się jej, w rzeczywistości odwraca się od samego Boga. Ten zaś, kto jest jej wierny, trwa w jedności z Bogiem Ojcem oraz Jego Synem.</verse>
				<verse number="10">Jeśli przyjdzie do was jakiś nauczyciel, który nie trzyma się zdrowej nauki Chrystusa, nie zapraszajcie go do domu ani go nawet nie pozdrawiajcie.</verse>
				<verse number="11">Ten bowiem, kto go serdecznie wita, utożsamia się z jego złymi czynami.</verse>
				<verse number="12">Chciałbym powiedzieć wam jeszcze o wielu innych sprawach. Nie będę jednak teraz o nich pisać, mam bowiem nadzieję, że niebawem was odwiedzę, a wtedy porozmawiamy o wszystkim osobiście. Wierzę, że to spotkanie będzie dla nas wszystkich wielką radością.</verse>
				<verse number="13">Pozdrawiają cię dzieci twojej siostry, która również została wybrana przez Boga.</verse>
			</chapter>
		</book>
		<book number="64">
			<chapter number="1">
				<verse number="1">Ja, starszy kościoła, piszę do ciebie, drogi Gajusie, ponieważ darzę cię miłością, płynącą z poznania Bożej prawdy.</verse>
				<verse number="2">Modlę się za ciebie, kochany przyjacielu, aby ci się we wszystkim dobrze wiodło i aby twoje ciało było tak zdrowe, jak twoja dusza.</verse>
				<verse number="3">Wierzący, którzy mnie ostatnio odwiedzili, sprawili mi ogromną radość, opowiadając o tym, że wiernie trzymasz się prawdy i żyjesz nią.</verse>
				<verse number="4">A nic nie cieszy mnie tak bardzo, jak wiadomości o tym, że moje duchowe dzieci trzymają się prawdy.</verse>
				<verse number="5">Kochany przyjacielu, wiernie służysz Bogu, troszcząc się o innych wierzących—zwłaszcza o tych, którzy przybywają z daleka.</verse>
				<verse number="6">Oni to odwiedzili nasz kościół i opowiedzieli nam o twojej miłości. Dobrze zrobisz, zaopatrując ich we wszystko, czego potrzebują do dalszej podróży. Należy im się to, bo służą Bogu.</verse>
				<verse number="7">Podróżują przecież, aby opowiadać ludziom o Panu i nie oczekują pomocy od pogan.</verse>
				<verse number="8">Powinniśmy więc wspierać ich i w ten sposób przyczyniać się do głoszenia światu Bożej prawdy.</verse>
				<verse number="9">Napisałem w tej sprawie list do waszego kościoła, ale Diotrefes, który pragnie uchodzić za przywódcę, nie chce nas słuchać.</verse>
				<verse number="10">Gdy do was przybędę, przypomnę mu jednak jego czyny i kłamstwa, które rozpowiada na nasz temat. Nie dość, że sam nie pomaga wierzącym, którzy są w podróży, to jeszcze zabrania tego innym. Co więcej, tych, którzy to robią, usuwa nawet z kościoła.</verse>
				<verse number="11">Kochany przyjacielu, nie bierz przykładu z ludzi, którzy postępują źle, ale naśladuj tych, którzy czynią dobro. Oni bowiem należą do Boga. Ci zaś, którzy czynią zło, nie mają z Nim nic wspólnego.</verse>
				<verse number="12">Jeśli chodzi o Demetriusza, to ma on dobrą opinię wśród wszystkich wierzących. Dobrze świadczy o nim także to, że głosi Bożą prawdę. Ja również mam o nim dobrą opinię, a wiesz przecież, że można mi zaufać.</verse>
				<verse number="13">Chciałbym powiedzieć ci jeszcze o wielu innych sprawach. Nie będę jednak teraz o nich pisać,</verse>
				<verse number="14">mam bowiem nadzieję, że niebawem cię odwiedzę, a wtedy porozmawiamy o wszystkim osobiście.</verse>
				<verse number="15">Niech Bóg obdarza cię swoim pokojem! Pozdrawiają cię twoi przyjaciele. Ty również osobiście pozdrów od nas tych, którzy nas znają.</verse>
			</chapter>
		</book>
		<book number="65">
			<chapter number="1">
				<verse number="1">Ja, Juda, sługa Jezusa Chrystusa i brat Jakuba, piszę do wszystkich powołanych i ukochanych przez Boga Ojca i chronionych przez Jezusa Chrystusa.</verse>
				<verse number="2">Niech Bóg obficie obdarza was pokojem oraz miłością i współczuciem dla innych ludzi!</verse>
				<verse number="3">Kochani, chciałem napisać do was o naszym wspólnym zbawieniu. Uznałem jednak, że muszę raczej zachęcić was do walki w obronie wiary, która raz na zawsze została przekazana świętym.</verse>
				<verse number="4">Piszę o tym dlatego, że pojawili się wśród was jacyś bezbożni ludzie, którzy twierdzą, że skoro Bóg okazał im łaskę, to mogą teraz prowadzić rozwiązłe życie. W ten sposób odrzucają Jezusa Chrystusa, naszego jedynego Władcę i Pana. Dawno już jednak wydany został na nich wyrok potępienia.</verse>
				<verse number="5">Dobrze znacie historię wyzwolenia Izraelitów z niewoli w Egipcie. Chciałbym wam jednak przypomnieć, że spośród ludzi, którzy zostali wyzwoleni, Pan zgładził tych, którzy Mu nie uwierzyli.</verse>
				<verse number="6">Ukarał również aniołów, którzy nie pozostali tam, gdzie powinni, ale opuścili swoje miejsce. Uwięził ich w ciemnej otchłani, gdzie czekają na dzień Bożego sądu.</verse>
				<verse number="7">Przypomnijcie sobie również, co się stało z Sodomą i Gomorą oraz okolicznymi miastami. Życie mieszkańców tych miast było rozwiązłe, a ich pragnienia—sprzeczne z naturą. Dlatego kara, którą ponieśli, stała się przykładem kary wiecznego ognia.</verse>
				<verse number="8">Ludzie, którzy wkradli się między was, są do nich podobni. Kierują się bowiem swoimi urojeniami i hańbią własne ciała. Odrzucają władzę Pana i obrażają niebiańskie istoty,</verse>
				<verse number="9">podczas gdy nawet archanioł Michał, spierając się z diabłem o ciało Mojżesza, nie ośmielił się go oskarżyć. Powiedział tylko: „Niech Pan cię potępi!”.</verse>
				<verse number="10">Ci zaś, którzy pojawili się wśród was, przeklinają to, o czym nie mają zielonego pojęcia. Skończą jednak jak nierozumne zwierzęta, które kierują się tylko zmysłami.</verse>
				<verse number="11">Marny ich los! Poszli bowiem w ślady Kaina, który był mordercą, oraz Baalama, który dla pieniędzy był gotów popełnić zło, a także Korego, który zbuntował się przeciwko Bogu i został za to zgładzony. Ich spotka taki sam los!</verse>
				<verse number="12">Ludzie ci chętnie zasiadają z wami przy wspólnym stole. Myślą jednak tylko o tym, żeby się najeść, i wciąż sprawiają wam kłopoty. Są jak chmury gnane wiatrem, ale nie dające potrzebnego deszczu, i jak wyrwane z korzeniami, uschnięte drzewa, na których brak owoców.</verse>
				<verse number="13">Ich złe uczynki są jak spienione morskie fale, oni sami zaś—jak zabłąkane gwiazdy, których przeznaczeniem jest wieczna ciemność.</verse>
				<verse number="14">Henoch, który żył siedem pokoleń po Adamie, prorokował o nich, mówiąc: „Pan nadchodzi z tysiącami swoich świętych,</verse>
				<verse number="15">aby osądzić wszystkich ludzi. On ukarze bezbożnych za złe czyny, których się dopuścili, oraz za zuchwałe słowa, którymi obrazili Boga”.</verse>
				<verse number="16">Ludzie ci wiecznie narzekają na swój los i kierują się tylko swoimi własnymi pragnieniami. Używają wyszukanych słów i dobrze mówią o tych, od których spodziewają się coś dostać.</verse>
				<verse number="17">Wy jednak, kochani, pamiętajcie słowa apostołów naszego Pana, Jezusa Chrystusa,</verse>
				<verse number="18">którzy mówili: „W czasach ostatecznych pojawią się ludzie wyśmiewający Boże obietnice i kierujący się tylko swoimi bezbożnymi pragnieniami”.</verse>
				<verse number="19">Oni to doprowadzają do podziałów, nie mają bowiem Ducha Świętego i myślą tylko o zaspokajaniu swoich pragnień.</verse>
				<verse number="20">Ale wy, kochani, budujcie z samych siebie budowlę, opartą na fundamencie świętej wiary. Macie w sobie Ducha Świętego, więc módlcie się!</verse>
				<verse number="21">Trwajcie w Bożej miłości, czekając na dzień, w którym nasz Pan, Jezus Chrystus, okaże wam swoje współczucie i da wam wieczne życie.</verse>
				<verse number="22">Bądźcie wyrozumiali dla tych, którzy mają wątpliwości.</verse>
				<verse number="23">Wyrywajcie z ognia tych, którzy giną. Okazujcie współczucie tym, którzy tego potrzebują—nie miejcie jednak nic wspólnego z ich grzechami.</verse>
			</chapter>
		</book>
		<book number="66">
			<chapter number="1">
				<verse number="1">Oto objawienie, które Bóg przekazał Jezusowi Chrystusowi, aby powiedział On swoim sługom o tym, co ma się wkrótce wydarzyć. Jezus wysłał więc anioła, aby ten przekazał to objawienie Jego słudze, Janowi.</verse>
				<verse number="2">On zaś przekazał innym słowo Boże oraz to, czego dowiedział się od Jezusa Chrystusa.</verse>
				<verse number="3">Szczęśliwy jest ten, kto czyta, i ci, którzy słuchają słów tego proroctwa. Niech zwrócą uwagę na jego treść, bo niedługo wszystko to się wypełni.</verse>
				<verse number="4">Ja, Jan, piszę do siedmiu kościołów, znajdujących się w prowincji Azja. Niech Bóg, który był, jest i nadchodzi, obdarza was swoją łaską i pokojem! Tą samą łaską i pokojem niech obdarzy was siedem Duchów, obecnych przy Jego tronie,</verse>
				<verse number="5">oraz Jezus Chrystus, który jest godnym zaufania świadkiem! On jest pierwszym, który zmartwychwstał. On panuje również nad wszystkimi władcami świata. Chrystus kocha nas tak bardzo, że przelał za nas swoją krew i w ten sposób uwolnił nas od grzechów.</verse>
				<verse number="6">On sprawił również, że staliśmy się członkami królewskiej rodziny i kapłanami samego Boga Ojca. Jemu należy się wieczna chwała oraz władza. Amen!</verse>
				<verse number="7">On, już niebawem, nadejdzie wśród obłoków i zobaczą Go wszyscy ludzie, nawet ci, którzy Go przebili. Wówczas wszystkie narody świata będą płakać z Jego powodu. Wszystko to się naprawdę wydarzy! Amen!</verse>
				<verse number="8">Bóg, który jest Wszechmocnym Panem, mówi: „Ja jestem Alfa i Omega”. On był, jest i nadchodzi!</verse>
				<verse number="9">Ja, Jan, wasz przyjaciel i towarzysz w cierpieniu, a także współobywatel Bożego królestwa, nieugięcie trzymający się Pana, zostałem zesłany na wyspę Patmos za głoszenie ludziom słowa Bożego i opowiadanie im o Jezusie.</verse>
				<verse number="10">Pewnego razu, w dzień Pański, ogarnął mnie Duch Święty i usłyszałem za sobą potężny głos, brzmiący jak dźwięk trąby:</verse>
				<verse number="11">—Zapisz w księdze wszystko, co widzisz, a następnie wyślij ją do siedmiu kościołów: do Efezu, Smyrny, Pergamonu, Tiatyry, Sardes, Filadelfii i Laodycei.</verse>
				<verse number="12">Gdy się odwróciłem, aby zobaczyć, czyj to głos, ujrzałem siedem złotych świeczników,</verse>
				<verse number="13">a między nimi kogoś, kto wyglądał jak Syn Człowieczy. Był ubrany w długą szatę i przepasany na piersiach złotym pasem.</verse>
				<verse number="14">Jego głowa i włosy były białe jak śnieżnobiała wełna, a spojrzenie—przenikające jak płomień ognia.</verse>
				<verse number="15">Jego stopy lśniły jak rozgrzany w piecu mosiądz, a głos brzmiał jak huk fal.</verse>
				<verse number="16">W prawej ręce trzymał siedem gwiazd, a z Jego ust wychodził ostry, obosieczny miecz. Jego twarz lśniła jak słońce w pełnym blasku.</verse>
				<verse number="17">Gdy Go ujrzałem, padłem jak martwy u Jego stóp. Ale On dotknął mnie swoją prawą ręką i rzekł: —Nie bój się! Jestem Pierwszy i Ostatni.</verse>
				<verse number="18">Umarłem, ale ożyłem i będę żyć wiecznie. Mam klucze do świata zmarłych.</verse>
				<verse number="19">Zapisz to, co już zobaczyłeś, co jest teraz oraz co się wydarzy potem.</verse>
				<verse number="20">Siedem gwiazd w mojej prawej dłoni to aniołowie siedmiu kościołów, a siedem złotych świeczników to siedem kościołów.</verse>
			</chapter>
			<chapter number="2">
				<verse number="1">Aniołowi kościoła w Efezie napisz tak: Oto słowa Tego, który trzyma w prawej dłoni siedem gwiazd i chodzi wśród siedmiu złotych świeczników.</verse>
				<verse number="2">Znam twoje czyny, twoją ciężką pracę oraz twoją wytrwałość. Wiem, że nie możesz znieść złych ludzi i że sprawdziłeś tych, którzy podają się za apostołów, i udowodniłeś, że nimi nie są.</verse>
				<verse number="3">Zniosłeś cierpienia, które spotkały cię z mojego powodu, i nie poddałeś się.</verse>
				<verse number="4">Mam ci jednak za złe to, że twoja miłość nie jest już tak wielka, jak na początku.</verse>
				<verse number="5">Przypomnij więc sobie, jak było dawniej! Opamiętaj się i postępuj tak, jak na początku! Jeśli tego nie uczynisz, przyjdę i usunę twój świecznik z miejsca, w którym stoi.</verse>
				<verse number="6">Podoba mi się jednak to, że nienawidzisz złego postępowania nikolaitów, bowiem Ja również go nienawidzę.</verse>
				<verse number="7">Kto ma uszy do słuchania, niech uważnie słucha tego, co Duch mówi do kościołów! Zwycięzcy dam prawo spożywania owoców z drzewa życia, które znajduje się w raju Boga.</verse>
				<verse number="8">Aniołowi kościoła w Smyrnie napisz tak: Oto słowa Tego, który jest Pierwszy i Ostatni, który umarł, ale ożył.</verse>
				<verse number="9">Wiem, że cierpisz i że jesteś biedny. Tak naprawdę jednak jesteś bogaty! Znam pomówienia twoich przeciwników, którzy podają się za pobożnych Żydów, ale wcale nimi nie są, należą bowiem do szatana.</verse>
				<verse number="10">Nie bój się prześladowań! Szatan zamierza wtrącić niektórych z was do więzienia. Będzie to próba waszej wiary, przez dziesięć dni będziecie bowiem prześladowani. Ty jednak bądź wierny aż do śmierci—a dam ci wieniec życia!</verse>
				<verse number="11">Kto ma uszy do słuchania, niech uważnie słucha tego, co Duch mówi do kościołów! Zwycięzca nie zazna już śmierci po raz drugi.</verse>
				<verse number="12">Aniołowi kościoła w Pergamonie napisz tak: Oto słowa Tego, który ma ostry, obosieczny miecz.</verse>
				<verse number="13">Wiem, że mieszkasz w mieście, w którym znajduje się tron szatana. A mimo to jesteś Mi wierny i nie wyrzekłeś się Mnie nawet wtedy, gdy w tej siedzibie szatana zamordowano mojego wiernego sługę, Antypasa.</verse>
				<verse number="14">Mam ci jednak za złe to, że tolerujesz w kościele ludzi postępujących podobnie jak Baalam, który doradzał królowi Balakowi, jak zniszczyć naród izraelski, doprowadzając go do rozwiązłości seksualnej i zachęcając do udziału w ucztach na cześć bożków.</verse>
				<verse number="15">Znajdują się bowiem wśród was tacy, którzy trzymają się złej nauki nikolaitów.</verse>
				<verse number="16">Opamiętaj się! Jeśli tego nie uczynisz, to wkrótce przyjdę i sam będę z nimi walczył, a moje słowa będą ostre jak miecz.</verse>
				<verse number="17">Kto ma uszy do słuchania, niech uważnie słucha tego, co Duch mówi do kościołów! Zwycięzcy dam ukrytą mannę i biały kamyk, na którym będzie wyryte jego nowe imię, znane tylko temu, kto je otrzyma.</verse>
				<verse number="18">Aniołowi kościoła w Tiatyrze napisz tak: Oto słowa Syna Bożego, którego spojrzenie jest przenikające jak płomień ognia, a stopy podobne do lśniącego mosiądzu.</verse>
				<verse number="19">Znam twoje czyny, twoją miłość, wiarę, służbę i wytrwałość. Wiem, że teraz postępujesz lepiej niż kiedyś.</verse>
				<verse number="20">Mam ci jednak za złe to, że pozwalasz na to, aby Jezabel nauczała w kościele. Podaje się ona bowiem za prorokinię, ale zwodzi tych, którzy Mi służą, ucząc ich rozwiązłości seksualnej i zachęcając do udziału w ucztach na cześć bożków.</verse>
				<verse number="21">Dałem jej czas na to, aby się opamiętała. Ona jednak nie chce porzucić swojej rozwiązłości.</verse>
				<verse number="22">Dlatego ześlę na nią chorobę. Jeśli zaś ci, którzy z nią grzeszyli, również nie zmienią swojego postępowania, to także doświadczą ogromnych cierpień.</verse>
				<verse number="23">Na jej zwolenników ześlę natomiast śmierć i wszystkie kościoły zobaczą, że naprawdę znam ludzkie serca oraz umysły i że każdemu wyznaczam zapłatę, na jaką zasłużył.</verse>
				<verse number="24">Na was zaś, pozostałych wierzących w Tiatyrze, którzy nie przyjęliście tej fałszywej nauki, i nie poznaliście tego, co nazywają „głębią szatana”, nie nakładam żadnych dodatkowych obowiązków.</verse>
				<verse number="25">Do czasu mojego powrotu trzymajcie się tylko tego, czego się ode Mnie nauczyliście.</verse>
				<verse number="29">Kto ma uszy do słuchania, niech uważnie słucha tego, co Duch mówi do kościołów!</verse>
			</chapter>
			<chapter number="3">
				<verse number="1">Aniołowi kościoła w Sardes napisz tak: To mówi Ten, który ma siedem Bożych Duchów i siedem gwiazd. Znam twoje czyny. Nosisz imię świadczące o tym, że żyjesz, ale jesteś martwy.</verse>
				<verse number="2">Dlatego uważaj na siebie! Zadbaj też o tych, którzy pozostali przy życiu, ale są już bliscy śmierci! Twoje czyny są w oczach Boga dalekie od doskonałości.</verse>
				<verse number="3">Wróć więc do nauki, którą przyjąłeś na początku! Uchwyć się jej i opamiętaj się! Jeśli nie posłuchasz, zjawię się nieoczekiwanie jak złodziej i nie zorientujesz się, kiedy nadejdę!</verse>
				<verse number="4">Masz jednak w Sardes kilku ludzi, którzy nie pobrudzili swoich szat. Będą oni chodzić razem ze Mną w białych szatach, gdyż są tego godni.</verse>
				<verse number="5">Zwycięzcy dam białe szaty i nie usunę jego imienia z księgi życia, ale przyznam się do niego wobec Ojca i Jego aniołów.</verse>
				<verse number="6">Kto ma uszy do słuchania, niech uważnie słucha tego, co Duch mówi do kościołów!</verse>
				<verse number="7">Aniołowi kościoła w Filadelfii napisz tak: To mówi Święty i Prawdziwy, który posiada klucz króla Dawida: jeśli otworzy drzwi, nikt nie może zamknąć; a jeśli je zamknie, nikt nie może ich otworzyć.</verse>
				<verse number="8">Znam twoje czyny. Wiem, że nie posiadasz wielkiej mocy, a jednak trzymałeś się mojego słowa i nie zaparłeś się Mnie. Dlatego otworzyłem przed tobą drzwi, których nikt nie może zamknąć.</verse>
				<verse number="9">Sprawię, że ci, którzy podają się za pobożnych Żydów, choć w rzeczywistości należą do szatana, przyjdą i padną u twoich stóp, i zrozumieją, że cię kocham.</verse>
				<verse number="10">Ponieważ wytrwale trzymałeś się mojego słowa, ochronię cię w czasie próby, której poddany zostanie cały świat i wszyscy jego mieszkańcy.</verse>
				<verse number="11">Już wkrótce powrócę! Pilnuj więc tego, co masz, aby nikt nie odebrał ci czekającego na ciebie wieńca.</verse>
				<verse number="12">Zwycięzcę uczynię filarem w świątyni mojego Boga i nikt nie będzie w stanie go z niej usunąć. Wypiszę na nim imię mojego Boga oraz nazwę Jego miasta—nowej Jerozolimy, zstępującej z nieba, od mojego Boga. Wypiszę na nim również moje nowe imię!</verse>
				<verse number="13">Kto ma uszy do słuchania, niech uważnie słucha tego, co Duch mówi do kościołów!</verse>
				<verse number="14">Aniołowi kościoła w Laodycei napisz tak: To mówi Amen, wierny i prawdziwy świadek, źródło Bożego stworzenia.</verse>
				<verse number="15">Znam twoje czyny. Nie jesteś ani zimny, ani gorący. Obyś się zdecydował!</verse>
				<verse number="16">Skoro jednak jesteś tylko letni—ani zimny, ani gorący—wypluję cię z moich ust.</verse>
				<verse number="17">Mówisz: „Jestem bogaty, wszystko mam i niczego mi nie brakuje”. Nie zdajesz sobie jednak sprawy z tego, że tak naprawdę jesteś godnym pożałowania nędzarzem—biednym, ślepym i nagim.</verse>
				<verse number="18">Radzę ci więc kupić ode Mnie złoto, które zostało oczyszczone w ogniu, a wtedy naprawdę staniesz się bogaty. Kup ode Mnie również białą szatę, abyś mógł się nią okryć i byś nie musiał wstydzić się swojej nagości. Kup także maść do oczu, abyś przejrzał.</verse>
				<verse number="19">Wszystkich, których kocham, upominam i karzę. Bądź gorliwy i opamiętaj się!</verse>
				<verse number="20">Oto stanąłem przed drzwiami i pukam. Jeśli ktoś usłyszy mój głos i otworzy drzwi, wejdę do niego i będziemy razem ucztować: Ja z nim, a on ze Mną.</verse>
				<verse number="21">Zwycięzcy pozwolę zasiąść razem ze Mną na moim tronie—Ja również jako zwycięzca zasiadłem z Ojcem na Jego tronie.</verse>
				<verse number="22">Kto ma uszy do słuchania, niech uważnie słucha tego, co Duch mówi do kościołów!</verse>
			</chapter>
			<chapter number="4">
				<verse number="1">Po tym wszystkim zobaczyłem otwarte drzwi do nieba. A głos, który usłyszałem na początku, brzmiący jak dźwięk trąby, przemówił: —Wejdź tutaj, chcę ci bowiem pokazać, co ma się wydarzyć w przyszłości.</verse>
				<verse number="4">Wokół Jego tronu stały dwadzieścia cztery inne trony, na których siedziało dwudziestu czterech starszych. Byli oni ubrani w białe szaty, a na głowach mieli złote wieńce.</verse>
				<verse number="5">Z głównego tronu wydobywały się błyskawice i grzmoty oraz dobiegały głosy. Przed nim zaś płonęło siedem ognistych pochodni, przedstawiających siedem Bożych Duchów,</verse>
				<verse number="6">i rozpościerało się morze, które wyglądało jak kryształ. Na środku tronu i wokół niego znajdowały się cztery istoty, które miały mnóstwo oczu—zarówno z przodu, jak i z tyłu.</verse>
				<verse number="7">Pierwsza była podobna do lwa, druga—do byka, trzecia miała ludzką twarz, a czwarta przypominała lecącego orła.</verse>
				<verse number="8">Istoty te miały po sześć skrzydeł i mnóstwo oczu—na całym ciele. Bez wytchnienia, dniem i nocą, wołały one: „Święty, święty, święty jest Pan, Wszechmocny Bóg. On był, jest i nadchodzi!”.</verse>
				<verse number="9">Podczas gdy istoty te otaczały chwałą, czcią oraz wdzięcznością Tego, który zasiada na tronie i żyje na wieki,</verse>
				<verse number="10">dwudziestu czterech starszych padało przed Nim na twarz i oddawało Mu pokłon. Składali oni swoje wieńce przed tronem Tego, który żyje na wieki, i mówili:</verse>
				<verse number="11">„Panie nasz, Boże, Tobie należy się chwała, cześć i moc. Ty bowiem stworzyłeś wszechświat i wszystko zaistniało z Twojej woli”.</verse>
			</chapter>
			<chapter number="5">
				<verse number="1">Zauważyłem, że Ten, który zasiada na tronie, trzymał w prawej ręce zwój papirusu, zapisany po obu stronach i opatrzony siedmioma pieczęciami.</verse>
				<verse number="2">Ujrzałem też potężnego anioła, który zawołał donośnym głosem: „Kto jest godny złamać pieczęcie i rozwinąć zwój?!”.</verse>
				<verse number="3">Nikt jednak—ani w niebie, ani na ziemi, ani pod ziemią—nie mógł go rozwinąć i przeczytać.</verse>
				<verse number="4">I rozpłakałem się, widząc, że nie znalazł się nikt, kto byłby godny to uczynić.</verse>
				<verse number="5">Wtedy jeden ze starszych pocieszył mnie, mówiąc: —Nie płacz! Lew z rodu Judy, potomek króla Dawida, jest zwycięzcą. On może rozwinąć zwój oraz złamać siedem pieczęci!</verse>
				<verse number="6">Wtedy zobaczyłem Baranka, stojącego przed tronem, w otoczeniu starszych i czterech istot. Wyglądał tak, jakby został złożony w ofierze. Baranek miał siedem rogów i siedmioro oczu, będących siedmioma Bożymi Duchami, wysłanymi na ziemię.</verse>
				<verse number="7">Podszedł On do Tego, który zasiada na tronie, i wziął z Jego prawej ręki zwój.</verse>
				<verse number="8">Gdy to uczynił, cztery istoty i dwudziestu czterech starszych upadło przed Nim na twarz, oddając Mu hołd. Każdy z nich miał w rękach harfę i złoty kielich napełniony kadzidłem—modlitwami świętych.</verse>
				<verse number="9">I śpiewali nową pieśń: „Zasługujesz na to, aby wziąć zwój, złamać pieczęcie i rozwinąć go. Zostałeś bowiem zabity i swoją krwią wykupiłeś dla Boga ludzi z każdego plemienia, języka, ludu i narodu.</verse>
				<verse number="10">Uczyniłeś ich kapłanami naszego Boga i członkami królewskiej rodziny, którzy będą rządzić ziemią”.</verse>
				<verse number="11">Potem zobaczyłem mnóstwo aniołów, otaczających tron, cztery istoty oraz starszych, i usłyszałem ich śpiew. Setki milionów aniołów</verse>
				<verse number="12">wołały: „Baranek, który został zabity, zasługuje na to, aby otrzymać władzę, bogactwo, mądrość i moc oraz odebrać cześć, chwałę i uwielbienie!”.</verse>
				<verse number="13">Usłyszałem również, jak każde stworzenie—na niebie, na ziemi, pod ziemią, na morzu oraz w jego głębinach—wołało: „Temu, który zasiada na tronie, oraz Barankowi należy się wieczne uwielbienie, cześć, chwała i moc!”.</verse>
				<verse number="14">Po tych słowach cztery istoty powiedziały: „Amen!”, a starsi padli na twarz, oddając Mu pokłon.</verse>
			</chapter>
			<chapter number="6">
				<verse number="1">Następnie zobaczyłem, że Baranek złamał pierwszą pieczęć, i usłyszałem, jak jedna z czterech istot zawołała: „Ruszaj!”. Okrzyk ten był tak głośny, jak huk pioruna.</verse>
				<verse number="2">I zobaczyłem jeźdźca na białym koniu. Na głowie miał wieniec, a w ręku trzymał łuk. Wyruszył, aby odnieść kolejne zwycięstwo.</verse>
				<verse number="3">Gdy Baranek złamał drugą pieczęć, usłyszałem głos drugiej istoty: „Ruszaj!”.</verse>
				<verse number="4">I pojawił się koń ognistoczerwony. Jego jeździec dostał do ręki miecz i wyruszył, aby odebrać ziemi pokój i sprawić, że ludzie będą się nawzajem zabijać.</verse>
				<verse number="5">Gdy Baranek złamał trzecią pieczęć, usłyszałem, jak trzecia istota powiedziała: „Ruszaj!”. I zobaczyłem czarnego konia oraz jego jeźdźca, który trzymał w ręku wagę.</verse>
				<verse number="6">Następnie usłyszałem głos dobiegający od czterech istot: „Dzień pracy to bochenek chleba lub trzy kilo mąki. Nie marnuj oliwy i wina”.</verse>
				<verse number="7">Gdy złamał czwartą pieczęć, usłyszałem głos czwartej istoty: „Ruszaj!”.</verse>
				<verse number="8">I zobaczyłem sinozielonego konia. Ten, który na nim siedział, miał na imię Śmierć i reprezentował krainę zmarłych. Dano mu władzę nad jedną czwartą ziemi, aby zsyłał na ludzi śmierć. Jedni mieli zginąć w walce, inni—umrzeć z głodu lub z powodu epidemiami, jeszcze inni—rozszarpani przez dzikie zwierzęta.</verse>
				<verse number="9">Gdy Baranek złamał piątą pieczęć, zobaczyłem ołtarz, a poniżej niego—dusze ludzi, którzy zostali zamordowani za to, że byli posłuszni słowu Bożemu i opowiadali innym o Chrystusie.</verse>
				<verse number="10">Głośno wołali oni: „Święty Panie, jedyny i prawdziwy Władco, kiedy ukarzesz tych, którzy nas zamordowali?!”.</verse>
				<verse number="11">Wszystkim im dano białe szaty i powiedziano, żeby odpoczęli i przez krótki czas zaczekali, aż dołączą do nich ich przyjaciele, którzy również służą Panu, i—podobnie jak oni—również zostaną zamordowani.</verse>
				<verse number="12">Gdy zobaczyłem, że Baranek złamał szóstą pieczęć, rozpoczęło się ogromne trzęsienie ziemi. Słońce straciło swój blask, jakby ktoś zasłonił je czarną płachtą, a księżyc stał się krwawoczerwony.</verse>
				<verse number="13">Gwiazdy zaś spadały na ziemię jak owoce z targanego wichurą drzewa.</verse>
				<verse number="14">Nagle zniknęło niebo—jakby było zwojem papirusu, który został przez kogoś zwinięty. Góry i wyspy zostały przesunięte ze swoich miejsc.</verse>
				<verse number="15">Przywódcy i władcy świata, wybitni dowódcy, najbogatsi i najbardziej wpływowi ludzie—wszyscy oni, razem z niewolnikami, poukrywali się w jaskiniach i grotach,</verse>
				<verse number="16">marząc tylko o tym, aby zasypały ich przewracające się góry i spadające skały. W ten sposób chcieli bowiem ukryć się przed obliczem Tego, który zasiada na tronie, oraz przed gniewem Baranka.</verse>
				<verse number="17">Nadszedł bowiem wielki dzień Ich gniewu i nikt nie był w stanie uciec przed Ich sądem.</verse>
			</chapter>
			<chapter number="7">
				<verse number="1">Po tym wszystkim zobaczyłem czterech aniołów, stojących na czterech krańcach ziemi i powstrzymujących cztery wiatry. Dzięki nim nie drgnęło żadne drzewo ani żadna inna rzecz na ziemi; nie poruszyło się nawet morze.</verse>
				<verse number="2">Wtedy zobaczyłem innego anioła, przybywającego ze wschodu i niosącego wielką pieczęć żywego Boga. Głośno zawołał on do czterech aniołów, którym pozwolono niszczyć ziemię i morze:</verse>
				<verse number="3">„Nie niszczcie ziemi i drzew oraz morza, dopóki nie postawimy Bożej pieczęci na czołach tych, którzy Mu służą”.</verse>
				<verse number="4">I usłyszałem liczbę opieczętowanych—sto czterdzieści cztery tysiące osób ze wszystkich rodów Izraela.</verse>
				<verse number="5">Opieczętowano więc po dwanaście tysięcy osób z poszczególnych rodów: Judy, Rubena, Gada,</verse>
				<verse number="6">Asera, Neftalego, Manassesa,</verse>
				<verse number="7">Symeona, Lewiego, Issachara,</verse>
				<verse number="8">Zabulona, Józefa oraz Beniamina.</verse>
				<verse number="9">Następnie zobaczyłem ogromny, niezliczony tłum ludzi pochodzących ze wszystkich narodów, plemion, ludów i języków. Stali oni przed tronem oraz przed Barankiem, ubrani w białe szaty. W rękach trzymali gałęzie palmy</verse>
				<verse number="10">i głośno wołali: „Zbawienie pochodzi od naszego Boga, który zasiada na tronie, oraz od Baranka!”.</verse>
				<verse number="11">Wszyscy aniołowie zgromadzili się wokół tronu, starszych oraz czterech istot, a następnie upadli przed tronem na twarz i wielbili Boga, wołając:</verse>
				<verse number="12">„Amen! Wieczne uwielbienie, chwała i mądrość, wdzięczność i cześć, władza i moc —wszystko to należy do naszego Boga! Amen!”.</verse>
				<verse number="13">Wtedy jeden ze starszych zapytał mnie: —Kim są ci ludzie w białych szatach? Skąd przybyli?</verse>
				<verse number="14">—Panie, na pewno to wiesz—odparłem. —Zanim tu przyszli, doświadczyli ogromnych prześladowań—odpowiedział. —Ich szaty są białe, ponieważ zostały oczyszczone dzięki przelanej krwi Baranka.</verse>
				<verse number="15">Dlatego właśnie stoją przed tronem Boga, dniem i nocą służąc w Jego świątyni. W Jego obecności są bowiem na zawsze bezpieczni.</verse>
				<verse number="16">Nigdy nie będą już cierpieć z powodu głodu, pragnienia czy upału.</verse>
				<verse number="17">Baranek, który stoi przed tronem, zawsze będzie się o nich troszczył i zaprowadzi ich do źródła wody życia. Bóg zaś otrze z ich oczu wszelkie łzy.</verse>
			</chapter>
			<chapter number="8">
				<verse number="1">Gdy Baranek złamał siódmą pieczęć, w całym niebie, na około pół godziny, zapanowała cisza.</verse>
				<verse number="2">Zobaczyłem wtedy siedmiu aniołów, którzy stoją przed Bogiem—wręczono im siedem trąb.</verse>
				<verse number="3">Przybył też inny anioł, trzymający złotą kadzielnicę, i stanął przy ołtarzu. Podano mu dużą ilość kadzidła, aby je zmieszał z modlitwami wszystkich świętych i ofiarował na złotym ołtarzu, znajdującym się przed tronem.</verse>
				<verse number="4">Wtedy dym z kadzidła, wraz z modlitwami świętych, wzniósł się z ręki anioła ku Bogu.</verse>
				<verse number="5">Następnie anioł napełnił kadzielnicę ogniem z ołtarza i zrzucił ją na ziemię, a wtedy rozległy się potężne grzmoty oraz błyskawice i zatrzęsła się ziemia.</verse>
				<verse number="6">Tymczasem siedmiu aniołów, mających siedem trąb, przygotowało się do tego, aby zatrąbić.</verse>
				<verse number="7">Gdy zatrąbił pierwszy z nich, na ziemię spadł grad i ogień zmieszany z krwią. Jedna trzecia część ziemi stanęła wtedy w płomieniach i spaliła się jedna trzecia drzew oraz wszystkie polne rośliny.</verse>
				<verse number="8">Gdy zatrąbił drugi anioł, coś przypominającego wyglądem ogromną płonącą górę zostało wrzucone do morza. Jedna trzecia wód stała się wtedy czerwona jak krew.</verse>
				<verse number="9">Wyginęła też jedna trzecia morskich zwierząt i została zniszczona jedna trzecia wszystkich okrętów.</verse>
				<verse number="10">Gdy zatrąbił trzeci anioł, ogromna płonąca gwiazda spadła z nieba na jedną trzecią rzek oraz na źródła, z których wypływała woda.</verse>
				<verse number="11">Gwiazda ta zatruła jedną trzecią wszystkich wód, dlatego nazwano ją Goryczą. Woda zyskała bowiem gorzki smak i zabiła wielu ludzi.</verse>
				<verse number="12">Gdy zatrąbił czwarty anioł, słońce, księżyc i gwiazdy straciły jedną trzecią jasności. W ciągu dnia było o jedną trzecią ciemniej, a również noc stała się o jedną trzecią ciemniejsza niż dotychczas.</verse>
				<verse number="13">Wtedy zobaczyłem orła lecącego środkiem nieba i usłyszałem jego głos. Trzykrotnie zawołał on: „Marny będzie los ziemi, gdy zatrąbią pozostali trzej aniołowie!”.</verse>
			</chapter>
			<chapter number="9">
				<verse number="1">Wtedy zatrąbił piąty anioł i zobaczyłem gwiazdę zrzuconą z nieba na ziemię. Miała on otworzyć tunel prowadzący do otchłani.</verse>
				<verse number="2">Gdy to uczyniła, buchnął z niej dym, niczym z olbrzymiego pieca. Kłęby dymu były tak ogromne, że zasłoniły słońce i niebo.</verse>
				<verse number="3">Z dymu wyłoniła się szarańcza, która miała taką samą moc, jak skorpiony.</verse>
				<verse number="4">Nakazano jej, aby nie atakowała trawy, polnych roślin oraz drzew, ale ludzi, którzy nie mają na czole Bożej pieczęci.</verse>
				<verse number="5">Szarańcza ta nie miała ich zabijać, ale sprawiać im cierpienie—przez pięć miesięcy mieli oni odczuwać taki ból, jak po ukąszeniu skorpiona.</verse>
				<verse number="6">W tych dniach ludzie będą bezskutecznie próbowali odebrać sobie życie. Będą chcieli umrzeć, ale nie będzie to możliwe.</verse>
				<verse number="7">Szarańcza ta wyglądała jak konie przygotowane do walki. Na głowach miały coś w rodzaju złotych wieńców, a ich pyski przypominały ludzkie twarze.</verse>
				<verse number="8">Miały długie włosy, jak kobiety, i zęby—podobne do zębów lwa.</verse>
				<verse number="9">Ich pancerze wyglądały tak, jakby były z żelaza, a odgłos ich skrzydeł przypominał huk rydwanów pędzących do boju.</verse>
				<verse number="10">Ich ogony były podobne do ogonów skorpionów i były zakończone żądłami. Właśnie dzięki nim mogły zadawać ludziom cierpienie, trwające pięć miesięcy.</verse>
				<verse number="11">Ich władcą był anioł otchłani, którego hebrajskie imię brzmi Abaddon (to znaczy: „Niszczyciel”).</verse>
				<verse number="12">W ten sposób wypełniła się jedna z trzech zapowiedzi orła, który wołał: „Marny będzie los ziemi”. Pozostały jednak jeszcze dwie.</verse>
				<verse number="13">Wtedy zatrąbił szósty anioł i usłyszałem słowa, dobiegające od strony czterech rogów złotego ołtarza, stojącego przed Bogiem.</verse>
				<verse number="14">Słowa te skierowane były do szóstego anioła, trzymającego trąbę, i brzmiały następująco: „Wypuść czterech aniołów uwięzionych nad wielką rzeką Eufrat”.</verse>
				<verse number="15">I uwolniono ich, a aniołowie ci byli przygotowani właśnie na tę godzinę, dzień, miesiąc i rok—mieli bowiem zabić jedną trzecią wszystkich ludzi.</verse>
				<verse number="16">I usłyszałem liczbę ich wojsk: dwieście milionów!</verse>
				<verse number="19">Niszczycielska moc tych koni znajdowała się bowiem właśnie w ich pyskach oraz w ogonach, które przypominały kąsające, jadowite węże.</verse>
				<verse number="20">Ludzie, którzy przeżyli te ataki, nie opamiętali się jednak i nie przestali czynić zła. Nadal oddawali cześć demonom oraz otaczali czcią złote, srebrne, brązowe, kamienne oraz drewniane posągi, które nie widzą, nie słyszą ani nie mogą się poruszać.</verse>
				<verse number="21">Nie porzucili również czarów oraz rozwiązłości seksualnej; nadal też kradli i mordowali innych ludzi.</verse>
			</chapter>
			<chapter number="10">
				<verse number="1">Potem zauważyłem innego potężnego anioła, który—otoczony obłokami—zstępował z nieba. Nad głową miał tęczę, a jego twarz lśniła jak słońce. Jego nogi wyglądały jak słupy ognia,</verse>
				<verse number="2">a w ręku trzymał mały, rozwinięty zwój. Prawą stopę postawił na morzu, a lewą na lądzie,</verse>
				<verse number="3">i zawołał, a jego głos był tak potężny, jak ryk lwa. Na jego okrzyk odpowiedziało siedem grzmotów.</verse>
				<verse number="4">Chciałem już zapisać to, co powiedziały grzmoty, usłyszałem jednak głos z nieba: —Zapieczętuj słowa siedmiu grzmotów i nie zapisuj ich!</verse>
				<verse number="5">Wtedy anioł, który stał na morzu i na lądzie, podniósł prawą rękę ku niebu</verse>
				<verse number="8">I znów usłyszałem głos z nieba: —Podejdź do anioła, który stoi na morzu i lądzie, i weź z jego ręki rozwinięty zwój.</verse>
				<verse number="9">Podszedłem więc do niego i poprosiłem: —Daj mi ten mały zwój. —Weź go i połknij—odpowiedział. —W ustach poczujesz smak miodu, ale w żołądku poczujesz gorycz.</verse>
				<verse number="10">Wziąłem go więc z ręki anioła i zjadłem. I rzeczywiście—w ustach był słodki jak miód, ale gdy go połknąłem, poczułem w żołądku gorycz.</verse>
				<verse number="11">Wtedy znowu usłyszałem głos: —Nadal opowiadaj wszystkim o przyszłości ludów, narodów, języków oraz władców tego świata.</verse>
			</chapter>
			<chapter number="11">
				<verse number="1">Potem dostałem do ręki miarę i otrzymałem następujące polecenie: —Wstań i zmierz świątynię Boga oraz jej ołtarz. Policz również tych, którzy są w środku i oddają cześć Bogu.</verse>
				<verse number="2">Nie mierz jednak dziedzińca przed świątynią, został on bowiem przeznaczony dla pogan, którzy będą deptać święte miasto przez czterdzieści dwa miesiące.</verse>
				<verse number="3">Ja zaś dam siłę dwóm moim świadkom—ubiorą się w wory pokutne i będą prorokować przez tysiąc dwieście sześćdziesiąt dni.</verse>
				<verse number="4">Świadkowie ci będą jak dwa drzewa oliwne i dwa świeczniki stojące przed Panem ziemi.</verse>
				<verse number="5">Ktokolwiek spróbuje wyrządzić im krzywdę, zostanie natychmiast spalony—z ich ust wydobywać się będzie bowiem żar ognia. Każdy więc, kto będzie chciał ich zniszczyć, poniesie śmierć.</verse>
				<verse number="6">Świadkowie ci, pełniąc służbę proroków, będą w stanie powstrzymać deszcz, sprawić, że wody staną się czerwone jak krew, oraz zesłać na ziemię wszelkie możliwe klęski.</verse>
				<verse number="7">Gdy już przekażą ludziom swoje poselstwo, z otchłani wyłoni się bestia, która wypowie im wojnę a następnie pokona ich i zabije.</verse>
				<verse number="8">Ich ciała zostaną porzucone na placu wielkiego miasta, w którym ukrzyżowano ich Pana. W wymiarze duchowym miasto to jest podobne do Sodomy i Egiptu.</verse>
				<verse number="9">Przez trzy i pół dnia wszystkie ludy, plemiona, języki i narody będą patrzeć na ich zwłoki i nie pozwolą ich pogrzebać.</verse>
				<verse number="10">Cały świat będzie się bowiem cieszyć i świętować z powodu ich śmierci. Co więcej, z tej okazji ludzie będą nawet wręczać sobie prezenty. Działalność tych proroków sprawiała bowiem ogromny kłopot wszystkim mieszkańcom ziemi.</verse>
				<verse number="11">Po trzech i pół dniach Bóg wzbudził ich jednak do życia i sprawił, że wstali z miejsca. Wówczas tych, którzy widzieli ich ciała, ogarnął wielki strach.</verse>
				<verse number="12">Z nieba zaś rozległ się donośny głos: „Chodźcie!”. I na oczach swoich wrogów prorocy zostali otoczeni obłokami i wznieśli się do nieba.</verse>
				<verse number="13">W tym momencie nastąpiło silne trzęsienie ziemi, które zniszczyło jedną dziesiątą miasta i zabiło siedem tysięcy osób. Wszyscy pozostali byli przerażeni i oddali chwałę Bogu, który mieszka w niebie.</verse>
				<verse number="14">W ten sposób wypełniła się druga z trzech zapowiedzi orła, który wołał: „Marny będzie los ziemi”. Pozostała jednak jeszcze jedna.</verse>
				<verse number="15">Wtedy zatrąbił siódmy anioł i rozległy się donośne głosy z nieba: „Teraz władzę nad światem obejmie nasz Pan i Jego Mesjasz—On będzie królować na wieki!”.</verse>
				<verse number="16">A dwudziestu czterech starszych, siedzących przed Bogiem na tronach, padło na twarz, oddając Mu hołd</verse>
				<verse number="17">i wołając: „Panie, Wszechmocny Boże, Ty jesteś i zawsze byłeś! Dziękujemy Ci, za to, że użyłeś swojej wielkiej mocy i przejąłeś władzę nad światem.</verse>
				<verse number="18">Narody zbuntowały się przeciwko Tobie, ale teraz nadszedł czas Twego gniewu. Jest to czas sądu nad zmarłymi i czas nagrody dla Twoich sług —proroków i świętych, i wszystkich tych, którzy mieli dla Ciebie respekt, niezależnie od tego, kim byli. Jest to również czas zagłady dla tych, którzy siali na ziemi zniszczenie”.</verse>
				<verse number="19">Wtedy otworzyła się w niebie Boża świątynia i można było dostrzec w niej skrzynię przymierza. Pojawiły się również błyskawice, rozległ się huk piorunów i nastąpiło trzęsienie ziemi, po czym spadł wielki grad.</verse>
			</chapter>
			<chapter number="12">
				<verse number="1">Potem na niebie ukazał się niezwykły obraz: Kobieta, której ubraniem było słońce, podnóżkiem—księżyc, a wieńcem okrywającym głowę—dwanaście gwiazd.</verse>
				<verse number="2">Oczekiwała ona dziecka i krzyczała z bólu, czekając na poród.</verse>
				<verse number="3">Nagle na niebie pojawił się kolejny obraz: Ogromny czerwony smok o siedmiu głowach i dziesięciu rogach. Na każdej głowie miał koronę.</verse>
				<verse number="4">Swoim ogonem zmiótł z nieba jedną trzecią gwiazd i zrzucił je na ziemię. Następnie stanął przed kobietą, aby pożreć jej dziecko, gdy tylko je urodzi.</verse>
				<verse number="5">I urodziła Syna, który będzie potężnym przywódcą, rządzącym wszystkimi narodami. Chłopiec ten został zabrany do Boga, przed Jego tron.</verse>
				<verse number="6">Kobieta zaś uciekła na pustynię, gdzie Bóg przygotował jej schronienie, w którym będzie mogła bezpiecznie przebywać przez tysiąc dwieście sześćdziesiąt dni.</verse>
				<verse number="7">Potem wybuchła w niebie wojna. Michał i jego aniołowie walczyli ze smokiem oraz jego aniołami.</verse>
				<verse number="10">I usłyszałem z niebios donośny głos, mówiący: „Teraz nadszedł czas zbawienia! Bóg okazał swoją potęgę i objął władzę, a Jego Mesjasz zaczął panować. Strącony został natomiast ten, który dniem i nocą oskarżał wierzących, i krytykował ich przed Bogiem.</verse>
				<verse number="11">Oni jednak pokonali go dzięki przelanej krwi Baranka i dzięki temu, że przekazywali innym prawdę, oraz byli gotowi oddać za nią życie.</verse>
				<verse number="12">Jest to radość dla całego nieba i dla wszystkich jego mieszkańców! Marny jest jednak los lądu i morza, na ziemię zstąpił bowiem diabeł, który wie, że zostało mu niewiele czasu, dlatego ogarnia go wielki gniew”.</verse>
				<verse number="13">Gdy smok uświadomił sobie, że został zrzucony na ziemię, zaczął prześladować kobietę, która urodziła Syna.</verse>
				<verse number="14">Ona jednak otrzymała dwa skrzydła—jak u wielkiego orła—i odleciała na przygotowane dla niej miejsce na pustyni, gdzie przez trzy i pół roku miała opiekę i ochronę przed wężem.</verse>
				<verse number="15">Wtedy wąż wyrzucił ze swojej paszczy strumień wody, chcąc, aby woda pochłonęła kobietę.</verse>
				<verse number="16">Z pomocą przyszła jej jednak ziemia, która wchłonęła wodę wyrzuconą z paszczy smoka.</verse>
				<verse number="17">Wtedy smok, rozgniewany na kobietę, odszedł i stanął na brzegu morza, aby walczyć z jej dziećmi, które przestrzegają Bożych przykazań i są wierne Jezusowi.</verse>
			</chapter>
			<chapter number="13">
				<verse number="1">Wtedy zobaczyłem dziwną bestię, wyłaniającą się z morza. Miała siedem głów, dziesięć rogów, a na nich—dziesięć koron. Na głowach miała wypisane imiona obrażające Boga.</verse>
				<verse number="2">Bestia ta przypominała lamparta, ale miała niedźwiedzie łapy i lwią paszczę. Smok przekazał jej całą swoją moc, tron i wielką władzę.</verse>
				<verse number="3">Jedna z głów bestii została śmiertelnie raniona, ale rana ta została nagle uleczona. Wtedy cały świat podziwiał bestię</verse>
				<verse number="4">i oddawał cześć smokowi, bo to on obdarzył ją taką potęgą. Ludzie oddawali cześć również samej bestii, mówiąc: „Kto może się z nią równać? Kto może stanąć z nią do walki?”.</verse>
				<verse number="5">Następnie pozwolono bestii bluźnić przeciwko Bogu i działać przez czterdzieści dwa miesiące.</verse>
				<verse number="6">Otworzyła więc paszczę i zaczęła obrażać Boga oraz Jego świątynię, i poniżać mieszkańców nieba.</verse>
				<verse number="7">Pozwolono jej walczyć ze świętymi i pokonać ich. I dostała władzę nad wszystkimi plemionami, ludami, językami i narodami świata.</verse>
				<verse number="8">A wszyscy ludzie, których imion nie zapisano przed powstaniem świata w księdze życia zabitego Baranka, oddadzą cześć bestii.</verse>
				<verse number="9">Kto ma uszy do słuchania, niech słucha uważnie:</verse>
				<verse number="10">Ten, kto ma trafić do więzienia, zostanie uwięziony; ten zaś, kto ma zginąć, zostanie zamordowany. Czas ten będzie bowiem dla świętych próbą wytrwałości i wiary.</verse>
				<verse number="11">Potem zobaczyłem inną bestię, wyłaniającą się z ziemi. Miała dwa rogi, podobne do rogów Baranka, ale przemawiała jak smok.</verse>
				<verse number="12">Besta ta sprawowała władzę w imieniu pierwszej bestii, która została uleczona ze śmiertelnej rany, i wzywała całą ziemię i jej mieszkańców do otaczania jej czcią.</verse>
				<verse number="13">Bestia z ziemi dokonywała niezwykłych cudów—na oczach ludzi zrzucała nawet na ziemię ogień z nieba.</verse>
				<verse number="14">W ten sposób oszukiwała ich, nakłaniając do oddawania czci pierwszej bestii. Rozkazała im nawet wykonać wielki posąg bestii, która wcześniej została śmiertelnie raniona, ale ożyła.</verse>
				<verse number="15">Pozwolono jej nawet ożywić ten posąg i sprawić, aby przemówił! Gdy to uczyniła, posąg ten sprawił, że wszyscy, którzy nie chcieli się przed nim pokłonić, zostali skazani na śmierć.</verse>
				<verse number="16">Rozkazał również, aby wszystkim ludziom—wielkim i małym, biednym i bogatym, niewolnikom i wolnym—na prawej ręce lub na czole umieszczono znak.</verse>
			</chapter>
			<chapter number="14">
				<verse number="1">Potem zobaczyłem Baranka, stojącego na górze Syjon, a wraz z nim—sto czterdzieści cztery tysiące tych, którzy mają wypisane na czołach Jego imię oraz imię Ojca.</verse>
				<verse number="2">Usłyszałem też z nieba odgłos podobny do huku wielkiego wodospadu lub potężnego grzmotu. Brzmiał on jak dźwięk muzyki granej przez wielu harfiarzy.</verse>
				<verse number="3">I usłyszałem nową pieśń, śpiewaną przed tronem Boga, przed czterema istotami i przed starszymi. Nikt oprócz stu czterdziestu czterech tysięcy, uratowanych przez Boga z ziemi, nie mógł nauczyć się tej pieśni.</verse>
				<verse number="4">Ludzie ci, za życia na ziemi, trzymali się z dala od rozwiązłości seksualnej i są bez skazy—zawsze okazują posłuszeństwo Barankowi. Zostali uratowani z ziemi i są szczególnie cenni dla Boga i Baranka.</verse>
				<verse number="5">Z ich ust nigdy nie wyszło żadne kłamstwo—są nienaganni!</verse>
				<verse number="6">Następnie zobaczyłem anioła: leciał środkiem nieba i miał ogłosić mieszkańcom ziemi wieczną dobrą nowinę—miał dotrzeć z nią do każdego narodu, plemienia, języka i ludu.</verse>
				<verse number="7">Potężnym głosem wołał on: „Nadszedł czas Bożego sądu! Okażcie więc respekt Bogu i oddajcie cześć Temu, który stworzył niebo, lądy, morza i wszystkie źródła wód!”.</verse>
				<verse number="8">Zaraz po nim pojawił się inny anioł, wołający: „Upadł wielki Babilon, który upajał wszystkie narody świata swoją rozwiązłością!”.</verse>
				<verse number="9">Za nim pojawił się trzeci anioł. Potężnym głosem wołał on: „Ci, którzy pokłonią się bestii i jej posągowi oraz przyjmą jej znak na rękę lub czoło,</verse>
				<verse number="10">doświadczą Bożego gniewu i nie będzie dla nich litości! Na oczach świętych aniołów oraz Baranka będą cierpieć w ogniu i siarce.</verse>
				<verse number="11">Dym z palącego ich ognia będzie się unosił na wieki, będą oni bowiem cierpieć dzień i noc, bez chwili wytchnienia. Taka kara spotka ludzi, którzy oddali cześć bestii i jej posągowi oraz przyjęli znak jej imienia!”.</verse>
				<verse number="12">Niech te słowa zachęcają świętych do wytrwałości, posłuszeństwa Bożym przykazaniom i zaufania Jezusowi.</verse>
				<verse number="13">Potem usłyszałem głos z nieba: —Zapisz te słowa: „Szczęśliwi ci, którzy umierają, wierząc Panu. Duch Święty potwierdza, że odpoczną oni po swojej ciężkiej pracy i otrzymają nagrodę za to, czego dokonali, żyjąc na ziemi”.</verse>
				<verse number="14">Następnie zobaczyłem biały obłok, na którym siedział ktoś, kto wyglądał jak Syn Człowieczy. Na głowie miał złoty wieniec, a w dłoni trzymał ostry sierp.</verse>
				<verse number="15">Wtedy ze świątyni wyszedł anioł i głośno zawołał do Tego, który siedział na obłoku: „Ziemia dojrzała już do żniwa, zacznij więc zbiory!”.</verse>
				<verse number="16">Wówczas Ten, który siedział na obłoku, zebrał z niej plon.</verse>
				<verse number="17">Wtedy wyszedł ze świątyni inny anioł—on również trzymał w ręku ostry sierp.</verse>
				<verse number="18">Od strony ołtarza nadszedł wtedy następny anioł, mający władzę nad ogniem. Głośno zawołał on do anioła trzymającego sierp: „Zbierz z ziemi grona winorośli, bo już dojrzały i są gotowe na sąd!”.</verse>
				<verse number="19">Wówczas anioł, który miał w dłoni sierp, zebrał z ziemi grona i wsypał je do wielkiej tłoczni Bożego gniewu.</verse>
				<verse number="20">Tłocznia ta znajdowała się poza miastem. Gdy wyciśnięto grona, wypłynęła z niej rzeka krwi—miała ona trzysta kilometrów długości i była tak głęboką, że sięgała wędzideł koni.</verse>
			</chapter>
			<chapter number="15">
				<verse number="1">Potem zobaczyłem na niebie ogromny, zadziwiający obraz: Siedmiu aniołów trzymających siedem ostatnich klęsk, wyrażających Boży gniew.</verse>
				<verse number="2">Ujrzałem też morze, które wyglądało tak, jakby było z kryształu i ognia. Nad jego brzegiem stali ci, którzy odnieśli zwycięstwo nad bestią, jej posągiem i liczbą oznaczającą jej imię. W rękach trzymali harfy</verse>
				<verse number="3">i śpiewali pieśń Mojżesza, sługi Boga, oraz pieśń Baranka: „Panie, wszechmocny Boże, dokonujesz wielkich i wspaniałych rzeczy! Jesteś Władcą wszystkich narodów i zawsze czynisz to, co jest słuszne i prawe.</verse>
				<verse number="4">Czy ktoś może nie okazać Ci respektu i nie oddać Ci chwały? Panie, tylko Ty jesteś święty! Wszystkie narody przybędą i oddadzą Ci cześć, bo zobaczą, że jesteś sprawiedliwym Władcą”.</verse>
				<verse number="5">Po tym wszystkim, zobaczyłem, że otworzyła się świątynia w niebie</verse>
				<verse number="6">i wyszło z niej siedmiu aniołów, trzymających siedem klęsk. Byli oni ubrani w czyste, lśniące szaty, i przepasani na piersiach złotymi wstęgami.</verse>
				<verse number="7">Jedna z czterech istot wręczyła im siedem złotych pucharów, wypełnionych gniewem wiecznego Boga,</verse>
				<verse number="8">a chwała i potęga Boga wypełniła świątynię jak dym. Nikt nie mógł do niej wejść, dopóki siedmiu aniołów nie zrzuciło na ziemię siedmiu klęsk.</verse>
			</chapter>
			<chapter number="16">
				<verse number="1">I usłyszałem, jak donośny głos ze świątyni zawołał do siedmiu aniołów: „Idźcie i wylejcie na ziemię siedem pucharów Bożego gniewu!”.</verse>
				<verse number="2">Wtedy ruszył pierwszy anioł i wylał swój puchar na ziemię. I natychmiast wszystkich ludzi, noszących znak bestii i oddających cześć jej posągowi, dotknęły złośliwe i bolesne wrzody.</verse>
				<verse number="3">Drugi anioł wylał swój puchar na morze, a jego woda stała się jak krew umarłego. Wszystkie stworzenia, które w niej żyły, wyginęły.</verse>
				<verse number="4">Trzeci anioł wylał swój puchar na rzeki oraz źródła wód, a ich woda zamieniła się w krew.</verse>
				<verse number="5">Wtedy usłyszałem, jak anioł, który miał władzę na wodą, obwieścił: „Święty i sprawiedliwy Boże, Ty jesteś i zawsze byłeś. Twój wyrok jest słuszny.</verse>
				<verse number="6">Tym, którzy przelali krew, mordując świętych i proroków, dałeś teraz do picia właśnie krew —zasłużyli na to”.</verse>
				<verse number="7">I usłyszałem głos dobiegający od ołtarza: „Wszechmocny Boże, Panie, Twój wyrok jest sprawiedliwy i słuszny”.</verse>
				<verse number="8">Czwarty anioł wylał swój puchar na słońce—i poraziło ono ludzi swoim żarem.</verse>
				<verse number="9">Upał był tak wielki, że ludzie zaczęli przeklinać Boga, który ma władzę nad klęskami. Nie opamiętali się jednak i nie oddali Mu czci.</verse>
				<verse number="10">Piąty anioł wylał swój puchar na tron bestii. Wtedy jej królestwo pogrążyło się w ciemności, a ludzie z bólu gryźli własne języki.</verse>
				<verse number="11">Przeklinali Boga, który jest w niebie, za swój ból i wrzody pokrywające ich ciało, ale nadal nie opamiętali się i nie porzucili zła.</verse>
				<verse number="12">Szósty anioł wylał puchar na wielką rzekę Eufrat, a jej wody zupełnie wyschły. Koryto rzeki utworzyło zaś drogę dla władców ze Wschodu.</verse>
				<verse number="13">Wtedy zobaczyłem, że z paszczy bestii, z paszczy smoka i z ust fałszywego proroka wyszły trzy złe duchy, podobne do ropuch.</verse>
				<verse number="14">Duchy te to demony potrafiące czynić cuda. Nakłoniły one władców całego świata, aby w wielkim dniu Bożego sądu przystąpili do walki z wszechmocnym Bogiem.</verse>
				<verse number="15">Chrystus ostrzega: „Zjawię się nieoczekiwanie jak złodziej. Szczęśliwy ten, kto będzie wtedy gotowy i będzie miał przygotowane ubranie, aby nie musiał się wstydzić swojej nagości”.</verse>
				<verse number="16">Duchy zgromadziły władców w miejscu zwanym po hebrajsku Armagedon.</verse>
				<verse number="17">Wtedy siódmy anioł wylał swój puchar w powietrze, a z tronu świątyni w niebie rozległ się potężny głos: „Wykonało się!”.</verse>
				<verse number="18">Wówczas uderzyły gromy i pojawiły się błyskawice, po czym nastąpiło potężne trzęsienie ziemi, jakiego nie było od początku świata.</verse>
				<verse number="19">Ogromne miasto Babilon rozpadło się na trzy części, a wszystkie inne miasta świata również legły w gruzach. W ten sposób Bóg okazał wielkiemu Babilonowi swój gniew.</verse>
				<verse number="20">Wyspy zniknęły, góry rozpadły się,</verse>
				<verse number="21">a z nieba zaczął padać na ludzi ogromny grad, o wadze ponad czterdziestu kilogramów. Ludzie przeklinali Boga z powodu klęski gradu, miała ona bowiem straszne skutki.</verse>
			</chapter>
			<chapter number="17">
				<verse number="1">Jeden z siedmiu aniołów, trzymających puchary, podszedł do mnie i rzekł: —Chodź, pokażę ci sąd nad wielką prostytutką, która siedzi nad wieloma wodami.</verse>
				<verse number="2">Grzeszyli z nią władcy całego świata, a mieszkańcy ziemi byli upojeni jej rozwiązłością.</verse>
				<verse number="3">Dzięki mocy Ducha, anioł przeniósł mnie na pustynię, gdzie zobaczyłem kobietę siedzącą na szkarłatnej bestii o siedmiu głowach i dziesięciu rogach, na której wypisano imiona obrażające Boga.</verse>
				<verse number="4">Kobieta była ubrana w purpurę i szkarłat. Miała też na sobie biżuterię ze złota, szlachetnych kamieni i pereł, w ręku zaś trzymała złoty kielich, wypełniony jej rozwiązłością i obrzydliwymi czynami.</verse>
				<verse number="5">Na czole miała tajemniczy napis: WIELKI BABILON, MATKA PROSTYTUTEK ORAZ WSZELKIEJ OBRZYDLIWOŚCI NA ŚWIECIE.</verse>
				<verse number="6">Zauważyłem, że kobieta ta jest pijana—upojona krwią świętych, którzy zostali zamordowani za wierność Jezusowi. Bardzo mnie to wszystko zdziwiło. Wtedy anioł powiedział:</verse>
				<verse number="7">—Czemu tak się dziwisz? Odsłonię przed tobą tajemnicę tej kobiety oraz bestii, mającej siedem głów i dziesięć rogów, niosącej ją na swoim grzbiecie.</verse>
				<verse number="8">Bestia, którą zobaczyłeś, wcześniej była, lecz teraz jej nie ma. Wyjdzie jednak z otchłani, ale spotka ją zagłada. Wtedy mieszkańcy ziemi, których imiona nie zostały przed powstaniem świata zapisane w księdze życia, zdziwią się. Zobaczą bowiem bestię, która wcześniej była, a teraz jej nie ma, ale jeszcze się pojawi.</verse>
				<verse number="9">Zrozumienie tego wymaga dużej mądrości: Siedem głów bestii to siedem wzgórz, na których siedzi kobieta—a także siedmiu władców.</verse>
				<verse number="10">Pięciu już upadło, szósty właśnie panuje, a siódmy dopiero się pojawi. Jego rządy będą jednak krótkotrwałe.</verse>
				<verse number="11">Bestia, która wcześniej była, a teraz jej nie ma, to ósmy władca. Jest on jednym z siedmiu, ale pojawi się ponownie, czeka go jednak zagłada.</verse>
				<verse number="12">Dziesięć rogów to dziesięciu władców, którzy nie objęli jeszcze władzy. Otrzymają ją na krótki czas i będą rządzić razem z bestią.</verse>
				<verse number="13">Jednomyślnie postanowią podporządkować jej całą swoją potęgę i władzę.</verse>
				<verse number="14">I wypowiedzą wojnę Barankowi, ale On pokona ich, bo jest Panem panów i Królem królów. Razem z Nim zwycięstwo odniosą wierni słudzy Boga, którzy zostali przez niego powołani i wybrani.</verse>
				<verse number="15">Anioł mówił dalej: —Wody, nad którymi siedzi prostytutka, to ludzie różnych narodowości, ras i języków.</verse>
				<verse number="16">Bestia i jej dziesięć rogów, które ujrzałeś, znienawidzą prostytutkę. Zrzucą z niej ubranie, pożrą jej ciało i spalą ją w ogniu.</verse>
				<verse number="17">Bóg sprawi, że wykonają Jego plan: jednomyślnie oddadzą władzę bestii. Będzie ona władać do czasu wypełnienia się Bożego słowa.</verse>
				<verse number="18">Kobieta, którą widziałeś, jest natomiast wielkim miastem, panującym nad wszystkimi władcami ziemi.</verse>
			</chapter>
			<chapter number="18">
				<verse number="1">Po tym wszystkim zobaczyłem innego anioła, zstępującego z nieba. Posiadał on ogromną władzę, a jego blask rozjaśnił całą ziemię.</verse>
				<verse number="2">Donośnym głosem zawołał on: „Upadł potężny Babilon” i stał się mieszkaniem demonów, siedliskiem złych duchów oraz schronieniem nieczystych ptaków i zwierząt.</verse>
				<verse number="3">Miasto to było bowiem prostytutką, która upajała mieszkańców ziemi rozwiązłością. Grzeszyli z nią władcy całego świata, a ludzie interesu zdobyli majątek, dzięki jej wielkiemu przepychowi.</verse>
				<verse number="4">Następnie usłyszałem jeszcze inny głos, wołający z nieba: „Wy, którzy należycie do Boga, musicie wyjść z tego miasta”, aby nie mieć udziału w jego grzechach i nie doświadczyć spadających na nie klęsk.</verse>
				<verse number="5">Gdyby grzechy Babilonu ułożono na stosie, sięgnęłyby bowiem aż do nieba —Bóg widzi całe jego zło!</verse>
				<verse number="6">Postąpcie z tym miastem tak, jak ono postępowało z wami, a nawet wymierzcie mu podwójna karę. Niech wypije dwukrotnie więcej niż ci, których wcześniej upajało.</verse>
				<verse number="7">Dotychczas żyło w luksusie i używało przyjemności, teraz więc odpłaćcie mu cierpieniem i bólem. Myślało sobie bowiem w sercu, że zawsze będzie żyć jak królowa i nigdy nie zazna smutku ani cierpienia.</verse>
				<verse number="8">Dlatego jednego dnia spadną na to miasto wszystkie klęski: ból, głód oraz śmierć. I pochłonie je ogień! Pan, który je osądzi, jest potężnym Bogiem!</verse>
				<verse number="9">Władcy świata, którzy uczestniczyli w rozwiązłości tego miasta i czerpali z tego przyjemność, zapłakali i pogrążyli się w smutku, widząc unoszący się nad nim dym.</verse>
				<verse number="10">Patrząc z daleka, przejęci i przerażeni losem Babilonu, zawołali: „To straszne, co spotkało Babilon! Tak wielkie nieszczęście w jednej chwili spadło na to potężne miasto!”.</verse>
				<verse number="11">Nad losem Babilonu ubolewali również handlowcy z całego świata, ponieważ stracili zbyt na swoje towary:</verse>
				<verse number="12">złoto, srebro, kamienie szlachetne, perły, czysty len, purpurę, jedwab, szkarłat, pachnące drewno, wyroby z kości słoniowej oraz szlachetnego drewna, brązu, stali i marmuru.</verse>
				<verse number="13">Babilon nie będzie już kupować wyszukanych przypraw oraz perfum, mirry, kadzidła, wina, oliwy, najlepszej mąki i zboża, bydła, owiec, koni, wozów oraz ludzkich ciał i dusz.</verse>
				<verse number="14">Płacząc nad Babilonem, powiedzieli: „To, co tak bardzo kochałeś, przeminęło. Zniknął już bowiem otaczający cię splendor i luksus—wszystko to bezpowrotnie przepadło!”.</verse>
				<verse number="15">Ludzie, którzy—dzięki handlowi z Babilonem—zdobyli majątek, stanęli z daleka, przerażeni jego cierpieniem. Płacząc i rozpaczając nad jego losem, powiedzieli:</verse>
				<verse number="16">„To straszne, co spotkało to potężne miasto! Nosiło ono najlepsze ubrania, z czystego lnu, purpury i szkarłatu, oraz biżuterię ze złota, szlachetnych kamieni i pereł.</verse>
				<verse number="17">Bogactwo to przepadło jednak w jednej chwili”. Armatorzy, kapitanowie i załogi okrętów oraz wszyscy inni, którzy zarabiali na transporcie morskim, z daleka</verse>
				<verse number="18">obserwowali pożar Babilonu i dym wznoszący się nad miastem. Poruszeni tym widokiem, wołali: „Czy jakieś inne miasto na świecie jest podobne do potężnego Babilonu?”.</verse>
				<verse number="19">Posypywali głowy popiołem i zrozpaczeni krzyczeli: „To straszne, co spotkało to potężne miasto! Wszyscy armatorzy zdobyli majątek dzięki jego wielkiemu bogactwu, a teraz, w ciągu jednej chwili, wszystko to zostało zniszczone!”.</verse>
				<verse number="20">„Dla mieszkańców nieba, dla świętych, proroków i apostołów był to jednak powód do radości, Bóg ukarał bowiem tych, którzy ich skrzywdzili”.</verse>
				<verse number="21">Wtedy potężny anioł podniósł wielki głaz, ogromny jak młyńskie koło, i rzucił go w morze, wołając: „Tak właśnie zostanie strącony potężny Babilon i to będzie jego koniec!</verse>
				<verse number="22">W mieście tym nie usłyszy się już śpiewu ani dźwięki harfy, fletu czy trąbki. Nikt już nie będzie tam prowadził interesów. Nie usłyszy się tam nawet odgłosu mielenia ziarna.</verse>
				<verse number="23">Nie zabłyśnie tam już żadne światło ani nie zabrzmią radosne głosy nowożeńców. Handlowcy miasta mieli władzę nad światem, a czary Babilonu oszukały wszystkie narody.</verse>
				<verse number="24">Miasto to jest również winne morderstw —zabiło bowiem wielu proroków i świętych”.</verse>
			</chapter>
			<chapter number="19">
				<verse number="1">Po tym wszystkim usłyszałem z nieba donośny głos wielkiego tłumu: „Alleluja! Zbawienie, chwała i moc należą do naszego Boga!</verse>
				<verse number="2">Wielka prostytutka napełniała świat rozwiązłością i mordowała tych, którzy służyli Bogu. Teraz jednak On ukarał ją za jej czyny, a Jego wyrok jest sprawiedliwy i słuszny”.</verse>
				<verse number="3">Głos zabrzmiał ponownie: „Alleluja! Dym z palącego ją ognia będzie się unosił na zawsze”.</verse>
				<verse number="4">Wtedy dwudziestu czterech starszych, razem z czterema istotami, upadło na twarz i pokłoniło się Bogu, który siedzi na tronie. Czyniąc to, powiedzieli: „Amen! Alleluja!”.</verse>
				<verse number="5">Wówczas od tronu dobiegł głos, mówiący: „Chwalcie naszego Boga, wszyscy wy, którzy Mu służycie i macie dla Niego respekt, niezależnie od tego, kim jesteście!”.</verse>
				<verse number="6">I znów usłyszałem głos wielkiego tłumu, przypominający szum morza lub huk piorunów: „Alleluja! Wszechmocny Bóg, nasz Pan, objął władzę!</verse>
				<verse number="7">Cieszmy się więc i radujmy, oddając Mu cześć! Nadszedł bowiem czas wesela Baranka, a Jego narzeczona jest już gotowa.</verse>
				<verse number="8">Ubrano ją w suknię z czystego, lśniącego lnu, którym są prawe czyny świętych”.</verse>
				<verse number="9">Wtedy anioł powiedział do mnie: —Zapisz: „Szczęśliwi są ci, których zaproszono na weselną ucztę Baranka”. To prawdziwe słowa samego Boga—wyjaśnił.</verse>
				<verse number="10">Wtedy padłem mu do nóg, chcąc oddać mu cześć, ale on rzekł: —Nie czyń tego! Ja także jestem tylko sługą Boga, podobnie jak ty i inni wierzący, którzy—natchnieni przez Ducha—opowiadają ludziom o Jezusie. Cześć należy się tylko Bogu!</verse>
				<verse number="11">Potem zobaczyłem otwarte niebo, a w nim—białego konia. Dosiadał go Ten, który jest wierny oraz prawdziwy: sprawiedliwy Sędzia i Wojownik.</verse>
				<verse number="12">Jego spojrzenie było przenikające jak płomień ognia, a na głowie miał wiele koron. Na czole zaś miał wypisane imię, którego nie znał nikt oprócz Niego.</verse>
				<verse number="13">Miał na sobie płaszcz noszący ślady krwi. Imię Tego Jeźdźca brzmi Słowo Boże.</verse>
				<verse number="14">Za Nim, na białych koniach, podążały niebiańskie oddziały, ubrane w biały, czysty len.</verse>
				<verse number="15">Jeździec ten zaatakuje narody ostrym mieczem, wychodzącym z Jego ust, i będzie potężnym władcą. Wsypie wszystkie narody, jak grona, do tłoczni gniewu wszechmocnego Boga.</verse>
				<verse number="16">Na płaszczu i na biodrze Jeźdźca wypisany był tytuł: król królów i pan panów.</verse>
				<verse number="17">Zobaczyłem też anioła, stojącego w blasku słońca, zwołującego ptaki krążące po niebie: „Przybądźcie na wielką ucztę Boga!</verse>
				<verse number="18">Jedzcie ciała władców, dowódców i najbardziej wpływowych ludzi tego świata, ciała koni i jeźdźców, ludzi wolnych i niewolników, wielkich i małych!”.</verse>
				<verse number="19">Potem zobaczyłem bestię oraz władców świata, wraz z ich armiami, zgromadzonych do walki z Jeźdźcem i Jego wojskiem.</verse>
				<verse number="20">Bestia została jednak schwytana, a wraz z nią—fałszywy prorok, który w jej obecności dokonywał cudów, oszukując w ten sposób ludzi, którzy przyjęli znak bestii i oddawali cześć jej posągowi. Oboje żywcem zostali wrzuceni do ognistego jeziora płonącej siarki.</verse>
				<verse number="21">Pozostałych zaś zabito mieczem wychodzącym z ust Jeźdźca. Wtedy wszystkie ptaki najadły się ich ciałami.</verse>
			</chapter>
			<chapter number="20">
				<verse number="1">Potem zobaczyłem anioła, zstępującego z nieba. Miał w ręku klucz do otchłani oraz ogromny łańcuch.</verse>
				<verse number="2">Schwytał on smoka, pradawnego węża—zwanego diabłem i szatanem—i związał go na tysiąc lat.</verse>
				<verse number="3">Następnie wrzucił go do otchłani, po czym zamknął ją i zapieczętował, aby przez tysiąc lat smok nie mógł oszukiwać narodów. Po tym okresie zostanie na krótko uwolniony.</verse>
				<verse number="4">Zobaczyłem także trony, a ci, którzy na nich zasiadali, otrzymali prawo sądzenia. I ujrzałem dusze ludzi, którzy zostali ścięci za to, że opowiadali innym o Jezusie i głosili słowo Boże, oraz za to, że nie oddali czci bestii ani jej posągowi i odmówili przyjęcia jej znaku na czoło lub rękę. Teraz ożyli i przez tysiąc lat królowali z Chrystusem.</verse>
				<verse number="5">To jest pierwsze zmartwychwstanie, pozostali zmarli ożyją bowiem dopiero po upływie tysiąca lat.</verse>
				<verse number="6">Szczęśliwi i święci są ci, którzy będą mieli udział w tym pierwszym zmartwychwstaniu. Ludzie ci nie umrą już po raz drugi i jako kapłani Boga i Chrystusa będą z Nim panować przez tysiąc lat.</verse>
				<verse number="7">Po upływie tego czasu szatan zostanie uwolniony z więzienia</verse>
				<verse number="8">i zacznie oszukiwać narody Goga i Magoga z czterech krańców ziemi. I zbierze je, aby stoczyć walkę z Bogiem, a zgromadzone wojska będą tak liczne, jak piasek na brzegu morza.</verse>
				<verse number="9">Przemierzą całą ziemię i otoczą świętych oraz miasto ukochane przez Boga. Wtedy jednak spadnie na nich ogień z nieba i pochłonie ich.</verse>
				<verse number="10">Diabeł zaś, który ich oszukał, zostanie wrzucony do ognistego jeziora płonącej siarki, w którym będzie również bestia i fałszywy prorok. Będzie to miejsce wiecznej kary, w którym będą cierpieć dniem i nocą.</verse>
				<verse number="11">Następnie zobaczyłem wielki biały tron i Tego, który na nim zasiada. Niebo i ziemia chciały uciec sprzed Jego oblicza, ale nie znalazły miejsca, w którym mogłyby się przed Nim ukryć.</verse>
				<verse number="12">Wtedy ujrzałem umarłych—wielkich i małych, stojących przed tronem. I otwarto księgi, wśród których była również księga życia. Wszyscy umarli zostali osądzeni zgodnie z ich czynami, zapisanymi w księgach.</verse>
				<verse number="13">Morze, ziemia i świat zmarłych oddały swoich umarłych i wszyscy oni zostali osądzeni zgodnie z ich czynami.</verse>
			</chapter>
			<chapter number="21">
				<verse number="1">Potem zobaczyłem nowe niebo i nową ziemię, bowiem obecna ziemia i niebo zniknęły. Nie było również morza.</verse>
				<verse number="2">I ujrzałem święte miasto—nową Jerozolimę, zstępującą z nieba, od Boga. Wyglądała wspaniale—jak panna młoda, która pięknie ubrała się dla swojego męża.</verse>
				<verse number="3">Wtedy usłyszałem donośny głos dobiegający od tronu: „Odtąd Bóg będzie mieszkał wśród ludzi. Będą Jego ludem, a On będzie ich Bogiem</verse>
				<verse number="4">i otrze z ich oczu wszelkie łzy. Nie będzie już więcej śmierci, smutku, płaczu ani bólu. Wszystko to przeminęło wraz ze starym światem”.</verse>
				<verse number="5">Wówczas Ten, który zasiada na tronie, powiedział: „Oto czynię wszystko nowe!”. Potem zwrócił się do mnie: —Zapisz to, słowa te są bowiem wiarygodne i prawdziwe.</verse>
				<verse number="6">I mówił dalej: „Wykonało się! Ja jestem Alfa i Omega, Początek i Koniec. Spragnionym za darmo dam pić ze źródła wody życia.</verse>
				<verse number="7">Zwycięzcy otrzymają wszystko: Ja będę ich Bogiem, a oni—moimi dziećmi.</verse>
				<verse number="8">Natomiast tchórze, niewierzący, zwyrodnialcy, mordercy oraz ci, którzy prowadzą rozwiązłe życie, uprawiają czary, oddają cześć podobiznom bożków lub kłamią, trafią do ognistego jeziora płonącej siarki, które jest drugą śmiercią”.</verse>
				<verse number="9">Wtedy podszedł do mnie jeden z siedmiu aniołów, trzymających puchary napełnione siedmioma ostatecznymi klęskami, i powiedział: —Chodź, pokażę ci pannę młodą, którą zostanie małżonką Baranka.</verse>
				<verse number="10">Dzięki mocy Ducha, anioł przeniósł mnie na szczyt wysokiej góry, skąd pokazał mi Jerozolimę—święte miasto, zstępujące z nieba, od Boga.</verse>
				<verse number="11">Jaśniało ono Bożą chwałą jak kosztowny klejnot—wyglądało jak przejrzysty, kryształowy jaspis.</verse>
				<verse number="12">Miało potężny, wysoki mur oraz dwanaście bram strzeżonych przez dwunastu aniołów. Na każdej z nich wypisane było imię jednego z dwunastu rodów Izraela.</verse>
				<verse number="13">Z każdej strony—północnej, południowej, wschodniej i zachodniej—znajdowały się trzy bramy.</verse>
				<verse number="14">Mur miasta zbudowany był na fundamencie składającym się z dwunastu warstw, na których wypisane były imiona dwunastu apostołów Baranka.</verse>
				<verse number="15">Anioł, który do mnie mówił, miał z sobą złotą miarę, którą miał zmierzyć miasto, jego bramy oraz mur.</verse>
				<verse number="16">Miasto zbudowane było na planie kwadratu—jego długość równała się szerokości. Anioł zmierzył długość, szerokość i wysokość miasta—każdy z tych wymiarów wynosił dwa tysiące czterysta kilometrów.</verse>
				<verse number="17">Potem zmierzył mur—jego grubość wynosiła sześćdziesiąt pięć metrów.</verse>
				<verse number="18">Całe miasto było zbudowane ze szczerego złota, czystego jak kryształ, a jego mur—z jaspisu.</verse>
				<verse number="19">Poszczególne warstwy fundamentu, na którym stał mur, były ozdobione szlachetnymi kamieniami: pierwsza warstwa—jaspisem, druga—szafirem, trzecia—chalcedonem, czwarta—szmaragdem,</verse>
				<verse number="20">piąta—sardoniksem, szósta—karneolem, siódma—chryzolitem, ósma—berylem, dziewiąta—topazem, dziesiąta—chryzoprazem, jedenasta—hiacyntem, dwunasta—ametystem.</verse>
				<verse number="21">Każda z dwunastu bram wykonana była natomiast z jednej perły, a plac miasta wyłożony był szczerym złotem, czystym jak kryształ.</verse>
				<verse number="22">Nie zauważyłem tam natomiast żadnej świątyni, ponieważ był nią sam Pan, wszechmocny Bóg, oraz Baranek.</verse>
				<verse number="23">Miasto to nie potrzebowało słońca ani księżyca, bo rozjaśniała je chwała Boga, a jego światłem był Baranek.</verse>
				<verse number="24">Jasność ta będzie świecić narodom świata, a ich władcy wniosą do tego miasta wszystko, co cenne.</verse>
				<verse number="25">Jego bramy będą otwarte przez cały dzień, bo nie będzie tam nocy.</verse>
				<verse number="26">Do miasta tego zostaną wniesione wszystkie wspaniałości narodów.</verse>
				<verse number="27">Nie wejdzie do niego natomiast nic nieczystego ani żaden człowiek, którzy czyni zło i kłamie. Znajdą się tam tylko ci, którzy zostali zapisani w księdze życia Baranka.</verse>
			</chapter>
			<chapter number="22">
				<verse number="1">Potem anioł pokazał mi rzekę wody życia, czystą jak kryształ. Wypływała ona z tronu Boga i Baranka</verse>
				<verse number="2">i biegła przez środek miasta. Na obu jej brzegach rosło drzewo życia, owocujące dwanaście razy w roku, każdego miesiąca rodzące inne owoce. Liście tego drzewa służyły narodom za lekarstwo.</verse>
				<verse number="3">W mieście tym nie będzie niczego, co zostało przeklęte przez Boga. Bóg i Baranek będą zasiadać na tronie. Słudzy Boga będą oddawać Mu cześć,</verse>
				<verse number="4">zobaczą Go bowiem twarzą w twarz, a Jego imię zostanie wypisane na ich czołach.</verse>
				<verse number="5">W mieście tym nie będzie nocy, jego mieszkańcy nie będą więc potrzebowali lamp ani słońca. Ich jedynym światłem będzie bowiem Bóg, z którym będą wiecznie królować.</verse>
				<verse number="6">Następnie anioł, zwracając się do mnie, powiedział: —Słowa te są prawdziwe i wiarygodne, gdyż pochodzą od Pana. Bóg, który przemawia przez proroków, wysłał bowiem swojego anioła, aby ukazał Jego sługom to, co się niebawem wydarzy.</verse>
				<verse number="7">Pan wkrótce przyjdzie! Szczęśliwy jest ten, kto ufa proroczym słowom tej księgi!</verse>
				<verse number="8">Ja, Jan, jestem tym, który to wszystko słyszał i widział. Po tym wszystkim padłem do nóg anioła, który mi to przekazał, chcąc oddać mu cześć.</verse>
				<verse number="9">Ale on rzekł: —Nie czyń tego! Ja także jestem tylko sługą Boga, podobnie jak ty i inni wierzący, którzy są prorokami, lub ufają słowom tej księgi. Cześć należy się tylko Bogu!</verse>
				<verse number="10">Potem dodał: —Nie zamykaj tej księgi i nie pieczętuj jej proroczych słów, ponieważ wkrótce się wypełnią.</verse>
				<verse number="11">Ten, kto czyni zło, niech nadal tak postępuje, a ten, kto jest brudny, niech brudzi się jeszcze bardziej. Ten jednak, kto jest prawy, niech dąży do jeszcze większej prawości, a święty—do jeszcze większej świętości.</verse>
				<verse number="12">Jezus mówi: „Wkrótce przyjdę i nagrodzę wszystkich stosownie do ich czynów.</verse>
				<verse number="13">Ja jestem Alfa i Omega, Pierwszy i Ostatni, Początek i Koniec.</verse>
				<verse number="14">Szczęśliwi są ci, którzy oczyścili swoje szaty, aby móc wejść do Bożego miasta i spożywać owoce z drzewa życia.</verse>
				<verse number="15">Na zewnątrz znajdą się ludzie, którzy zachowują się jak psy, uprawiają czary, prowadzą rozwiązłe życie, oddają cześć podobiznom bożków oraz ci, którzy okłamują innych, bo kochają kłamstwo.</verse>
				<verse number="16">Ja, Jezus, wysłałem mojego anioła, aby potwierdził kościołom, że to wszystko jest prawdą. Jestem potomkiem króla Dawida, ale także jego przodkiem oraz jasną Gwiazdą Poranną!”.</verse>
				<verse number="17">Duch i narzeczona wołają: „Przyjdź już!”. Każdy, kto usłyszy te słowa, niech razem z nimi zawoła: „Przyjdź już!”. Ten zaś, kto jest spragniony, niech przyjdzie. Każdy, kto pragnie wody życia, niech ją za darmo weźmie.</verse>
				<verse number="18">Każdego, kto słucha proroczych słów tej księgi, ostrzegam: Jeśli ktokolwiek doda coś do tej treści, Bóg ukarze go klęskami opisanymi w tej księdze.</verse>
				<verse number="19">Jeśli zaś pominie któreś z zawartych w niej proroctw, Bóg nie wpuści go do świętego miasta, które zostało w niej opisane, i nie pozwoli mu spożywać owoców z drzewa życia.</verse>
				<verse number="20">Ten, od którego pochodzą te prorocze słowa, mówi: „Tak! Już wkrótce przyjdę”. Amen! Przyjdź już, Panie Jezu!</verse>
				<verse number="21">Niech Pan Jezus obdarza was wszystkich swoją łaską!</verse>
			</chapter>
		</book>
	</testament>
</bible>
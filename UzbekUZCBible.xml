<?xml version="1.0" encoding="UTF-8"?>
<bible translation="Uzbek Bible (UZC) 2008 Tavrot in Uzbek" info="No Data: Муқаддас Китоб Таржима қилиш Институти" link="https://www.kitobook.com/category/book/injil/61/6/">
	<testament name="New">
		<book number="40">
			<chapter number="1">
				<verse number="1">Иброҳим ўғли, Довуд ўғли Исо Масиҳнинг насабномаси.</verse>
				<verse number="2">Иброҳимдан Исҳоқ туғилди. Исҳоқдан Ёқуб туғилди. Ёқубдан Яҳудо ва унинг ака-укалари туғилдилар.</verse>
				<verse number="3">Яҳудо ва Тамарадан Парас ҳамда Зараҳ туғилдилар. Парасдан Ҳасрўн туғилди. Ҳасрўндан Арам туғилди.</verse>
				<verse number="4">Арамдан Амминадаб туғилди. Амминадабдан Наҳшўн туғилди. Наҳшўндан Салмўн туғилди.</verse>
				<verse number="5">Салмўн ва Раҳобадан Бўаз туғилди. Бўаз ва Руфдан Обид туғилди. Обиддан Ишай туғилди.</verse>
				<verse number="6">Ишайдан подшоҳ Довуд туғилди. Подшоҳ Довуд ва Уриёнинг собиқ хотинидан Сулаймон туғилди.</verse>
				<verse number="7">Сулаймондан Раҳабаъм туғилди. Раҳабаъмдан Абиё туғилди. Абиёдан Осо туғилди.</verse>
				<verse number="8">Осодан Йўшафат туғилди. Йўшафатдан Йўрам туғилди. Йўрамдан Уззиё туғилди.</verse>
				<verse number="9">Уззиёдан Йўтам туғилди. Йўтамдан Аҳаз туғилди. Аҳаздан Ҳизқиё туғилди.</verse>
				<verse number="10">Ҳизқиёдан Манаше туғилди. Манашедан Амўн туғилди. Амўндан Йўшиё туғилди.</verse>
				<verse number="11">Йўшиёдан Йўаким туғилди. Йўакимдан Бобилга сургун бўлиш даврида Якўниё билан ака-укалари туғилдилар.</verse>
				<verse number="12">Бобилдаги сургунлик давридан кейин Якўниёдан Шаълтиэл туғилди. Шаълтиэлдан Зарубобил туғилди.</verse>
				<verse number="13">Зарубобилдан Абиҳуд туғилди. Абиҳуддан Элёқим туғилди. Элёқимдан Азўр туғилди.</verse>
				<verse number="14">Азўрдан Садўқ туғилди. Садўқдан Ахим туғилди. Ахимдан Элиҳуд туғилди.</verse>
				<verse number="15">Элиҳуддан Илъазар туғилди. Илъазардан Маттан туғилди. Маттандан Ёқуб туғилди.</verse>
				<verse number="16">Ёқубдан Марямнинг эри Юсуф туғилди. Марямдан эса Масиҳ деб аталган Исо туғилди.</verse>
				<verse number="17">Шундай қилиб, Иброҳимдан Довудгача ҳаммаси бўлиб ўн тўрт насл, Довуддан Бобил сургунлигигача ўн тўрт насл ва Бобил сургунлигидан Масиҳ келишигача ўн тўрт наслдир.</verse>
				<verse number="18">Исо Масиҳнинг туғилиши шундай содир бўлди: Унинг онаси Марям Юсуфга унаштириб қўйилган эди. Уларнинг никоҳидан олдин Марям Муқаддас Руҳдан ҳомиладор экани маълум бўлди.</verse>
				<verse number="19">Унинг эри Юсуф эса солиҳ одам бўлиб, Марямни шарманда қилишни истамай, яширинча қўйиб юбориш ниятида бўлди.</verse>
				<verse number="20">Буни ўйлаб кўрганидаёқ, Худованднинг бир фариштаси тушида унга кўриниб: “Эй Довуд ўғли Юсуф! - деди, - Сен Марямни ўзингга хотинликка олишдан қўрқма; чунки унинг вужудидаги ҳомила Муқаддас Руҳдан пайдо бўлган.</verse>
				<verse number="21">У ўғил туғади ва Унинг исмини Исо қўясан, чунки У Ўз халқини гуноҳларидан қутқаради.</verse>
				<verse number="22">Буларнинг бари эса Худованднинг пайғамбар орқали айтгани бажо келиши учун рўй берди. Пайғамбар:</verse>
				<verse number="23">“Қиз ҳомилали бўлғай ва ўғил туққай, Унинг исмини эса Иммануил қўюрлар”, - деб каромат қилган эди. Иммануил - “Худо биз билан” демакдир”.</verse>
				<verse number="24">Юсуф уйғонгач, Худованднинг фариштаси унга буюрганидек қилди ва Марямни хотинликка олди.</verse>
				<verse number="25">Лекин у туғмагунча унга яқинлашмади. Ниҳоят, Марям ўзининг тўнғич ўғлини туғди ва Унинг исмини Исо қўйди.</verse>
			</chapter>
			<chapter number="2">
				<verse number="1">Исо подшоҳ Ҳирод даврида, Яҳудиянинг Байтлаҳм шаҳарчасида туғилганидан кейин, шарқдан Қуддусга мунажжимлар келди.</verse>
				<verse number="2">Улар:- Яҳудийларнинг подшоҳи бўлиб туғилган бола қаерда? Биз шарқда Унинг юлдузини кўрдик, Унга таъзим қилгани келдик, - дедилар.</verse>
				<verse number="3">Подшоҳ Ҳирод буни эшитгач, у билан бутун Қуддус безовталаниб кетди.</verse>
				<verse number="4">У барча яҳудий олий руҳонийлари ва уламоларини тўплаб, улардан Масиҳнинг қаерда туғилиши кераклигини сўради.</verse>
				<verse number="5">Улар эса:- Яҳудиянинг Байтлаҳм шаҳрида, - дейишди унга, - чунки пайғамбарнинг китобида шундай ёзилган:</verse>
				<verse number="6">“Эй Яҳудо диёридаги Байтлаҳм! Сен Яҳудо улуғларидан асло кам эмассан. Зеро халқим - Исроилни боқувчи ДоҳийСендан келиб чиқажак”.</verse>
				<verse number="7">Ўшанда Ҳирод мунажжимларни яширинча чақириб, улардан юлдузнинг пайдо бўлган аниқ вақтини билиб олди.</verse>
				<verse number="8">Сўнг уларни Байтлаҳмга юбориб:- Боринглар, чақалоқ ҳақида синчиклаб суриштиринглар. Уни топгач, менга хабар беринглар, токи мен ҳам бориб Унга таъзим қилайин, - деди.</verse>
				<verse number="9">Мунажжимлар подшоҳнинг сўзларига қулоқ солиб жўнадилар. Улар шарқда кўрган юлдуз эса уларга йўл кўрсатиб борди ва ниҳоят, чақалоқ ётган жой тепасига келиб тўхтади.</verse>
				<verse number="10">Улар юлдузни кўриб, ҳаддан зиёд қувондилар.</verse>
				<verse number="11">Уйга кириб, чақалоқни ва Унинг онаси Марямни кўрдилар-да, мук тушиб, чақалоққа таъзим қилдилар. Сўнг хазиналарини очиб, Унга олтин, хушбўй тутатқилар ва мумиё тортиқ қилдилар.</verse>
				<verse number="12">Ҳиродга қайтмаслик ҳақида тушларида огоҳлантирилгандан кейин, бошқа йўл билан ўз юртларига қайтиб кетдилар.</verse>
				<verse number="13">Мунажжимлар жўнаб кетганларидан сўнг, Худованднинг бир фариштаси Юсуфга тушида кўриниб: “Ўрнингдан тур! - деди. - Чақалоқ билан онасини олиб, Мисрга қоч ва мен сенга бирор нарса айтмагунимча, у ерда қолгин. Чунки Ҳирод чақалоқни қидириб топса, уни ҳалок қилиш нияти бор”.</verse>
				<verse number="14">Юсуф шу кечасиёқ туриб, чақалоқ билан онасини олиб, Мисрга қараб йўлга тушди.</verse>
				<verse number="15">Ҳироднинг ажали етгунигача, у ерда қолди. Шу тариқа Худованднинг: “Мен Ўғлимни Мисрдан чақириб олдим”, - деб пайғамбар орқали айтган сўзи бажо келди.</verse>
				<verse number="16">Ҳирод мунажжимлар томонидан алданганини пайқагач, жуда қаттиқ ғазабланди. Улардан билиб олган вақтга кўра, Байтлаҳм ҳамда унинг теварак-атрофларидаги икки ёш ва ундан кичик бўлган ҳамма ўғил болаларни қиличдан ўтказгани киши юборди.</verse>
				<verse number="17">Ўшанда Еремия пайғамбарнинг ушбу каромати бажо келди:</verse>
				<verse number="18">“Рамадан бир нидо эшитилур, Чексиз бир нолаю оҳу фиғон, бу. Болалари учун йиғлар Роҳила, Ҳеч на юпатолмас, энди улар йўқ”.</verse>
				<verse number="19">Ҳироднинг ўлимидан кейин Худованднинг бир фариштаси Мисрда Юсуфга тушида кўриниб:</verse>
				<verse number="20">“Ўрнингдан тур! - деди. - Чақалоқ билан онасини олиб, Исроил мамлакатига йўл ол. Чунки чақалоқнинг жонига қасд қилганлар оламдан ўтди”.</verse>
				<verse number="21">Шунда Юсуф чақалоқ билан онасини олиб жўнади, Исроил мамлакатига қайтиб келди.</verse>
				<verse number="22">Аммо Яҳудияда Ҳирод ўрнига унинг ўғли Архелай тахтга чиққанини эшитиб, у ерга боришга қўрқди. Бироқ тушида ваҳий келгач, у Жалила юртига борди.</verse>
				<verse number="23">У юртнинг Носира деган шаҳрида жойлашди. Шундай қилиб, “У носиралик деб аталгай”, - деган пайғамбар сўзи бажо келди.</verse>
			</chapter>
			<chapter number="3">
				<verse number="1">Ўша кунларда Яҳё пайғамбар пайдо бўлиб, Яҳудия чўлида воизлик қила бошлади.</verse>
				<verse number="2">У: “Тавба қилинглар, чунки Осмон Шоҳлиги яқинлашди! ” - деб хитоб қилар эди.</verse>
				<verse number="3">Бу воқеа эса Ишаъё пайғамбарга ваҳий қилинган шу оятга тўғри келади:“Мана, чўлда нидо янграмоқда:Худованд йўлини тайёрлангиз, Равон айлангиз сўқмоқларин! - дея”.</verse>
				<verse number="4">Яҳёнинг ўзи туя жунидан кийим кийиб, белига теридан камар тақар эди. Унинг егулиги эса чигиртка билан ёввойи асал эди.</verse>
				<verse number="5">Қуддусда, Яҳудия юрти бўйлаб ва Ўрдун дарёси атрофида яшовчиларнинг ҳаммаси Яҳё пайғамбарнинг олдига чиқар эди.</verse>
				<verse number="6">Улар гуноҳларини эътироф этиб, Яҳёнинг буйруғи билан Ўрдун сувига чўмиб имон келтирар эдилар.</verse>
				<verse number="7">Фарзий ва саддуқий мазҳабларидан ҳам талай киши чўмиш учун унинг олдига келаётганларини Яҳё кўриб, уларга деди: “Вой илонлар зоти! Бошингизга келадиган Худо ғазабидан қочиб қутулишингизни сизларга ким уқтирди?</verse>
				<verse number="8">Бундан буён тавба қилганингизга яраша ҳосил беринглар!</verse>
				<verse number="9">“Иброҳим бизнинг отамиз”, деб кўнглингиздан ўтказманглар. Мен сизларга айтаманки, Худо шу тошлардан Иброҳимга авлод тиклашга қодир.</verse>
				<verse number="10">Ҳозирданоқ дарахтлар илдизида болта ётибди-ку. Яхши мева бермаган ҳар қандай дарахт кесилиб оловга ташланади.</verse>
				<verse number="11">Мен сизларни тавбага чақириш учун сувга чўмдириб юрибман. Лекин менинг кетимдан Келаётган мендан қудратлидир. Мен Унинг чориқларини кўтаришга ҳам арзимайман. У сизларни Муқаддас Руҳга ва оловга чўмдиради.</verse>
				<verse number="12">Унинг паншахаси қўлида тайёр турибди. У ўз хирмонини шопириб ташлайди; буғдойини омборга тўплаб, сомонни сўнмас ўтда ёндириб юборади”.</verse>
				<verse number="13">Ўшанда Исо Яҳёнинг ҳузурида сувга чўмиш учун Жалиладан Ўрдун дарёси бўйига келди.</verse>
				<verse number="14">Лекин Яҳё Исони тўхтатмоқчи бўлиб:- Мен Сенинг ҳузурингда имон келтиришим керак эди. Сен бўлсанг, менинг олдимга келяпсанми? - деди.</verse>
				<verse number="15">Исо унга жавоб бериб:- Энди рози бўл, чунки биз шу йўсинда илоҳий амрни тўла бажаришимиз ўринлидир, - деди. Шундан кейин Яҳё Исога изн берди.</verse>
				<verse number="16">Исо дарёга тушди. У сувдан чиққан заҳоти, осмон очилиб кетди ва Худонинг Руҳи каптардай Исонинг устига тушиб қўнгани кўринди.</verse>
				<verse number="17">Осмондан эса: “Бу Менинг севикли Ўғлимдир, Ундан мамнунман”, - деган нидо келди.</verse>
			</chapter>
			<chapter number="4">
				<verse number="1">Ўшанда Исо, иблиснинг синовидан ўтиш учун Муқаддас Руҳ томонидан саҳрога олиб борилди.</verse>
				<verse number="2">У қирқ кун ва қирқ кеча рўза тутиб, охири оч қолди.</verse>
				<verse number="3">Шунда васваса қилувчи Исонинг ёнига келиб Унга:- Агар Сен Худонинг Ўғли бўлсанг, айтгин, бу тошлар нонга айлансин! - деди.</verse>
				<verse number="4">Исо унга жавобан деди:- Тавротда*: “Инсон биргина нон билан эмас, балки Худонинг оғзидан чиққан ҳар бир сўз билан яшайди”, деб ёзилган.</verse>
				<verse number="5">Кейин иблис Исони табаррук шаҳарга келтирди ва маъбаднинг тепасида турғизиб,</verse>
				<verse number="6">Унга деди:- Агар Сен Худонинг Ўғли бўлсанг, Ўзингни пастга ташла-чи. Чунки Забурда* шундай ёзилган-ку:“У Сен ҳақда Ўз фаришталарига амр этгай:Улар Сени қўлларида кўтариб кетар, Оёғинг ҳам тошга қоқилиб кетмас”.</verse>
				<verse number="7">Исо унга:- “Эганг Худовандни синама”, деб ёзилгани ҳам бор, - деди.</verse>
				<verse number="8">Иблис Исони яна жуда баланд тоққа олиб чиқиб кетди. Дунёнинг барча салтанатларини ҳамда уларнинг ҳашаматини Унга кўрсатиб:</verse>
				<verse number="9">- Агар тиз чўкиб менга сажда қилсанг, буларнинг ҳаммасини Сенга бераман, - деди.</verse>
				<verse number="10">Шунда Исо:- Йўқол кўзимдан, шайтон! Чунки Тавротда*: “Эганг - Худовандга сажда қил, биргина Унга итоатда бўл”, деб ёзилган, - деди.</verse>
				<verse number="11">Шундан сўнг иблис Исони тарк этди ва фаришталар эса келиб, Исога хизмат қила бошладилар.</verse>
				<verse number="12">Исо Яҳёнинг ҳибсга олинганини эшитгач, Жалилага қайтиб борди.</verse>
				<verse number="13">У Носира шаҳрида кўп қолмай, Завулун ва Нафтоли юртидаги кўл бўйида жойлашган Кафарнаҳум шаҳрига келиб ўрнашди.</verse>
				<verse number="14">Шундай қилиб, Ишаъё пайғамбарга ваҳий бўлган ушбу оят бажо келди:</verse>
				<verse number="15">“Эй Завулун диёри ва Нафтоли диёри, Ўрдун наҳрининг нарёғида, Денгиз йўлида жойлашган мажусийлар Жалиласи!</verse>
				<verse number="16">Зулматда қолиб келган халқ катта зиёни кўрди, Ўлим соясига бурканган эл уфқлари ёришди”.</verse>
				<verse number="17">Шу кундан бошлаб Исо воизлик қиладиган бўлиб: “Тавба қилинглар, чунки Осмон Шоҳлиги яқинлаб қолди”, - деб айтар эди.</verse>
				<verse number="18">Жалила кўли ёнидан ўтаётганида, Исо кўлга тўр ташлаб турган икки ака-ука - Бутрус деб аталувчи Симун ва унинг укаси Идрисни кўриб қолди. Улар балиқчи эдилар.</verse>
				<verse number="19">Исо уларга: “Менинг орқамдан юринглар, Мен сизни инсон овчилари қиламан”, - деди.</verse>
				<verse number="20">Ака-ука дарҳол тўрларини қолдириб, Унинг орқасидан эргашдилар.</verse>
				<verse number="21">У ердан ўтаётиб, Исо бошқа икки ака-ука - Забадийнинг ўғли Ёқуб ва унинг укаси Юҳаннони кўриб қолди. Улар оталари Забадий билан бирга қайиқда тўрларини ямаб ўтиришган эди. Исо уларни ҳам чақирди.</verse>
				<verse number="22">Улар ҳам дарҳол қайиқни ва оталарини қолдириб, Исонинг орқасидан эргашдилар.</verse>
				<verse number="23">Исо бутун Жалилани айланиб чиқди. У юртнинг ибодатхоналарида таълим бериб, Худонинг Шоҳлиги тўғрисидаги Хушхабарни эълон қилиб, одамлардаги ҳар турли касаллик ва дармонсизликни шифолаб юрди.</verse>
				<verse number="24">У ҳақдаги хабар бутун Сурияга ёйилди. Турли-туман дарду иллатлардан қийналиб юрганлар, жинга чалинганлар, тутқаноқ ва шол касалига йўлиққанларнинг ҳаммасини Исонинг олдига келтиришар, У эса уларни соғайтирар эди.</verse>
				<verse number="25">Жалила ва Ўнкент вилоятидан, Қуддусдан, Яҳудия ҳамда Ўрдуннинг нариги томонидаги юртлардан келган кўплаб халойиқ Унинг орқасидан эргашиб борди.</verse>
			</chapter>
			<chapter number="5">
				<verse number="1">Исо талай халойиқни кўриб, тоққа чиқиб ўтирди. Шогирдлари Унинг олдига келишди.</verse>
				<verse number="2">Исо уларга таълим бериш учун оғзини очиб, деди:</verse>
				<verse number="3">“Руҳан камбағал бўлганлар бахтлидир, Чунки Осмон Шоҳлиги уларникидир.</verse>
				<verse number="4">Йиғлаётганлар бахтлидир, Чунки улар тасалли топур.</verse>
				<verse number="5">Беозор бўлганлар бахтлидир, Чунки улар ер юзига эга бўлур.</verse>
				<verse number="6">Адолатга очу чанқоқлар бахтлидир, Чунки улар тўқ бўлур.</verse>
				<verse number="7">Раҳмдил бўлганлар бахтлидир, Чунки улар раҳм-шафқат топур.</verse>
				<verse number="8">Покдил бўлганлар бахтлидир, Чунки улар Худони кўрур.</verse>
				<verse number="9">Тинчлик ўрнатувчилар бахтлидир, Чунки улар Худо ўғиллари дейилур.</verse>
				<verse number="10">Адолат йўлида жабр кўрганлар бахтлидир, Чунки Осмон Шоҳлиги уларникидир.</verse>
				<verse number="11">Мен туфайли одамлар сизни ҳақоратлаб қувғин этса, сиз ҳақда ёлғон гапириб фисқу ғийбат қилса, бахтлисиз!</verse>
				<verse number="12">Севининглар ва хурсанд бўлинглар, чунки сизга осмон мукофоти буюк. Сиздан аввал ўтган пайғамбарлар ҳам шундай қувғин бўлган”.</verse>
				<verse number="13">“Сиз - ернинг тузисизлар. Агарда туз кучини йўқотса, уни яна қандай шўр қилиш мумкин? У энди чиқитга ташлаб юборилади, оёқ остида поймол бўлишдан бошқага ярамайди.</verse>
				<verse number="14">Сиз - дунёнинг нурисизлар. Тоғнинг тепасида қурилган шаҳар яширин қололмайди.</verse>
				<verse number="15">Шунингдек, шамни ёқиб, кейин идиш билан ёпиб қўйишмайди. Уйдагиларнинг ҳаммасига ёруғлик берсин, деб уни шамдонга қўйишади.</verse>
				<verse number="16">Айни равишда сизнинг нурингиз ҳам инсонлар олдида шундай порласинки, улар яхши ишларингизни кўриб, осмондаги Отангизни улуғласинлар”.</verse>
				<verse number="17">“Мени Таврот ёки пайғамбар оятларини бекор қилгани келди, деб ўйламанглар. Мен бекор қилгани эмас, балки бажо келтиргани келдим.</verse>
				<verse number="18">Сизга чинини айтайин: еру осмон тугамагунча ва тақдир этилган ҳамма нарса амалга ошмагунча, Тавротдан на бир ҳарф, на бир нуқта ўчади.</verse>
				<verse number="19">Шундай қилиб, ким бу амрларнинг энг кичигини ҳам инсонларга бузиб ўргатса, Осмон Шоҳлигида энг кичик бўлади. Лекин ким бу амрларни бажариб бошқаларга ўргатса, Осмон Шоҳлигида буюк бўлади.</verse>
				<verse number="20">Сизларга айтиб қўяй: агар сизнинг солиҳлигингиз уламолар ва фарзийларнинг солиҳлигидан устун келмаса, Осмон Шоҳлигига киролмайсизлар”.</verse>
				<verse number="21">“Қадимгиларга: “Одам ўлдирма; ким одам ўлдирса, жавобгарликка тортилади”, - деб айтилганини эшитгансизлар.</verse>
				<verse number="22">Лекин Мен сизга айтаман: кимки биродарига беҳуда ғазабланса, жавобгарликка тортилади. Кимки биродарига аҳмоқ деса, олий маҳкамада жавоб беради. Кимки биродарига телба деса, жаҳаннам оловида жавоб беради.</verse>
				<verse number="23">Шундай қилиб, сен хайр-эҳсонингни қурбонгоҳга олиб келганингда, агар у ерда биродаринг сендан хафа экани ёдингга тушса,</verse>
				<verse number="24">хайр-эҳсонингни у ерда, қурбонгоҳ олдида қолдир ва бориб, аввал биродаринг билан ярашгил. Шундан кейин келиб, хайр-эҳсонингни бажо келтир.</verse>
				<verse number="25">Сен рақибинг билан қозихонага* бораркансан, йўл-йўлакай у билан келишишга шошил, токи рақибинг сени қозига, қози эса миршабга топшириб, сени зиндонга ташламасин.</verse>
				<verse number="26">Сенга чинини айтайин: охирги тийинингни бермагунингча, у ердан чиқолмайсан! ”</verse>
				<verse number="27">“Қадимгиларга: “Зино қилма”, - деб айтилганини эшитгансизлар.</verse>
				<verse number="28">Лекин Мен сизга айтаман: ким бир аёлга шаҳват билан қараса ҳам, аллақачон кўнглида у билан зино қилган бўлади.</verse>
				<verse number="29">Агар сенинг ўнг кўзинг гуноҳ қилишингга сабаб бўлса, уни суғуриб ташла. Чунки бутун баданинг жаҳаннамга ташланишидан кўра, аъзойингдан бирининг нобуд бўлгани сен учун яхшироқдир.</verse>
				<verse number="30">Агар сенинг ўнг қўлинг гуноҳ қилишингга сабаб бўлса, уни чопиб ташла. Чунки бутун баданинг жаҳаннамга йўлиқишидан кўра, аъзойингдан бирининг нобуд бўлгани сен учун яхшироқдир.</verse>
				<verse number="31">Яна дейилганки: “Ким хотини билан ажралмоқчи бўлса, унга талоқ хатини ёзиб берсин”.</verse>
				<verse number="32">Лекин Мен сизга айтаман: ким бевафолик айбидан бошқа сабаб билан хотинидан ажралса, унга зино қилишга сабаб топиб беради. Шунингдек, ким ажралган хотинга уйланса, зино қилган бўлади”.</verse>
				<verse number="33">“Яна қадимгиларга: “Қасамдан қайтма. Ичган қасамларингни Худованд олдида бажо келтир”, - деб айтилганини эшитгансизлар.</verse>
				<verse number="34">Лекин Мен сизга айтаман: ҳеч қандай қасам ичманглар - на осмон ҳақи, чунки у Худонинг тахтидир;</verse>
				<verse number="35">на ер ҳақи, чунки у Худонинг пойандозидир; на Қуддус ҳақи, чунки у Буюк Подшоҳнинг шаҳридир.</verse>
				<verse number="36">Бошинг ҳақи ҳам қасам ичма, чунки сен биронта сочингни оқ ёки қора қилолмайсан.</verse>
				<verse number="37">Сизларнинг сўзингиз фақат “ҳа” ёки “йўқ” бўлсин. Бундан ортиғи эса шайтонликдир”.</verse>
				<verse number="38">“Сизлар: “Кўз эвазига кўз, тиш эвазига тиш”, - деб айтилганини эшитгансизлар.</verse>
				<verse number="39">Лекин Мен сизга айтаман: ёмонга қарши чиқма. Ким сенинг ўнг чаккангга урса, унга иккинчисини ҳам ўгир.</verse>
				<verse number="40">Ким сен билан даъволашиб, кўйлагингни олмоқчи бўлса, унга тўнингни ҳам бериб юбор.</verse>
				<verse number="41">Ким сени бир чақирим йўл юришга мажбур қилса, у билан икки чақирим юр.</verse>
				<verse number="42">Сендан сўраганга бер, сендан қарз олмоқчи бўлгандан юз ўгирма”.</verse>
				<verse number="43">“Яна: “Қардошингни севгин, душманингдан нафратлан”, - деб айтилганини эшитгансизлар.</verse>
				<verse number="44">Лекин Мен сизга айтаман: душманларингизни севинглар. [Сизни лаънатлаганларни дуо қилинглар. Сиздан нафратланганларга яхшилик қилинг. Сизнинг номингизга иснод келтирганлар учун, ] сизга жабр-зулм ўтказганлар учун ибодат қилинглар.</verse>
				<verse number="45">Шунда сиз осмондаги Отангизнинг ўғиллари бўласизлар. Чунки У Ўз қуёшини ёвузлар устида ҳам, яхшилар устида ҳам балқитади, ёмғирини солиҳлар устига ҳам, фосиқлар устига ҳам ёғдиради.</verse>
				<verse number="46">Агар сизни севадиганларнигина севсангиз, бундан сизга раҳмат бўлурми? Солиқчилар ҳам худди шундай қилишмайдими?</verse>
				<verse number="47">Агар сиз фақат биродарларингиз билангина саломлашсангиз, қандай фазилатли иш қилган бўласизлар? Бутпарастлар ҳам худди шундай қилишмайдими?</verse>
				<verse number="48">Шундай қилиб, осмондаги Отангиз баркамол бўлгани каби, сиз ҳам баркамол бўлинглар”.</verse>
			</chapter>
			<chapter number="6">
				<verse number="1">“Эҳтиёт бўлинглар, савобли ишингизни одамларга кўриниш учун ҳамманинг кўз ўнгида қилманглар. Акс ҳолда осмондаги Отангиздан мукофот ололмайсизлар.</verse>
				<verse number="2">Шундай қилиб, сен бировга садақа бермоқчи бўлсанг, ўтган-кетганга жар солма. Иккиюзламачиларгина одамлардан олқиш олиш учун ибодатхоналарда ва кўча-кўйда шундай қиладилар. Сизларга чинини айтайин: булар ўзларига яраша мукофотни олиб бўлдилар.</verse>
				<verse number="3">Сен садақа бераётганингда, чап қўлинг ўнг қўлинг нима қилаётганини билмасин.</verse>
				<verse number="4">Яъни сенинг мурувватинг яширин бўлсин. Шунда яширин бўлганларни кўрувчи Отанг сени аниқ тақдирлайди”.</verse>
				<verse number="5">“Ибодат қилаётганингизда, одамларга кўриниш учун ибодатхоналарда ва кўча бурчакларида туриб ибодат қилишни яхши кўрадиган иккиюзламачиларга ўхшаманглар. Сизларга чинини айтайин: улар ўзларига ярашасини олиб бўлдилар.</verse>
				<verse number="6">Сен эса ибодат қилаётганингда ўз ҳужрангга кир ва эшикни беркитиб, яширин бўлган Отангга ибодат қил. Шунда яширин бўлганларни кўрувчи Отанг сени аниқ тақдирлайди.</verse>
				<verse number="7">Ибодат қилаётганингизда, мажусийлар каби ортиқча сўзларни такрорлаб турманглар. Улар: кўп сўзласам, ибодатим ижобат бўлади, деб ўйлайдилар.</verse>
				<verse number="8">Уларга ўхшаманглар, чунки Отангиз нималарга муҳтожлигингизни Ундан сўрашингиздан олдин билади.</verse>
				<verse number="9">Сизлар эса бундай ибодат қилинглар:Бизнинг осмондаги Отамиз! Сенинг муқаддас исминг улуғлансин.</verse>
				<verse number="10">Сенинг Шоҳлигинг келсин. Осмонда бўлгани каби, Ерда ҳам Сенинг ироданг бажо келсин.</verse>
				<verse number="11">Бугунги ризқ-рўзимизни бергин.</verse>
				<verse number="12">Бизга гуноҳ қилганларни биз кечиргандек, Сен ҳам бизнинг гуноҳларимизни кечиргин.</verse>
				<verse number="13">Бизни васвасага дучор қилмагин, Аммо ёвуз шайтондан халос қилгин. [Салтанат, куч-қудрат ва шон-шуҳрат то абад Сеникидир. Омин. ]</verse>
				<verse number="14">Агар сиз бошқаларнинг айб-гуноҳларини кечирсангизлар, самовий Отангиз ҳам сизни кечиради.</verse>
				<verse number="15">Бироқ, агар сиз бошқаларнинг айб-гуноҳларини кечирмасангизлар, Отангиз ҳам сизни кечирмайди”.</verse>
				<verse number="16">“Рўза тутаётганингизда, иккиюзламачилар каби қовоқ осилтириб юрманглар. Улар рўза эканларини одамларга билдириш учун ўзларини авзойи бузуқ қилиб кўрсатадилар. Сизларга чинини айтайин: улар ўзларига ярашасини олиб бўлдилар.</verse>
				<verse number="17">Лекин сен рўза тутганингда, ўзингни ювиб-тараб юргин,</verse>
				<verse number="18">токи рўза тутганинг инсонларга эмас, балки яширин бўлган Отангга ошкор бўлсин. Яширин бўлганларни кўрувчи Отанг эса сени аниқ тақдирлайди”.</verse>
				<verse number="19">“Бу дунёда куя ва занг еб кетадиган ҳамда ўғри тешиб талайдиган хазиналарни жамламанглар.</verse>
				<verse number="20">Аксинча, куя ва занг еб кетмайдиган, ўғри тешиб таламайдиган у дунёнинг хазиналарини жамланглар.</verse>
				<verse number="21">Хазинангиз қаерда бўлса, юрагингиз ҳам ўша ерда бўлур.</verse>
				<verse number="22">Кўз - таннинг чироғидир. Агар сенинг кўзинг тиниқ бўлса, бутун танинг ҳам ёруғ бўлур.</verse>
				<verse number="23">Аммо кўзинг ёмон бўлса, бутун танинг ҳам қоронғи бўлур. Агарда ичингдаги нур қоронғи бўлиб турса, у қоронғилик қанчалик қўрқинчли бўлур!</verse>
				<verse number="24">Ҳеч ким икки хўжайинга хизмат қилолмайди. У ё бирини ёмон кўриб, бошқасини севади, ёки бирига ихлос қўйиб, бошқасини хорлайди. Сиз ҳам Худога, ҳам пулга бирдек сиғина олмайсизлар”.</verse>
				<verse number="25">“Бинобарин, сизга шуни айтаман: нима еб, нима ичамиз, деб жонингиз учун, нима киямиз, деб танингиз учун ташвишланиб юрманглар. Жон овқатдан, тан эса кийимдан афзал эмасми?</verse>
				<verse number="26">Кўкда учувчи қушларга қаранглар: улар на экади, на ўради, на омборга дон йиғади. Шунга қарамай, самовий Отангиз уларнинг ризқини беради. Сиз эса улардан анча аълороқ эмасмисиз?</verse>
				<verse number="27">Сизлардан ким ташвишланиб, ўз умрини бир лаҳза бўлсин узайтира олар экан?</verse>
				<verse number="28">Нега кийим учун ташвишланасизлар? Даштдаги пиёзгулларнинг қандай ўсишига қараб, ибрат олинглар: улар на меҳнат қилар, на чарх йигирар.</verse>
				<verse number="29">Аммо сизларга айтиб қўяй: ҳатто подшоҳ Сулаймон ҳам ўзининг шуҳрат чўққисида буларнинг ҳеч биридай кийинмаган эди.</verse>
				<verse number="30">Агар Худо бугун бор бўлиб, эртага ўчоққа отиладиган дашт ўтига шундай зеб берган бўлса, сизни ундан кам кўрармиди, эй имони сустлар?!</verse>
				<verse number="31">Шундай экан, нима еймиз, нима ичамиз, нима киямиз, деб ташвишланиб юрманглар.</verse>
				<verse number="32">Мажусийлар ҳадеб буларнинг ғамида юришади. Лекин самовий Отангиз сиз буларнинг барига муҳтож эканингизни билади-ку!</verse>
				<verse number="33">Сиз аввало Худонинг Шоҳлиги ва Унинг иродаси пайидан бўлинглар, шунда буларнинг ҳаммаси сизга қўшимча қилиб берилади.</verse>
				<verse number="34">Бинобарин, эртаги кун ҳақида ташвиш тортманглар. Эртанинг ташвиши эртанинг ўзига тегишлидир. Ҳар бир куннинг дарди ўзига етар”.</verse>
			</chapter>
			<chapter number="7">
				<verse number="1">“Бошқаларни ҳукм қилманглар, сиз ҳам маҳкум бўлмайсиз.</verse>
				<verse number="2">Сизлар қандай ҳукм қилсангиз, сизга ҳам шундай ҳукм ўтказилади. Сизлар қандай ўлчов билан ўлчасангиз, сизга ҳам шундай ўлчов татбиқ этилади.</verse>
				<verse number="3">Нега сен биродаринг кўзидаги чўпни кўрасану, лекин ўз кўзингдаги ходани сезмайсан?</verse>
				<verse number="4">Сенинг кўзингда хода бор экан, қандай қилиб биродарингга: “Кел, кўзингдаги чўпни чиқариб олай”, - дейсан?</verse>
				<verse number="5">Эй иккиюзламачи! Олдин ўз кўзингдан ходани чиқариб ол, кейин биродаринг кўзидан чўпни қандай чиқармоқ учун кўзинг очилади.</verse>
				<verse number="6">Муқаддас бўлган нарсани итларга берманг, марваридларингизни чўчқалар олдига ташламанг. Тағин буларни оёқ-ости қилиб, сўнгра ўзингизни тилка-пора қилмасинлар! ”</verse>
				<verse number="7">“Сўраб туринг, сизга берилади. Излаб туринг, топасизлар. Тақиллатиб туринг, сизга очилади.</verse>
				<verse number="8">Чунки ҳар бир сўраган олар, излаган топар, тақиллатганга эшик очилар.</verse>
				<verse number="9">Орангизда бир кимса борми, ўғли ундан нон сўраганда, унга тош берса?</verse>
				<verse number="10">Ёки балиқ сўраганда, унга илон берса?</verse>
				<verse number="11">Сизлар ёвуз бўла туриб, болаларингизга яхши ҳадялар беришни билсангиз, боз устига осмондаги Отангиз Ундан сўраганларга мўл-кўл неъматни беради!</verse>
				<verse number="12">Одамлар сизга қандай муомала қилишларини истасангиз, сиз ҳам уларга шундай муомалада бўлинг. Таврот ва пайғамбарлар таълимотининг мағзи шундадир”.</verse>
				<verse number="13">“Тор эшикдан киринглар! Чунки ҳалокатга элтувчи йўл кўп энли, дарвозаси эса кенгдир. Ана, шу томон юраётганлар кўп.</verse>
				<verse number="14">Ҳаёт сари элтувчи йўл эса танг, эшиги жуда тордир. Бу йўлни топадиганлар оз”.</verse>
				<verse number="15">“Сохта пайғамбарлардан эҳтиёт бўлинглар! Улар сизнинг олдингизга қўй кийимида келадилар, лекин ичларидан йиртқич бўрилардир.</verse>
				<verse number="16">Уларни меваларидан билиб оласизлар. Тиканакдан узум, ёки янтоқдан анжир теришармикан?</verse>
				<verse number="17">Ҳар бир яхши дарахт яхши мева берар, ёмон дарахт эса ёмон мева берар.</verse>
				<verse number="18">Яхши дарахт ёмон мева беролмас, ёмон дарахт ҳам яхши мева беролмас.</verse>
				<verse number="19">Яхши мева бермайдиган ҳар бир дарахт эса кесилиб, оловга ташланади.</verse>
				<verse number="20">Шундай қилиб, сохта пайғамбарларни меваларидан билиб оласизлар.</verse>
				<verse number="21">Мени “Ё Раббий, ё Раббий” деб чақиргани билан ҳар бир одам Осмон Шоҳлигига киравермайди. Бунга осмондаги Отамнинг иродасини бажо келтирувчигина эришади.</verse>
				<verse number="22">Қиёмат кунида кўплар Менга: “Ё Раббий, ё Раббий, бизлар Сенинг номинг билан башорат қилмадикми? Сенинг номинг билан жинларни қувиб чиқармадикми? Сенинг номинг билан кўпгина мўъжизалар яратмадикми? ” - дейдилар.</verse>
				<verse number="23">Ўша вақтда Мен уларнинг юзига қараб: Мен сизларни ҳеч қачон таниган эмасман. Эй бадкирдорлар, Менинг олдимдан кетинглар! - дейман”.</verse>
				<verse number="24">“Энди ким Менинг бу сўзларимни эшитиб, уларни бажо келтирса, уни ўз уйини тош устига қурган фаросатли одамга ўхшатаман.</verse>
				<verse number="25">Ёмғир ёғиб, селлар тошиб, шамоллар эсиб, у уйни босиб қолибди. Лекин тош устига ўрнатилгани учун қуламабди.</verse>
				<verse number="26">Бироқ ким Менинг бу сўзларимни эшитиб, уларни бажо келтирмаса, ўз уйини қум устига қурган фаросатсиз одамга ўхшайди.</verse>
				<verse number="27">Ёмғир ёғиб, селлар тошиб, шамоллар эсиб, у уйни босиб қолибди. Уй эса қулаб, ер билан яксон бўлибди”.</verse>
				<verse number="28">Исо бу сўзларни айтиб бўлгандан кейин, халойиқ Унинг таълимотига ҳайрон қолди.</verse>
				<verse number="29">Чунки Исо уларга уламолар ва фарзийлар каби эмас, балки қудратли куч эгасидай таъсирчан таълим берар эди.</verse>
			</chapter>
			<chapter number="8">
				<verse number="1">Исо тоғдан тушгач, тумонат халойиқ Унинг орқасидан эргашди.</verse>
				<verse number="2">Шу ўртада бир мохов Унга яқинлашиб, сажда қилди-да:- Ҳазрат, агар истасанг, мени моховликдан пок қила оласан, - деди.</verse>
				<verse number="3">Исо қўлини узатди ва унга тегизиб:- Истайман, пок бўл! - деди. Мохов шу заҳоти дардидан фориғ бўлди.</verse>
				<verse number="4">Исо унга:- Эҳтиёт бўл, буни ҳеч кимга айтма. Лекин бориб, ўзингни руҳонийга кўрсат ва соғайганингни тасдиқлатгин, Мусо пайғамбар буюрган қурбонликни келтириб бер, - деди.</verse>
				<verse number="5">Исо Кафарнаҳум шаҳрига кириб келаётганда, бир юзбоши Унинг олдига келди ва ёлвориб:</verse>
				<verse number="6">- Ҳазрат, менинг хизматкорим уйда шол бўлиб ғоят қийналиб ётибди, - деди.</verse>
				<verse number="7">Исо унга:- Мен бориб уни соғайтираман, - деди.</verse>
				<verse number="8">Юзбоши жавоб бериб:- Ҳазрат! - деди, - Кулбамга оёқ босишинг учун мен муносиб эмасман. Сен биргина сўз айтсанг, бас, хизматкорим соғайиб кетади.</verse>
				<verse number="9">Чунки мен ҳам буйруққа тобе одамман, шунингдек, менинг буйруғимга бўйсунувчи аскарларим ҳам бор. Бирига “кет” десам, кетади. Бошқасига “кел” десам, келади. Бирон хизматкоримга “шуни қил” десам, қилади.</verse>
				<verse number="10">Исо буни эшитгач ҳайрон қолди. Орқасидан эргашиб келаётганларга:- Сизларга чинини айтайин, - деди, - Мен бунчалик буюк ишончни Исроилнинг бирон жойида ҳам топмадим.</verse>
				<verse number="11">Сизларга шуни айтаман: қиёматда* шарқу ғарбдан кўплар келиб, Осмон Шоҳлигида Иброҳим, Исҳоқ ва Ёқуб билан бирга зиёфатга ўтиришади.</verse>
				<verse number="12">Лекин Шоҳ аҳлининг ўзлари эса ташқи қоронғиликка отиладилар. У ерда зор йиғлаб, тиш ғичирлатадилар.</verse>
				<verse number="13">Кейин Исо юзбошига:- Бор, сен ишонганингдек бўлсин, - деди. Юзбошининг хизматкори эса ўша заҳоти соғайиб кетди.</verse>
				<verse number="14">Исо Бутруснинг уйига келганда, унинг қайнонаси иситмалаб ётганини кўрди.</verse>
				<verse number="15">Исо унинг қўлига тегиши билан иситмаси тушди. Аёл эса туриб, Унга хизмат қила бошлади.</verse>
				<verse number="16">Кеч кириши билан, жинга чалинган бир талай кишини Исонинг олдига келтиришди. У сўз билан ёмон руҳларни қувиб чиқарди, дардга йўлиққанларнинг ҳаммасини соғайтирди.</verse>
				<verse number="17">Шу тариқа Ишаъё пайғамбарга ваҳий бўлган ушбу оят бажо келди:“У бизнинг касалликларимизни кўтарди, Дардларимизни эса Ўзи чекди”.</verse>
				<verse number="18">Исо атрофида кўп халойиқни кўргач, шогирдларига нариги томонга сузиб ўтишни буюрди.</verse>
				<verse number="19">Шу вақтда бир уламо Унга яқинлашиб:- Устоз, қаерга борма, мен Сенинг орқангдан юраман, - деди.</verse>
				<verse number="20">Исо унга:- Тулкиларнинг инлари бор, осмон қушларининг уялари бор. Лекин Инсон Ўғлининг бош суқадиган жойи йўқ, - деди.</verse>
				<verse number="21">Шогирдлардан бошқа бири Исога:- Ҳазрат, олдин бориб отамни кўмиб келишимга ижозат бер, - деди.</verse>
				<verse number="22">Лекин Исо унга:- Сен Менинг орқамдан юр. Ўликларни қўй, уларни ўзича ўлик бўлганлар кўмсин, - деди.</verse>
				<verse number="23">Исо қайиққа тушганда, Унинг кетидан шогирдлари ҳам тушишди.</verse>
				<verse number="24">Қўққисдан кўлда кучли тўфон кўтарилди, қайиқ тўлқинлар оғушида қолди. Исо эса уйқуда эди.</verse>
				<verse number="25">Шогирдлари Унинг ёнига борди-да, Уни уйғотишиб:- Ё Раббий, бизларни қутқар, ҳалок бўляпмиз! - дейишди.</verse>
				<verse number="26">Исо уларга:- Ҳой имони сустлар, бунча қўрқоқ бўлмасангиз?! - деди. Сўнг туриб, шамолга ва кўлга дўқ урди. Шу заҳоти чуқур сукунат чўкди.</verse>
				<verse number="27">Одамлар эса бир-бирига:- Бу қанақа кишики, шамол ҳам, кўл ҳам Унга бўйсунса? - деб ҳайратланишди.</verse>
				<verse number="28">Исо нариги қирғоққа, Гергеса юртига етиб келганида, қабристон лаҳадларидан чиқиб келган, жинга чалинган икки киши Унга рўбарў бўлди. Улар жуда ваҳший бўлганликлари учун, ҳеч ким бу йўлдан ўтолмас эди.</verse>
				<verse number="29">Улар шундай бақира бошлашди:- Эй Худонинг Ўғли Исо, бизда нима ишинг бор? Бу ерга бизларни вақтидан олдин қийнагани келдингми?</verse>
				<verse number="30">Улардан узоқроқда катта тўнғиз подаси ўтлаб юрган эди.</verse>
				<verse number="31">Жинлар Исога ёлвориб:- Агар бизларни қувиб чиқарадиган бўлсанг, унда тўнғиз подасига юборгин, - дейишди.</verse>
				<verse number="32">Исо уларга:- Боринглар! - дейиши биланоқ, улар одамлардан чиқиб кетиб, тўнғиз подасига кириб олдилар. Шу онда бутун тўнғиз подаси тик қияликдан кўл томон ёпирилиб, сувда нобуд бўлди.</verse>
				<verse number="33">Тўнғиз боқувчилар эса қочиб шаҳарга боришди ва юз берган ҳамма ҳодисани, шунингдек, жинга чалинганлар билан бўлиб-ўтган воқеани гапириб беришди.</verse>
				<verse number="34">Шунда бутун шаҳар аҳолиси Исонинг қаршисига чиқди. Уни кўргач, юртлари ҳудудидан чиқиб кетишини илтимос қилишди.</verse>
			</chapter>
			<chapter number="9">
				<verse number="1">Шундан кейин Исо қайиққа тушиб, кўлнинг бериги томонига қайтиб сузиб ўтди. У Ўз шаҳри - Кафарнаҳумга* кириб келган заҳоти</verse>
				<verse number="2">Унинг олдига тўшакда ётган бир шол одамни кўтариб келдилар. Исо уларнинг ишончини кўриб, шолга:- Дадил бўл, болам, гуноҳларинг кечирилди, - деди.</verse>
				<verse number="3">Шунда уламолардан баъзилари ўзларича: “Бу куфрлик қиляпти-ку! ” - дейишди.</verse>
				<verse number="4">Исо эса уларнинг мулоҳазаларини пайқаб, деди:- Нега сизлар кўнгилларингиздан ёмон фикрларни ўтказяпсиз?</verse>
				<verse number="5">“Гуноҳларинг кечирилди”, - деб айтиш осонроқми, ёки: “Ўрнингдан туриб юра қол”, - деб айтишми?</verse>
				<verse number="6">Лекин Инсон Ўғлининг ер юзида гуноҳларни кечириш қудрати борлигини ҳам билиб қўйинглар. Шундан сўнг Исо шолга қайрилиб:- Ўрнингдан тур, тўшагингни олиб уйингга кет! - деди.</verse>
				<verse number="7">Шол эса ўрнидан турди-да, тўшагини олиб ўз уйига равона бўлди.</verse>
				<verse number="8">Бу воқеани кўрган халойиқ ўта ҳайрон бўлиб, инсонларга бундай қудрат берган Худони олқишлади.</verse>
				<verse number="9">Исо у ердан ўтаётганда, солиқ йиғадиган жойда ўтирган Матто исмли одамни кўриб қолди-да, унга:- Менинг орқамдан юр! - деди. У эса ўрнидан қалқиб, Исонинг орқасидан юрди.</verse>
				<verse number="10">Исо уйда еб-ичиб ўтирар экан, кўпгина солиқчилар ва ҳар хил гуноҳкор кишилар ҳам келиб, дастурхон атрофида Исо билан шогирдларига қўшилишди.</verse>
				<verse number="11">Фарзийлар буни кўриб, Исонинг шогирдларидан:- Нега Устозингиз солиқчилару гуноҳкорлар билан бирга еб-ичиб ўтирибди? - деб сўрадилар.</verse>
				<verse number="12">Исо буни эшитгач, уларга деди:- Соғлар эмас, беморлар табибга муҳтождир.</verse>
				<verse number="13">Яхшиси сизлар бориб, Тавротдаги*: “Мен қурбон эмас, раҳм-шафқат истайман”, деган оятнинг маъносини ўрганиб олинглар. Чунки Мен тақводорларни эмас, балки гуноҳкорларни тавбага чақиргани келганман.</verse>
				<verse number="14">У вақт Яҳёнинг шогирдлари Исонинг олдига келиб сўрадилар:- Бизлар ва фарзийлар кўп рўза тутамиз-у, Сенинг шогирдларинг-чи, нега тутмайдилар?</verse>
				<verse number="15">Исо уларга деди:- Куёв даврада бўлган вақтда тўй аҳли аза тутармикин? Бироқ куёв улардан жудо бўлган кунлар келади, ана ўшанда рўза тутадилар.</verse>
				<verse number="16">Ҳеч ким эски кийимга янги матодан ямоқ солмайди. Чунки янги ямоқ эски кийимдан сўкилиб, кийимни баттар ситиб юборади.</verse>
				<verse number="17">Шунингдек, янги шаробни ҳам эски мешга қуймайдилар. Чунки эскининг таги тушади, шароб тўкилади ва меш ҳам нобуд бўлади. Аксинча, янги шаробни янги мешга қуядилар, у ҳам, бу ҳам сақлаб қолинади.</verse>
				<verse number="18">Исо уларга бу сўзларни айтиб турганда, қайси бир жамоабоши келиб, Исога таъзим қилди-да:- Менинг қизим ҳозир ўлди. Бироқ Сен келиб унга қўлингни текизсанг, у яна тирилиб кетади, - деди.</verse>
				<verse number="19">Исо ўрнидан туриб, шогирдлари билан у одамнинг орқасидан борди.</verse>
				<verse number="20">Шу пайт ўн икки йилдан бери қон кетишидан қийналиб юрган бир аёл Исога орқа томондан йўлаб, кийимининг этагига қўл тегизди.</verse>
				<verse number="21">У ўзича: “Агар кийимига бир тегиб олсам бас, соғайиб кетаман”, - деб ўйлаган эди.</verse>
				<verse number="22">Исо орқасига ўгирилиб, аёлни кўргач:- Дадил бўл, қизим, ишончинг сени қутқарди, - деди. Аёл шу заҳоти дардидан халос бўлди.</verse>
				<verse number="23">Исо бошлиқнинг уйига етиб, най чалувчиларни ва қий-чув қилаётган оломонни кўргач:</verse>
				<verse number="24">- Бу ердан ташқарига чиқинглар! Қизча ўлган эмас, ухлаб ётибди, - деди. Улар эса Унинг устидан кулишди.</verse>
				<verse number="25">Оломон ташқарига чиқарилгандан сўнг Исо ичкарига кириб, қизчанинг қўлидан ушлади. Қизча эса ўрнидан туриб кетди.</verse>
				<verse number="26">Бу ҳодиса хабари мамлакат бўйлаб овоза бўлди.</verse>
				<verse number="27">Исо у ердан жўнаб кетаётганда, икки кўр Унинг орқасидан эргашганча дод солиб:- Эй Довуд Ўғли Исо, бизларга раҳм қил! - деб фарёд чекишарди.</verse>
				<verse number="28">Исо уйга қайтганда, кўрлар Унинг ёнига келишди. Исо улардан сўради:- Мен хоҳишингизни бажо қилишга кучим борлигига ишонасизларми? - Ишонамиз, Ҳазрат! - деб жавоб беришди улар.</verse>
				<verse number="29">Шунда Исо уларнинг кўзларига тегиб:- Сизнинг ишончингизга яраша бўлсин, - деди.</verse>
				<verse number="30">Шу билан уларнинг кўзлари очилиб кетди. - Буни ҳеч ким билмасин, тағин! - деб Исо уларга қаттиқ тайинлади.</verse>
				<verse number="31">Улар эса у ердан чиқибоқ, бутун мамлакат бўйлаб У ҳақда овоза тарқатиб юрадиган бўлишди.</verse>
				<verse number="32">У кишилар энди чиқиб бораётганда, жин чалган бир соқовни Исонинг олдига келтиришди.</verse>
				<verse number="33">Исо жинни қувиб чиқаргандан кейин, соқов гапира бошлади. Халқ эса ҳайратда қолиб:- Исроилда бундай ҳодиса ҳеч қачон бўлган эмас, - деди.</verse>
				<verse number="34">Бунга фарзийлар:- У жинлар бошлиғининг кучи билан жинларни қувиб чиқаряпти-ку, - деб ғингшидилар.</verse>
				<verse number="35">Исо ҳамма шаҳар-қишлоқларни айланадиган бўлди. Маҳаллий ибодатхоналарда таълим бериб, Худонинг* Шоҳлиги тўғрисидаги Хушхабарни эълон қилар ва одамларнинг ҳар хил дарду дармонсизликларини даволар эди.</verse>
				<verse number="36">Халқ оломонини кўриб, Исо уларга ачинди; чунки чўпонсиз қўйлардай довдираган ва ҳолдан тойган эдилар.</verse>
				<verse number="37">Ўша вақтда Исо Ўз шогирдларига деди: “Ҳосил мўл, бироқ юмушчилар оз.</verse>
				<verse number="38">Ўз ҳосилингни йиғиб-терадиган юмушчилар юбор, деб ҳосил Эгасига илтижо қилинглар”.</verse>
			</chapter>
			<chapter number="10">
				<verse number="1">Исо Ўзининг ўн икки шогирдини ёнига чақириб, одамлардан ёмон руҳларни қувиб чиқариш ва ҳар қандай дарду иллатни соғайтириш учун уларга қудрат ато этди.</verse>
				<verse number="2">Ушбу ўн икки ҳаворийнинг исмлари эса қуйидагича: биринчиси Бутрус деб аталган Симун ва унинг укаси Идрис, кейин Забадийнинг ўғиллари Ёқуб билан укаси Юҳанно,</verse>
				<verse number="3">Филип, Бартолмей, Тўма, солиқчи Матто, Алфейнинг ўғли Ёқуб ва Таддей деб аталган Левий,</verse>
				<verse number="4">ватанпарвар Симун ҳамда Исонинг хоини Яҳудо Ишқариёт.</verse>
				<verse number="5">Исо бу ўн икковини жўнатиб, буйруқ берди: “Мажусийлар йўлига оёқ босманглар ва самарияликларнинг бирон шаҳрига кирманглар.</verse>
				<verse number="6">Аксинча, адашган қўйларга ўхшаган Исроил халқи олдига боринглар.</verse>
				<verse number="7">Йўлингиз қайга тушмасин, элга: “Осмон Шоҳлиги яқинлаб қолди”, - деб эълон қилинглар.</verse>
				<verse number="8">Хасталарни соғайтиринглар, моховларни пок қилинглар, ўликларни тирилтиринглар, жинларни қувиб чиқаринглар. Текин олдингизлар, текин беринглар.</verse>
				<verse number="9">Белбоғларингизга олтин, кумуш ёки мис пул ҳам тугманглар.</verse>
				<verse number="10">Йўл учун на тўрва, на бир жуфт кўйлак, на чориқ ва на ҳасса олинглар. Чунки меҳнаткаш ўзининг нон-насибасига муносибдир.</verse>
				<verse number="11">Қайси шаҳар ёки қишлоққа кирсангиз, у ерда ўзингизга муносибларнигина йўқлаб боринг ва жўнагунингизча ўша ерда қолинглар.</verse>
				<verse number="12">Уйга кираётганингизда уй аҳлига салом беринглар.</verse>
				<verse number="13">Агар у уй аҳли ниятингизга муносиб бўлса, уларнинг боши саломат бўлади. Агарда муносиб бўлмаса, саломингиз сизга қайтиб келади.</verse>
				<verse number="14">Агар ким сизни қабул қилмаса ва сўзларингизга қулоқ солмаса, у уйдан ёки шаҳардан чиқиб кетаётганингизда оёқларингиздан чангни ҳам қоқиб кетинглар.</verse>
				<verse number="15">Сизга чинини айтайин: қиёмат кунида бундай шаҳардан кўра Садўм ва Ғамўра ерининг аҳволи енгилроқ бўлади”.</verse>
				<verse number="16">“Мана, Мен сизларни бўриларнинг орасига қўйлар каби юборяпман. Сиз илондай зийрак, каптардай содда бўлинглар.</verse>
				<verse number="17">Инсонлардан эҳтиёт бўлинглар; чунки сизларни адлияга топшириб, ибодатхоналарда калтаклайдилар.</verse>
				<verse number="18">Менинг номим учун сизларни ҳокимлар ва подшоҳлар қошига олиб борадилар, сиз эса улар ва турли халқлар олдида Менинг гувоҳларим бўласизлар.</verse>
				<verse number="19">Сизни тутиб беришаётганда эса нимани айтамиз, қандай гапирамиз, деб ўйлаб қайғурманглар. Нима айтишингиз кераклиги ўша онда сизларга уқтирилади.</verse>
				<verse number="20">Чунки ўзларингиз эмас, ичингиздаги Отангизнинг Руҳи гапиради.</verse>
				<verse number="21">Ака укасини, ота ўғлини ўлимга топширади. Болалар ўз ота-оналарига қарши чиқиб, уларни ўлдиртирадилар.</verse>
				<verse number="22">Менинг номим туфайли ҳамма сизлардан нафратланади. Лекин охиригача чидаган қутулади.</verse>
				<verse number="23">Агар сизларни бир шаҳардан қувсалар, бошқасига қочиб ўтинглар. Сизларга чинини айтайин: сизлар Исроилнинг шаҳарларини айланиб чиқишга улгурмасингиздан, Инсон Ўғли ер юзига* қайтиб келади.</verse>
				<verse number="24">Шогирд ўзининг устозидан юқори бўлмас, хизматкор ўзининг хўжайинидан юқори бўлмас.</verse>
				<verse number="25">Шогирдга ўзининг устозидай, хизматкорга ўзининг хўжайинидай бўлса кифоядир. Агар уй эгасига иблис деб ном қўйишган бўлса, унда уй аҳлини яна нималар дейишмайди! ”</verse>
				<verse number="26">“Шундай қилиб, улардан қўрқманглар! Чунки очилмай қоладиган ҳеч қандай яширин нарса йўқ, маълум бўлмайдиган ҳеч қандай сир ҳам йўқдир.</verse>
				<verse number="27">Сизга қоронғиликда гапираётганларимни ёруғликда айтаверинглар. Қулоғингизга шивирлаб айтилаётганларни томларнинг устидан эълон қилаверинглар.</verse>
				<verse number="28">Танни ўлдириб, жонни эса ўлдира олмайдиганлардан қўрқманглар. Яхшиси, жонни ҳам, танни ҳам жаҳаннамда ҳалок этишга қодир бўлган Худодан* қўрқинглар.</verse>
				<verse number="29">Иккита чумчуқ бир тангага сотилмайдими? Аммо Отангиз рози бўлмасдан, уларнинг биттаси ҳам ерга тушмайди.</verse>
				<verse number="30">Сизларга келганда, бошингиздаги сочларнинг ҳаммаси ҳам саналгандир.</verse>
				<verse number="31">Шунинг учун қўрқманглар, сизлар талай чумчуқлардан кўра қадрлироқсиз”.</verse>
				<verse number="32">“Кимда-ким инсонлар олдида Мени тан олса, Мен ҳам осмондаги Отамнинг олдида уни тан оламан.</verse>
				<verse number="33">Бироқ, ким инсонлар олдида Мени инкор этса, Мен ҳам осмондаги Отамнинг олдида уни инкор этаман.</verse>
				<verse number="34">Мени ер юзига тинчлик келтириш учун келган, деб ўйламанглар. Мен тинчлик эмас, балки қилич келтиргани келганман.</verse>
				<verse number="35">Одамни отасидан, қизни онасидан, келинни қайнонасидан ажратиш учун келганман.</verse>
				<verse number="36">Одамнинг душманлари ўз уйидагилар бўлади.</verse>
				<verse number="37">Ота ёки онасини Мендан ортиқ севган Менга лойиқ эмас. Ўғли ёки қизини Мендан ортиқ севган Менга лойиқ эмас.</verse>
				<verse number="38">Кимки ўз хочини олиб, ортимдан эргашмаса, Менга лойиқ эмас.</verse>
				<verse number="39">Ўз жонини аямоқчи бўлган уни йўқотади. Мен учун жонини йўқотган эса жон топади.</verse>
				<verse number="40">Сизни қабул қилган Мени қабул қилади. Мени қабул қилган эса Мени Юборганни қабул қилган бўлади.</verse>
				<verse number="41">Ким пайғамбарни пайғамбар деб қабул қилса, у пайғамбарга яраша эҳсон олади. Ким солиҳни солиҳ деб қабул қилса, у солиҳга яраша эҳсон олади.</verse>
				<verse number="42">Кимки шогирдлик ҳурмати деб, буларнинг ҳатто энг кичигига бир пиёла совуқ сувгина ичирса ҳам, чиндан сизларга айтаманки, у эҳсонига сазовор бўлур”.</verse>
			</chapter>
			<chapter number="11">
				<verse number="1">Исо ўн икки шогирдига ушбуларни буюриб бўлгач, яқин шаҳарларда таълим бериш ва воизлик қилиш учун у ердан жўнади.</verse>
				<verse number="2">Зиндонда ётган Яҳё эса Масиҳнинг қилаётган ишларини эшитгач, ўз шогирдларидан иккитасини Унинг олдига юбориб:</verse>
				<verse number="3">“Келадиган Қутқарувчи* Сенмисан, ёки биз бошқасини кутайликми? ” - деб Ундан сўратди.</verse>
				<verse number="4">Исо жавоб бериб уларга деди: “Боринглар, эшитиб кўраётганларингизни Яҳёга билдиринглар:</verse>
				<verse number="5">Кўрлар кўряпти, чўлоқлар юряпти, моховлар тузаляпти, карлар эшитяпти, ўликлар тириляпти ва бечораларга Хушхабар эълон қилиняпти.</verse>
				<verse number="6">Мени деб васвасага тушмаган бахтлидир! ”</verse>
				<verse number="7">Яҳёнинг шогирдлари жўнаётган пайтда, Исо халойиққа Яҳё ҳақида гапира бошлади: “Нима кўргани саҳрога бордингизлар? Шамолда ҳилпираб турган қамишними?</verse>
				<verse number="8">Ахир, нима кўргани чиқдингизлар? Нафис кийим кийган одамними? Нафис кийинганлар подшоҳ саройларида бўлади-ку!</verse>
				<verse number="9">Ахир, нима кўргани чиқдингизлар? Пайғамбарними? Ҳа, сизга айтаманки, пайғамбардан ҳам улуғ бўлганни кўрдингизлар.</verse>
				<verse number="10">Бу киши Тавротда* ёзилганнинг худди ўзи:“Мен Сендан аввал элчимни юборарман, У Сенинг олдингда йўл ҳозирлаб юрар”.</verse>
				<verse number="11">Сизларга чинини айтайин: аёл зотидан туғилганлар орасида Яҳё пайғамбардан буюги чиққан эмас. Шунга қарамай, Осмон Шоҳлигида ҳатто энг кичик ҳисобланган ҳам ундан каттадир.</verse>
				<verse number="12">Яҳё пайғамбар майдонга келган кунлардан то ҳозиргача Осмон Шоҳлигига тажовуз қилиб келмоқдалар; тажовузкорлар дастаси уни босиб олишга зўр бермоқда.</verse>
				<verse number="13">Маълумки, Яҳёгача ўтган барча пайғамбарлар ва шунингдек, Таврот битиклари бўлғуси ҳодисалар ҳақида олдиндан дарак бериб келган.</verse>
				<verse number="14">Энди қабул қилишни истасангизлар, қайтиб келиши муқаррар бўлган Илёс пайғамбар худди Яҳёнинг ўзидир.</verse>
				<verse number="15">Кимнинг эшитар қулоғи бўлса, эшитсин!</verse>
				<verse number="16">Энди бу наслни кимга ўхшатай? Бу насл - майдонда ўтириб, бир-бирига:</verse>
				<verse number="17">“Сенларга най чалдик, ўйнамадинглар, Сенларга йиғи чиқардик, додламадинглар”, - деб қичқиришадиган болаларга ўхшайди.</verse>
				<verse number="18">Чунки Яҳё келиб, емади-ичмади ва уни “жин урибди” деяптилар.</verse>
				<verse number="19">Инсон Ўғли келиб, еди ҳам, ичди ҳам ва бу гал: “Ана кабобхўру шаробхўр одамни кўринглар, У солиқчилар ва гуноҳкорларнинг дўсти экан! ” - дейишмоқда. Ва лекин илоҳий* ҳикмат унга риоя қилувчилар орқали тасдиқланади”.</verse>
				<verse number="20">Шу вақт Исо мўъжизаларининг аксари намоён бўлган шаҳарларга, тавба-тазарру қилмаганликлари учун таъна қила бошлади:</verse>
				<verse number="21">“Сенинг ҳолингга вой, эй Ҳоразин! Сенинг ҳолингга вой, эй Байтсайда! Чунки сизларда содир бўлган мўъжизалар Тир ва Сидўн шаҳарларида рўй берганда эди, улар аллақачон жулга ўраниб, кулга сурканиб, тавба-тазарру қилган бўлардилар.</verse>
				<verse number="22">Бироқ сизларга айтиб қўяй: қиёмат кунида сиздан кўра Тир ва Сидўннинг ҳоли енгилроқ бўлади.</verse>
				<verse number="23">Ё сен, эй кўккача юксалувчи Кафарнаҳум! Сен тамуғгача тушиб кетурсан. Чунки сенда содир бўлган мўъжизалар Садўм ерида содир бўлганда эди, у ер шу кунгача сақланиб қолган бўлар эди.</verse>
				<verse number="24">Бироқ сизларга айтиб қўяй: қиёмат кунида сендан кўра Садўм ерининг аҳволи енгилроқ бўлади”.</verse>
				<verse number="25">Ўша вақтда Исо сўзини давом эттириб деди: “Эй Ота, еру кўк Ҳукмрони! Сен бу ишларни доною оқиллардан яшириб, гўдакларга маълум этганинг учун Сенга ҳамду санолар айтаман.</verse>
				<verse number="26">Ҳа Ота, Сенинг эзгу хоҳишинг шундай эди.</verse>
				<verse number="27">Отам Менга ҳамма нарсани топширган. Отадан бошқа ҳеч ким Ўғилни билмас. Ўғилдан бошқа ҳамда Ўғил билим беришни истагандан бошқа ҳеч ким Отани билмас.</verse>
				<verse number="28">Эй оғир юк остида қийналиб, ҳориб-толган ҳаммаларингиз! Менинг ҳузуримга келинг, Мен сизга ором бераман.</verse>
				<verse number="29">Менинг бўйинтуруғимга ўзингизни қўшинг ва Мендан ўрганинглар. Чунки Мен беозор ва соддадилман. Шундай қилиб, жонларингиз таскин топар.</verse>
				<verse number="30">Чунки Мен солган бўйинтуруқ юмшоқ, Мен берган юк енгилдир”.</verse>
			</chapter>
			<chapter number="12">
				<verse number="1">Ўша кезлар бир шанба куни Исо экинзордан ўтиб бораётган эди. Унинг шогирдлари оч бўлганидан, бошоқларни узиб ея бошлашди.</verse>
				<verse number="2">Фарзийлар буни кўриб, Исога:- Ана, Сенинг шогирдларинг дам олиш кунида қилиш мумкин бўлмаган ишни қиляптилар! - дейишди.</verse>
				<verse number="3">- Наҳотки сизлар Довуд ва унинг оч қолган ҳамроҳлари нималар қилганини ўқимаган бўлсангиз? - деди уларга Исо.</verse>
				<verse number="4">- Довуд Худонинг уйига кириб, ўзи ва ёнидагиларга ҳам тақиқланган, фақат руҳонийларгина ейиши мумкин бўлган бахшида нонларни еган эди.</verse>
				<verse number="5">Ёки маъбаддаги руҳонийлар шанба кунги дам олиш амрини бузсалар-да, гуноҳкор бўлмасликларини Тавротда ўқимагансизми?</verse>
				<verse number="6">Бироқ Мен сизларга айтайинки, бу ердаги Кимса маъбаддан ҳам улуғдир.</verse>
				<verse number="7">Агар сизлар Тавротдаги*: “Мен қурбон эмас, раҳм-шафқат истайман” деган оятга тушунганингизда, бегуноҳларни ҳукм қилмас эдингизлар.</verse>
				<verse number="8">Чунки Инсон Ўғли дам олиш кунининг ҳам ҳокимидир.</verse>
				<verse number="9">Исо у жойдан нарига ўтиб, яҳудий ибодатхонасига кирди.</verse>
				<verse number="10">У ерда қўли шол бўлиб қолган бир одам бор эди. Исони айблаш мақсадида Уни сўроқ қилишди:- Шанба кунида касални даволаш мумкинми?</verse>
				<verse number="11">Исо уларга айтди:- Сиздан қай бирингиз бир қўйи бўлатуриб, агар қўй шанба куни чуқурга тушиб кетса, уни тортиб чиқармайди?</verse>
				<verse number="12">Инсон эса қўйдан қанчалар улуғ! Шунга кўра, шанба кунида яхшилик қилиш мумкин.</verse>
				<verse number="13">Шундай қилиб, Исо у одамга:- Қўлингни узат! - деди. У эса узатиши биланоқ, бу қўли бошқа қўлидай соппа-соғ бўлди-қолди.</verse>
				<verse number="14">Фарзийлар эса шу заҳот ташқарига чиқиб, Исони йўқ қилишга тил бириктирдилар. Исо буни билиб, у ерни тарк этди.</verse>
				<verse number="15">Тумонат халойиқ Исонинг кетидан эргашди, У эса ҳамма касалларини соғайтирди.</verse>
				<verse number="16">Ўзини ошкор этмоқни уларга қатъий ман қилди.</verse>
				<verse number="17">Шу билан Ишаъё пайғамбарга келган қуйидаги Худо каломи бажо бўлди:</verse>
				<verse number="18">“Мана, Менинг танлаган Ўғлоним, Маҳбубим, кўнглим Унга нисор! Мен Ўз Руҳимни Унга берарман, У эса элга адл эълон этгай.</verse>
				<verse number="19">У талашмас, тортишмас ҳам, Кўча-кўйда сира бақирмас.</verse>
				<verse number="20">Синдирмагай букик қамишни, Ўчирмагай тутаётган пиликни-да, То адлу инсофни ўрнига қўйгунча.</verse>
				<verse number="21">Эллар эса Унинг исмига умид боғлар”.</verse>
				<verse number="22">Шундан сўнг Исонинг олдига жинга чалиниб кўр ва соқов бўлган кишини келтиришди. Исонинг шифолаши туфайли унинг тили ҳам чиқди, кўзи ҳам очилди.</verse>
				<verse number="23">Бундан бутун халойиқ ҳайратланиб: “Бу Довуднинг Ўғли - Масиҳ эмасмикан? ” - деди.</verse>
				<verse number="24">Фарзийлар буни эшитишгач: “У инс-жинсларнинг бошлиғи - иблиснинг кучи билангина жинларни қувиб чиқаряпти-ку”, - дедилар.</verse>
				<verse number="25">Уларнинг ўй-фикрларини билиб, Исо уларга деди: “Ўз ичидан бўлиниб кетган ҳар бир подшоҳлик хароб бўлади, ўз ичидан бўлиниб кетган ҳар бир шаҳар ёки уй абгор бўлади.</verse>
				<verse number="26">Агар шайтон шайтонни қувиб чиқарса, унда у ўз-ўзидан бўлинган бўлади. Энди унинг салтанати қандай тура олади?</verse>
				<verse number="27">Агар Мен жинларни иблиснинг кучи билан қувиб чиқараётган бўлсам, у ҳолда сизларнинг ўғилларингиз кимнинг кучи билан қувиб чиқаради? Шу боис, уларнинг ўзи сизларни ҳукм қиладилар.</verse>
				<verse number="28">Магар Мен Худонинг Руҳи билан жинларни қувиб чиқараётган эканман, у демак, Худонинг Шоҳлиги сизларга етиб келган.</verse>
				<verse number="29">Уйнинг эгаси бўлган бақувват кишини аввал боғлаб қўймасдан туриб, биров унинг уйига кириб, мол-мулкини ўғирлаб кета олармиди? Фақат шундай қилибгина уйни талаш мумкин.</verse>
				<verse number="30">Ким Мен билан бирга бўлмаса, Менга қаршидир. Ким Мен билан бирга йиғмаса, сочади.</verse>
				<verse number="31">Шунинг учун сизларга айтаман: инсонларнинг ҳар қандай гуноҳи ва куфрлиги кечирилади. Лекин Муқаддас* Руҳни куфр қилганлар кечирилмайди.</verse>
				<verse number="32">Ким Инсон Ўғлига қарши сўз айтса, кечирилади. Лекин ким Муқаддас Руҳга қарши сўз айтса, икки дунёда ҳам кечирилмайди.</verse>
				<verse number="33">Ё дарахтни яхши дер экансиз, мевасини ҳам яхши денг. Ёки дарахтни ёмон дер экансиз, мевасини ҳам ёмон денг. Чунки ҳар бир дарахт ўз мевасидан билинур.</verse>
				<verse number="34">Вой илонлар зоти-ей! Сизлар ёвуз бўла туриб, қандай қилиб яхши сўзлай оласиз? Ахир, одамнинг дилида нима бўлса, тили ўшани гапиради-ку!</verse>
				<verse number="35">Яхши одам юрагининг* яхшилик хазинасидан яхшилик чиқарур. Ёмон одам юрагининг* ёмонлик хазинасидан ёмонлик чиқарур.</verse>
				<verse number="36">Мен сизга дейманки: инсонлар айтадиган ҳар бир бекор сўзи учун қиёмат кунида ҳисоб берадилар.</verse>
				<verse number="37">Сен ўз сўзларинг асосида ё оқланасан, ёки айбланасан”.</verse>
				<verse number="38">Шунда уламолар ва фарзийлардан баъзилари Исога: “Устоз, биз Сендан шуларнинг бирон бир далилини кўрмоқчимиз”, - дедилар.</verse>
				<verse number="39">Исо уларга жавобан деди: “Бу ёвуз ва субутсиз насл далил излаяпти, лекин Юнус пайғамбарнинг аломатидан бошқа унга далил берилмайди.</verse>
				<verse number="40">Юнус пайғамбар уч куну уч тун кит қорнида бўлгани каби, Инсон Ўғли ҳам худди шундай уч куну уч тун ер бағрида бўлади.</verse>
				<verse number="41">Ниневия одамлари қиёмат кунида бу насл билан бирга тирилиб, уни маҳкум этадилар. Чунки улар Юнуснинг ваъзи сабабли тавба-тазарру қилганлар. Ва мана, Юнусдан буюкроғи шу ердадир.</verse>
				<verse number="42">Жануб маликаси қиёмат кунида бу насл билан бирга кўтарилиб, уни маҳкум этади. Чунки у Сулаймоннинг ҳикматини тинглаш учун дунёнинг олис бурчидан келган эди. Ва мана, Сулаймондан буюкроғи шу ердадир.</verse>
				<verse number="43">Ёвуз руҳ инсондан чиқиб кетгандан сўнг, роҳат излаб сувсиз ерларни айланади ва тополмагач:</verse>
				<verse number="44">“Мен чиққан уйимга қайтиб бораман”, - дейди. У уйга келгач уни кимсасиз, супурилган ва йиғиштирилган ҳолда топади.</verse>
				<verse number="45">Ўшанда бориб, ўзидан ёвузроқ яна еттита руҳни ўзига эргаштиради ва уйга кириб яшайдилар. У одамнинг сўнгги аҳволи эса аввалгидан баттар бўлади. Бу ёмон насл билан ҳам шундай бўлади”.</verse>
				<verse number="46">Исо халқ оммасига ҳали гапириб турган вақтда, Унинг онаси билан укалари келиб қолишди. Улар ташқарида кутиб туриб, У билан гаплашмоқчи бўлишди.</verse>
				<verse number="47">Кимдир Исога:- Мана, онанг ва укаларинг ташқарида Сен билан гаплашмоқчи бўлиб туришибди, - деди.</verse>
				<verse number="48">Исо буни айтган кишига жавоб бериб:- Менинг онам ким? Укаларим ким? - деди.</verse>
				<verse number="49">Сўнг қўли билан шогирдларини кўрсатиб:- Мана, Менинг онам ва укаларим! - деди.</verse>
				<verse number="50">- Кимда-ким осмондаги Отамнинг иродасини бажо келтирса, у Менинг укам, синглим ва онам бўлади.</verse>
			</chapter>
			<chapter number="13">
				<verse number="1">Ўша куни Исо уйдан чиқиб, кўл бўйида ўтирди.</verse>
				<verse number="2">Унинг олдида анчагина халойиқ тўплангач, У қайиққа тушиб ўтирди. Бор халойиқ эса қирғоқда Унга кўз тикди.</verse>
				<verse number="3">Исо уларга масал йўли билан кўп насиҳатлар қилди:“Уруғ сепувчи уруғ сепгани чиқибди.</verse>
				<verse number="4">Уруғ сепаётганда баъзи уруғлар йўл ёқасига тушибди. Қушлар учиб келиб, уларни чўқиб кетибди.</verse>
				<verse number="5">Бошқа баъзи уруғлар эса тупроғи кам тошлоққа тушибди. Тупроқ саёз бўлганидан, уруғлар тез кўкариб чиқибди.</verse>
				<verse number="6">Бироқ қуёш чиққач, сўлиб, илдизи бўлмагани учун қуриб қолибди.</verse>
				<verse number="7">Яна бошқа баъзи уруғлар тиканлар орасига тушибди. Тиканлар ўсиб, уруғларни бўғиб қўйибди.</verse>
				<verse number="8">Яна бошқа уруғлар эса яхши ерга тушиб, баъзиси юз, баъзиси олтмиш, баъзиси ўттиз қат ҳосил берибди.</verse>
				<verse number="9">Кимнинг эшитар қулоғи бўлса, эшитсин! ”</verse>
				<verse number="10">Шогирдлар яқинроқ келиб, Исодан:- Нега халққа масаллар билан гапиряпсан? - деб сўрадилар.</verse>
				<verse number="11">У уларга жавоб бериб деди:- Чунки Осмон Шоҳлигининг сирларини билиш қобилияти сизларга берилган, уларга берилмаган.</verse>
				<verse number="12">Зеро кимда бор бўлса, унга яна берилади ва у мўлчиликда бўлади. Аммо кимда йўқ бўлса, бори ҳам ундан тортиб олинади.</verse>
				<verse number="13">Халққа масал билан гапиришимнинг сабаби шундаки, улар қараб туриб кўрмайдилар, қулоқ солиб туриб эшитмайдилар ва англамайдилар.</verse>
				<verse number="14">Ишаъё пайғамбарнинг каромати уларга жуда тўғри келади, мана Худо шундай деган:“Тинглаб турсангиз-да, англамайсизлар, Қараб турсангиз-да, кўролмайсизлар.</verse>
				<verse number="15">Бу халқнинг дилини-чи ёғ босган, Аранг эшитар қулоқлари ҳам, Кўзларини эса юмиб олганлар. Кўз кўрсин деб, қулоқ эшитсин деб, Дил фаросатли бўлсин деб, Менга илтижо қилсалар эди, Мен уларга шифо берар эдим”.</verse>
				<verse number="16">Лекин кўзларингиз кўраётган ва қулоқларингиз эшитаётган сизлар қандай бахтлисизлар!</verse>
				<verse number="17">Сизга чинини айтайин: не-не пайғамбару солиҳлар сиз кўраётганларни кўришни орзу қилганлар-у кўролмаганлар, сиз эшитаётганларни эшитишни орзу қилганлар-у эшитолмаганлар.</verse>
				<verse number="18">“Энди сизлар уруғ сепувчи ҳақидаги масални яхши тингланглар.</verse>
				<verse number="19">Худонинг* Шоҳлиги тўғрисидаги каломни эшитиб, уқиб олмаган ҳар бир кишига ёвуз шайтон келиб, унинг юрагига экилган эзгулик уруғларини ўғирлаб кетади. Йўл ёқасига тушган уруғлар ана шуларга ишорадир.</verse>
				<verse number="20">Тошлоққа сепилган уруғлар эса шундай кишини билдиради: у каломни эшитар-эшитмас севинч билан қабул қилаверади.</verse>
				<verse number="21">Лекин илдизи йўқ, беқарор киши бўлгани учун, калом туфайли қайғу ёки қувғинга дучор бўлган ҳамон васвасага тушиб қолади.</verse>
				<verse number="22">Тиканлар орасига сепилган уруғлар эса шундай одамни билдиради: у каломни эшитса-да, бу дунёнинг ташвишлари ва бойлик ружуи каломни бўғиб ташлайди ва калом самарасиз қолади.</verse>
				<verse number="23">Яхши ерга сепилган уруғлар эса, каломни эшитиб уни уқиб оладиган одамни билдиради. Бундай киши, албатта, самарали бўлади; кими юз, кими олтмиш, кими ўттиз қат ҳосил беради”.</verse>
				<verse number="24">Исо уларга бошқа бир масални келтирди: “Осмон Шоҳлиги ўз даласига яхши уруғ сепган бир одамга ўхшайди.</verse>
				<verse number="25">Ҳамма ухлаб ётганда, у одамнинг душмани келиб буғдой орасига бегона ўт уруғларини сепиб кетибди.</verse>
				<verse number="26">Экин кўкариб бошоқ чиқарганда, бегона ўтлар ҳам пайдо бўлибди.</verse>
				<verse number="27">Ер эгасининг хизматкорлари келиб:- Хўжайин, сиз далангизга яхши уруғ сепган эмасмидингиз? Энди бу бегона ўтлар қаердан пайдо бўлди? - деб сўрашибди.</verse>
				<verse number="28">- Бу душманнинг ишидир, - дебди ер эгаси. - Истасангиз, биз бориб уларни юлиб ташлаймиз, - дейишибди хизматкорлар.</verse>
				<verse number="29">- Йўқ, - дебди у, - сизлар бегона ўтларни юлаётганда, улар билан бирга буғдойни ҳам юлиб олишингиз мумкин.</verse>
				<verse number="30">Ўрим-йиғим вақтигача қўйинглар, у ҳам, бу ҳам бирга ўсаверсин. Ўрим-йиғим бўлгач, мен ўроқчиларга: “Олдин бегона ўтларни ўриб олинглар ва боғ-боғ қилиб ёқишга тайёрланглар. Буғдойни эса менинг омборимга тўплаб қўйинглар”, деб айтаман”.</verse>
				<verse number="31">Исо уларга яна бошқа бир масални айтиб берди: “Осмон Шоҳлиги бир одам ўз даласига сепиб қўйган хантал уруғига ўхшайди.</verse>
				<verse number="32">У барча уруғлардан кичик бўлса-да, лекин етилгач, ҳамма кўкатлардан баланд бўлиб ўсади. У шундай дарахт бўладики, кўк юзидаги қушлар учиб келиб, унинг шохларини ўзларига уя қиладилар”.</verse>
				<verse number="33">Исо уларга бошқа бир масални ҳам айтиб берди: “Осмон Шоҳлиги бир аёл бутун хамирни ошириш учун уч тоғора унга қориштириб солган хамиртуруш бурдасига ўхшайди”.</verse>
				<verse number="34">Исо буларнинг ҳаммасини халққа масаллар билан тушунтирди. Масалсиз уларга ҳеч нарсани тушунтирмас эди.</verse>
				<verse number="35">Шу билан пайғамбарга ваҳий бўлган шу сўз бажо келди:“Оғзимни масаллар айтмоққа очиб, Азалий сирлардан воқиф этаман”.</verse>
				<verse number="36">Шундан сўнг Исо халойиққа жавоб бериб, уйга кирди. Шогирдлари Унинг олдига келиб:- Даладаги бегона ўтлар ҳақидаги масални бизларга тушунтириб бергин, - дедилар.</verse>
				<verse number="37">Исо уларга жавобан деди:- Яхши уруғни сепган - Инсон Ўғлидир,</verse>
				<verse number="38">дала эса - дунё. Яхши уруғлар - Худо ҳокимиятидаги одамлар, бегона ўтлар эса - ёвуз шайтон ҳокимиятидаги одамлардир.</verse>
				<verse number="39">Бегона ўтларни сепган душман бўлса - иблисдир. Ўрим-йиғим - дунёнинг охири, ўроқчилар эса фаришталарга тенг келади.</verse>
				<verse number="40">Бегона ўтларни қандай териб ўтда ёқсалар, бу дунёнинг охирида ҳам шундай бўлади.</verse>
				<verse number="41">Инсон Ўғли Ўз фаришталарини юборади, улар эса гуноҳга сабаб бўлган ва ёмонлик қилиб юрган барчани Унинг Шоҳлигидан йиғиб олиб,</verse>
				<verse number="42">ловуллаб турган ўчоққа ташлайдилар. У ерда йиғи-сиғи ва оҳу нола бўлади.</verse>
				<verse number="43">Ўшанда солиҳлар ўз Оталарининг Шоҳлигида қуёш каби порлайдилар. Кимнинг эшитар қулоғи бўлса, эшитсин!</verse>
				<verse number="44">“Яна Осмон Шоҳлиги далада яширилган хазинага ўхшар. Уни бир одам топиб сир сақлабди ва жуда севинганидан бориб, бор-йўғини сотиб, у далани харид қилибди”.</verse>
				<verse number="45">“Яна Осмон Шоҳлиги нодир марварид излаётган бир савдогарга ўхшар.</verse>
				<verse number="46">У қимматбаҳо марваридни топганда, бориб бор-йўғини сотиб, марваридни харид қилибди”.</verse>
				<verse number="47">“Яна Осмон Шоҳлиги денгизга ташланган ва турли балиқларни тутган тўрга ўхшайди.</verse>
				<verse number="48">Тўр тўлгач, уни қирғоққа тортиб чиқаришибди ва ўтиришиб, яхши балиқларни саралаб идишларга солишибди, ёмонларини эса ташқарига ташлаб юборишибди.</verse>
				<verse number="49">Дунёнинг охирида ҳам шундай бўлади: фаришталар келиб, фосиқларни солиҳлар орасидан ажратиб,</verse>
				<verse number="50">уларни ловуллаб турган ўчоққа ташлайдилар. У ерда йиғи-сиғи ва оҳу нола бўлади”.</verse>
				<verse number="51">Исо шогирдларидан сўради:- Буларнинг ҳаммасига тушундингизларми? - Тушундик, - деди улар.</verse>
				<verse number="52">Исо шогирдларига:- Демак, Осмон Шоҳлиги тўғрисида таълим-тарбия олган ҳар бир уламо ўз хазинасидан янги ва эски нарсалар чиқарадиган уй эгасига ўхшайди, - деди.</verse>
				<verse number="53">Исо бу масалларни айтиб бўлгач, у ердан кетди.</verse>
				<verse number="54">Ўз ватанига келиб, ерли халқнинг ибодатхонасида таълим бера бошлади. Улар эса ҳайратда қолиб:- Шундай донолик ва мўъжизакорлик қудрати Унга қаердан насиб бўлди экан?</verse>
				<verse number="55">Дурадгорнинг ўғли эмасми Ўзи? Онасининг исми Марям, укалари эса Ёқуб, Юсуф, Симун ва Яҳудолар эмасми?</verse>
				<verse number="56">Унинг ҳамма сингиллари ҳам бизнинг орамизда-ку! Буларнинг барчасига У қандай қилиб эришди экан? - дейишди.</verse>
				<verse number="57">Ва ғашланиб, Уни рад қилишди. Исо эса уларга:- Пайғамбар ўз ватани ва уйидан бошқа ерда эътиборсиз бўлмас, - деди.</verse>
				<verse number="58">Уларнинг эътиқодсизлиги сабабли у ерда кўп мўъжизалар кўрсатмади.</verse>
			</chapter>
			<chapter number="14">
				<verse number="1">Ўша кезларда вилоят ҳокими Ҳирод Исо тўғрисидаги овозаларни эшитиб,</verse>
				<verse number="2">ўзининг амалдорларига:- Бу Яҳё пайғамбар-ку, у қайтадан тирилибди! Шунинг учун У орқали ажойиботлар содир бўлмоқда, - деди.</verse>
				<verse number="3">Ҳирод ўз укаси Филипнинг хотини Ҳиродия туфайли Яҳёни тутиб кишанлаган ва зиндонга ташлаган эди.</verse>
				<verse number="4">Чунки Яҳё унга: “Бу хотинни олиш сен учун раво эмас”, - деб айтиб юрган эди.</verse>
				<verse number="5">Ҳирод Яҳёни ўлдирмоқни истаган бўлса-да, халқдан қўрқарди. Чунки Яҳёни пайғамбар деб ҳисоблашарди.</verse>
				<verse number="6">Ҳироднинг туғилган куни нишонланган йиғинда Ҳиродиянинг қизи ўртага чиқиб ўйнади ва Ҳироднинг кўнглини топди.</verse>
				<verse number="7">Натижада Ҳирод у нимаики сўраса, топмоққа қасам ичиб, унга ваъда берди.</verse>
				<verse number="8">Қиз эса онасининг ташвиқига кўра:- Менга ҳозироқ лаганда Яҳё пайғамбарнинг бошини келтириб беринг! - деди.</verse>
				<verse number="9">Шоҳ хафа бўлди-ю, лекин ўзи билан бирга еб-ичиб ўтирганларнинг кўзи олдида қасам ичганлиги учун, бу илтимоснинг бажарилишини буюрди.</verse>
				<verse number="10">Зиндонга одам юбориб, Яҳёнинг бошини олдирди.</verse>
				<verse number="11">Унинг бошини лаганда келтириб қизга бердилар, қиз эса онасига олиб бориб берди.</verse>
				<verse number="12">Яҳёнинг шогирдлари келиб, унинг жасадини олиб кўмдилар. Кейин бориб Исога хабар бердилар.</verse>
				<verse number="13">Исо буни билиб олгач, бир Ўзи қайиққа тушиб, у ердан хилват жойга сузиб кетди. Халойиқ буни эшитиб, шаҳарлардан пиёда йўлга тушиб, Унинг орқасидан эргашди.</verse>
				<verse number="14">Исо қайиқдан чиқиб, тумонат одамни кўрди. Уларга ачинди ва уларнинг хасталарига шифо берди.</verse>
				<verse number="15">Оқшом тушгач, шогирдлари Унинг ёнига келиб дедилар:- Бу ерлар ёвон экан, энди вақт кеч бўлиб қолди. Халойиққа рухсат бергин, қишлоқларга бориб ўзларига овқат сотиб олсинлар.</verse>
				<verse number="16">Лекин Исо уларга:- Улар кетишлари керак эмас, сизлар уларга овқат беринглар, - деди.</verse>
				<verse number="17">- Бу ерда бизнинг бешта нон ва иккита балиғимиз бор холос, - дейишди Унга.</verse>
				<verse number="18">- Уларни бу ерга, Менга келтиринглар, - деди Исо.</verse>
				<verse number="19">Сўнг У халойиққа ўт устига ёнбошлашларини буюрди. Бешта нон билан иккита балиқни олиб, осмонга қараб дуо қилди. Нонларни синдириб шогирдларига берди, улар эса халойиққа тарқатишди.</verse>
				<verse number="20">Ҳаммаларининг қорни тўйди. Ортиб қолган бурда нонларни териб олишганда, тўла ўн икки сават чиқди.</verse>
				<verse number="21">Еганлар эса хотинлар ва болалардан ташқари беш мингга яқин киши эди.</verse>
				<verse number="22">Исо шогирдларини ўша заҳоти қайиққа тушириб, нариги томонга сузиб ўтишга мажбур қилди. Унгача Ўзи одамларга рухсат берадиган бўлди.</verse>
				<verse number="23">У халойиқни жўнатиб бўлгандан кейин, танҳо Ўзи ибодат қилиш учун тоққа чиқди. Кеч кирганда, у ерда ёлғиз Ўзи қолди.</verse>
				<verse number="24">Қайиқ эса кўлнинг ўртасида бўлиб тўлқинларда чайқалар, ёқимсиз шамол эсмоқда эди.</verse>
				<verse number="25">Субҳидамда Исо кўл томондан шогирдлари ёнига келди.</verse>
				<verse number="26">Улар эса Унинг кўл устида юриб келаётганини кўриб, даҳшатга тушдилар. - Бу бир шарпа! - деб қўрқувдан қичқириб юбордилар.</verse>
				<verse number="27">Лекин Исо шу заҳот улар билан мулоқотга кириб:- Дадил бўлинглар, бу Мен, қўрқманглар! - деди.</verse>
				<verse number="28">Бутрус гапга кириб:- Ё Раббим, агар бу Сен бўлсанг, менга буйруқ бер, мен сув устида юриб Сенинг ёнингга борай! - деди.</verse>
				<verse number="29">Исо:- Кел! - деди. Бутрус эса қайиқдан чиқиб, сув устидан юрганча Исонинг ёнига йўл олди.</verse>
				<verse number="30">Лекин кучли шамолни кўриб, ўтакаси ёрилди. У чўка бошлагач:- Ё Раббим, мени қутқар! - деб бақирди.</verse>
				<verse number="31">Исо ўша заҳоти қўлини узатиб, уни ушлаб қолди-да:- Ҳа, имони суст, нега сен иккиландинг? - деди.</verse>
				<verse number="32">Улар қайиққа ўтишлари биланоқ шамол тинди.</verse>
				<verse number="33">Қайиқдагилар эса Исога сажда қилиб:- Ҳақиқатан ҳам Сен Худонинг Ўғлисан! - дейишди.</verse>
				<verse number="34">Кўлдан сузиб ўтиб, Генисарет қирғоғига келиб тўхташди.</verse>
				<verse number="35">У ернинг одамлари Исони таниб қолишди. Бутун теварак-атрофларга одам юбориб, бирон дардга чалинганларнинг ҳаммасини Унинг олдига йиғишди.</verse>
				<verse number="36">Ақалли кийимининг этагига тегиш учун Ундан илтимос қилишди, текканлар эса дардларидан халос бўлди.</verse>
			</chapter>
			<chapter number="15">
				<verse number="1">Ўшанда Қуддусдан баъзи уламолар ва фарзийлар Исонинг олдига келиб, савол бердилар:</verse>
				<verse number="2">- Сенинг шогирдларинг нега ота-боболар урф-одатини бузиб юрибди? Ҳатто овқатланаётганда ҳам улар қўлларини ювишмайди!</verse>
				<verse number="3">Исо уларга жавоб бериб деди:- Нега сизлар ҳам ўз урф-одатингизни деб Худонинг амрини бузиб юрибсизлар?</verse>
				<verse number="4">Худо Тавротда* шундай амр берган: “Ота-онангни ҳурмат қил”, ва “Ота-онасини ҳақорат қилган албатта ўлдирилсин”.</verse>
				<verse number="5">Аммо сизлар: “Агар ким ота ёки онасига: “Менинг сенга ёрдамим Худога бағишланган”, - деса,</verse>
				<verse number="6">“у ота ёки онасини ҳурмат қилмаса ҳам бўлади”, - дейсизлар”. Шундай қилиб, сиз ўзингизнинг урф-одатингизни деб Худонинг амрини бекор қилдингизлар.</verse>
				<verse number="7">Эй мунофиқлар! Сиз ҳақда каромат қилиб айтган Ишаъё пайғамбарнинг ушбу сўзлари тўғри чиқди:</verse>
				<verse number="8">“Бу халқ Менга яқинлашар фақат оғизда, Ва Мени ҳурматлар фақат тилида. Лекин дили эса Мендан узоқдур.</verse>
				<verse number="9">Улар Мени беҳуда сано этур, Инсонлар амру таълимин ўргатиб”.</verse>
				<verse number="10">Кейин Исо халқни ёнига чақириб, уларга деди:- Менга қулоқ солиб, мияга жойланг!</verse>
				<verse number="11">Оғизга кирадиган нарса эмас, балки оғиздан чиқадиган нарса инсонни ҳаром қилади.</verse>
				<verse number="12">Шунда шогирдлари келиб Исога:- Биляпсанми, фарзийлар бу сўзни эшитгач васвасага тушдилар, - дейишди.</verse>
				<verse number="13">Исо жавоб бериб деди:- Самовий Отам ўтқазмаган ҳар бир ўсимлик таг-томири билан суғуриб ташланади.</verse>
				<verse number="14">Уларни қўйинглар, улар кўрларнинг кўр йўлбошчиларидир. Агар кўр кўрни етаклаб юрса, унда иккови ҳам чоҳга тушиб кетар.</verse>
				<verse number="15">Бунга жавобан Бутрус:- Бизга бояги масални тушунтириб бер! - деди.</verse>
				<verse number="16">Исо деди:- Сизлар ҳам ҳанузгача англамадингизми?</verse>
				<verse number="17">Оғизга кирадиган ҳар бир нарса қоринга ўтиб, керак жойдан чиқиб кетишини ҳали ҳам тушунмадингизми?</verse>
				<verse number="18">Бироқ оғиздан чиқадиган нарсалар эса юракдан чиқади. Ана шулар инсонни ҳаром қилади.</verse>
				<verse number="19">Ёмон фикрлар, қотиллик, фаҳшу зино ишлари, ўғрилик, сохта гувоҳлик ва ҳақоратлар бари юракдан чиқади.</verse>
				<verse number="20">Ювилмаган қўллар билан овқат ейиш инсонни ҳаром қилмайди, ана шулар инсонни ҳаром қилади.</verse>
				<verse number="21">Исо у ердан чиқиб, Тир ва Сидўн юртига кетди.</verse>
				<verse number="22">Ўша теваракдан канъонлик бир аёл Исони қаршилаб:- Эй Ҳазрат, Довуднинг Ўғли, менга раҳм қил! Қизимни жин жуда қаттиқ қийнаяпти, - деб фарёд чекди.</verse>
				<verse number="23">Лекин Исо унга бир оғиз сўз ҳам жавоб бермади. Шогирдлари келиб:- Уни қўйиб юбор, у орқамиздан додлаб юрибди, - деб Исодан илтижо қилдилар.</verse>
				<verse number="24">Исо эса жавоб бериб:- Мен фақат Исроил халқининг адашган қўйлари ҳузуригагина юборилганман, - деди.</verse>
				<verse number="25">Шунда аёл яқинроқ келиб:- Эй Ҳазрат, менга ёрдам бер! - деб Исога сажда қилди.</verse>
				<verse number="26">Исо:- Болалардан нонни олиб итларга ташлаш яхши эмас, - деган жавобни қайтарди.</verse>
				<verse number="27">Аёл:- Худди шундай, Ҳазрат, лекин итлар ҳам хўжайинларининг дастурхонидан тушган ушоқларни ейдилар-ку! - деди.</verse>
				<verse number="28">Исо буни эшитиб, аёлга:- Эй аёл, сенинг ишончинг буюк, сен тилагандек бўлсин, - деди. Аёлнинг қизи эса ўша заҳоти соғайиб кетди.</verse>
				<verse number="29">Исо у ердан ўтиб, Жалила кўли атрофларига келди. Тоққа чиқиб, бир оз ўтирди.</verse>
				<verse number="30">Ҳузурига тумонат одам йиғилди. Улар ўзлари билан бирга чўлоқ, кўр, соқов ва бошқа кўпгина майиб-мажруҳларни олиб келиб, Исонинг оёқлари олдига қўйдилар. Исо эса уларни соғайтирди.</verse>
				<verse number="31">Соқовларнинг гапираётганини, майибларнинг соғлом бўлиб кетаётганини, чўлоқларнинг юриб, кўрларнинг кўзлари очилаётганини халқ кўриб, ҳайрон бўлди ва Исроилнинг Худосига ҳамд-сано айтди.</verse>
				<verse number="32">Исо шогирдларини ёнига чақириб уларга:- Халойиққа ачинаман, чунки уч кундир Менинг олдимда турибди ва ейдиган ҳеч нарсаси йўқ. Мен уларга овқат бермай жўнатиб юборишни истамайман, чунки йўлда дармонсизланиб қоладилар, - деди.</verse>
				<verse number="33">Шогирдлари Унга:- Бу ёвонда шунча кишини тўйдирадиган емакни қаердан топамиз? - дейишди.</verse>
				<verse number="34">- Қанча нонларингиз бор? - сўради Исо. - Еттита нон ва озгина балиғимиз бор, - дедилар.</verse>
				<verse number="35">Шундан кейин Исо халойиққа ерга ўтиришни буюрди.</verse>
				<verse number="36">Еттита нон ва балиқларни олиб, шукрона дуосини айтиб синдирди ва шогирдларига берди, шогирдлари эса бутун халойиққа тарқатди.</verse>
				<verse number="37">Ҳаммаларининг қорни тўйди. Ортиб қолган нон бурдалари нақ етти сават бўлди.</verse>
				<verse number="38">Хўрандалар эса хотинлар ва болалардан ташқари тўрт минг киши эди.</verse>
				<verse number="39">Исо халойиққа рухсат берди ва қайиққа тушиб, Магдала атрофларига келди.</verse>
			</chapter>
			<chapter number="16">
				<verse number="1">Фарзий ва саддуқий мазҳабидагилар Исони синаш мақсадда Унинг олдига келиб, осмондан аломат кўрсатишини сўрадилар.</verse>
				<verse number="2">Исо эса уларга жавобан деди: “Оқшом тушгач, сиз: “Осмон қизил экан, ҳаво очиқ бўлади”, - дейсизлар.</verse>
				<verse number="3">Эрталаб эса: “Осмон қизил-қорамтир экан, бугун ҳаво бузуқ бўлади”, - дейсизлар. Вой мунофиқлар-эй! Кўк юзини аниқлай оласиз-у, нега замоннинг аломатларини аниқлай олмайсизлар?</verse>
				<verse number="4">Бу бузуқ ва бесубут авлод далолатни-ку излайди, аммо Юнус пайғамбарнинг аломатидан бошқа унга бирор бир далолат бўлмайди”. Шундай деб, Исо уларни қолдириб кетди.</verse>
				<verse number="5">Нариги қирғоққа етиб келган шогирдлар ўзлари билан нон олишни унутибдилар.</verse>
				<verse number="6">Исо уларга:- Қаранглар, фарзийлар билан саддуқийларнинг хамиртурушидан эҳтиёт бўлинглар! - деди.</verse>
				<verse number="7">Улар эса: “Буни нон олмаганимиз учун айтди, чоғи”, деб кўнгилларидан ўтказдилар.</verse>
				<verse number="8">Исо буни билиб, уларга деди:- Эй имони сустлар! Ўзингизча нега: ўзимиз билан нон олмадик, деб андиша қиляпсизлар?</verse>
				<verse number="9">Ҳали ҳам англамадингларми? Бешта нонни беш минг киши еб, неча сават нон бурдаларини йиғиштириб олганингизни эсламаяпсизларми?</verse>
				<verse number="10">Ёки еттита нонни тўрт минг киши еб, неча сават йиғиштириб олганингизни-чи?</verse>
				<verse number="11">Мен сизларга: “Фарзийлар билан саддуқийларнинг хамиртурушидан эҳтиёт бўлинглар”, - деб айтганим бу нон ҳақида эмаслигини қандай қилиб тушунмадинглар?</verse>
				<verse number="12">Шундан кейин шогирдлар, Исо уларга ноннинг хамиртурушидан эмас, балки фарзийлар билан саддуқийларнинг таълимотидан эҳтиёт бўлиш кераклигини айтганини тушундилар.</verse>
				<verse number="13">Филип Кесарияси атрофларига келган Исо Ўз шогирдларидан сўради:- Одамлар Мени, Инсон Ўғлини, ким деб ҳисоблайдилар?</verse>
				<verse number="14">- Баъзилари Яҳё пайғамбар деб, бошқалари Илёс пайғамбар деб, яна бирлари эса Еремия ёки бўлак пайғамбарлардан бири деб ҳисоблайдилар, - деди шогирдлар.</verse>
				<verse number="15">Исо улардан:- Сизлар-чи, Мени ким деб ҳисоблайсизлар? - деб сўрагач,</verse>
				<verse number="16">Симун Бутрус жавоб бериб деди:- Сен барҳаёт Худонинг Ўғли - Масиҳсан!</verse>
				<verse number="17">Исо Бутрусга жавобан деди:- Сен бахтиёрсан, эй Юнус ўғли Симун! Бу сирни сен ўз уқув-идрокинг билан уққанинг йўқ, балки осмондаги Отам сенга очиб берган.</verse>
				<verse number="18">Мен ҳам сенга шуни айтиб қўяй: сенинг тош деган исминг бор ва Мен Ўз умматимни бу тош устида бунёд этаман, жаҳаннам кучлари эса ундан устун чиқмас.</verse>
				<verse number="19">Осмон Шоҳлигининг очқичларини сенга бераман. Ер юзида сен нимани боғласанг, осмонда ҳам боғланган бўлади. Ер юзида сен нимани ечсанг, осмонда ҳам ечилган бўлади.</verse>
				<verse number="20">Шундан сўнг Исо Ўзининг Масиҳ эканини бирор кимсага айтмоқни шогирдларига қатъий ман этди.</verse>
				<verse number="21">Шу вақтдан бошлаб, Исо шогирдларига Ўзининг Қуддусга бориши, оқсоқоллар, олий руҳонийлар ва уламолар қўлида кўп азоб чекиб, ўлдирилиши, учинчи куни эса тирилиши кераклигини ошкор этадиган бўлди.</verse>
				<verse number="22">Бутрус Уни четга олиб таъна қила бошлади:- Худо хайрингни берсин, Раббим! Бу нарсалар Сенинг бошингга тушмас, - деди.</verse>
				<verse number="23">Исо эса Бутрусга қараб:- Йўқол кўзимдан, шайтон! - деди. - Сен Мени йўлдан уряпсан, чунки сен Худонинг ишларини эмас, балки инсон ишларини ўйлаяпсан.</verse>
				<verse number="24">Кейин Исо Ўз шогирдларига деди:- Агар ким Менга эргашишни истаса, ўзидан кечсин ва ўз хочини кўтариб, орқамдан юрсин.</verse>
				<verse number="25">Ким ўз жонини аямоқчи бўлса, уни йўқотади. Лекин ким Мен учун жонини йўқотса, жон топади.</verse>
				<verse number="26">Агар инсон бутун дунёни эгалласа-ю, ўз жонига зарар етказса, бундан қандай наф кўради? Ёки инсон ўз жони эвазига қандай тўлов топаркан?</verse>
				<verse number="27">Инсон Ўғли Ўз Отасининг улуғворлигида, фаришталари билан келишида, ҳар кимни ўз қилмишига яраша тақдирлайди.</verse>
				<verse number="28">Сизларга чинини айтайин: бу ерда турганлардан баъзилари борки, улар Инсон Ўғлининг салтанатли Шоҳ бўлиб келаётганини кўрмагунча, ўлим кўрмайдилар.</verse>
			</chapter>
			<chapter number="17">
				<verse number="1">Орадан олти кун ўтгандан кейин Исо танҳо Бутрус, Ёқуб ва унинг укаси Юҳаннони ёнига олиб, баланд бир тоққа олиб чиқди.</verse>
				<verse number="2">У ерда, уларнинг кўз ўнгида Исонинг қиёфаси ўзгариб кетди. Унинг юзи қуёшдай порлаб, кийимлари эса нурдай оппоқ тус олди.</verse>
				<verse number="3">Бирданига уларга Мусо билан Илёс пайғамбарлар кўриниб, Исо билан суҳбатлашаётгандай туюлди.</verse>
				<verse number="4">Буни Бутрус кўриб, Исога:- Раббим! Бизлар учун бу жой жуда ёқяпти. Агар истасанг, шу ерда учта чайла қурайлик: бириси Сенга, бириси Мусога, бириси Илёсга. . .</verse>
				<verse number="5">У гапини тугатмасданоқ, нур ёғилиб турган бир булут уларни қоплаб олди. Булут ичидан эса бир овоз келди:- Бу Менинг севикли Ўғлимдир, Ундан мамнунман. Унга қулоқ солинглар!</verse>
				<verse number="6">Шогирдлар буни эшитгач, ваҳимага тушиб, ерга юз тубан йиқилдилар.</verse>
				<verse number="7">Исо эса келиб уларга қўл тегизди-да:- Туринглар, қўрқманглар! - деди.</verse>
				<verse number="8">Улар бошларини кўтариб, ёлғиз Исодан бошқа ҳеч кимни кўрмадилар.</verse>
				<verse number="9">Тоғдан тушаётганларида, Исо шогирдларига:- Инсон Ўғли қайтадан тирилиб келмагунча, кўрганларингизни ҳеч кимга айтманглар, - деб тайинлади.</verse>
				<verse number="10">Шогирдлари Ундан сўрадилар:- Нега уламолар, олдин Илёс пайғамбар келиши керак, деб айтадилар?</verse>
				<verse number="11">Исо жавоб бериб уларга деди:- Бу тўғри, олдин Илёс пайғамбар келиб, ҳамма нарсани йўлга қўяди.</verse>
				<verse number="12">Лекин Мен сизларга шуни айтаман: Илёс аллақачон келган. Аммо одамлар уни танимай, у билан истаганларини қилишди. Худди шунга ўхшаб, Инсон Ўғли ҳам одамлар қўлида азоб чекиши муқаррардир.</verse>
				<verse number="13">Шунда шогирдлар Исо уларга Яҳё пайғамбар ҳақида гапирганлигини англадилар.</verse>
				<verse number="14">Улар халойиқ ёнига келганларида, бир одам Исонинг олдига келиб тиз чўкди-да:</verse>
				<verse number="15">- Ҳазрат, - деди, - ўғлимга раҳминг келсин! Унинг тутқаноғи бор, у жуда азобда қолди. Дам оловга, дам сувга ташланади.</verse>
				<verse number="16">Боламни Сенинг шогирдларингга кўрсатдим, аммо улар уни тузатишолмади.</verse>
				<verse number="17">Исо жавоб бериб:- Эй имонсиз, бузуқ насл-эй! Қачонгача сизни ёқлайвераман? Қачонгача сизга чидайин? Болани бу ерга, Менинг олдимга келтиринглар! - деди.</verse>
				<verse number="18">Исо жинга дўқ ургач, у боладан чиқиб кетди. Бола ўша заҳоти тузалди.</verse>
				<verse number="19">Сўнгра шогирдлари Исонинг якка қолганда олдига келиб:- Нега биз жинни қувиб чиқаролмадик? - деб сўрашди.</verse>
				<verse number="20">Исо уларга:- Эътиқодсизлигингиз учун! - деди. - Чиндан, сизларга айтаманки: агар бир хантал донидай ишончингиз бўлса-ю, бу тоққа: “Бу ердан у ерга кўч”, - деб айтсангизлар, у кўчади. Сизга ҳеч бир нарса имконсиз бўлмайди.</verse>
				<verse number="21">[Бироқ бу тоифа жинлар ибодат ва рўзадан бошқа нарса билан чиқмас. ]</verse>
				<verse number="22">Улар Жалилага қайтиб келгандан сўнг, Исо шогирдларига деди:- Инсон Ўғли одамлар қўлига тутиб берилиши муқаррардир.</verse>
				<verse number="23">Уни ўлдирадилар ва У учинчи куни қайтадан тирилади. Шогирдлар жуда хафа бўлдилар.</verse>
				<verse number="24">Улар Кафарнаҳумга келганларида, икки дирамлик маъбад солиғини йиғувчилар Бутруснинг олдига келиб:- Сизларнинг Устозингиз маъбад солиғини тўламайдими? - деб сўрадилар.</verse>
				<verse number="25">Бутрус:- Тўлайди! - деди. У уйга келгач, Исо олдинроқ гап очиб деди:- Симун, сенинг фикринг қандай? Бу дунё подшоҳлари солиқ ёки божни кимдан оладилар? Ватан ўғиллариданми ёки бегоналарданми?</verse>
				<verse number="26">- Бегоналардан-да, - деди Унга Бутрус. Исо жавоб берди:- Ундай бўлса, ватан ўғиллари солиқдан озод экан-да.</verse>
				<verse number="27">Шунга қарамай, биз уларни васвасага солмайлик. Сен кўлга бориб қармоқ ташла. Биринчи илинган балиқни олиб оғзини очсанг, тўрт дирамлик тангага кўзинг тушади. Тангани олиб, Мен ва ўзинг учун солиқ тўлови сифатида уларга бер.</verse>
			</chapter>
			<chapter number="18">
				<verse number="1">Шу кез шогирдлар Исонинг олдига келиб:- Осмон Шоҳлигида ким буюк? - деган саволни бердилар.</verse>
				<verse number="2">Исо ёнига бир болани чақириб, уни ўрталарида турғизиб:</verse>
				<verse number="3">- Сизларга чинини айтайин, - деди. - Агар сиз йўлингиздан қайтиб, болалардай бўлмасангиз, Осмон Шоҳлигига сира киролмайсизлар.</verse>
				<verse number="4">Шундай қилиб, ким бу бола каби ўзини паст олиб юрса, Осмон Шоҳлигида энг буюк бўлади.</verse>
				<verse number="5">Ким шундай бир болани Менинг номимдан қабул қилса, Мени қабул қилган бўлади.</verse>
				<verse number="6">“Кимки Менга ишонган бу кичиклардан биронтасини йўлдан оздирса, унинг бўйнига улкан тегирмон тошини осиб денгиз чуқурлигига чўктирилиши у учун яхшироқ бўлар эди.</verse>
				<verse number="7">Васвасалар дастидан бу дунёнинг ҳолига вой! Васвасалар келиши шаксиздир, лекин ким орқали келса, ўша одамнинг ҳолига вой!</verse>
				<verse number="8">Агар қўлинг ёки оёғинг сени йўлдан оздирса, уни кесиб ташла. Сенга икки қўлу икки оёғинг билан абадий ўтга ташланишдан кўра, майиб ёки чўлоқ бўлиб абадий ҳаётга эришганинг яхшироқдир.</verse>
				<verse number="9">Агар кўзинг сени йўлдан оздирса, уни ўйиб ташла. Сенга икки кўзинг билан ўтли жаҳаннамга ташланишдан кўра, бир кўз билан абадий ҳаётга эришганинг яхшироқдир”.</verse>
				<verse number="10">“Эҳтиёт бўлинглар, бу кичиклардан биронтасини ҳам хор қилманглар. Мен сизга шуни айтаман: осмонда уларнинг фаришталари доимо самовий Отамнинг жамолини кўриб турадилар.</verse>
				<verse number="11">[Инсон Ўғли эса адашиб гумроҳ бўлганларни қутқариш учун келган. ]</verse>
				<verse number="12">Сизларнинг фикрингиз қандай? Агар бир одамнинг юзта қўйи бўлиб, улардан бири адашиб қолса, тўқсон тўққизини тоғларда қолдириб, адашиб қолганни излаб кетмайдими?</verse>
				<verse number="13">Агарда уни топиб олса борми, сизга ростини айтсам, адашмаган тўқсон тўққизтасидан кўра, шу бир қўй учун у кўпроқ севинади.</verse>
				<verse number="14">Шунга ўхшаб, осмондаги Отангиз бу кичиклардан бирининг ҳам ҳалок бўлишини истамайди”.</verse>
				<verse number="15">“Агар биродаринг сенга қарши гуноҳ қилса, унинг олдига бориб, фақат юзма-юз гапириб, айбини унга кўрсат. Агар сенга қулоқ солса, сен биродарингни қайтариб олган бўласан.</verse>
				<verse number="16">Агар сенга қулоқ солмаса, ўзинг билан яна бир ёки икки кишини олиб бор, токи Тавротда ёзилганидек* “айтилувчи ҳар бир сўз икки ёки уч шоҳиднинг гувоҳлиги билан тасдиқлансин”.</verse>
				<verse number="17">Агар уларга ҳам қулоқ солмаса, имонлилар жамоатига айт. Агар имонлилар жамоатига ҳам қулоқ солмаса, уни кофир ёки тамагир қаторида сана.</verse>
				<verse number="18">Сизларга чинини айтайин: ер юзида сизлар нимаики боғласангизлар, осмонда ҳам боғланган бўлади. Ер юзида нимаики ечсангизлар, осмонда ҳам ечилган бўлади.</verse>
				<verse number="19">Сизларга яна шуни ҳам айтай: агар ер юзида сиздан икки киши якдил бўлиб, қандайдир бир нарсани сўрашса, Менинг осмондаги Отам уларнинг тилагини бажаради.</verse>
				<verse number="20">Қаерда икки ёки уч киши Менинг номим учун йиғилса, Мен шу ерда уларнинг ўртасида бўламан”.</verse>
				<verse number="21">Шу вақтда Бутрус келиб Исога: “Раббим, - деди, - агар биродарим менга қарши гуноҳ қилса, мен неча марта уни кечирайин? Етти марта кечсам етарми? ”</verse>
				<verse number="22">Исо унга деди: “Сенга етти марта эмас, балки етмиш карра етти марта, деяпман.</verse>
				<verse number="23">Бинобарин, Осмон Шоҳлиги бандалари билан ҳисоб-китоб қилишни истаган бир подшоҳга ўхшайди.</verse>
				<verse number="24">Ҳисоблашишни бошлаганда, ундан ўн минг олтин ёмби қарздор бўлган бир бандани унинг қошига келтирибдилар.</verse>
				<verse number="25">Лекин қарз тўлашга ҳеч нарсаси бўлмагани учун, подшоҳ унга ўзини, хотинини, болаларини ва бутун мол-мулкини сотиб, қарзини тўлашни буюрибди.</verse>
				<verse number="26">Банда эса ерга йиқилиб, подшоҳига таъзим қилиб:- Подшоҳим, сабр қилинг, мен сизга ҳаммасини тўлайман, - дебди.</verse>
				<verse number="27">Бу бандасига раҳми келиб, подшоҳ уни қўйиб юборибди ва қарзини кечириб юборибди.</verse>
				<verse number="28">У банда эса ташқарига чиқиб, ўзидан юз кумуш танга қарздор бўлган бир шеригини учратиб, уни ушлаб олибди-да:- Мендан олган қарзингни қайтар! - деб бўға бошлабди.</verse>
				<verse number="29">Шериги эса унинг оёқларига йиқилиб:- Сабр қил, мен сенга ҳаммасини тўлайман, - деб ёлворибди.</verse>
				<verse number="30">Бироқ у бунга кўнмабди, бориб, қарзини тўламагунича шеригини зиндонга қаматиб қўйибди.</verse>
				<verse number="31">Унинг шериклари бу воқеани кўриб, жуда хафа бўлишибди ва бориб, подшоҳга ҳамма бўлиб-ўтганни хабар қилишибди.</verse>
				<verse number="32">Шунда подшоҳ бандасини олдига чақириб:- Эй ёвуз банда! - дебди. - Менга ёлворганинг учун, мен сенинг барча қарзингдан кечдим.</verse>
				<verse number="33">Мен сенга раҳм қилганимдай, сен ҳам шеригингга раҳм қилсанг бўлмасмиди?</verse>
				<verse number="34">Ғазабланган подшоҳ ҳамма қарзини тўламагунча бандасини азоб берувчиларнинг қўлига топширибди.</verse>
				<verse number="35">Шунингдек, агар сизларнинг ҳар бирингиз ўз биродарингизнинг гуноҳини чин кўнгилдан кечирмасангиз, Менинг самовий Отам ҳам сизларга худди шу йўлни тутади”.</verse>
			</chapter>
			<chapter number="19">
				<verse number="1">Исо бу сўзларни айтиб бўлгач, Жалилани тарк этиб, Яҳудия ҳудудига, Ўрдун дарёсининг нариги томонига келди.</verse>
				<verse number="2">Тумонат халойиқ Унинг кетидан эргашиб юрди. Исо у ерда хасталарга шифо берди.</verse>
				<verse number="3">Исони синаш ниятидаги баъзи фарзийлар Унинг олдига келиб:- Эркак ҳар қандай сабабга кўра ўз хотинидан ажралиши мумкинми? - деган саволни бердилар.</verse>
				<verse number="4">Исо уларга жавобан:- Тавротда* ўқимагансизларми? - деди. - Парвардигор бошданоқ одамларни эркак ва аёл қилиб яратди</verse>
				<verse number="5">ва деди: “Эр киши ота-онасини қолдириб, ўз хотинига ёпишиб қолади ва иккови бир тан бўлади”.</verse>
				<verse number="6">Шунга кўра улар энди икки эмас, балки бир тан ҳисобланадилар. Худо бирга қўшганини бандаси ажратмасин.</verse>
				<verse number="7">Улар Исога:- Ундай бўлса, Мусо нима учун: “Эркак хотини билан ажралса, талоқ хатини ёзиб берсин”, деб амр этганлар? - дейишди.</verse>
				<verse number="8">У уларга деди:- Бағри тош одамлар бўлганингиз учун Мусо сизларга хотинларингиз билан ажралишга ижозат берган. Лекин бошдан бундай эмас эди.</verse>
				<verse number="9">Мен сизларга шуни айтайин: ким бевафоликдан бошқа сабаб туфайли хотинидан ажралиб, ўзгага уйланса, зино қилган бўлади. Шунингдек, эридан ажралган хотинга уйланган ҳам зино қилган бўлади.</verse>
				<verse number="10">Шогирдлар Исога:- Агар эркакнинг хотинига нисбатан шундай мажбурияти бўлса, уйланмаган яхшироқ экан-да! - дейишди.</verse>
				<verse number="11">Исо уларга:- Бу сўзни ҳамма ҳам ҳазм этолмайди, - деди. - Кимгаки насиб бўлса, у ҳазм эта олади.</verse>
				<verse number="12">Баъзи кишиларнинг онадан туғма эркаклиги заифдир. Бошқалар эса одамлар томонидан ахта қилинадилар. Яна бошқалар Осмон Шоҳлиги йўлида уйланишдан воз кечадилар. Уддалаган бу гапларнинг мағзини чақсин.</verse>
				<verse number="13">Шунда Исо уларнинг пешаналарига қўлларини қўйиб дуо қилиши учун, Унинг олдига болаларни келтиришди. Шогирдлари етаклаб келувчиларни койий бошлагач,</verse>
				<verse number="14">Исо деди:- Болаларни қўйинглар, Менинг олдимга келишларига тўсқинлик қилманглар. Зеро Осмон Шоҳлиги шундайларникидир.</verse>
				<verse number="15">Уларнинг пешаналарини силаб, у ердан жўнаб кетди.</verse>
				<verse number="16">Шу маҳал бир киши Исонинг ёнига келиб:- Валинеъмат Устозим! Абадий ҳаёт насиб бўлиши учун қандай савобли иш қилмоғим лозим? - деб сўради.</verse>
				<verse number="17">Исо унга деди:- Нега сен Мендан савобли иш ҳақида сўраяпсан? Биргина Худодан бошқа ҳеч ким савоб эгаси эмас. Агар боқий ҳаётга эришмоқ истасанг, илоҳий амрларга риоя қил.</verse>
				<verse number="18">- Қайсиларига? - деб сўради у. Исо деди:- “Одам ўлдирма. Зино қилма. Ўғрилик қилма. Сохта гувоҳлик берма.</verse>
				<verse number="19">Ота-онангни ҳурмат қил. Ўзгани ўзинг каби сев”, деган амрларни-да.</verse>
				<verse number="20">Йигит Унга деди:- Мен буларнинг ҳаммасини ёшлигимдан сақлаб келаман. Менга яна нима етишмайди?</verse>
				<verse number="21">Исо унга:- Агар комил бўлишни истасанг, бор, ҳамма мол-мулкингни сотиб, пулини камбағалларга тарқат. Шундагина кўкда хазинанг бўлур. Ва кел, Менинг ортимдан эргаш, - деди.</verse>
				<verse number="22">Йигит бу сўзларни эшитиб, қайғу ичида у ердан чиқиб кетди. Чунки унинг пул-дунёси кўп эди.</verse>
				<verse number="23">Исо шогирдларига:- Сизга чинини айтайин: бой одамнинг Осмон Шоҳлигига кириши қийин бўлади.</verse>
				<verse number="24">Яна сизга айтаман: бой одамнинг Худо Шоҳлигига киришидан кўра, туянинг игна тешигидан ўтиши осондир, - деди.</verse>
				<verse number="25">Шогирдлари буни эшитиб, чандон таажжубландилар ва:- Ундай бўлса, ким нажот топа оларкан? - деб сўрадилар.</verse>
				<verse number="26">Исо уларга кўзларини тикиб:- Одамларга бу имконсиз, лекин Худога ҳамма нарса мумкиндир, - деди.</verse>
				<verse number="27">Бу сўзга жавобан, Бутрус Исога деди:- Мана, биз ҳамма нарсани қолдириб, Сенинг орқангдан эргашиб келдик. Бунинг эвазига биз нима топармиз?</verse>
				<verse number="28">Исо уларга деди:- Сизга чинини айтайин: янги дунёда Инсон Ўғли Ўзининг улуғвор тахтида ўтирганида, Менинг орқамдан эргашиб келган сизлар ҳам ўн иккита тахтга ўтириб, Исроилнинг ўн икки қабиласини ҳукм қиласизлар.</verse>
				<verse number="29">Мен учун уй-жой, ака-ука, опа-сингил, ота-она, хотин-бола ёки ер-мулкини ташлаб кетган ҳар бир киши булардан юз ҳисса ортиқроғини топиб, абадий ҳаётга ноил бўлажак.</verse>
				<verse number="30">Лекин кўп биринчи бўлганлар охирги, охиргилар эса биринчи бўладилар.</verse>
			</chapter>
			<chapter number="20">
				<verse number="1">“Шундай қилиб, Осмон Шоҳлиги узумзорига эрта саҳарда мардикорлар ёллагани чиққан боғ эгасига ўхшайди.</verse>
				<verse number="2">У мардикорлар билан кунига бир кумуш танга беришга келишиб, уларни ўзининг узумзорига юборибди.</verse>
				<verse number="3">Соат тўққизларда у яна чиқиб, бозор майдонида бекор турган бошқа одамларни кўриб,</verse>
				<verse number="4">уларга:- Сизлар ҳам менинг узумзоримга боринглар, мен сизларга тегишли ҳақингизни бераман, - дебди. Улар эса борибдилар.</verse>
				<verse number="5">Туш чоғи ва соат учга яқин у тағин чиқиб, яна шундай қилибди.</verse>
				<verse number="6">Соат бешларда чиқиб, бекор турган яна бошқаларни кўрибди-да:- Нега сизлар бу ерда кун бўйи бекор турибсизлар? - деб сўрабди.</verse>
				<verse number="7">Улар эса:- Ҳеч ким бизларни ишга ёлламади-да, - дебдилар. Шунда боғ эгаси:- Сизлар ҳам менинг узумзоримга боринглар, тегишли ҳақингизни оласизлар, - дебди.</verse>
				<verse number="8">Кеч бўлгач, узумзор эгаси ўзининг ҳосилотига:- Мардикорларни чақириб, уларга охиргисидан бошлаб биринчисигача хизмат ҳақларини бергин, - деб буюрибди.</verse>
				<verse number="9">Шундай қилиб, соат бешларда иш бошлаганлар бир кумуш тангадан олишибди.</verse>
				<verse number="10">Биринчи келганлар эса кўпроқ оламиз, деб ўйлашибди. Аммо улар ҳам бир кумуш тангадан олишибди.</verse>
				<verse number="11">Улар хизмат ҳақини олгач, боғ эгасига норозилик билдира бошлашибди:</verse>
				<verse number="12">- Бу охирги келганлар бир соатгина ишлади, сиз эса уларни куннинг иссиғию машаққатини тортган бизлар билан тенг кўрдингиз.</verse>
				<verse number="13">Бунга жавобан боғ эгаси улардан бирига:- Дўстим, мен сенга ноҳақлик қилганим йўқ. Сен мен билан бир кумуш тангага келишган эдингми?</verse>
				<verse number="14">Энди ҳақингни олиб, боравер. Мен сенга берганча ақчани бу охирги келганга ҳам берсам, нима бўпти?</verse>
				<verse number="15">Ўз пулимни хоҳлаганча истифода қилиш ўз ихтиёримда эмасми? Ёки менинг сахийлигимни кўролмаяпсанми? - дебди.</verse>
				<verse number="16">Шунга ўхшаб, охиратда ҳам* охиргилар биринчи ва биринчилар эса охирги бўладилар. [Чунки даъват этилганлар кўп, аммо танланганлар оздир. ]”</verse>
				<verse number="17">Исо Қуддусга қараб йўл олар экан, ўн икки шогирдини алоҳида чақириб, уларга деди:</verse>
				<verse number="18">“Ҳозир Қуддусга боряпмиз ва Инсон Ўғли олий руҳонийлар билан уламоларга тутиб берилади. Улар эса Уни ўлимга маҳкум этадилар.</verse>
				<verse number="19">Ҳақоратлаш, қамчилаш ва хочга михлаш учун Уни мажусийларга топширадилар. Учинчи куни эса У қайтадан тирилажак”.</verse>
				<verse number="20">Шунда Забадийлар оиласининг онаси ўғиллари билан бирга Исонинг ҳузурига келди. Нимадир сўрамоқчи бўлиб, Унга таъзим қилди.</verse>
				<verse number="21">Исо аёлдан сўради:- Сен нима истайсан? - Сенинг Шоҳлигингда бу менинг икки ўғлимнинг бири ўнг томонингда ва бири чап томонингда ўтиришларини буюргин! - деди Унга аёл.</verse>
				<verse number="22">Исо жавоб бериб деди:- Сизлар нима сўраётганингизни билмайсизлар. Мен ичажак ҳасратли тақдир шаробини ича оласизларми? - Ичамиз! - деди улар.</verse>
				<verse number="23">Исо уларга:- Сизлар-ку Менинг косамдан ичиб, ҳасратларимни чекасизлар, аммо Менинг ўнг ва чап томонимда ўтиришга рухсат бериш Менинг ихтиёримда эмас. Отам бу ўринни кимларга тайёрлаган бўлса, уларга буюради, - деди.</verse>
				<verse number="24">Бошқа ўн шогирд буни эшитгач, икки ака-укага аччиқлана кетишди.</verse>
				<verse number="25">Исо эса уларни ёнига чақириб, деди:- Биласизларки, дунё халқлари устидан салтанатли подшоҳлар бор, эл устидан отабеклар ҳокимлик қилади.</verse>
				<verse number="26">Аммо сизнинг орангизда бундай бўлмасин. Орангизда ким катта бўлишни истаса, сизга хизматкор бўлсин.</verse>
				<verse number="27">Орангизда ким биринчи бўлишни истаса, сизга қул бўлсин.</verse>
				<verse number="28">Зеро Инсон Ўғли ҳам Ўзига хизмат қилдириш учун эмас, балки Ўзи хизмат қилиш ва Ўз жонини фидо қилиб, кўпларни қутқариш учун келган.</verse>
				<verse number="29">Улар Ерихо шаҳридан жўнаётганларида, кўп халқ Исонинг орқасидан эргашиб борди.</verse>
				<verse number="30">Йўл чеккасида ўтирган икки кўр Исо уларнинг олдидан ўтиб бораётганини эшитгач:- Эй Ҳазрат, Довуд Ўғли, бизларга раҳм қил! - деб бақира бошладилар.</verse>
				<verse number="31">Халойиқ уларни жим бўлишга мажбур қилса-да, лекин улар овозларини янада баландроқ қилиб:- Эй Ҳазрат, Довуд Ўғли, бизларга раҳм қил! - деб ёлвордилар.</verse>
				<verse number="32">Исо тўхтаб, уларни ёнига чақирди-да:- Сизлар Мендан нима истайсизлар? - деб сўради.</verse>
				<verse number="33">Улар:- Ҳазрат, кўзларимиз очилсин! - дейишди.</verse>
				<verse number="34">Исонинг уларга раҳми келиб, кўзларига қўл тегизди. Шу онда уларнинг кўзлари очилиб кетди. Улар Исонинг ортидан эргашдилар.</verse>
			</chapter>
			<chapter number="21">
				<verse number="1">Қуддусга яқинлашишиб, Зайтун тоғи этагидаги Байтфагия қишлоғига етиб келишди. Исо икки шогирдини яна йўлга солиб:</verse>
				<verse number="2">“Қаршингиздаги қишлоққа боринглар, шу заҳот боғлаб қўйилган урғочи эшакни ва унинг ёнида хўтикни кўрасизлар. Уларни ечиб, Менинг олдимга келтиринглар.</verse>
				<verse number="3">Агар кимдир сизга бирор нима деса, “Булар Раббимизга керак, У кўп ўтмай уларни қайтариб юборади”, - деб жавоб беринглар”, - деди.</verse>
				<verse number="4">Бу содир бўлганларнинг ҳаммаси пайғамбарга ваҳий бўлган ушбу оят бажо келиши учун рўй берди:</verse>
				<verse number="5">“Сион қизига айтингизким:Бир моча эшакка миниб, Хўтикка мингашиб камтарона, Сенинг Подшоҳинг келар ёнингга”.</verse>
				<verse number="6">Шогирдлар йўлга тушиб, Исо уларга буюрганидай қилдилар.</verse>
				<verse number="7">Эшак билан хўтикни келтириб, уларнинг устига кийимларини юкладилар. Исо эса миниб олди.</verse>
				<verse number="8">Халқнинг кўпчилик қисми ўз кийимларини йўлга пойандоз қилди. Баъзилари эса дарахт шохларини кесиб, йўлга тўшадилар.</verse>
				<verse number="9">Олдда ва орқада юраётган халойиқ:“Довуд Ўғли мангу яшасин! Худованд номидан Келаётган муборак! Кўклардан нажот юборгил! ”- деб ҳайқиришар эди.</verse>
				<verse number="10">Исо Қуддусга кириб келганда, бутун шаҳар: “Бу ким бўлди? ” - деб ҳаракатга келди.</verse>
				<verse number="11">Халойиқ эса: “Бу Жалиланинг Носира шаҳридан бўлган Исо пайғамбар! ” - деб таъкидлади.</verse>
				<verse number="12">Исо Худо маъбадига кириб, маъбадда олди-сотди қилаётган ҳаммани қувиб чиқарди. Саррофларнинг хонтахталарини ва каптар сотувчиларнинг курсиларини ағдариб юборди.</verse>
				<verse number="13">Исо уларга:- Тавротда*: “Менинг уйим ибодат уйи аталгай”, - деб ёзилган. Сизлар эса уни қароқчилар уясига айлантириб юборибсизлар!</verse>
				<verse number="14">Маъбадда Исонинг олдига кўрлар ва чўлоқлар келди. У эса уларга шифо берди.</verse>
				<verse number="15">Лекин олий руҳонийлар ва уламолар Исонинг қилаётган ажойиб ишларини ҳамда маъбадда: “Довуд Ўғли мангу яшасин! ” деб ҳайқираётган болаларни кўриб, дарғазаб бўлдилар.</verse>
				<verse number="16">- Булар нима демоқдалар, эшитяпсанми? - дейишди Унга. Исо уларга:- Ҳа! - деди. - Наҳотки сизлар: “Гўдак ва чақалоқлар оғзидан Сен мадҳия яратдинг”, - деган оятни ҳеч қачон ўқимаган бўлсангиз?</verse>
				<verse number="17">Сўнг Исо уларни қолдириб, шаҳардан чиқди ва Байтанияга бориб, у ерда тунади.</verse>
				<verse number="18">Эрталаб Исо шаҳарга қайтиб келаётганда оч қолди.</verse>
				<verse number="19">Йўл четида бир анжир дарахтини кўриб, унинг ёнига келди. Исо барглардан бошқа ҳеч нарса топмай, дарахтга:- Бундан кейин сенда абадий мева битмасин! - деди. Анжир дарахти эса шу онда қуриб қолди.</verse>
				<verse number="20">Буни кўрган шогирдлар ҳайратга тушиб:- Қандай қилиб анжир дарахти дарҳол қуриб қолди? - дедилар.</verse>
				<verse number="21">Исо уларга жавобан:- Сизларга чинини айтайин, - деди, - Агар ишончингиз қатъий бўлиб, шубҳаланмасангиз, бу анжир дарахти билан содир бўлганни адо этиш у ёқда турсин, ҳатто бу тоққа: “Кўтарил-да, денгизга отил”, - десангиз, айтганингиз бўлади.</verse>
				<verse number="22">Сизлар ибодат қилиб, ишонч билан нимаики сўрасангиз, эришасизлар.</verse>
				<verse number="23">Исо маъбадга кириб таълим бераётганда, олий руҳонийлар ва халқ оқсоқоллари Унинг олдига келиб:- Сен бу ишларни қандай ҳуқуқ билан қиляпсан? Сенга бундай ваколатни ким берган? - деб сўрадилар.</verse>
				<verse number="24">Исо уларга жавоб бериб деди:- Мен ҳам сизга бир савол берайин. Агар Менга жавоб берсангизлар, шунда Мен ҳам бу ишларни қандай ваколат билан қилаётганимни сизларга айтаман.</verse>
				<verse number="25">Яҳё пайғамбар одамларни сувда тавба қилдириш учун кимдан ваколат олган эди? Худоданми ёки инсонданми? Улар эса ўзаро мулоҳаза юрита бошладилар: “Агар Худодан десак, У бизларга: “Нега унга ишонмадингиз? ” - деб айтади.</verse>
				<verse number="26">Агар инсондан десак, халқдан қўрқиш керак, чунки халқнинг бари Яҳёни пайғамбар деб ҳисоблайди-ку”.</verse>
				<verse number="27">Ниҳоят Исога:- Билмаймиз, - деб жавоб бердилар. Исо эса уларга:- Мен ҳам буларни қандай ваколат билан қилаётганимни сизга айтмайман, - деди.</verse>
				<verse number="28">“Сизларнинг фикрингиз қандай? Бир одамнинг икки ўғли бор экан. У биринчисига келиб:- Ўғлим, бугун бориб узумзоримизда ишла, - дебди.</verse>
				<verse number="29">Аммо у:- Истамайман! - деб сўз қайтарибди. Кейин пушаймон бўлиб, борибди.</verse>
				<verse number="30">У одам иккинчи ўғлига келиб, яна шундай дебди. Буниси жавоб бериб:- Хўп хўжайин, бораман, - дебди-ю, лекин бормабди.</verse>
				<verse number="31">Икковидан қайси бири отасининг хоҳишини бажо келтирган бўлади? ”Исога: “Биринчиси”, - дедилар. У уларга: “Сизларга чинини айтайин, - деди. - Саёқлару фоҳишалар Худонинг Шоҳлигига сизлардан олдин эришмоқдалар.</verse>
				<verse number="32">Чунки Яҳё пайғамбар сизнинг олдингизга тўғри йўлни ўргатиб келди ва сизлар унга ишонмадингиз, саёқлар ва фоҳишалар эса ишонди. Сизлар-чи, буни кўргандан кейин ҳам пушаймон қилмадингиз, ишонмадингиз”.</verse>
				<verse number="33">“Энди бошқа бир масални эшитинг: бир ер эгаси бор экан. У узумзор яратиб, атроф-теварагини панжара билан ўраб, ичида исканжа ва қўриқчи минораси қурибди-да, узумзорни боғбонларга ижарага ташлаб, ўзи вақтинча бошқа мамлакатга кетибди.</verse>
				<verse number="34">Ҳосил мавсуми яқинлашгач, ўзининг маҳсулини олиш учун боғбонларнинг олдига хизматкорларини юборибди.</verse>
				<verse number="35">Боғбонлар эса унинг хизматкорларини тутишибди ва кимини уриб, кимини ўлдириб, кимини эса тошбўрон қилишибди.</verse>
				<verse number="36">Боғ эгаси бу гал аввалгидан ҳам кўпроқ бошқа хизматкорларини юборибди. Боғбонлар эса улар билан ҳам шундай қилишибди.</verse>
				<verse number="37">Охирида боғ эгаси:- Ўғлимни ҳурмат этарлар, - деб уларнинг олдига ўз ўғлини юборибди.</verse>
				<verse number="38">Лекин боғбонлар ўғлини кўриб, бир-бирига:- Бу меросхўр-ку, қани уни ўлдириб, меросига эга бўлайлик, - дейишибди.</verse>
				<verse number="39">Уни тутиб, узумзордан ташқарига чиқариб, ўлдиришибди.</verse>
				<verse number="40">Шундай қилиб, узумзорнинг эгаси қайтиб келганда, бу боғбонларни нима қилар экан? ”</verse>
				<verse number="41">Тинглаётганлар Исога: “Бу ёвуз одамларни ёвузларча йўқ қилиб, узумзорини эса мавсумида ҳосилини териб турадиган бошқа боғбонларга ижарага беради”, - дедилар.</verse>
				<verse number="42">Исо уларга деди: “Наҳотки сиз Забурдаги бу сўзни ҳеч ўқимаган бўлсангизлар? “Бинокорлар кераксиз деб ташлаган тошНақ бинонинг пештоқидан жой олди. Бу Худованд иродаси туфайлидир, Бизга эса ажойибот тимсолидир”.</verse>
				<verse number="43">Шунинг учун сизларга айтаманки, Худонинг Шоҳлиги сиздан олиниб, тегишли ҳосилини етиштирувчи халққа берилади.</verse>
				<verse number="44">Кимки бу тошга йиқилса, парчаланиб кетади. Тош кимнинг устига тушса, уни эзиб юборади”.</verse>
				<verse number="45">Олий руҳонийлар ва фарзийлар Исонинг масалларини тинглаган сайин, улар ўзлари ҳақида айтилганини пайқадилар.</verse>
				<verse number="46">Улар Исони қўлга туширишга интилаётган бўлсалар-да, халқдан қўрқар эдилар. Чунки халқ Исони пайғамбар деб ҳисоблар эди.</verse>
			</chapter>
			<chapter number="22">
				<verse number="1">Исо масаллар билан гапини давом эттириб, халққа хитобан деди:</verse>
				<verse number="2">“Осмон Шоҳлиги ўзининг ўғлига никоҳ тўйи қилган бир подшоҳга ўхшайди.</verse>
				<verse number="3">Подшоҳ тўйга таклиф этилганларни чақириш учун хизматкорларини юборибди. Улар эса келишни истамабдилар.</verse>
				<verse number="4">Подшоҳ яна бошқа хизматкорларини юбориб:- Таклиф этилганларга айтингларки, мен зиёфат дастурхонини тайёрлаб қўйдим, ҳўкизлару бўрдоқиларим сўйилди, ҳаммаси тайёр. Тўйга келаверинглар! - дебди.</verse>
				<verse number="5">Бироқ улар яна назарга илмай, бири ўзининг даласига, бошқаси бозор-ўчарга кетибди.</verse>
				<verse number="6">Қолганлар эса подшоҳ хизматкорларини тутиб, хўрлаб, ўлдиришибди.</verse>
				<verse number="7">Подшоҳ буни эшитиб, ғазабланибди. Қўшинларини юборибди-да, қотилларни тиғдан ўтказиб, шаҳарларини кулга айлантирибди.</verse>
				<verse number="8">Кейин у қолган хизматкорларига:- Никоҳ тўйи тайёр, лекин таклиф этилганлар бунга муносиб эмас эканлар.</verse>
				<verse number="9">Шунинг учун чорраҳаларга бориб, кимни топсангизлар, тўйга чақиринглар, - деб буюрибди.</verse>
				<verse number="10">Бу хизматкорлар йўлга чиқиб, учратганларининг ҳаммасини - ёмонларни ҳам, яхшиларни ҳам тўплашибди. Тўйхона меҳмонларга тўлиб кетибди.</verse>
				<verse number="11">Подшоҳ меҳмонларни кўриш учун кирганда, у ерда никоҳ кийимида кийинмаган бир одамни кўрибди</verse>
				<verse number="12">ва ундан:- Дўстим, никоҳ кийимисиз бу ерга қандай кирдинг? - деб сўрабди, у индамабди.</verse>
				<verse number="13">Шунда подшоҳ малайларига буйруқ бериб:- Унинг қўл-оёқларини боғлаб, ташқарига, қоронғиликка ташланглар. У ерда йиғи-сиғи ва оҳу воҳ бўлади, - дебди.</verse>
				<verse number="14">Шунга ўхшаб, Худо* даъват этганлар кўп, аммо танланганлар оздир”.</verse>
				<verse number="15">Шундан кейин фарзийлар бориб, Исони У айтадиган бирон сўзи орқали илинтириш чорасини маслаҳатлашиб олдилар.</verse>
				<verse number="16">Улар ўз шогирдларини Ҳирод тарафдорлари билан бирга Исонинг олдига юборишди. Булар Исога:- Устоз, - дейишди, - Биз биламизки, Сен ҳақиқатгўйсан ва Худонинг ҳақ йўлини ўргатиб юрибсан. Кимларгадир маъқул бўлишни ўйлаб ўтирмайсан, ҳеч кимни юз-хотир қилмайсан ҳам.</verse>
				<verse number="17">Энди бизларга айт-чи, Сенинг фикринг қандай? Қайсарга солиқ тўлаш динга мувофиқми, ёки йўқми?</verse>
				<verse number="18">Лекин Исо уларнинг шумлигини билиб:- Мунофиқлар! - деди, - Нега Мени синаб кўрмоқчисизлар?</verse>
				<verse number="19">Қани, Менга солиққа тўланадиган тангани кўрсатинглар-чи. Улар Исога бир динор келтиргач,</verse>
				<verse number="20">- Бу сурат ва ёзув кимники? - деб сўради.</verse>
				<verse number="21">- Қайсарники, - дедилар. - Ундай бўлса, Қайсарнинг ҳақини Қайсарга, Худонинг ҳақини Худога беринглар, - деди Исо.</verse>
				<verse number="22">Буни эшитганларида ҳайрон бўлдилар ва Исонинг олдидан узоқлашдилар.</verse>
				<verse number="23">Қиёмат йўқ, деб айтадиган саддуқийлар ўша куни Исонинг олдига келиб,</verse>
				<verse number="24">Унга савол бердилар:- Эй Устоз! Мусо пайғамбар деганки: “Агар ким фарзанд кўрмасдан дунёдан ўтса, укаси унинг хотинини никоҳига олиб, акасининг зурриётини тикласин”.</verse>
				<verse number="25">Бизда етти ака-ука бор эди. Биринчиси уйланиб, фарзанд кўрмай қазо қилди, хотини эса укасига қолди.</verse>
				<verse number="26">Иккинчи, учинчи, ҳатто еттинчигача ҳамманинг бошига шу кўргилик тушди.</verse>
				<verse number="27">Ҳаммадан кейин хотин ҳам ўлди.</verse>
				<verse number="28">Шундай қилиб, у қиёматда еттовидан қайси бирининг хотини саналар экан? Чунки у ҳаммасига хотин бўлган эди-ку.</verse>
				<verse number="29">Исо уларга жавоб бериб деди:- Сиз Муқаддас Китобни ҳам, Худонинг қудратини ҳам билмаганингиздан адашяпсизлар.</verse>
				<verse number="30">Чунки охиратда на уйланадилар ва на эрга тегадилар, балки осмондаги Худо фаришталарига ўхшайдилар.</verse>
				<verse number="31">Ўликларнинг қайта тирилишига келсак, Худонинг сизларга йўллаганини ҳеч ўқимагансизми?</verse>
				<verse number="32">“Мен Иброҳимнинг Худоси, Исҳоқнинг Худоси ва Ёқубнинг Худосиман”, - деган эди У. Худо эса ўликларнинг эмас, тирикларнинг Худосидир.</verse>
				<verse number="33">Халқ буни эшитиб, Исо таълимотига маҳлиё бўлди.</verse>
				<verse number="34">Исо саддуқийларни жим қилиб қўйганини фарзийлар эшитгач, бир жойга тўпландилар.</verse>
				<verse number="35">Улардан Таврот тафсирчиси бўлган бириси Исони синаш ниятида Ундан:</verse>
				<verse number="36">- Устоз, Тавротнинг қайси амри буюк? - деб сўради.</verse>
				<verse number="37">Исо унга:- “Эганг Худовандни бутун қалбинг билан, бутун жонинг билан ва бутун онгинг билан севгин”.</verse>
				<verse number="38">Бу - биринчи ва энг буюк амр.</verse>
				<verse number="39">Иккинчиси эса шунга ўхшашдир: “Ўзгани ўзинг каби севгин”.</verse>
				<verse number="40">Бутун Илоҳий Буйруқ ва пайғамбар оятларининг ҳаммаси ҳам мана шу икки амрга таянади.</verse>
				<verse number="41">Фарзийлар йиғилишганда, Исо улардан сўради:</verse>
				<verse number="42">- Масиҳ ҳақида қандай фикрларингиз бор? У кимнинг ўғли? - Довуднинг ўғли-да, - деб жавоб бердилар.</verse>
				<verse number="43">Исо уларга деди:- У ҳолда, қандай қилиб Довуд илоҳий илҳом билан Масиҳни Раббим деб атаган? Мана, Довуд нима деган:</verse>
				<verse number="44">“Худованд менинг Раббимга айтди:Ёвларингни оёқларинг остига йиқитмагунимча, Сен Менинг ўнг томонимда ўлтириб тургин”.</verse>
				<verse number="45">Демак, Довуд Уни Раббим деб атаган бўлса, қандай қилиб У Довуднинг ўғли бўлади?</verse>
				<verse number="46">Ва ҳеч ким Исога бир оғиз сўз жавоб беролмади. Ўша кундан бошлаб яна ҳеч ким Ундан бирон гап сўрашга журъат этмади.</verse>
			</chapter>
			<chapter number="23">
				<verse number="1">Ундан кейин Исо халойиққа ва шогирдларига хитоб қилиб, деди:</verse>
				<verse number="2">“Уламолар ва фарзийлар Мусо минбарида ўтирибдилар.</verse>
				<verse number="3">Шу боис улар сизга нимани бажаришни амр этсалар, бажо келтиринглар. Айтганини қилинг, лекин қилганини қилманг! Чунки улар ўз айтганларини бажармайдилар.</verse>
				<verse number="4">Улар оғир ва кўтариб бўлмайдиган юкларни инсонлар елкасига ташлаб қўядилар, лекин ўзлари бу юкларга бармоқ тегизишни ҳам истамайдилар.</verse>
				<verse number="5">Улар бутун ишларини инсонларга кўриниш учун қиладилар. Дуо қутиларини йирикроқ, кийимларининг гажимларини узунроқ қиладилар.</verse>
				<verse number="6">Шунингдек, зиёфатларда тўрда ва ибодатхоналарда ҳурматли ўринда ўтиришни,</verse>
				<verse number="7">халқ йиғинларида алик олишни ва одамлар томонидан “Устозимиз, Устозимиз! ” деб олқишланишни яхши кўрадилар.</verse>
				<verse number="8">Бироқ сизлар устоз деб аталишга кўнманг. Чунки сизнинг биргина Устозингиз бор, У ҳам бўлса - Масиҳдир. Сизлар эса ҳаммаларингиз биродарсизлар.</verse>
				<verse number="9">Ер юзида ҳеч кимни ўзингизга ота деб ҳам атаманглар. Чунки сизнинг биргина Отангиз бор, У ҳам бўлса - самовий Отангиздир.</verse>
				<verse number="10">Раҳбар деб ҳам ном олманглар. Чунки сизларнинг биргина Раҳбарингиз бор - У Масиҳдир.</verse>
				<verse number="11">Орангиздаги каттангиз сизларга хизматда бўлсин.</verse>
				<verse number="12">Зеро ким ўзини юқори қўйса, пасайтирилади. Ким ўзини паст олиб юрса, улуғланади”.</verse>
				<verse number="13">“Эй уламою фарзийлар, мунофиқлар! Осмон Шоҳлигини инсонларга бекитиб қўйганингиз учун ҳолингизга вой! Ўзларингиз ҳам унга кирмаяпсизлар, кирмоқчи бўлганларга ҳам йўл қўймаяпсизлар.</verse>
				<verse number="14">[Эй уламою фарзийлар, сиз мунофиқларнинг ҳолига вой! Сиз бева аёлларнинг уйларини шилиб, хўжа кўрсинга узоқ дуо ўқийсизлар. Шунга яраша оғирроқ жазо оласизлар. ]</verse>
				<verse number="15">Эй уламою фарзийлар, сиз мунофиқларнинг ҳолига вой! Сизлар лоақал бирор-бир кишини ўз динингизга киритиш учун денгизлару қитъаларни айланиб чиқасизлар. Лекин буни амалга ошириб бўлгач эса, уни ўзингиздан икки баробар ёмонроқ дўзахи қиласизлар.</verse>
				<verse number="16">Эй кўр пешволар, ҳолингизга вой! Сизлар: “Маъбад ҳақига ичилган қасам ўтмайди, лекин маъбаддаги олтин ҳақига ичилган қасам бажарилиши шарт”, дейсиз.</verse>
				<verse number="17">Ҳой нодону кўрлар! Қайси бири буюкроқ: маъбаднинг олтиними, ёки олтинни муқаддас қилган маъбаднинг ўзими?</verse>
				<verse number="18">Шунингдек, сизлар яна: “Қурбонгоҳ ҳақига ичилган қасам ўтмайди, лекин қурбонгоҳдаги қурбонлик ҳақига ичилган қасам бажарилиши шарт”, - дейсизлар.</verse>
				<verse number="19">Ҳой нодонлар, кўрлар! Қайси бири буюкроқ: қурбонликми ёки қурбонликни муқаддас қилган қурбонгоҳми?</verse>
				<verse number="20">Ахир, қурбонгоҳ ҳақига қасам ичган, ҳам қурбонгоҳнинг ўзи, ҳамда ундаги барча нарсалар ҳақига қасам ичган бўлади.</verse>
				<verse number="21">Маъбад ҳақига қасам ичган эса, ҳам маъбаднинг ўзи, ҳамда маъбадда яшайдиган Худо ҳақига қасам ичган бўлади.</verse>
				<verse number="22">Осмон ҳақига қасам ичган эса, ҳам Арши Аъло, ҳамда Арши Аълодаги Худонинг Ўзи ҳақига қасам ичган бўлади.</verse>
				<verse number="23">Эй уламою фарзийлар, сиз мунофиқларнинг ҳолига вой! Сизлар ялпиз, арпабодиён ва зира қатори ошкўкдан ушр бериб турасиз-у, лекин Илоҳий Буйруқнинг ниҳоятда муҳим амрлари бўлган ҳаққоният, марҳамат ва садоқатга эса эътибор бермай қўйдингизлар. Буларнинг бирини бажара туриб, иккинчисини ҳам ташлаб қўймаслигингиз керак эди.</verse>
				<verse number="24">Сизлар чивинни пеш қилувчи, аммо туяни ютиб юборадиган кўр пешволарсиз!</verse>
				<verse number="25">Эй уламою фарзийлар, сиз мунофиқларнинг ҳолига вой! Сизлар косаю лаганнинг сиртини тозалайсиз, аммо уларнинг ичи ўғрилик ва баднафсликка тўлиб-тошиб ётибди.</verse>
				<verse number="26">Эй сўқир фарзий! Сен аввало коса ва лаганнинг ичини тозалаб ол, шунда уларнинг таши ҳам тоза бўлади.</verse>
				<verse number="27">Эй уламою фарзийлар, сиз мунофиқларнинг ҳолига вой! Сизлар ташқаридан чиройли кўринадиган, лекин ичи ўликларнинг суяклари ва ҳар хил қабиҳликларга тўла, оҳакланган қабрларга ўхшайсизлар.</verse>
				<verse number="28">Гарчи ташқаридан инсонларга мўмин кўринсангизлар ҳам, лекин ичларингиз иккиюзламачилик ва ёмонликка тўладир”.</verse>
				<verse number="29">“Эй уламою фарзийлар, сиз мунофиқларнинг ҳолига вой! Чунки сизлар пайғамбарларга мақбара қуриб, азиз-авлиёларнинг ёдгорликларини безаб юрибсизлар.</verse>
				<verse number="30">“Агар ота-боболаримиз даврида яшаганимизда, биз пайғамбарларнинг қонини тўкишда уларга ҳамкорлик қилмас эдик”, - дейсизлар.</verse>
				<verse number="31">Бу билан сиз ўзингизни ўзингиз инкор этиб, пайғамбарларни қатл қилганларнинг ўғиллари эканингизни ўзингиз тасдиқлаб турибсиз.</verse>
				<verse number="32">Қани, ота-боболарингиз бошлаган ишни битириб қўймайсизларми?!</verse>
				<verse number="33">Ҳой илонлар, заҳарли илон зотлари-ей! Жаҳаннам жазосидан қандай қилиб қутуларкансизлар?</verse>
				<verse number="34">Ана шу сабабдан Мен сизга қанчадан-қанча пайғамбару донишманду уламоларни юбориб тураман. Сизлар эса улардан кимини ўлдирасизлар, кимини хочга михлайсизлар, кимини эса ибодатхоналарингизда қамчилаб шаҳардан-шаҳарга қувғин қиласизлар.</verse>
				<verse number="35">Шу йўсин солиҳ киши бўлган Ҳобилнинг қонидан тортиб, маъбад билан қурбонгоҳ оралиғида сизлар ўлдирган Барахия ўғли Закариёнинг қонигача, ер юзида тўкилган бутун бегуноҳ қонлар сизнинг бўйнингизда!</verse>
				<verse number="36">Ҳа, сизларга чинини айтаман: ушбу гуноҳларнинг ҳаммаси шу наслнинг бўйнига тушади”.</verse>
				<verse number="37">“О, Қуддус, Қуддус! Пайғамбарларни ўлдирувчи ва ҳузурингга юборилганларни тошбўрон қилгувчи шаҳар! Товуқ ўз жўжаларини қанотлари остида қандай тўпласа, Мен ҳам сенинг болаларингни неча бор шундай тўпламоқчи бўлдим, сизлар-чи, истамадингиз.</verse>
				<verse number="38">Мана, сизнинг уй-жойингиз ҳувиллаб қолади.</verse>
				<verse number="39">Сизга шуни айтиб қўяй: “Худованд номидан Келаётган муборак”, - деб хитоб қилмагунингизча, Мени қайтиб кўрмайсизлар”.</verse>
			</chapter>
			<chapter number="24">
				<verse number="1">Исо маъбаддан чиқиб кетаётганда, шогирдлари Унинг ёнига келиб, диққатини маъбаднинг биноларига қаратмоқчи бўлишди.</verse>
				<verse number="2">Исо уларга: “Буларнинг ҳаммасини кўряпсизми? Сизларга чинини айтайин: бу ерда бирор ғишт бутун қолмайди, ҳаммаси вайрон бўлади”, - деди.</verse>
				<verse number="3">Исо бир Ўзи Зайтун тоғида ўтирган вақтда, шогирдлари Унинг ёнига келиб, сўрашди: “Бизларга айт-чи, бу воқеалар қачон юз беради? Сенинг келишинг ва охирзамон яқинлашганини кўрсатадиган белги қандай бўлади? ”</verse>
				<verse number="4">Исо жавоб бериб уларга деди: “Ҳеч ким сизларни йўлдан оздирмаслиги учун эҳтиёт бўлинглар.</verse>
				<verse number="5">Чунки талай кишилар Менинг номим билан келиб: “Мен Масиҳ бўламан”, - деб кўпларни йўлдан оздиради.</verse>
				<verse number="6">Шунингдек, йироқ-яқиндан уруш хабарларини эшитасизлар. Аммо чўчиб ваҳимага тушмангиз! Ҳамма нарса Худо тақдир этганидек содир бўлиши лозим. Аммо бу ҳали сўнгги ниҳоя эмасдир.</verse>
				<verse number="7">Халқ халққа қарши, подшоҳлик подшоҳликка қарши кўтарилади. Айрим жойларда қаҳатчиликлар, ўлатлар, зилзилалар бўлади.</verse>
				<verse number="8">Буларнинг бари эса бамисли тўлғоқнинг бошидир.</verse>
				<verse number="9">Ўшанда сизларни қийнаш ва ўлдириш учун тутиб берадилар. Менинг номим туфайли барча халқлар сизлардан нафратланади.</verse>
				<verse number="10">Ўшанда кўплар васвасага тушиб, бир-бирини тутиб беради, бир-биридан нафратланади.</verse>
				<verse number="11">Кўпдан-кўп сохта пайғамбарлар пайдо бўлиб, кўпларни йўлдан уради.</verse>
				<verse number="12">Ёвузлик авжга чиқиши туфайли кўпчиликнинг севгиси совийди.</verse>
				<verse number="13">Лекин охиригача чидаган қутулади.</verse>
				<verse number="14">Худо салтанати тўғрисидаги Инжил Хушхабари ҳамма халқларга далолат бўлиш учун жаҳон бўйлаб тарғиб қилинади ва ўшандагина сўнг бўлади”.</verse>
				<verse number="15">“Шундай қилиб, Дониэл пайғамбар каромат қилиб айтган “даҳшатли разолат” муқаддас жойда турганини кўрганингизда (ўқиган ўзи тушунсин!)</verse>
				<verse number="16">Яҳудияда бўлганлар тоғларга қочишсин.</verse>
				<verse number="17">Томнинг устида турганлар уйидан анжомларини олиш учун пастга тушмасин.</verse>
				<verse number="18">Далада бўлганлар эса тўнини олгани қайтиб келмасин.</verse>
				<verse number="19">У кунларда ҳомиладор ва эмизувчи аёлларнинг ҳолига вой!</verse>
				<verse number="20">Қочишингиз қишга ёки дам олиш кунига тўғри келмаслиги учун ибодат қилинглар.</verse>
				<verse number="21">Чунки ўшанда дунё бошланишидан то ҳозиргача содир бўлмаган ва қайтиб содир бўлмайдиган буюк мусибат бўлади.</verse>
				<verse number="22">Агар ўша кунлар қисқартирилмаганида эди, ҳеч бир жонзод омон қолмасди. Лекин танланган кишилар учунгина у кунлар қисқартирилади.</verse>
				<verse number="23">Агар ўшанда кимдир сизга: “Масиҳ мана бу ерда”, ёки “У ерда”, - деб айтса, ишонманглар.</verse>
				<verse number="24">Чунки сохта масиҳлар ва сохта пайғамбарлар пайдо бўлиб, иложини топсалар, ҳатто танланган кишиларни ҳам йўлдан оздириш учун ғаройибот ва мўъжизалар кўрсатадилар.</verse>
				<verse number="25">Мана, Мен сизларга олдиндан айтиб қўйдим.</verse>
				<verse number="26">Шундай қилиб, агар сизларга: “Мана, У саҳрода”, - деб айтсалар, чиқманглар. “Мана, У берк хоналарда”, - деб айтишса ҳам, ишонманглар.</verse>
				<verse number="27">Чунки Инсон Ўғлининг келиши худди шарқда чақнаб, ҳатто ғарбда ҳам барчага кўринувчи чақмоқдай бўлади.</verse>
				<verse number="28">Мурда қаерда бўлса, калхатлар ҳам ўша ерда тўпланади.</verse>
				<verse number="29">Ўша кунларнинг мусибатидан сўнг, алҳол қуёш тутилиб, ой хираланади. Юлдузлар осмондан тушиб, самовий кучлар ларзага келади.</verse>
				<verse number="30">Ўшанда Инсон Ўғлининг аломати осмонда намоён бўлади. Ер юзидаги барча қабилалар уввос тортиб йиғлайдилар, Инсон Ўғли осмон булутлари узра буюк қудрат ва шон-шуҳрат ила келаётганини кўрадилар.</verse>
				<verse number="31">У маҳобатли карнай тутган фаришталарини юборади. Улар эса Унинг танлаган кишиларини осмоннинг бир бурчидан бошқа бурчигача, тўрт томондан тўплаб келадилар”.</verse>
				<verse number="32">“Анжир дарахтидан ибрат олинглар. Унинг шохлари кўкариб, барг чиқараётганидан ёз яқинлашганини биласизлар.</verse>
				<verse number="33">Худди шундай, сизлар ҳам буларнинг ҳаммасини кўргач, билингки, У яқиндир, эшик олдида турибди.</verse>
				<verse number="34">Сизларга чинини айтайин: бу насл ўтмасданоқ, буларнинг ҳаммаси содир бўлади.</verse>
				<verse number="35">Еру осмон битар, лекин Менинг сўзларим битмас.</verse>
				<verse number="36">У кун ва у соат ҳақида биргина Отамдан бошқа ҳеч ким билмайди, осмондаги фаришталар ҳам билмайди.</verse>
				<verse number="37">Нуҳ пайғамбар даврида қандай бўлган бўлса, Инсон Ўғли келишида ҳам шундай бўлади.</verse>
				<verse number="38">Тўфонгача бўлган кунларда, то Нуҳ пайғамбар кемага кирган кунигача еб-ичдилар, уйландилар, турмушга чиқдилар.</verse>
				<verse number="39">Улар бўлғуси офатдан бехабар юрганда, тўфон келиб, ҳаммасини қириб ташлади. Инсон Ўғлининг келиши ҳам худди шундай бўлади.</verse>
				<verse number="40">Ўшанда икки киши далада бўлади; бири олинади, бири қолдирилади.</verse>
				<verse number="41">Тегирмон тортаётган икки аёл бўлади; бири олинади, бири қолдирилади.</verse>
				<verse number="42">Шунинг учун ҳушёр бўлиб туринглар, чунки Раббингиз қайси соатда келишини билмайсизлар.</verse>
				<verse number="43">Лекин шуни билиб қўйингларки, ўғри туннинг қай вақтида келишини агар уй эгаси билганда, бедор туриб, уйига лаҳим қазилишига йўл қўймас эди.</verse>
				<verse number="44">Шунга ўхшаб, сизлар ҳам тайёр бўлиб туринглар. Чунки Инсон Ўғли сизлар ўйламаган соатда келиб қолади”.</verse>
				<verse number="45">“Қул-чўриларга ризқ-рўзни ўз вақтида бериб туриш учун хўжайин уларга бошлиқ қилиб қўйган ишончли ва ақлли хизматкор кимдир?</verse>
				<verse number="46">Хўжайини келганда, уни шуларни бажариб турган ҳолда кўрса, у хизматкор қандай бахтлидир!</verse>
				<verse number="47">Сизларга чинини айтайин: ўзининг бутун мол-мулки устидан уни назоратчи қилиб қўяди.</verse>
				<verse number="48">Агарда ёмон ниятли хизматкор ўз кўнглида: “Хўжайиним яқин орада келмайди”, - деб ўйлаб,</verse>
				<verse number="49">ўртоқларини уриб, ичкиликбозлар билан бирга еб-ичишни бошласа,</verse>
				<verse number="50">у хизматкорнинг хўжайини кутмаган бир кунда, ўйламаган бир соатда келиб қолади-ю,</verse>
				<verse number="51">уни тилка-пора қилиб, бошига иккиюзламачилар кунини солади. У ерда йиғи-сиғи ва оҳу воҳлар бўлади”.</verse>
			</chapter>
			<chapter number="25">
				<verse number="1">“Ўша вақтда Осмон Шоҳлигини ўзларининг чироқларини ёнига олишиб, куёвни қаршилагани чиққан ўн келин дугонасига ўхшатса бўлади.</verse>
				<verse number="2">Улардан бешови эс-ҳушли, бешови эса овсар экан.</verse>
				<verse number="3">Овсарлари чироқларини олиб, ўзлари билан ёғ олмабдилар.</verse>
				<verse number="4">Эс-ҳушлилари эса чироқлари билан бирга идишларда ёғ ҳам олибдилар.</verse>
				<verse number="5">Куёв кечиккани сабабли, ҳаммалари мудраб, ухлаб қолишибди.</verse>
				<verse number="6">Туннинг ярмида бирданига овоз янграбди:- Ана, куёв келяпти, уни қаршилагани чиқинглар!</verse>
				<verse number="7">Шунда қизларнинг ҳаммаси туриб, чироқларига ёпишибди.</verse>
				<verse number="8">Овсарлари эс-ҳушлиларга:- Чироқларимиз ўчиб боряпти, бизларга ёғларингиздан беринглар! - дейишибди.</verse>
				<verse number="9">Эс-ҳушлилар жавоб бериб:- Йўқ, бизларда ҳам, сизларда ҳам ёғ етмай қолмасин. Яхшиси, сиз баққолларнинг олдига бориб, ўзларингизга ёғ сотиб олинглар, - дейишибди.</verse>
				<verse number="10">Улар ёғ сотиб олгани кетишганда, куёв келиб қолибди. Тайёр турган қизлар куёв билан бирга тўйхонага кириб, орқаларидан эшиклар ёпилибди.</verse>
				<verse number="11">Бир муддатдан кейин қолган қизлар келиб:- Ҳой Эгам, ҳой Эгам, эшикни очинг, бизлар келдик! - дейишибди.</verse>
				<verse number="12">Лекин У уларга жавоб бериб:- Мен сизга ростини айтсам, сизларни танимайман, - дебди.</verse>
				<verse number="13">Шундай қилиб, ҳушёр бўлиб туринглар, чунки сиз Инсон Ўғли келадиган аниқ кунни ҳам, соатни ҳам билмайсизлар”.</verse>
				<verse number="14">“Яна охирзамон* бир одам сафарга жўнаб, хизматкорларини чақириб, ўз мол-мулкини уларга омонатга берганига ўхшайди.</verse>
				<verse number="15">У одам ҳар бир кишига ўз қобилиятига яраша: бирига беш, бирига икки, бирига бир ёмбидан бериб, жўнаб кетибди.</verse>
				<verse number="16">Бешта ёмби олган ўша заҳоти бориб, пулини ишга солиб, яна беш ёмби орттирибди.</verse>
				<verse number="17">Шунга ўхшаб, икки ёмби олган ҳам яна икки ёмби орттирибди.</verse>
				<verse number="18">Битта ёмби олган эса бориб, чуқур қазиб, хўжайинининг пулини яшириб қўйибди.</verse>
				<verse number="19">Анча вақтдан сўнг бояги хизматкорларнинг хўжайини қайтиб келиб, улардан ҳисобот сўрабди.</verse>
				<verse number="20">Беш ёмби олган бошқа беш ёмбини ҳам олиб келиб:- Хўжайин! Менга беш ёмби бергандингиз, мана мен уларга қўшиб яна беш ёмби орттирдим, - дебди.</verse>
				<verse number="21">Хўжайини унга:- Баракалла, яхши ва содиқ хизматкор экансан. Сен кичик бир ишда ҳам содиқ бўлганинг учун, энди сени катта ишларга муносиб кўраман. Хўжайинингнинг шодлигини баҳам кўр, - дебди.</verse>
				<verse number="22">Икки ёмби олган ҳам келиб:- Хўжайин! Менга икки ёмби бергандингиз. Мана, мен уларнинг ёнига қўшиб яна икки ёмби орттирдим, - дебди.</verse>
				<verse number="23">Хўжайини унга:- Баракалла, яхши ва содиқ хизматкор экансан. Сен кичик бир ишда ҳам содиқ бўлганинг учун, энди сени катта ишларга муносиб кўраман. Хўжайинингнинг шодлигини баҳам кўр, - дебди.</verse>
				<verse number="24">Битта ёмби олган ҳам келиб:- Хўжайин! Мен сизнинг қаттиққўл одам эканингизни билардим. Сиз экмаган ердан ўрасиз, уймаган жойдан хирмон кўтарасиз.</verse>
				<verse number="25">Шунинг учун мен қўрққанимдан бориб, сизнинг ёмбингизни ерга яшириб қўйдим. Мана берганингиз! - дебди.</verse>
				<verse number="26">Хўжайини унга жавоб қайтариб:- Эй ёмон ва ялқов хизматкор! - дебди. - Мен экмаган ердан ўришимни, уймаган жойдан хирмон кўтаришимни биларкансан,</verse>
				<verse number="27">у ҳолда пулимни судхўрларга қарзга берсанг бўлмасмиди? Шунда мен келиб, уни фойдаси билан қайтариб олган бўлар эдим.</verse>
				<verse number="28">Энди, ундан ёмбини олиб ўн ёмбиси борга беринглар!</verse>
				<verse number="29">Чунки кимда бор бўлса, унга яна берилади ва у мўлчиликда бўлади. Кимда йўқ бўлса, ундан бори ҳам тортиб олинади.</verse>
				<verse number="30">Энди бу ярамас хизматкорни ташқарига, қоронғиликка улоқтириб юборинглар. У ерда йиғи-сиғи ва оҳ-воҳлар бўлади”. [Буларни айтиб, Исо хитоб қилиб деди: “Кимнинг эшитар қулоғи бўлса, эшитсин! ”]</verse>
				<verse number="31">“Инсон Ўғли Ўзининг улуғворлигида, жамики муқаддас фаришталари билан бирга келган пайтида Ўзининг улуғвор тахтига ўтиради.</verse>
				<verse number="32">Барча халқлар Унинг ҳузурига тўпланадилар. Чўпон қўйларни эчкилардан ажратганидай, У уларни бирма-бир саралаб қўяди.</verse>
				<verse number="33">“Қўйларни” Ўзининг ўнг томонига, “эчкиларни” эса чап томонига турғизади.</verse>
				<verse number="34">Шунда Подшоҳ ўнг томондагиларга айтади:- Эй, Менинг Отамнинг олқаганлари, келинглар! Дунё яратилганидан бери сизлар учун мерос сифатида тайёрлаб қўйилган Шоҳликни эгаллангиз.</verse>
				<verse number="35">Чунки Мен оч эдим, Менга овқат бердингизлар. Чанқаган эдим, Менга сув ичирдингизлар. Мусофир эдим, Мени меҳмон қилдингизлар.</verse>
				<verse number="36">Яланғоч эдим, Мени кийинтирдингизлар. Касал эдим, Мени боқдингизлар. Зиндонда эдим, Мени келиб кўрдингизлар.</verse>
				<verse number="37">Бунга жавобан солиҳлар Унга шундай дейдилар:- Ё Раббий! Қачон Сенинг очлигингни кўрибмизки, едирган бўлсак, ёки чанқаганингни кўрибмизки, сув тутган бўлсак?</verse>
				<verse number="38">Қачон Сенинг мусофир бўлганингни кўриб, меҳмон қилдик, ёки яланғочлигингни кўриб, кийинтирдик?</verse>
				<verse number="39">Қачон биз касал ёки зиндонда бўлганингни кўриб, Сени йўқлаб келдик?</verse>
				<verse number="40">Подшоҳ жавоб бериб уларга дейди:- Сизларга чинини айтайин: сизлар Менинг шу кичик биродарларимдан бирига неки қилган бўлсангиз, бу Менга қилганингиздир.</verse>
				<verse number="41">Сўнг У чап томондагиларга ҳам айтади:- Эй лаънатилар! Кўзимдан йўқолинг, иблис ва унинг фаришталарига тайёрлаб қўйилган абадий оловга мубтало бўлинг!</verse>
				<verse number="42">Чунки Мен оч эдим, овқат бермадингизлар. Чанқагандим, сув тутмадингизлар.</verse>
				<verse number="43">Мусофир эдим, Мени меҳмон қилмадингиз. Яланғоч эдим, Мени кийинтирмадингиз. Касал бўлдим, зиндонга тушдим, Мени келиб кўрмадингизлар.</verse>
				<verse number="44">Шунга жавобан улар ҳам:- Ё Раббий! Сени қачон оч, чанқаган, мусофир, яланғоч, касал ёки зиндонда бўлганингни кўрибмизки, Сенга хизмат қилмаган бўлсак? - деб сўрайдилар.</verse>
				<verse number="45">У жавоб бериб уларга шундай дейди:- Сизларга чинини айтайин: сизлар шу кичикларнинг бирига қилмаган мурувватингиз Менга қилмаган билан баробардир.</verse>
				<verse number="46">Шундай қилиб, булар абадий азобга, солиҳлар эса абадий ҳаётга ноил бўладилар”.</verse>
			</chapter>
			<chapter number="26">
				<verse number="1">Исо ҳамма сўзларини айтиб бўлгач, шогирдларига деди:</verse>
				<verse number="2">“Икки кундан кейин Фисиҳ байрами бўлишини биласизлар. Ана, ўшанда Инсон Ўғли хочга михлаш учун тутиб берилади”.</verse>
				<verse number="3">Шундан кейин олий руҳонийлар, уламолар ва оқсоқоллар жамиси Каяфа исмли бош олий руҳонийнинг ҳовлисида тўпланишиб,</verse>
				<verse number="4">Исони ҳийла билан тутиб ўлдиришни ўзаро маслаҳатлашиб олдилар.</verse>
				<verse number="5">Улар: “Бу иш фақат байрам кунларида бўлмаслиги керак, яна халқ ғалаён қилмасин”, - дедилар.</verse>
				<verse number="6">Исо Байтанияда мохов Симуннинг уйида экан,</verse>
				<verse number="7">бир аёл Унинг олдига келди. У ганчдан ясалган идишда жуда қимматли атир мой келтириб, Исо дастурхон олдида ўтирган пайтда Унинг бошига қуйди.</verse>
				<verse number="8">Шогирдлари буни кўргач, ғазабланиб:- Бу исрофгарликнинг нима кераги бор?</verse>
				<verse number="9">Бу мойни катта баҳога сотиб, пулини камбағалларга бўлиб бериш мумкин эди-ку! - дейишди.</verse>
				<verse number="10">Исо айтилганларнинг фарқига бориб, шогирдларига деди:- Нега аёлни хижолатда қолдиряпсизлар? У Мен учун эзгу иш қилди.</verse>
				<verse number="11">Камбағаллар ҳар доим сизлар билан бирга, лекин Мен доим сизлар билан бирга бўлмайман.</verse>
				<verse number="12">Аёл бу мойни танамга тўкиб, Мени кўмишга тайёрлади.</verse>
				<verse number="13">Сизларга чинини айтайин: Инжил Хушхабари дунёнинг қайси ерида тарғиб қилинса, бу аёл ҳам эсланиб, унинг қилган иши ёдга олинади.</verse>
				<verse number="14">Шунда ўн икки шогирддан бири бўлган Яҳудо Ишқариёт деган киши олий руҳонийларнинг олдига бориб:</verse>
				<verse number="15">- Исони қўлингизга тутиб берсам, менга нима берасизлар? - деб сўради. Улар Яҳудога ўттиз кумуш танга таклиф этдилар.</verse>
				<verse number="16">Ўша вақтдан бошлаб Яҳудо Исога хиёнат қилиш учун қулай пайт пойлайдиган бўлди.</verse>
				<verse number="17">Хамиртурушсиз нон ёпиладиган Фисиҳ байрамининг биринчи кунида шогирдлар Исонинг олдига келиб сўрадилар:- Сенга Фисиҳ байрами таомини қаерда тайёрлашимизни буюрасан?</verse>
				<verse number="18">- Шаҳарга кириб фалон кишининг олдига боринглар, - деди Исо, - ва унга шундай деб айтинглар: “Устозимиз: Менинг вақт-соатим яқинлашди, деяпти, Фисиҳ байрамини шогирдларим билан бирга сенинг уйингда нишонламоқчиман, деяпти”.</verse>
				<verse number="19">Шогирдлари Исо уларга буюрганидай қилиб, Фисиҳ таомини тайёрладилар.</verse>
				<verse number="20">Оқшом тушгач, Исо ўн икки шогирди билан дастурхон атрофига ўтирди.</verse>
				<verse number="21">Овқатланаётганларида, Исо:- Сизларга ростини айтсам, сиздан бир киши Мени тутиб беради, - деди.</verse>
				<verse number="22">Шогирдлар жуда хафа бўлиб, бирин-кетин Ундан:- Раббий, ўша мен эмасми? - деб сўрай бошладилар.</verse>
				<verse number="23">У эса жавоб қайтариб деди:- Мен билан бирга косага нон ботириб еган Мени тутиб беради.</verse>
				<verse number="24">Тўғри, Инсон Ўғлининг тақдири оятда ёзилганидай кетяпти. Лекин Инсон Ўғлини тутиб берадиган ўша одамнинг ҳолига вой! У одамнинг туғилмагани яхшироқ бўлар эди.</verse>
				<verse number="25">Шунда Исога хоинлик қиладиган Яҳудо сўради:- Устоз, мени кўзда тутаётганинг йўқми? - Ўзинг айтдинг, - деди Исо.</verse>
				<verse number="26">Улар овқатланиб ўтирганларида, Исо нонни олди, дуо ўқиб синдирди ва шогирдларига тарқатиб:- Олинглар, енглар, бу Менинг танамдир, - деди.</verse>
				<verse number="27">Косани ҳам олиб, шукрона дуосини айтди ва уларга узатиб:- Бундан ҳаммаларинг ичинглар, - деди.</verse>
				<verse number="28">- Чунки бу - кўпларнинг гуноҳлари кечирилиши учун тўкиладиган, Янги Аҳдни тасдиқлайдиган Менинг қонимдир.</verse>
				<verse number="29">Мен сизларга шуни айтаман: Отамнинг Шоҳлигида сизлар билан янги шароб ичадиган ўша кунгача, Мен узумнинг бу кўз ёшидан бошқа ичмайман.</verse>
				<verse number="30">Кейин улар куйлаб, Зайтун тоғи томон кетдилар.</verse>
				<verse number="31">Шу орада Исо шогирдларига деди:- Бу тунда ҳаммангиз Мендан юз ўгирасизлар. Чунки Тавротда* шундай ёзилган:“Мен чўпонни жароҳатлайман, Қўйлар ўзи тарқаб кетади”.</verse>
				<verse number="32">Бироқ ўлиб тирилганимдан кейин, Мен сизлардан олдин Жалилага бораман.</verse>
				<verse number="33">Бутрус жавоб бериб Унга деди:- Агар ҳамма Сендан юз ўгирса ҳам, мен ҳеч қачон ўгирмайман! - деди.</verse>
				<verse number="34">Исо унга:- Сенга ростини айтсам, шу кечаёқ, хўроз қичқирмасдан аввал, сен Мендан уч марта тонасан, - деди.</verse>
				<verse number="35">Бутрус Унга:- Мен Сен билан бирга ўлсам ҳам, Сендан асло тонмайман! - деди. Бошқа ҳамма шогирдлари ҳам шундай дедилар.</verse>
				<verse number="36">Шундан кейин Исо шогирдлари билан бирга Гетсемания деган жойга келди ва уларга:- Мен нарироқ бориб ибодат қилгунимча, сизлар шу ерда ўтириб туринглар, - деди.</verse>
				<verse number="37">Бутрус билан Забадийнинг икки ўғлини Ўзига ҳамроҳ қилиб олган Исо руҳан сиқилиб, андуҳ чека бошлади.</verse>
				<verse number="38">У ёнидагиларга:- Менинг жоним ўлим олдидалигини сезиб, жуда қийналмоқда. Шу ерда қолиб, Мен билан бирга сергак туринглар, - деди.</verse>
				<verse number="39">Бир оз нари кетиб, ерга мук тушди ва ибодат қилиб:- Эй Отам! Агар мумкин бўлса, бу заққум* коса Менинг ёнимдан ўтиб кетсин. Лекин Мен истагандек эмас, Сен истагандек бўлсин, - деди.</verse>
				<verse number="40">У шогирдлари ёнига қайтиб келганда, уларни ухлаб ётган ҳолда кўрди ва Бутрусга деди:- Демак, сизлар Мен билан бирга лоақал бир соатга уйғоқ тура олмадинглар.</verse>
				<verse number="41">Васвасага тушмаслик учун ҳушёр бўлиб, ибодат қила туринглар. Руҳ тетик, тана эса заифдир.</verse>
				<verse number="42">Исо иккинчи марта бориб:- Эй Отам! Агар бу қисмат Мени дамига олмай ўтиб кетиши мумкин бўлмаса, майли, Сен хоҳлагандек бўлсин, - деб ибодат қилди.</verse>
				<verse number="43">У қайтиб келиб, шогирдларини яна ухлаб ётган ҳолда кўрди. Уларнинг қовоқлари салқиган эди.</verse>
				<verse number="44">Исо уларни қолдириб, яна узоқлашди ва ўша сўзларни такрорлаб, учинчи марта ибодат қилди.</verse>
				<verse number="45">Шундан сўнг Ўз шогирдлари ёнига келиб, уларга деди:- Сизлар ҳали ҳам ухлаб, роҳатланиб ётибсизларми? Мана, вақт-соати келди, Инсон Ўғли гуноҳкорлар қўлига тутиб бериляпти.</verse>
				<verse number="46">Туринглар, кетайлик. Мана, Менга хоинлик қилувчи ҳам яқинлашиб қолди.</verse>
				<verse number="47">Исо гапини тугатмаёқ, ўн икки шогирдидан бири бўлган Яҳудо келиб қолди. Унинг ёнида олий руҳонийлар ва халқ оқсоқоллари томонидан юборилган, қилич ва таёқ ушлаган оломон бор эди.</verse>
				<verse number="48">Исога хоинлик қилувчи эса: “Мен кимни ўпсам, У Ўшадир, Уни тутиб олинглар”, деб улар билан тил бириктирган эди.</verse>
				<verse number="49">У тўғри Исонинг олдига бориб:- Кайфинг чоғ бўлсин, Устоз! - деб, Уни ўпди.</verse>
				<verse number="50">Исо унга:- Дўстим, нима учун келдинг? - дейиши биланоқ, одамлар келиб, Исога қўллари билан ёпишганча Уни ушлаб олишди.</verse>
				<verse number="51">Шунда Исо билан бирга бўлганлардан бири қиличини қинидан суғуриб, қулочкашлаб олий руҳонийнинг қаролига даст солди-да, қулоғини узиб ташлади.</verse>
				<verse number="52">Лекин Исо унга:- Қиличингни жойига қайтариб қўй! Қилич кўтарган бари қиличдан ҳалок бўлур.</verse>
				<verse number="53">Ёки ўйлайсанки, Мен Отамга илтижо қилолмайманми? У Менга ҳозироқ ўн икки тумандан кўпроқ фаришталарни юбориши мумкин.</verse>
				<verse number="54">Бироқ у ҳолда буларнинг содир бўлмоғи кераклиги айтилган оятлар бажо бўлармикин?</verse>
				<verse number="55">Шундан сўнг Исо оломонга қайрилиб деди:- Сизлар Мени ҳибсга олиш учун қароқчига қарши чиққандек қиличлару таёқлар билан қуролланиб келибсизлар. Мен бўлсам, ҳар куни маъбадда таълим бериб, сизлар билан бирга ўтирар эдим, сизлар-чи, Мени қўлга олмадинглар.</verse>
				<verse number="56">Лекин буларнинг ҳаммаси пайғамбар оятлари бажо келиши учун содир бўлди. Ўшанда ҳамма шогирдлари Исони қолдириб, қочиб кетишди.</verse>
				<verse number="57">Исони қўлга олганлар Уни бош олий руҳоний Каяфанинг ҳузурига келтирдилар. У ерга уламолар билан оқсоқоллар ҳам тўпландилар.</verse>
				<verse number="58">Бутрус эса Исога узоқдан эргашиб, олий руҳонийнинг ҳовлисигача келди. Ичкарига кириб, бу воқеанинг охирини кўриш учун хизматкорлар билан бирга ўтирди.</verse>
				<verse number="59">Олий руҳонийлар, оқсоқоллар ва бутун Олий Кенгаш Исога ўлим жазосини бериш учун Унга қарши сохта далиллар излашга тушдилар.</verse>
				<verse number="60">Анчагина гувоҳлар олға чиққан бўлса-да, етарлича айбловчи далиллар топилмади. Ниҳоят, икки сохта гувоҳ сўзга чиқиб:</verse>
				<verse number="61">- Бу Одам: “Мен Худонинг маъбадини бузиб, уч кунда қайта тиклай оламан”, деган, - деб айтишди.</verse>
				<verse number="62">Бош олий руҳоний ўрнидан туриб, Исога:- Нега Сен ҳеч жавоб қайтармайсан? Уларнинг айбловларига нима дейсан? - деди.</verse>
				<verse number="63">Исо индамади. Олий руҳоний Унга:- Барҳаёт Худо ҳақи Сенга қасам ичирайинки, бизларга айт: Худонинг Ўғли - Масиҳ Сенмисан? - деди.</verse>
				<verse number="64">Исо унга:- Ўзинг айтдинг, - деди. - Ҳатто сизларга айтадурманки, бундан кейин Инсон Ўғли Қодир Тангрининг ўнг томонида ўлтириб, осмон булутлари узра келаётганини кўрасизлар.</verse>
				<verse number="65">Шунда олий руҳоний кийимларини йиртиб:- У шаккоклик қилмоқда-ку! Бизларга бошқа гувоҳларнинг нима кераги бор? Мана энди У Худога шак келтирганини ўзларингиз эшитдингизлар.</verse>
				<verse number="66">Сизлар нима дейсизлар? - деди. Улар жавоб бериб:- Ўлимга лойиқ! - дейишди.</verse>
				<verse number="67">Сўнг улар Исонинг юзига тупуриб, Уни муштлай бошладилар. Бошқалари эса Уни шапалоқлаб:</verse>
				<verse number="68">- Эй Масиҳ! Қани пайғамбарлигингни кўрсатиб, айтиб бер-чи, Сени кимлар уряпти экан? - дердилар.</verse>
				<verse number="69">Бу вақт Бутрус ташқи ҳовлида ўтириб эди. Бир хизматкор аёл унинг ёнига келиб:- Сен ҳам жалилалик Исо билан бирга эдинг-ку! - деди.</verse>
				<verse number="70">Лекин Бутрус ҳамманинг олдида инкор этиб:- Сен бўлмағур гапни айтяпсан, - деди.</verse>
				<verse number="71">Сўнг дарвоза томон чиқди. Бошқа бир хизматкор аёл ҳам уни кўриб, атрофдагиларга:- Бу ҳам носиралик Исо билан бирга бўлган! - деди.</verse>
				<verse number="72">Бутрус эса қасам ичганча:- Мен бу Одамни танимайман! - деб яна тонди.</verse>
				<verse number="73">Бир оздан кейин у ерда турганлар келиб, Бутрусга:- Сен улардан бирининг худди ўзисан, каломинг ҳам айтиб турибди, - дейишди.</verse>
				<verse number="74">Лекин Бутрус лаънат ўқиб, қасам ичди-да:- Мен бу Одамни танимайман! - деб туриб олди. Шу вақт бирдан хўроз қичқирди.</verse>
				<verse number="75">Исонинг унга: “Хўроз қичқирмасданоқ, сен Мендан уч марта тонасан”, - деган сўзи Бутруснинг эсига тушиб, ташқарига чиқди-да, аччиқ-аччиқ йиғлади.</verse>
			</chapter>
			<chapter number="27">
				<verse number="1">Тонг отгач, олий руҳонийлар билан халқ оқсоқоллари жамиси кенгашиб, Исони ўлим жазосига маҳкум қилишга келишдилар.</verse>
				<verse number="2">Исони боғладилар ва олиб бориб, вилоят ҳокими Пўнтий Пилатга топширдилар.</verse>
				<verse number="3">Хоин Яҳудо эса Исонинг маҳкум этилганини билиб, пушаймон бўлди ва ўттиз кумуш тангани олий руҳонийлар билан оқсоқолларга қайтариб бериб:</verse>
				<verse number="4">- Мен хоинлик қилдим, бегуноҳ қон тўкилишида айбдорман, - деди. Улар эса:- Бундан бизларга нима? Яна ўзинг биласан! - дейишди.</verse>
				<verse number="5">Шунда Яҳудо кумуш тангаларни маъбад ичига улоқтириб юборди-да, у ердан чиқиб бориб, ўзини осиб ўлдирди.</verse>
				<verse number="6">Олий руҳонийлар тангаларни териб олиб: “Бу пул қон нархидир, уни маъбаднинг хазинасига қўшиш мумкин эмас”, - дейишди.</verse>
				<verse number="7">Ўзаро келишиб, бу пулга бегоналар кўмиладиган қабристон учун Кулол Ерини сотиб олдилар.</verse>
				<verse number="8">Шунинг учун у ер бугунгача “Қон Ери” деб аталади.</verse>
				<verse number="9">Шу йўсин Еремия пайғамбарга ваҳий бўлган ушбулар бажо бўлди:“Исроил ўғиллари Унга баҳо бериб қўйганЎттиз кумуш тангани олиб,</verse>
				<verse number="10">Худованд менга буюргани каби, Кулол Ерин сотиб олдилар”.</verse>
				<verse number="11">Исо ҳокимнинг ҳузурида турди. Ҳоким Ундан сўради:- Сен яҳудийларнинг Подшоҳимисан? - Ўзинг айтдинг, - деди унга Исо.</verse>
				<verse number="12">Олий руҳонийлар ва оқсоқоллар Уни айблаганларида, У ҳеч нарса деб жавоб бермади.</verse>
				<verse number="13">Шунда Пилат Унга:- Эшитмаяпсанми, Сенинг бўйнингга қанча айблар қўйишяпти! - деди.</verse>
				<verse number="14">Лекин Исо бу гапларга ҳам бирон жавоб қайтармади. Ҳоким эса жуда ҳайрон бўлди.</verse>
				<verse number="15">Ҳар Фисиҳ байрамида ҳоким халқ истаган бир маҳбусни озод қилиш одати бор эди.</verse>
				<verse number="16">Ўша кез қамоқда ном чиқарган Барабба исмли банди бор эди.</verse>
				<verse number="17">Халқ тўплангач, Пилат уларга хитоб қилиб сўради:- Сизлар кимни озод қилишимни истайсизлар? Бараббаними, ёки Масиҳ аталмиш Исоними?</verse>
				<verse number="18">Улар Исони кўролмасликдан тутиб берганларини у билар эди.</verse>
				<verse number="19">У ҳакамлик курсисида ўтирганда, хотинидан хабар келди: “У солиҳ Одам билан сенинг ишинг бўлмасин. Чунки бу тунда мен тушимда У туфайли кўп азобда қолдим”.</verse>
				<verse number="20">Аммо олий руҳонийлар ва оқсоқоллар бўлса, Бараббани озод этиш, Исони эса йўқ қилишни сўрашлари учун оломонни қайраб қўйдилар.</verse>
				<verse number="21">Ҳоким яна уларга хитоб қилди:- Сизлар икковидан қай бирини озод қилишимни истайсизлар? - Бараббани! - деб жавоб беришди.</verse>
				<verse number="22">Пилат уларга деди:- Унда мен Масиҳ аталган Исони нима қилай? - Хочга михлансин! - дейишди бир оғиздан.</verse>
				<verse number="23">- У нима ёмонлик қилган экан? - сўради ҳоким. Лекин улар овозларини яна баландроқ кўтариб:- Хочга михлансин! - деб қичқиришди.</verse>
				<verse number="24">Пилат ҳеч нарса ёрдам бермаётганини, аксинча шов-шув янада кучайиб бораётганини кўргач:- Мен бу солиҳ Одамнинг қони тўкилаётганидан бегуноҳман. Бу ишни ўзларингиз кўриб чиқинглар! - деди-да, оломоннинг кўз олдида сув олиб, қўлларини чайди.</verse>
				<verse number="25">Бутун халқ бунга жавобан:- Унинг қони бизларнинг ва болаларимизнинг гарданидадир! - дейишди.</verse>
				<verse number="26">Шундан сўнг Пилат уларга Бараббани чиқариб юборди. Исони эса савалатгандан кейин хочга михлаш учун аскарларга топширди.</verse>
				<verse number="27">Шундан сўнг ҳокимнинг аскарлари Исони ҳукумат қароргоҳига олиб бориб, бутун бўлинмани Унинг бошига тўпладилар.</verse>
				<verse number="28">Унинг кийимларини ечиб, эгнига тўқ қизил яктак кийдирдилар.</verse>
				<verse number="29">Тиканлардан тож ўриб, бошига кийгиздилар. Ўнг қўлига қамиш бериб, Унинг олдида тиз чўкканча: “Яшавор, эй, яҳудийларнинг Подшоҳи! ” - деб масхара қилдилар.</verse>
				<verse number="30">Унга тупурганларича қамишни олиб, бошига урдилар.</verse>
				<verse number="31">Масхаралаб бўлишгандан сўнг эгнидан яктакни ечиб, Ўзининг кийимларини кийдирдилар ва хочга михлаш учун олиб кетдилар.</verse>
				<verse number="32">Улар чиқиб кетаётганларида, киринеялик Симун деган кишини учратиб қолдилар. Уни Исонинг хочини кўтариб боришга мажбур қилдилар.</verse>
				<verse number="33">“Бошсуяги” маъносини берувчи Гўлгота деган жойга келдилар.</verse>
				<verse number="34">Шунда Исога ичиш учун зардоб аралаштирилган шароб бердилар. Исо уни татиб кўргач, ичгиси келмади.</verse>
				<verse number="35">Сўнг Уни хочга михлаб қўйдилар. Кийимлари учун қуръа ташлаб, ўзаро бўлишиб олдилар.</verse>
				<verse number="36">Кейин шу ернинг ўзида ўтирганча, Уни қўриқлаб турдилар.</verse>
				<verse number="37">Унинг боши узра бир тахтачага: “Яҳудийларнинг Подшоҳи Исо - Будир” деган айбномани ёзиб қўйдилар.</verse>
				<verse number="38">Исо билан бирга икки қароқчини ҳам - бирини Унинг ўнг томонида, иккинчисини эса сўл томонида хочга михлаб қўйдилар.</verse>
				<verse number="39">Ўтиб кетаётганлар бошларини чайқаганча, Исони ҳақоратлашарди:</verse>
				<verse number="40">- Ҳей маъбадни бузиб уч кун ичида тиклайдиган! Ўзингни Ўзинг қутқар-чи! Агар Сен Худонинг Ўғли бўлсанг, қани хочдан тушиб кўр-чи!</verse>
				<verse number="41">Олий руҳонийлар, уламолар ва оқсоқоллар ҳам барчаси бунга қўшилишиб, Уни масхаралай кетдилар:</verse>
				<verse number="42">- Бошқаларни қутқарди, Ўзини эса қутқара олмайди! Агар У Исроилнинг Подшоҳи бўлса, энди хочдан тушиб кўрсин, шунда биз Унга ишонамиз.</verse>
				<verse number="43">У Худога ишонарди-ку. Агар У Худонинг азизи бўлса, ҳозир қутқариб олсин-чи! Чунки У: “Мен Худонинг Ўғлиман”, - деган.</verse>
				<verse number="44">Исо билан бирга хочга михланган қароқчилар ҳам Уни шундай сўкар эдилар.</verse>
				<verse number="45">Тушдан бошлаб соат учгача бутун ерни қоронғилик қоплади.</verse>
				<verse number="46">Соат учларда Исо баланд овоз билан:- Эли, Эли, ламо шавақтани? яъни “Тангрим, Тангрим, нега Мени ташлаб қўйдинг? ” - деб фарёд қилди.</verse>
				<verse number="47">У ерда турганлардан баъзилари буни эшитиб:- У Илёсни чақиряпти-ку, - дейишди.</verse>
				<verse number="48">Улардан бири дарҳол югуриб, шимгични олиб келди-да, уни сиркага ботириб, қамишнинг учига илганча, Исога ичишга узатди.</verse>
				<verse number="49">Бошқалари эса:- Тўхта кўрайлик-чи, Илёс келиб Уни қутқарармикан, - дейишди.</verse>
				<verse number="50">Исо эса яна бир бор қаттиқ оҳ уриб, жон берди.</verse>
				<verse number="51">Шу ондаёқ маъбаддаги парда юқоридан пастгача иккига бўлиниб, йиртилиб кетди. Ер ларзага келди, тошлар ёрилди.</verse>
				<verse number="52">Қабрлар очилиб, талай раҳматли азизу авлиёларнинг жасадлари тирилиб кетди.</verse>
				<verse number="53">Улар қабрларидан чиқиб, Исо қайта тирилганидан кейин табаррук шаҳарга кириб, кўпларга кўриндилар.</verse>
				<verse number="54">Исони қўриқлаб турган юзбоши билан ёнидаги аскарлар зилзилани ва содир бўлаётган барча ишларни кўриб, ваҳимага тушдилар-да:- Ҳақиқатан ҳам бу Худонинг Ўғли экан! - дедилар.</verse>
				<verse number="55">Жалиладан бошлаб Исога эргашиб хизмат қилиб келган кўпгина аёллар ҳам узоқдан қараб турган эдилар.</verse>
				<verse number="56">Уларнинг орасида магдалалик Марям, Ёқуб билан Юсуфнинг онаси Марям ҳамда Забадий ўғилларининг онаси бор эди.</verse>
				<verse number="57">Оқшом тушгач, Ариматея шаҳридан бўлган Юсуф исмли бир бой одам келди. Ўзи ҳам Исонинг шогирди эди.</verse>
				<verse number="58">У Пилатнинг олдига бориб, Исонинг жасадини сўради. Шунда Пилат жасадни унга беришни буюрди.</verse>
				<verse number="59">Юсуф жасадни олиб, уни тоза кафанга ўради</verse>
				<verse number="60">ва ўзининг қояда йўнилган янги қабрига қўйди. Кейин қабрнинг оғзига катта бир тошни юмалатиб келтириб қўйди-да, жўнади.</verse>
				<verse number="61">Магдалалик Марям билан бошқа Марям эса шу ерда, қабрнинг рўпарасида ўтирган эдилар.</verse>
				<verse number="62">Тайёргарлик кунининг эртасига олий руҳонийлар ва фарзийлар Пилатнинг ҳузурига тўпланишиб:</verse>
				<verse number="63">- Тақсир! - дейишди, - Ўша алдамчи ҳали тириклигида: “Уч кундан кейин қайта тириламан”, - дегани эсимизга тушди.</verse>
				<verse number="64">Шунинг учун уч кунгача қабрни қоровуллашни буюрсангиз, токи Унинг шогирдлари кечаси келиб Уни ўғирлаб кетишмасин ва халққа: “У қайта тирилди”, - деб айтишмасин. Йўқса, охирги алдов биринчисидан баттар бўлади.</verse>
				<verse number="65">Пилат уларга:- Мана, соқчилар бўлинмаси ўзларингизнинг ихтиёрингизда. Бориб, билганингиздек қабрни қоровулланглар, - деди.</verse>
				<verse number="66">Улар эса соқчилар билан бориб, қабр тошига муҳр босиб, қабрни қоровуллай бошладилар.</verse>
			</chapter>
			<chapter number="28">
				<verse number="1">Дам олиш кунининг эртасига, якшанба куни тонготарда магдалалик Марям билан бошқа Марям қабрни кўргани боришди.</verse>
				<verse number="2">Шунда тўсатдан шиддатли зилзила бўлди. Худованднинг бир фариштаси осмондан тушди ва қабрга бориб тошни ағдариб юборди-да, унинг устига ўтирди.</verse>
				<verse number="3">Унинг кўриниши яшиндай, кийимлари эса қордай оппоқ эди.</verse>
				<verse number="4">Соқчилар бўлса, қўрқувдан титраб, жони чиққандай бўлишди.</verse>
				<verse number="5">Фаришта сўзини аёлларга қаратиб:- Сизлар қўрқманг! - деди. - Хочга михланган Исони излаётганларингизни биламан.</verse>
				<verse number="6">У бу ерда йўқ. Ўзи айтганидек, қайта тирилиб кетди. Келинглар, Раббингиз ётган жойини кўринглар.</verse>
				<verse number="7">Энди тезроқ бориб, Унинг шогирдларига: “Исо тирилди. У сиздан олдин Жалилага кетяпти, Уни ўша ерда кўрасизлар”, - деб айтинглар. Сизларга буни мен айтдим.</verse>
				<verse number="8">Аёллар қабрдан шоша-пиша чиқиб, катта севинч ва қўрқув ила югура-югура Исонинг шогирдларига хабар бергани кетишди.</verse>
				<verse number="9">Шогирдларга бу хабарни етказайлик, деб улар йўлда кетаётганларида, бирданига Исонинг Ўзи уларнинг қаршисидан чиқиб:- Салом! - деди. Улар эса рўбарў келиб, оёқларига ёпишганча Унга топина бошладилар.</verse>
				<verse number="10">Шунда Исо уларга:- Қўрқманглар! Бориб биродарларимга Жалилага боришларини, Мени ўша ерда кўришларини хабар беринглар, - деди.</verse>
				<verse number="11">Аёллар ҳали йўлда боришар экан, соқчилар бўлинмасидан бир нечаси шаҳарга кириб, содир бўлган барча ҳодисотни олий руҳонийларга билдирдилар.</verse>
				<verse number="12">Улар оқсоқоллар билан тўпланиб кенгашгач, аскарларга анча пул бериб,</verse>
				<verse number="13">шундай дедилар:- Сизлар: “Шогирдлари кечаси келиб, биз ухлаб ётганимизда Уни ўғирлаб кетишди”, деб айтинглар.</verse>
				<verse number="14">Агарда бу бўлиб-ўтганлар ҳокимнинг қулоғига етиб борса, бизлар уни шунга ишонтирамиз ва сизларни кўнгилсизликдан халос этамиз.</verse>
				<verse number="15">Соқчилар эса пулни олиб, топшириқни айтилгандек бажардилар. Шундай қилиб, бу ҳангама то бугунгача яҳудийлар орасида овоза бўлиб келади.</verse>
				<verse number="16">Ўн бир шогирд Жалилага, Исо уларга тайин этган тоққа боришди.</verse>
				<verse number="17">Улар Исони кўриб, Унга сажда қилдилар. Баъзилари эса шубҳага бордилар.</verse>
				<verse number="18">Исо уларга яқинлашиб, шундай деди: “Менга осмонда ҳам, ерда ҳам бутун ҳокимият берилгандир.</verse>
				<verse number="19">Шунинг учун бориб, барча халқлардан шогирд орттиринглар. Уларни Ота, Ўғил ва Муқаддас Руҳ номи билан сувга чўмдириб, имонга киритинглар.</verse>
				<verse number="20">Мен сизларга буюрган ҳамма нарсага амал қилишни уларга ўргатинглар. Мана, Мен ҳар куни, дунёнинг охиригача сизлар билан бирга бўламан”. Омин.</verse>
			</chapter>
		</book>
		<book number="41">
			<chapter number="1">
				<verse number="1">Инжил, яъни Худонинг Ўғли - Исо Масиҳ ҳақидаги Хушхабар шу билан бошланади.</verse>
				<verse number="2">Ишаъё пайғамбарнинг китобида ёзилганки:“Мен Сендан аввал элчимни юборарман, У Сенинг олдингда йўл ҳозирлаб юрар.</verse>
				<verse number="3">Чўл-биёбонда нидо янграмоқда:Худованд йўлини тайёрлангиз, Равон айлангиз сўқмоқларин! - дея”.</verse>
				<verse number="4">Бу оят худди Яҳё пайғамбарга тўғри келади. У чўлда пайдо бўлиб, халқни имонга чақира бошлади. “Гуноҳларингиз кечирилиши учун тавба-тазарру қилинглар ва сувга чўмиб имон келтиринглар”, - деб эълон қиларди.</verse>
				<verse number="5">Шунда бутун Яҳудия юрти бўйлаб яшовчилар ва барча қуддусликлар Яҳёнинг олдига чиқар, гуноҳларига иқрор бўлар ва Яҳёнинг буйруғи билан дарёга чўмиб имон келтирар эдилар.</verse>
				<verse number="6">Яҳё туя жунидан кийим кийиб, белига теридан камар боғлаб, чигирткаю ёввойи асал билан овқатланарди.</verse>
				<verse number="7">У халққа шундай деб эълон қиларди: “Орқамдан мендан ҳам Қудратлиси келмоқда. Мен энгашиб Унинг чориқ ипларини ечишга ҳам арзимайман.</verse>
				<verse number="8">Мен сизларни сувгагина чўмдириб юрибман, У эса сизларни Муқаддас Руҳга чўмдиради”.</verse>
				<verse number="9">Ўша кунлари Исо Жалиланинг Носира шаҳридан келди, Яҳё Уни Ўрдун дарёсига чўмдирди.</verse>
				<verse number="10">Исо сувдан чиқиши биланоқ осмон очилиб, Муқаддас Руҳ каптардай учиб Исонинг бошига қўнгани кўрилди.</verse>
				<verse number="11">Осмондан эса: “Сен Менинг севикли Ўғлимсан, Сендан мамнунман”, - деган садо эшитилди.</verse>
				<verse number="12">Муқаддас Руҳ Исони дарҳол чўлга ҳайдаб кетди.</verse>
				<verse number="13">Исо чўлда қирқ кун бўлиб, шайтон томонидан васвасага солинди. У ҳайвонлар билан бирга яшар, фаришталар эса Унга хизмат қилишарди.</verse>
				<verse number="14">Яҳё қамаб қўйилгандан сўнг, Исо Жалилага қайтди. У Худонинг Шоҳлиги ҳақида Хушхабар тарқатди.</verse>
				<verse number="15">“Вақт-соати келди, Худонинг Шоҳлиги яқинлашиб қолди. Тавба қилинглар, Инжилга имон келтиринглар! ” - деб эълон қилиб юрди.</verse>
				<verse number="16">Исо Жалила кўли бўйидан ўтаётиб, кўлга тўр ташлаб ўтирган Симун ва унинг укаси Идрисни кўриб қолди. Улар балиқчи эдилар.</verse>
				<verse number="17">Исо уларга:- Менинг кетимдан юринглар, Мен сизларни инсон овчилари қиламан, - деди.</verse>
				<verse number="18">Улар эса дарҳол тўрларини ташлаб, Исонинг ортидан юришди.</verse>
				<verse number="19">Исо у ердан бир оз нари юргач, Забадий ўғиллари Ёқуб ва унинг укаси Юҳаннони кўриб қолди. Улар қайиқда тўрларини ямаб ўтиришган эди.</verse>
				<verse number="20">Исо шу онда уларни ҳам чақирди. Улар эса оталари Забадийни ишчилар билан қайиқда қолдириб, Исонинг орқасидан юришди.</verse>
				<verse number="21">Улар Кафарнаҳум шаҳрига кириб келишди. Жума куни кеч киргач, Исо яҳудий ибодатхонасига бориб, таълим бера бошлади.</verse>
				<verse number="22">Халойиқ Исонинг таълимотига ҳайрон қолди. Чунки У одамларга уламолар каби эмас, балки қудратли куч эгасидай таъсирчан таълим берар эди.</verse>
				<verse number="23">Ўша ибодатхонада ёмон руҳга чалинган бир одам бор эди. У тўсатдан қичқириб юборди:</verse>
				<verse number="24">- Эй носиралик Исо! Бизда нима ишинг бор? Сен бизни ҳалок қилгани келдингми? Сенинг кимлигингни биламан, Сен Худонинг Азизисан!</verse>
				<verse number="25">Бироқ Исо ёмон руҳга дўқ уриб:- Жим бўл ва ундан чиқиб кет! - деди.</verse>
				<verse number="26">Ёмон руҳ у одамни ларзага солди-да, овози борича бақириб, унинг вужудидан чиқиб кетди.</verse>
				<verse number="27">Ҳаммани ваҳима босди. Ўзаро фикр юритиб:- Бу нима гап? Бу қанақа янги таълимот экан? У ёмон руҳларга ҳам қудрат билан буюради, руҳлар эса Унга бўйсунади! - дейишди.</verse>
				<verse number="28">Шундай қилиб, Исо ҳақидаги шов-шув тезда бутун Жалила юртига ёйилиб, ён-атрофга овоза бўлди.</verse>
				<verse number="29">Ибодатхонадан чиққан ҳамон Исо Ўзи билан Ёқуб ва Юҳаннони олиб, Симун ва Идриснинг уйига боришди.</verse>
				<verse number="30">Симуннинг қайнонаси иситмалаб ётган эди. У ҳақда Исога айтиб қолишди.</verse>
				<verse number="31">Исо аёлнинг ёнига бориб, қўлидан ушлаб кўтарди. Шу заҳоти иситма тушди ва аёл хизматга тутинди.</verse>
				<verse number="32">Қуёш ботиб, кеч кирган пайтда, барча касаллар ва жинга чалинганларни Исонинг олдига олиб кела бошлашди.</verse>
				<verse number="33">Бутун шаҳар аҳолиси эшик олдига йиғилиб қолди.</verse>
				<verse number="34">Исо талай дарду иллатлардан қийналганларни соғайтирди. Кўп жинларни қувиб чиқарди, уларнинг сўзлашига эса имкон бермасди. Чунки жинлар Исонинг Масиҳлигини билар эдилар.</verse>
				<verse number="35">Эрталаб Исо жуда барвақт турди ва шаҳардан ташқарига, хилват жойга бориб, ибодат қилди.</verse>
				<verse number="36">Симун ва унинг жўралари Исонинг орқасидан боришди.</verse>
				<verse number="37">Исони топиб:- Ҳамма Сени излаяпти-ку! - дейишди.</verse>
				<verse number="38">Исо уларга:- Яқин атрофдаги қишлоқ ва шаҳарларга борайлик, Мен у ерларда ҳам воизлик қилайин, чунки Мен ана шу мақсад учун келганман, - деди.</verse>
				<verse number="39">Шундай қилиб, Исо бутун Жалила юртини кезиб чиқиб, маҳаллий ибодатхоналарда воизлик қилар ва жинларни қувиб чиқарар эди.</verse>
				<verse number="40">Бир мохов Исога яқинлашиб, Унинг олдида тиз чўкканча ялинди:- Агар истасанг, мени моховликдан пок қила оласан.</verse>
				<verse number="41">Исонинг унга раҳми келиб, қўлини узатди ва унга тегизиб:- Истайман, пок бўл! - деб қўйди.</verse>
				<verse number="42">Буни айтар-айтмас, у одамнинг моховлиги ариб, пок-покиза бўлиб кетди.</verse>
				<verse number="43">Исо эса унга жиддий танбеҳ бериб:</verse>
				<verse number="44">- Менга қара! Ҳеч кимга ҳеч нарса айтма, лекин бориб руҳонийга кўрин ва соғайганингни тасдиқлат, бундан далолат бўлиши учун Мусо пайғамбар буюрган қурбонликларни келтириб бер, - деди-да, уни дарҳол жўнатиб юборди.</verse>
				<verse number="45">У киши чиқибоқ, рўй берган ҳодиса ҳақида ҳамма ёққа эълон қила бошлади. Натижада Исо энди бирор шаҳарга очиқ киролмайдиган бўлиб қолди. У шаҳардан ташқарида, хилват жойлардагина бўларди. Шунга қарамай, халойиқ ҳар томондан Унинг олдига келар эди.</verse>
			</chapter>
			<chapter number="2">
				<verse number="1">Бир неча кундан кейин Исо яна Кафарнаҳум шаҳрига келди. Унинг уйда эканлиги маълум бўлгач,</verse>
				<verse number="2">тезда кўп халойиқ тўпландики, ҳатто эшик олдида ҳам жой қолмади. Исо эса халққа Худонинг сўзини айтарди.</verse>
				<verse number="3">Шу орада тўрт киши кўтариб келаётган бир шол одамни Унинг олдига олиб келишди.</verse>
				<verse number="4">Халқ кўплигидан Исога яқинлашиш имконини тополмай, улар Исо ўтирган уйнинг томини тешиб туйнук очишди ва шолни тўшаги билан туширишди.</verse>
				<verse number="5">Исо уларнинг ишончини кўриб, шолга:- Болам, гуноҳларинг кечирилди, - деди.</verse>
				<verse number="6">Бу ерда баъзи уламолар ўтирган эдилар. Улар ўзларича:</verse>
				<verse number="7">“Нега У бундай шаккоклик қиляпти? Гуноҳларни ёлғиз Худодан бошқа ким ҳам кечира олади? ” - деб ўйлар эдилар.</verse>
				<verse number="8">Исо шу онда уларнинг мулоҳазаларини руҳан пайқаб, уларга деди:- Нега сизлар дилларингизда бундай мулоҳаза қиляпсизлар?</verse>
				<verse number="9">Нима осонроқ? Шолга: “Гуноҳларинг кечирилди”, деб айтишми, ёки: “Ўрнингдан тур, тўшагингни олиб юр”, деб айтишми?</verse>
				<verse number="10">Лекин Инсон Ўғлининг ер юзида гуноҳларни кечириш қудрати борлигини ҳам билиб қўйинглар! У шундай деди-да, шолга қараб:</verse>
				<verse number="11">- Сенга айтаман, ўрнингдан тур, тўшагингни олу, уйингга кет! - деди.</verse>
				<verse number="12">Шол шу ондаёқ ўрнидан туриб кетди-ю, тўшагини кўтариб, ҳамманинг кўз олдида чиқиб кетди. Барча ҳайратга тушди. - Биз ҳеч қачон бундай ҳолни кўрмаган эдик! - деб Худони олқишлар эдилар.</verse>
				<verse number="13">Исо яна кўл бўйига чиқди. Тумонат халойиқ Унинг олдига тўпланди. Исо уларга таълим берди.</verse>
				<verse number="14">У ердан ўтаётиб, Исо солиқ йиғадиган жойда ўтирган Алфей ўғли Левийни кўриб қолди. - Менинг орқамдан юр! - деди унга Исо. Левий эса ўрнидан туриб, Исонинг орқасидан эргашди.</verse>
				<verse number="15">Кейин Исо Левийнинг уйида меҳмон бўлиб ўтирди. Исо ва шогирдларидан бошқа кўп солиқчилар ва ҳар хил гуноҳкор одамлар ҳам еб-ичиб ўтирарди. Булар сингари Исога эргашувчи одамлар кўп эди.</verse>
				<verse number="16">Исо солиқчилар ва гуноҳкорлар билан бирга еб-ичиб ўтирганини уламолар ва фарзийлар кўриб, Унинг шогирдларига:- Бу қандай гап? У солиқчилару гуноҳкорлар билан бирга еб-ичиб ўтирибди-ку! - дейишди.</verse>
				<verse number="17">Исо буни эшитиб, шундай жавоб берди:- Соғлар эмас, беморлар табибга муҳтождир. Мен тақводорларни эмас, гуноҳкорларни тавбага чақиргани келганман.</verse>
				<verse number="18">Яҳёнинг ҳам, фарзийларнинг ҳам шогирдлари рўза тутаётган эдилар. Улар Исонинг ёнига келиб:- Нега Яҳёнинг шогирдлари ва фарзийларнинг шогирдлари рўза тутади-ю, Сенинг шогирдларинг тутмайди? - деб сўрашди.</verse>
				<verse number="19">Исо уларга деди:- Куёв даврада бўлган вақтда тўй аҳли рўза тута олармикин? Йўқ, куёв улар билан бирга бўлгунча, рўза тута олмайдилар.</verse>
				<verse number="20">Бироқ куёв улардан жудо бўладиган кунлар келади, ана ўшанда рўза тутадилар.</verse>
				<verse number="21">Ҳеч ким янги матодан ямоқ қилиб, эски кийимга солмайди. Акс ҳолда, янги ямоқ эски кийимдан сўкилиб кетади ва йиртиқ баттар ёмон бўлади.</verse>
				<verse number="22">Шунингдек, ҳеч ким янги шаробни эски мешга қуймайди. Акс ҳолда, янги шароб мешни йиртади, шароб тўкилади ва меш ҳам нобуд бўлади. Илло, янги шаробни янги мешга қуймоқ даркор.</verse>
				<verse number="23">Бир шанба куни Исо ғалла даласидан ўтаётган эди. Унинг шогирдлари йўл-йўлакай бошоқларни уза бошлашди.</verse>
				<verse number="24">Буни кўрган фарзийлар Исога:- Қара, нега улар дам олиш кунида тақиқланган ишни қилишяпти? - дейишди.</verse>
				<verse number="25">Исо уларга деди:- Наҳотки сизлар Довуд билан ҳамроҳлари оч қолиб муҳтож бўлганда нималар қилишганини ҳеч қачон ўқимаган бўлсангиз?</verse>
				<verse number="26">Довуд олий руҳоний Авиатар замонида Худонинг уйига кириб, фақат руҳонийларгина ейиши мумкин бўлган бахшида нонларни еб, ҳамроҳларига ҳам берган эди.</verse>
				<verse number="27">Кейин Исо давом этди:- Инсон дам олиш куни учун эмас, балки дам олиш куни инсон учун яратилган.</verse>
				<verse number="28">Бинобарин, Инсон Ўғли дам олиш кунининг ҳам ҳокимидир.</verse>
			</chapter>
			<chapter number="3">
				<verse number="1">Исо яна ибодатхонага кирди. У ерда қўли шол бир одам бор эди.</verse>
				<verse number="2">У бу одамни дам олиш кунида ҳам соғайтирармикан, деб Исони зимдан кузатиб туришди.</verse>
				<verse number="3">Исо қўли шол одамга:- Ўртага чиқ! - деди.</verse>
				<verse number="4">Сўнг халойиқдан сўради:- Дам олиш кунида яхшилик қилиш лозимми ёки ёмонлик? Жонни халос қилиш керакми, ёки ҳалок? Улар эса индамади.</verse>
				<verse number="5">Исо одамларнинг бундай бағри тошлигидан қайғуриб, атрофга ғазаб билан қараганча, у одамга:- Қўлингни узат! - деди. У одам қўлини узатиши биланоқ, тузалиб кетди.</verse>
				<verse number="6">Фарзийлар эса дарров ташқарига чиқиб, Исони ҳалок қилиш чорасини топмоқ учун Ҳиродчилар билан тил бириктиришди.</verse>
				<verse number="7">Исо шогирдлари билан кўл томон жўнади. Жалила ва Яҳудиядан чиққан катта бир оломон Унга эргашарди.</verse>
				<verse number="8">Қуддус ва Идумеядан, Ўрдун нарёғидаги юртлардан, шунингдек, Тир ва Сидўн соҳилларидан келган тумонат халойиқ Исонинг қилаётган ишларини эшитиб, Унинг олдида тирбанд бўлиб қолган эди.</verse>
				<verse number="9">Исо одам кўплигидан сиқилиб қолмай, деб шогирдларига қайиқ тайёрлаб қўйишни айтди.</verse>
				<verse number="10">Чунки кўплар шифо топаётган эди ва ҳамма дардлилар қўл тегизиш илинжида Исо томон ёпирилар эдилар.</verse>
				<verse number="11">Ёмон руҳлар эса Исони кўрган пайтда Унинг олдига йиқилиб: “Сен Худонинг Ўғлисан”, - деб бақириб юборишарди.</verse>
				<verse number="12">Аммо Исо Ўзини ошкор қилиб қўймасликлари учун руҳларни қаттиқ танбеҳлаб қўярди.</verse>
				<verse number="13">Шундан сўнг Исо тоққа чиқиб, шогирдларидан Ўзи истаганларини ёнига чақирди. Улар келгач,</verse>
				<verse number="14">-</verse>
				<verse number="15">Исо уларни воизлик қилишга, касалларни соғайтириш ва жинларни қувиб чиқаришга юбормоқчи бўлиб, куч-қудрат эгаси қилди. Исо доим Ўзи билан бирга бўлиш учун қуйидаги ўн икки шогирдини тайинлади:</verse>
				<verse number="16">унга Бутрус деб лақаб қўйган Симун,</verse>
				<verse number="17">Бани-рагаш, яъни “Момақалдироқ ўғиллари” деб лақаб қўйган Забадий ўғиллари Ёқуб ва Юҳанно,</verse>
				<verse number="18">яна Идрис, Филип, Бартолмей, Матто, Тўма, Алфей ўғли Ёқуб, Таддей, ватанпарвар Симун</verse>
				<verse number="19">ва Исога хиёнат қилган Яҳудо Ишқариёт.</verse>
				<verse number="20">Шундан сўнг уйга келдилар. Яна шунчалик кўп халойиқ тўпланган эдики, ҳатто нон ейишга вақтлари бўлмади.</verse>
				<verse number="21">Исонинг яқинлари буни эшитиб, - У ақлдан озиб қолибди, - деб олиб келишга бордилар.</verse>
				<verse number="22">Қуддусдан келган уламолар эса:- Уни шайтон урган, У инс-жинсларнинг бошлиғи шайтон кучи билангина жинларни қувиб чиқаряпти, - дейишди.</verse>
				<verse number="23">Шунда Исо уларни ёнига чақириб, масал билан сўзлай бошлади:- Қандай қилиб шайтон шайтонни қувиб чиқара олади?</verse>
				<verse number="24">Агар бир подшоҳлик ўз ичидан бўлиниб кетса, у подшоҳлик туролмайди.</verse>
				<verse number="25">Бир хонадон ўз ичидан бўлиниб кетса, у хонадон туролмайди.</verse>
				<verse number="26">Агарда шайтон ўз-ўзига қарши чиқиб бўлинган бўлса, у тура олмайди, балки унинг куни битади.</verse>
				<verse number="27">Ҳеч ким уйнинг эгаси бўлган кучли кишини аввал боғлаб қўймасдан туриб, унинг уйига кириб, мол-дунёсини ўғирлаб кетолмайди. Фақат шундай қилибгина уйни талаш мумкин.</verse>
				<verse number="28">Сизларга чинини айтайин: одам болаларининг қилган барча гуноҳлари ва айтган барча куфрликлари кечирилади.</verse>
				<verse number="29">Лекин ким Муқаддас Руҳни куфр этса, абадий кечирилмайди, у абадий жазога маҳкум бўлади.</verse>
				<verse number="30">Исо бу сўзни, “Уни жин урибди”, - деганлари сабабли айтди.</verse>
				<verse number="31">Исонинг онаси билан укалари келиб қолишди. Ўзлари уйнинг ташқарисида кутиб туриб, Исони чақириб келиш учун одам юборишди.</verse>
				<verse number="32">Исонинг атрофида халойиқ тирбанд эди. Улар Унга:- Мана, онанг, укаларинг ва сингилларинг ташқарида кутиб, Сени сўраяптилар, - дейишди.</verse>
				<verse number="33">Исо уларга жавобан:- Менинг онам ва укаларим ким? - деди.</verse>
				<verse number="34">Сўнгра атрофида ўтирганларга назар солиб деди:- Мана, Менинг онам ва укаларим!</verse>
				<verse number="35">Кимда-ким Худонинг иродасини бажо келтирса, у Менинг укам, синглим, онам бўлади.</verse>
			</chapter>
			<chapter number="4">
				<verse number="1">Исо яна кўл бўйида таълим беришни бошлади. Олдига бир талай одам йиғилиб қолгач, Исо кўлдаги қайиққа тушиб ўтирди. Бутун халойиқ эса кўл қирғоғида, қуруқликда қолди.</verse>
				<verse number="2">Исо масал орқали халққа кўп насиҳатлар қилди. Ўз таълимотида шундай деди:</verse>
				<verse number="3">“Қулоқ солинглар! Уруғ сепувчи уруғ сепгани чиқибди.</verse>
				<verse number="4">Уруғ сепаётганда баъзи уруғлар йўл ёқасига тушибди. Қушлар учиб келиб, уруғларни чўқиб кетибди.</verse>
				<verse number="5">Баъзи донлар тупроғи кам тошлоққа тушибди. Тупроқ чуқур бўлмаганидан, уруғлар тез кўкариб чиқибди.</verse>
				<verse number="6">Бироқ қуёш чиққач, сўлиб, илдизи бўлмагани учун қуриб кетибди.</verse>
				<verse number="7">Бошқа уруғлар тиканлар орасига тушибди. Тиканлар ўсиб, уруғларни бўғиб қўйибди ва улар ҳосил бермабди.</verse>
				<verse number="8">Яна бошқа уруғлар эса яхши ерга тушибди ва униб-ўсиб, ўттиз, олтмиш ва ҳатто юз баробар кўп ҳосил берибди”.</verse>
				<verse number="9">Кейин Исо уларга: “Кимнинг эшитар қулоғи бўлса, эшитсин! ” - деди.</verse>
				<verse number="10">Халқ кетиб, Исо ёлғиз қолгач, У билан юрувчилар ва ўн икки шогирди бояги масал ҳақида алоҳида сўрадилар.</verse>
				<verse number="11">Исо уларга деди: “Худо Шоҳлигининг сири сизларга насиб этган. Ташқаридагиларга эса ҳамма нарса масаллар билан уқтирилади.</verse>
				<verse number="12">Шундай қилиб, уларга қаратилган бу оят бажо келмоқда*:“Улар қараб туриб, кўрмаслар, Эшитиб туриб, англамаслар. Акс ҳолда тавба-тазарру қилурВа гуноҳларидан фориғ бўлур эдилар””.</verse>
				<verse number="13">“Бу масални тушунмаяпсизларми? - деди уларга Исо. - Ундай бўлса, барча масалларни ҳам қандай қилиб тушунасизлар?</verse>
				<verse number="14">Мана, уруғ сепувчининг сепгани - Худонинг каломидир.</verse>
				<verse number="15">Йўл ёқасига тушган уруғ шундай одамларни билдиради: уларнинг юрагига илоҳий калом сепилади. Бироқ улар эшитган ҳамон шайтон келиб, қалбларига сепилган каломни ўғирлаб кетади.</verse>
				<verse number="16">Тошлоққа тушган уруғ эса шундай одамларни билдиради: улар каломни эшитар-эшитмас, севинч билан қабул қилаверадилар.</verse>
				<verse number="17">Лекин улар илдизи йўқ беқарор одамлардир. Сўнгра калом туфайли қайғу ёки қувғинга дучор бўлишса, тезда васвасага тушиб қоладилар.</verse>
				<verse number="18">Яна бошқалар тиканзорга тушган уруққа ўхшайдилар. Улар Худонинг каломини эшитади-ю,</verse>
				<verse number="19">лекин бу дунёнинг ташвишлари, бойликка ўчлик ва бошқа ҳаваслар уларнинг юракларига суқилиб кириб, каломни бўғиб қўяди, калом эса самарасиз қолади.</verse>
				<verse number="20">Яхши тупроққа тушган уруғ бўлса, каломни эшитиб, қалбига жо қилган одамларни билдиради. Улар гоҳ ўттиз, гоҳ олтмиш, гоҳ юз баробар кўп самара берадилар”.</verse>
				<verse number="21">Исо уларга яна деди: “Шамни олиб келиб, идишнинг ёки чорпоянинг тагига қўядими? Аксинча, шамдонга қўймайдими?</verse>
				<verse number="22">Худди шу сингари, ошкора бўлмайдиган ҳеч қандай сир йўқ, сиртга чиқмайдиган ҳеч яширин нарса йўқ.</verse>
				<verse number="23">Кимнинг эшитар қулоғи бўлса, эшитсин! ”</verse>
				<verse number="24">Кейин уларга яна деди: “Эшитаётганларингизни қулоғингизга қуйиб олинг! Сиз қандай ўлчов билан ўлчасангиз, худди шундай ўлчов билан сизга ҳам ўлчаб берилади. Сиз, тинглаётганларга эса қўшиб ҳам берилади.</verse>
				<verse number="25">Кимда бор бўлса, унга яна берилади. Кимда йўқ бўлса, бор бўлгани ҳам тортиб олинади”.</verse>
				<verse number="26">Исо яна деди: “Худонинг Шоҳлиги ерга уруғ сепган одамга ўхшайди.</verse>
				<verse number="27">Кечаси бўлдими, ухлайди, кундузи бўлдими, туради. Уруғнинг қандай униб-ўсаётганидан у бехабар.</verse>
				<verse number="28">Ер ўз-ўзидан аввал кўкатни, сўнгра бошоқни, ундан кейин бошоқдаги тўлиқ донни ундиради.</verse>
				<verse number="29">Ҳосил пишгач, йиғим-терим вақти келди, деб дарҳол ўроқ солади”.</verse>
				<verse number="30">Исо яна деди: “Худо Шоҳлигини нимага ўхшатайлик? Уни қандай масал билан ифодаласак бўлади?</verse>
				<verse number="31">Мана, Худонинг Шоҳлиги бир хантал донига ўхшайди: у ерга сепилганда, ер юзидаги барча уруғлардан кичик бўлади.</verse>
				<verse number="32">Лекин сепилгандан кейин кўкаради ва барча кўкатлардан баланд бўлиб ўсади. У улкан шохлар чиқарадики, осмондаги қушлар ҳам унинг паноҳида уя қурадилар”.</verse>
				<verse number="33">Шундай қилиб, Исо халқнинг эшитиш имконига қараб, бу сингари кўпгина масаллар орқали Худо каломини ўргатар эди.</verse>
				<verse number="34">Масалсиз уларга гапирмас эди. Шогирдлари билан танҳо қолганда эса, уларга ҳаммасини очиқ тушунтирар эди.</verse>
				<verse number="35">Ўша куни кечқурун Исо шогирдларига:- Нариги қирғоққа сузиб ўтайлик, - деди.</verse>
				<verse number="36">Улар халойиқни жўнатиб, Исони ўтирган қайиғида олиб кетишди. Исонинг кетидан бошқа қайиқлар ҳам сузиб келди.</verse>
				<verse number="37">Шу орада кўлда кучли бўрон кўтарилди. Тўлқинлар қайиқни тебратиб юборди, қайиқ сувга тўла бошлади.</verse>
				<verse number="38">Исо эса қайиқнинг қуйруқ томонида ёстиққа бош қўйиб, ухлаб ётган эди. Шогирдлар Исони уйғотиб:- Устоз, биз ҳалок бўляпмиз! Парво қилмайсанми? - дейишди.</verse>
				<verse number="39">Шунда Исо туриб, шамолга дўқ урди ва кўлга:- Жим бўл, бас қил! - деб қўйди. Шу онда шамол тинди ва чуқур сукунат бўлди.</verse>
				<verse number="40">Исо шогирдларига:- Нега бундай қўрқоқсизлар? Қандай қилиб ҳалигача ишончингиз йўқ? - деди.</verse>
				<verse number="41">Улар эса жуда қўрқиб, бир-бирига:- Бу қанақа кишики, шамол ҳам, кўл ҳам Унга бўйсунса? - дейишди.</verse>
			</chapter>
			<chapter number="5">
				<verse number="1">Кўлнинг нариги қирғоғидаги Гадара юртига етиб келишди.</verse>
				<verse number="2">Исо қайиқдан тушиши биланоқ, ёвуз руҳга чалинган бир одам қабрлар орасидан чиқиб, Уни қаршилади.</verse>
				<verse number="3">Турар жойи қабристон бўлган бу одамни ҳеч ким ҳатто занжир билан ҳам боғлай олмас эди.</verse>
				<verse number="4">Кўп мартаба уни кишану занжирлар билан боғлаган бўлсалар-да, аммо у занжирларни узиб, кишанларни ҳам синдириб ташлар эди. Уни тийиш учун ҳеч кимнинг кучи етмас эди.</verse>
				<verse number="5">Доимо, кечаю кундуз қабрларда, тоғларда бақириб юрар, ўзини тошларга уриб жароҳатлар эди.</verse>
				<verse number="6">У Исони узоқдан кўриб, югуриб келди-да, Унга таъзим қилиб,</verse>
				<verse number="7">овози борича бақирди:- Эй Исо, Худойи Таолонинг Ўғли! Мен билан нима ишинг бор? Худо ҳақи Сенга ёлвораман, мени қийнама!</verse>
				<verse number="8">Чунки Исо унга: “Эй ёвуз руҳ, бу одамдан чиқиб кет! ” - деб буюрган эди.</verse>
				<verse number="9">Исо ундан сўради:- Исминг нима? - Исмим Тумонат, чунки бизлар кўпчиликмиз, - жавоб берди у.</verse>
				<verse number="10">Ўзларини бу юртдан ташқарига ҳайдаб чиқармаслигини Исодан кўп ёлвориб сўради.</verse>
				<verse number="11">Ўша тоғнинг ён бағрида катта тўнғиз подаси ўтлаб юрган эди.</verse>
				<verse number="12">Ҳамма руҳлар Исога ёлвориб:- Бизни шу тўнғизларга юборгин, уларга кирайлик, - дейишди.</verse>
				<verse number="13">Исо уларга рухсат берди. Ёвуз руҳлар эса шу заҳоти у одамдан чиқиб, тўнғизларга кириб олишди. Икки мингга яқин тўнғиз подаси тик қияликдан кўлга ёпирилиб, ғарқ бўлди.</verse>
				<verse number="14">Шунда тўнғиз боқувчилар тўрт томонга тўзиб, шаҳар ва қишлоқларда бу бўлиб ўтган ҳодисани гапириб беришди. Аҳоли эса буни кўргани бориб,</verse>
				<verse number="15">Исонинг олдига йиғилишди. Илгари тумонат жин қамраган одамни кийинган ва ақли расо ҳолда ўтирганини кўриб, қўрқиб кетишди.</verse>
				<verse number="16">Воқеани кўрганлар эса ҳалиги одам жиндан қандай қутулгани ва тўнғизлар билан нима рўй бергани ҳақида халққа сўзлаб беришди.</verse>
				<verse number="17">Шунда ерли халқ Исодан ўз юртлари чегарасидан чиқиб кетишни илтимос қилди.</verse>
				<verse number="18">Исо қайиққа тушди. Жиндан қутулган одам Исога эргашиш учун рухсат сўради.</verse>
				<verse number="19">Лекин Исо розилик бермади. - Ўз уйингга бор, Раббинг сенга нималар қилганини, қандай раҳм-шафқат кўрсатганини ўз яқинларингга гапириб бер, - деди унга.</verse>
				<verse number="20">Шунда у киши бориб, Ўнкент вилоятида Исо ўзига нималар қилганини тарғиб қила бошлади. Ҳамма ҳам ҳайратга тушди.</verse>
				<verse number="21">Исо кўлнинг бериги бўйига сузиб ўтиб, қирғоқда турарди. Унинг олдига яна кўп халойиқ тўпланди.</verse>
				<verse number="22">Яҳудий жамоа бошларидан Яир исмли бир киши келиб қолди. У Исони кўриб, Унинг оёқларига ўзини ташлади-да:</verse>
				<verse number="23">- Қизим ўлим тўшагида ётибди. Келиб унга қўлингни тегизгин, у соғайиб тирик қолсин, - деб ялиниб-ёлворди.</verse>
				<verse number="24">Исо у билан кетди. Унинг орқасидан кўп халойиқ эргашиб, Уни сиқиб қўяр эди.</verse>
				<verse number="25">У ерда ўн икки йилдан бери қон кетишидан азоб чекаётган бир аёл ҳам бор эди.</verse>
				<verse number="26">У кўп табиблардан кўп қийналиб, бутун мол-мулкини сарф этгани билан ҳеч фойда кўрмаган, аксинча, аҳволи янада оғирлашиб кетган эди.</verse>
				<verse number="27">Аёл Исо ҳақида эшитдию, халойиқ ўртасида орқа томондан Унга яқинлашиб, кийимига қўл тегизди.</verse>
				<verse number="28">У ўзича: “Агар кийимига бир тегиб олсам бас, соғайиб кетаман”, - деб ўйлаган эди.</verse>
				<verse number="29">У шундай қилиши биланоқ, қон кетиши тўхтади. Аёл касалликдан фориғ бўлганини ўз танасида ҳис этди.</verse>
				<verse number="30">Исо эса шу онда Ўзидан бир куч чиққанлигини пайқади. У атрофидаги халойиққа кўз югуртириб:- Менинг кийимимга ким тегди? - деди.</verse>
				<verse number="31">Шогирдлари Унга:- Халойиқ Сени сиқиб турганлигини кўряпсан-ку ва тағин кийимимга ким тегди, деб сўраяпсанми? - дейишди.</verse>
				<verse number="32">Лекин Исо буни қилган аёлни кўриш учун атрофга қарар эди.</verse>
				<verse number="33">Аёл ўзига нима бўлганини билиб, қўрқиб ва қалтираб келди, Исонинг оёқларига ўзини ташлаб, бутун ҳақиқатни Унга сўзлаб берди.</verse>
				<verse number="34">Исо унга:- Қизим, ишончинг сени қутқарди. Эсон-омон бориб, дардингдан фориғ бўлгил, - деди.</verse>
				<verse number="35">Исо шундай деб турган ҳам эдики, жамоабошининг уйидан одамлар келиб унга:- Қизингиз ўлди, нега яна Устозни овора қиляпсиз? - дедилар.</verse>
				<verse number="36">Исо бу сўзларни эшитиб, жамоабошига:- Қўрқма, фақат ишонгин, - деди.</verse>
				<verse number="37">Исо ҳеч кимнинг эргашишига йўл қўймай, фақат Бутрус, Ёқуб ва унинг укаси Юҳаннони олиб кетди.</verse>
				<verse number="38">Жамоабошининг уйига етганларида, йиғи ва дод-фарёд тўла бир қий-чувга дуч келишди.</verse>
				<verse number="39">Исо ичкарига кириб:- Нега қайғуряпсизлар, нега йиғлаяпсизлар? Қизча ўлган эмас, у ухлаб ётибди, - деди.</verse>
				<verse number="40">Улар эса Унинг устидан кулишди. Исо ҳаммани ташқарига чиқариб юборди, қизчанинг ота-онаси ва шогирдларини олиб қолди ва қизча ётган хонага кирди.</verse>
				<verse number="41">Қизчанинг қўлидан ушлаб унга:- Талифа қуми! - деди. Бу сўзнинг таржимаси: “Қизим, сенга айтаман: ўрнингдан тур! ” демакдир.</verse>
				<verse number="42">Ўн икки яшар қизалоқ шу онда ўрнидан туриб, юра бошлади. Буни кўрганларнинг ақли шошди.</verse>
				<verse number="43">Исо:- Буни ҳеч ким билмасин, - деб уларга қатъий буюрди ва қизчага овқат беришларини айтди.</verse>
			</chapter>
			<chapter number="6">
				<verse number="1">Исо у ердан жўнаб, Ўз юртига борди. Шогирдлари ҳам Унинг орқасидан эргашиб келишди.</verse>
				<verse number="2">Шанба куни бўлгач, Исо ибодатхонада таълим бера бошлади. Уни тинглаётганларнинг кўпчилиги ҳайратга тушиб:- Булар Унга қаердан насиб бўлган экан? Унга бундай доноликни ким берди? Қандай қилиб Унинг қўли орқали бунақа мўъжизалар содир бўляпти?</verse>
				<verse number="3">Марямнинг ўғли, Ёқуб, Юсуф, Яҳудо ва Симуннинг акаси дурадгор Исо бу эмасми? Унинг сингиллари ҳам мана шу ерда, ўз орамизда турибди-ку! - дейишди. Ва ғашланиб, Исони рад қилишди.</verse>
				<verse number="4">Исо уларга:- Пайғамбар ўз ватанидан, ўз қариндош-уруғлари ва уйидан бошқа ерда эътиборсиз қолмас, - деди.</verse>
				<verse number="5">Исо у ерда ҳеч қандай мўъжиза яратолмади. Фақатгина бир мунча беморларга қўл тегизиб, уларни соғайтирди.</verse>
				<verse number="6">Уларнинг имонсизлигига ажабланди. Шундан сўнг Исо атрофдаги қишлоқларда кезиб таълим берарди.</verse>
				<verse number="7">Ўн икки шогирдини ёнига чақириб, иккита-иккитадан қилиб жўнатмоқчи бўлди. Уларга ёвуз руҳлар устидан ҳокимлик қилиш учун қудрат берди.</verse>
				<verse number="8">Уларга буюриб: “Йўл учун ёлғиз ҳассадан бошқа ҳеч нарса - тўрва ҳам, нон ҳам, камарларингга мис чақа ҳам олманглар,</verse>
				<verse number="9">балки оддийгина чориқ кийиб, икки сидра кийим эса кийманглар”, - деди.</verse>
				<verse number="10">Исо яна деди: “Агар бирон жойда бирон уйга кирсангизлар, у ердан чиқишингизгача ўша уйда қолинглар.</verse>
				<verse number="11">Агар бирон жой одамлари сизни қабул қилмаса ва сизга қулоқ солмасалар, у ердан чиқаётганингизда уларга огоҳлантириш тариқасида оёқларингиздан чангни қоқиб кетинглар. [Сизларга чинини айтайин, қиёмат кунида у шаҳардан кўра Садўм ва Ғамўра шаҳарларининг ҳоли енгилроқ бўлади. ]”</verse>
				<verse number="12">Шунда шогирдлар йўлга тушиб, халқни тавба қилишга ундаб юришди.</verse>
				<verse number="13">Кўп жинларни қувиб чиқаришди ва кўп касалларга ёғ суртиб уларни соғайтиришди.</verse>
				<verse number="14">Исонинг номи эл оғзига тушиб қолган эди. Подшоҳ Ҳироднинг қулоғига ҳам миш-мишлар етганда, у:- Яҳё пайғамбар тирилиб келибди. Шунинг учун бу Киши орқали бундай ажойиботлар содир бўлмоқда, - деди.</verse>
				<verse number="15">Бошқалар эса Уни Илёс пайғамбар деб ҳисобласа, яна бошқалар Уни қадимги пайғамбарлар қаторида бир пайғамбар дердилар.</verse>
				<verse number="16">Ҳирод буларни эшитиб:- Бу мен бошини кесган Яҳёдан бошқаси эмас. У қайта тирилиб келган, - деб қаттиқ турди.</verse>
				<verse number="17">Ҳирод ўз укаси Филипнинг хотини Ҳиродияга уйлангани сабабли Яҳёни қўлга олиб, зиндонга қаматиб қўйган эди.</verse>
				<verse number="18">Чунки Яҳё Ҳиродга: “Укангнинг хотинини олиш сен учун раво эмас”, - деб юрган эди.</verse>
				<verse number="19">Ҳиродиянинг ўзи Яҳёдан аччиқланиб, уни ўлдирмоқчи бўлган, аммо бу ниятига ета олмаётган эди.</verse>
				<verse number="20">Ҳирод эса Яҳёнинг солиҳ ва муқаддас киши эканини билиб, ундан қўрқар ва уни ҳимоя қилар эди. Унинг сўзларини мароқ билан тинглар ва кўп ишларни унинг маслаҳати билан қиларди.</verse>
				<verse number="21">Бир куни қулай фурсат туғилиб қолди. Ҳирод ўзининг туғилган куни муносабати билан ўз мансабдорлари, мингбошилари ва Жалила юртининг оғаларига зиёфат берди.</verse>
				<verse number="22">Ҳиродиянинг қизи кириб, рақс тушди ва Ҳирод билан улфатларининг кўнглини топди. Подшоҳ қизга:- Нима истасанг, тила, мен сенга бераман, - деди.</verse>
				<verse number="23">Унга ҳатто қасам ичиб:- Мендан нима сўрасанг, бераман, подшоҳлигимнинг ярмигача бўлса ҳам, бераман, - деди.</verse>
				<verse number="24">Қиз чиқиб онасидан сўради:- Нимани сўрай? - Яҳё пайғамбарнинг бошини сўра! - деди онаси.</verse>
				<verse number="25">Қиз шу онда подшоҳ ҳузурига югуриб бориб:- Менга ҳозироқ лаганда Яҳё пайғамбарнинг бошини олиб беришингизни сўрайман, - деди.</verse>
				<verse number="26">Подшоҳ жуда хафа бўлди. Лекин қасам ичганлиги туфайли ва меҳмонлар хотири учун қизнинг илтимосини рад этишни истамади.</verse>
				<verse number="27">У шу ондаёқ жаллодни юбориб, Яҳёнинг бошини келтиришни буюрди.</verse>
				<verse number="28">Жаллод зиндонга бориб, Яҳёнинг бошини танидан жудо қилди ва лаганга солиб, қизга олиб берди; қиз эса онасига топширди.</verse>
				<verse number="29">Яҳёнинг шогирдлари юз берган ҳодисани эшитиб, унинг жасадини олгани боришди ва уни дафн этишди.</verse>
				<verse number="30">Ҳаворийлар Исонинг ҳузурига тўпланиб, қандай ишлар қилишганини, халққа нималар ўргатишганини бирма-бир айтиб бердилар.</verse>
				<verse number="31">Исо уларга:- Келинглар, бир ўзимиз бирон хилват жойга борайлик, бир оз дам олинглар, - деди. Чунки келиб-кетувчилар кўплигидан уларнинг овқат ейишга ҳам вақти йўқ эди.</verse>
				<verse number="32">Исо билан шогирдлари алоҳида қайиққа тушиб, хилват жойга жўнаб кетишди.</verse>
				<verse number="33">Лекин халқ уларнинг кетаётганини кўрди, кўпчилик таниб қолди. Шунда ҳамма шаҳарлардан пиёда йўлга тушишди, Исо билан шогирдлари бораётган жойга югуриб бориб, улардан олдин етиб келишди.</verse>
				<verse number="34">Исо қайиқдан чиққанда, шунча халойиқни кўриб, уларга ачинди. Чунки улар чўпонсиз қўйларга ўхшарди. Исо уларга кўп нарсаларни ўргатарди.</verse>
				<verse number="35">Анча вақт ўтгандан сўнг, шогирдлар Исонинг ёнига келиб:- Бу ер ёвон экан, энди вақт кеч бўлиб қолди.</verse>
				<verse number="36">Халқни қўйиб юбор, атрофдаги қишлоқ ва овулларга бориб ўзларига нон сотиб олишсин, ейдиган ҳеч нарсалари йўқ, - дейишди.</verse>
				<verse number="37">Исо уларга жавобан:- Сизлар уларга овқат беринглар! - деди. - Наҳотки биз икки юз кумуш тангага нон сотиб олиб келиб, халққа едирсак? - деб сўрашди Ундан.</verse>
				<verse number="38">Исо деди:- Қанча нонларингиз бор? Бориб кўринглар. Улар билиб келгач:- Бешта нон, иккита балиқ бор экан, - дейишди.</verse>
				<verse number="39">Исо халойиқни тўп-тўп қилиб яшил ўт устида ўтқазишни шогирдларига буюрди.</verse>
				<verse number="40">Халқ юзтадан ва элликтадан тўда-тўда бўлиб ўтирди.</verse>
				<verse number="41">Исо бешта нон билан иккита балиқни олди ва осмонга қараб шукрона дуосини ўқиди. Нонларни синдириб, халойиққа тарқатиш учун шогирдларига берди. Иккита балиқни ҳам ҳаммага тақсимлаб берди.</verse>
				<verse number="42">Уларнинг ҳаммалари еб тўйди.</verse>
				<verse number="43">Сўнг ортиб қолган нон бурдалари ва балиқларни териб олишди, тўла ўн икки сават чиқди.</verse>
				<verse number="44">Нон еганлар беш мингга яқин эркак эди.</verse>
				<verse number="45">Исо вақт ўтказмай, шогирдларини қайиққа тушириб, нариги томондаги Байтсайда шаҳрига сузиб ўтишга мажбур қилди. Унгача Ўзи одамларга рухсат берадиган бўлди.</verse>
				<verse number="46">Халқни жўнатиб юборганидан кейин, Исо ибодат қилиш учун тоққа чиқди.</verse>
				<verse number="47">Кеч киргач, қайиқ кўлнинг ўртасида эди, Исо эса ёлғиз Ўзи қуруқликда эди.</verse>
				<verse number="48">Шамол шогирдларга қарши эсар эди. Исо улар қайиқни ҳайдашга қийналаётганини кўрди. Субҳидам чоғи Исо кўл устида юрганча шогирдлари томон келди-да, ёнларидан ўтгудай бўлди.</verse>
				<verse number="49">Шогирдлар эса кўл юзида юрган Исони кўриб, аллақандай шарпа деб ўйлаб, қичқириб юборишди.</verse>
				<verse number="50">Ҳаммаси ҳам Уни кўриб, юраклари орқасига тортиб кетди. Аммо Исо ўша заҳоти гапга кириб:- Дадил бўлинглар! Бу Мен, қўрқманглар! - деди.</verse>
				<verse number="51">Исо шогирдлари ёнига, қайиққа тушиши билан шамол тинди. Шогирдлар ҳаддан ташқари таажжубланиб, лол бўлиб қолишди.</verse>
				<verse number="52">Улар нон билан бўлган мўъжизадан ҳам ибрат олмаган эдилар, ақллари етмас эди.</verse>
				<verse number="53">Кўлдан сузиб ўтиб, Генисарет қирғоғига келиб тўхтадилар.</verse>
				<verse number="54">Қайиқдан чиқишлари биланоқ халқ Исони таниб қолди.</verse>
				<verse number="55">Тезда бутун ўша юртга хабар елиб борди. Исонинг қаердалигини эшитганлар эса ўз касалларини тўшакда кўтариб бориб, Исони қидириб топгунча юртни айланадиган бўлишди.</verse>
				<verse number="56">Исо қаерга бормасин - қишлоқларгами, шаҳарларгами, овулларгами - одамлар касалларни очиқ майдонларга қўяр, ақалли кийимининг бир чеккасига тегиш учун Ундан илтимос қилишарди. Унга қўл тегизганлар эса шифо топарди.</verse>
			</chapter>
			<chapter number="7">
				<verse number="1">Фарзийлар ва Қуддусдан келган айрим уламолар Исонинг ёнига тўпландилар.</verse>
				<verse number="2">Улар Исо шогирдларининг баъзилари ҳаром, яъни ювилмаган қўллари билан нон еяётганларини кўриб, таъна қилдилар.</verse>
				<verse number="3">Сабабки, фарзийлар ва умуман яҳудийлар ота-боболарининг урф-одатини сақлаб, қўлларини яхшилаб ювмай ҳеч овқат емайдилар.</verse>
				<verse number="4">Бозордан қайтганларида ҳам ювинмай овқат емайдилар. Шунингдек, коса, товоқ, қозон, курси ювиш билан боғлиқ кўпгина удумларга риоя қиладилар.</verse>
				<verse number="5">Шундай қилиб, фарзийлар ва уламолар Исодан:- Сенинг шогирдларинг нега ота-боболар урф-одатини сақламайдилар? Нима учун ювилмаган қўллари билан нон ейишади? - деб сўрадилар.</verse>
				<verse number="6">Исо уларга шундай жавоб берди:- Ишаъё пайғамбарнинг каромати сиз иккиюзламачиларга жуда тўғри келади, мана унинг китобида Худо нима деган:“Бу халқ Мени ҳурматлар тилида, Лекин дили эса Мендан узоқдур.</verse>
				<verse number="7">Улар Менга беҳудага ўқир санолар, Инсонлар амру таълимин фарз деб”.</verse>
				<verse number="8">[Сизлар-ку қозон-товоқ чайиш билан боғлиқ ва бошқа яна кўп удумларга риоя қилиб, ] Худонинг амрини ташлайсиз-у, инсонлар урф-одатини эса пеш қиласизлар.</verse>
				<verse number="9">Яна уларга деди:- Сиз ўз урф-одатларингизни деб Худонинг амрларини бир четга йиғиштириб қўйишни боплайсиз-да!</verse>
				<verse number="10">Мусо пайғамбар айтган эди: “Ота-онангни ҳурмат қил”, ва “Ота-онасини ҳақорат қилган мутлақо ўлдирилсин”.</verse>
				<verse number="11">Аммо сизлар: Агар ким ота ёки онасига: Менинг сенга ёрдамим қурбон, яъни Худога бағишланган, - деса,</verse>
				<verse number="12">у ота ёки онасига бирон яхшилик қилмаса ҳам бўлади, дейсизлар.</verse>
				<verse number="13">Шу билан сиз ўзларингиз ўрнатган урф-одатларингизни деб Худонинг каломини бекор қиласизлар. Ва шунга ўхшаш яна кўп ишларни қиласизлар.</verse>
				<verse number="14">Кейин Исо бутун халқни ёнига чақириб, деди:- Ҳаммаларингиз Менга қулоқ солиб, мияга жойланг!</verse>
				<verse number="15">Сиртдан инсон ичига кирадиган ҳеч нарса инсонни ҳаром қила олмайди. Аксинча, инсон ичидан чиқадиган нарса инсонни ҳаром қилади.</verse>
				<verse number="16">[Кимнинг эшитар қулоғи бўлса, эшитсин! ]</verse>
				<verse number="17">Исо халойиқ орасидан чиқиб уйга кирди, шогирдлари Ундан бояги масал ҳақида сўрадилар.</verse>
				<verse number="18">У уларга деди:- Сизлар ҳам шунчалик бефаҳммисизлар? Сиртдан инсоннинг ичига кирадиган ҳеч нарса уни ҳаром қила олмаслигини англамайсизларми?</verse>
				<verse number="19">Бу нарсалар инсоннинг қалбига эмас, қорнига киради ва керак жойдан чиқиб кетади. Шу билан Исо* ҳар қандай озиқ-овқатларни ҳалоллади.</verse>
				<verse number="20">У яна деди:- Инсоннинг ичидан чиқадиган нарсалар инсонни ҳаром қилади.</verse>
				<verse number="21">Чунки ичдан, яъни инсон қалбидан ёмон фикрлар, фаҳшу зино, қотиллик,</verse>
				<verse number="22">ўғрилик, тамагирлик, бадниятлик, маккорлик, нафсга берилганлик, ғайирлик, куфр, манманлик ва нодонлик чиқади.</verse>
				<verse number="23">Ана шу ёмонликларнинг ҳаммаси инсоннинг ичидан чиқиб, уни ҳаром қилади.</verse>
				<verse number="24">Исо у ердан чиқиб, Тир ва Сидўн тарафларига келди. Бир уйга кирди ва буни ҳеч ким билиб қолишини истамас эди, лекин яширина олмади.</verse>
				<verse number="25">Қизалоғини ёвуз руҳ чалган бир аёл Исо ҳақида эшитиб қолди-да, тез келиб Унинг оёғига йиқилди.</verse>
				<verse number="26">Бу аёл Суриянинг Финикия музофотида туғилган бўлиб, яҳудий эмас эди. Қизидан жинни қувиб чиқаришни Исодан илтимос қилди.</verse>
				<verse number="27">Бироқ Исо унга:- Аввал болалар тўйсин, болалардан нонни олиб итларга ташлаш яхши эмас, - деди.</verse>
				<verse number="28">Аёл:- Худди шундай, Ҳазрат, лекин итлар ҳам болалар дастурхонидан тўкилган ушоқларни териб ейди-ку, - деб жавоб берди.</verse>
				<verse number="29">Исо унга:- Бор, мана шу гапинг учун қизингдан жин чиқиб кетди, - деди.</verse>
				<verse number="30">Аёл бориб уйига келганда, қизини жиндан қутулиб, тўшакда ётган ҳолда кўрди.</verse>
				<verse number="31">Исо Тир ва Сидўн чегарасидан жўнаб, Ўнкент вилоятидан ўтиб, яна Жалила кўли бўйига келди.</verse>
				<verse number="32">Исонинг олдига бир кар-соқовни келтириб, унга қўл тегизишини сўрашди.</verse>
				<verse number="33">Исо у одамни халойиқ орасидан олиб чиқиб бир четга тортди-да, бармоқларини унинг қулоқларига тиқиб қўйди ва тупуриб тилига тегизди.</verse>
				<verse number="34">Кейин осмонга қараб, чуқур хўрсинди-да, унга:- Эффатаҳ! - деди. Бу сўзнинг таржимаси “Очил! ” демакдир.</verse>
				<verse number="35">Шу онда у одамнинг қулоқлари очилиб, тилга кирди, равонгина гапира бошлади.</verse>
				<verse number="36">Исо у ердагиларга, буни ҳеч кимга айтманглар, деб буюрди. Бироқ У одамларга қанча ман этса ҳам, улар янада кўпроқ ошкор этишарди.</verse>
				<verse number="37">Улар ҳаддан ташқари тонг қолиб: “У ҳамма нарсани яхши қилади, карларни эшитадиган, соқовларни гапирадиган қилади”, - дейишарди.</verse>
			</chapter>
			<chapter number="8">
				<verse number="1">Ўша кунларда яна кўпдан-кўп одам йиғилган эди. Ейиш учун ҳеч нарсалари қолмаганда, Исо шогирдларини ёнига чақириб деди:</verse>
				<verse number="2">- Халққа ачиняпман. Уч кундан бери Менинг олдимда туришибди ва ейдиган ҳеч нарсалари йўқ.</verse>
				<verse number="3">Агар уларни уйларига овқат бермай жўнатиб юборсам, йўлда ҳолдан тоядилар, чунки баъзилари олис ерлардан келишган.</verse>
				<verse number="4">Шогирдлари бунга жавобан:- Уларни тўйдириш учун бу саҳрода ким қаердан нон топа оларди? - дейишди.</verse>
				<verse number="5">- Қанча нонларингиз бор? - сўради Исо. - Еттита, - деди шогирдлар.</verse>
				<verse number="6">Шундан кейин Исо халққа ерга ўтиришни буюрди. Еттита нонни олиб, шукрона дуосини ўқиб синдирди ва тарқатиш учун шогирдларига берди. Шогирдлар халққа тарқатишди.</verse>
				<verse number="7">Уларда бир оз балиқ ҳам бор эди. Исо дуо ўқиб, буларни ҳам тарқатишни буюрди.</verse>
				<verse number="8">Халқ еб тўйди. Ортиб қолган бурдаларни теришганда, етти сават чиқди.</verse>
				<verse number="9">У ерда тўрт мингга яқин одам бор эди. Исо халойиққа жавоб берди</verse>
				<verse number="10">ва тезда шогирдлари билан қайиққа тушиб, Далманута юртига сузиб ўтди.</verse>
				<verse number="11">Фарзийлар Исонинг олдига бориб, У билан баҳслаша бошладилар. Уни синаб кўриш мақсадида кўкдан далил кўрсатишини сўрадилар.</verse>
				<verse number="12">Лекин Исо чуқур хўрсинди:- Нега бу авлод далилни талаб қиляпти? Сизларга айтиб қўяй, бу авлодга ҳеч қандай далил кўрсатилмайди!</verse>
				<verse number="13">Шундай деди-ю, уларни қолдириб, яна қайиққа тушди ва нариги қирғоққа сузиб ўтди.</verse>
				<verse number="14">Шогирдлар ўзлари билан нон олишни унутибдилар. Қайиқда биттагина нондан бошқа нарса йўқ эди.</verse>
				<verse number="15">Шу орада Исо шогирдларини огоҳлантириб:- Менга қаранглар, фарзийларнинг ва Ҳироднинг хамиртурушидан эҳтиёт бўлинглар! - деди.</verse>
				<verse number="16">Улар ўзларича: “Буни нон олмаганимиз учун айтди, чоғи”, - деб фикр юритишди.</verse>
				<verse number="17">Исо буни билиб қолиб, уларга деди:- Нега сизлар, нонимиз йўқ, деб қайғуряпсизлар? Ҳали ҳам тушунмаяпсизларми, англамаяпсизларми? Ҳали ҳам юрагингиз сўқирми?</verse>
				<verse number="18">Наҳотки кўзларингиз бўлиб, кўрмайсизлар, қулоқларингиз бўлиб, эшитмайсизлар? Эсингизда йўқми?</verse>
				<verse number="19">Мен бешта нонни синдириб, беш минг кишига бўлиб берганимда, сизлар нон бурдаларидан неча сават териб олдинглар? - Ўн икки сават, - деди улар.</verse>
				<verse number="20">- Мен еттита нонни синдириб, тўрт минг кишига бўлиб берганимда, бурдаларидан неча сават териб олдинглар? - Етти сават, - дейишди.</verse>
				<verse number="21">- Ҳали ҳам англамадингларми? - деди уларга Исо.</verse>
				<verse number="22">Исо Байтсайда қишлоғига келди. Унинг олдига бир кўрни олиб келиб, унга қўл тегизишини сўрашди.</verse>
				<verse number="23">Исо кўрнинг қўлидан ушлаб, қишлоқ ташқарисига олиб чиқди. Кўзларига тупуриб, қўлларини унинг бошига қўйди-да:- Бирон нарса кўряпсанми? - деб сўради.</verse>
				<verse number="24">Кўр бошини кўтариб:- Одамларни кўряпман, лекин улар менга юраётган дарахтлардай туюлмоқдалар, - деди.</verse>
				<verse number="25">Шундан кейин Исо қўлларини яна кўрнинг кўзларига тегизиб, унга бир қарашни буюрди. У кўзларини очиб қараса, соғайиб қолган, ҳамма нарсани аниқ кўраётган эди.</verse>
				<verse number="26">Исо уни уйига жўнатаркан:- Қишлоққа кирма, [қишлоқда ҳеч кимга буни айтма, ] - деди.</verse>
				<verse number="27">Исо ўз шогирдлари билан Филип Кесариясига мансуб қишлоқларга кетди. Йўлда У шогирдларидан:- Одамлар Мени ким деб ҳисоблайдилар? - деб сўради.</verse>
				<verse number="28">Шогирдлар деди:- Баъзилари Яҳё пайғамбар деб, бошқалари Илёс пайғамбар деб, яна бирлари эса ўтган* пайғамбарлардан бири деб ҳисоблайдилар.</verse>
				<verse number="29">Исо улардан сўради:- Сизлар-чи, Мени ким деб ҳисоблайсизлар? Бутрус Унга жавоб бериб:- Сен Масиҳсан, - деди.</verse>
				<verse number="30">Бундан сўнг Исо, Мен ҳақимда ҳеч кимга гапирманглар, деб шогирдларига қатъий буюрди.</verse>
				<verse number="31">Инсон Ўғли кўп азоб чекиши, оқсоқоллар, олий руҳонийлар ва уламолар томонидан рад қилиниб, ўлдирилиши, учинчи куни эса қайта тирилиши керак, деб Исо шогирдларига уқтира бошлади.</verse>
				<verse number="32">Бу ҳақда очиқдан-очиқ гапирар эди. Шунда Бутрус Исони четга тортиб, фикридан айнитишга ҳаракат қилди.</verse>
				<verse number="33">Лекин Исо ўгирилиб шогирдларини кўрди-да, Бутрусга таъна қилди:- Йўқол кўзимдан, шайтон! Сен Худонинг ишларини эмас, инсон ишларини ўйлаяпсан, - деди.</verse>
				<verse number="34">Шундан сўнг Исо халқ билан шогирдларини олдига чақириб деди:- Кимда-ким Менга эргашишни истаса, ўзидан кечсин ва ўз хочини кўтариб, орқамдан юрсин.</verse>
				<verse number="35">Ким жонини аямоқчи бўлса, жонини йўқотади. Ким Мен ва Инжил учун жонини берса, жонини қутқаради.</verse>
				<verse number="36">Агар инсон бутун дунёни эгаллаб олса-ю, ўз жонига зарар келтирса, бундан унга нима фойда?</verse>
				<verse number="37">Инсон ўз жони эвазига қандай тўлов топиб бераркан?</verse>
				<verse number="38">Кимки бу вафосизу гуноҳкор насл орасида Мендан ва Менинг сўзларимдан уялар экан, Инсон Ўғли ҳам муқаддас фаришталар билан бирга Отасининг улуғворлигида келганда, ундан уялади.</verse>
			</chapter>
			<chapter number="9">
				<verse number="1">Исо уларга яна деди:- Сизларга чинини айтайин, бу ерда турганлардан баъзилари борки, улар Худо Шоҳлиги қудрат билан келишини кўрмагунча, ўлим кўрмайдилар.</verse>
				<verse number="2">Орадан олти кун ўтгач, Исо Бутрус, Ёқуб ва Юҳаннони алоҳида баланд бир тоққа олиб чиқди. У ерда, уларнинг кўзи олдида Исонинг қиёфаси ўзгариб кетди.</verse>
				<verse number="3">Унинг кийимлари ярқираб, қордай оппоқ тусга кирдики, ер юзида ҳеч бир кир ювувчи бундай оқартира олмас эди.</verse>
				<verse number="4">Тўсатдан шогирдларга Илёс билан Мусо пайғамбарлар кўринди. Улар Исо билан суҳбатлашаётган эдилар.</verse>
				<verse number="5">Шунда Бутрус Исога:- Устоз! Бизлар учун бу ерда бўлиш жуда ёқяпти. Учта чайла ясайлик, бириси Сенга, бириси Мусога, бириси Илёсга, - деди.</verse>
				<verse number="6">Лекин у нима дейишини билмас эди, уларни жуда ваҳима босган эди.</verse>
				<verse number="7">Шу пайтда бир булут пайдо бўлиб, уларга соя солди. Булут ичидан:- Бу Менинг севикли Ўғлимдир, Унга қулоқ солинглар! - деган садо келди.</verse>
				<verse number="8">Бирданига шогирдлар атрофларига қараб, ёлғиз Исодан бошқа ҳеч кимни ёнларида кўришмади.</verse>
				<verse number="9">Тоғдан тушаётганларида Исо уларга:- Инсон Ўғли ўлиб тирилмагунча, бу кўрганларингни ҳеч кимга айтманглар, - деб буюрди.</verse>
				<verse number="10">Улар эса бу сўзни дилига тугиб олиб, ўлиб тирилиш ўзи нима экан, деб ўзаро фикрлашар эдилар.</verse>
				<verse number="11">Исодан сўрадилар:- Нега уламолар, қиёматдан* олдин Илёс пайғамбар келиши керак, деб айтадилар?</verse>
				<verse number="12">Исо уларга жавобан деди:- Тўғри, аввало Илёс пайғамбар келиб, ҳамма нарсани йўлга қўяди. Хўш, қандай қилиб Инсон Ўғли кўп азоб чекиши ва хўрланиши керак, деган оятлар ҳам бор?</verse>
				<verse number="13">Бироқ Мен сизларга шуни айтаман: Илёс аллақачон келди ва, у ҳақида ёзилганидек, у билан ўз билганларича қилдилар.</verse>
				<verse number="14">Исо қолган шогирдлари ёнига қайтиб келгач, уларнинг атрофида кўп халойиқни ва улар билан баҳслашаётган уламоларни кўрди.</verse>
				<verse number="15">Халойиқ Исони кўриши биланоқ ҳаммаси ажабланиб кетишди. Унинг олдига югуриб бориб, салом беришди.</verse>
				<verse number="16">Исо уламолардан:- Улар билан нималар тўғрисида баҳслашяпсизлар? - деб сўради.</verse>
				<verse number="17">Халойиқ орасидан кимдир жавоб берди:- Устоз! Мен Сенинг олдингга ўғлимни олиб келдим, мана уни тилсиз руҳ урган.</verse>
				<verse number="18">Ёвуз руҳ уни қаерда тутиб олса, ерга йиқитиб судрайди. Унинг оғзидан кўпик чиқади, тишларини ғичирлатиб қотиб қолади. Сенинг шогирдларингга, руҳни қувиб чиқаринглар, дедим, лекин улар эплашолмади.</verse>
				<verse number="19">Исо бунга жавобан:- Эй имонсиз авлод! Қачонгача сизлар билан бўламан? Қачонгача сизларга чидайман? Олдимга келтиринглар болани! - деди.</verse>
				<verse number="20">Болани Исонинг олдига келтиришди. Ёвуз руҳ Исони кўриши биланоқ, болани қалтиратиб ташлади. Бола ерга йиқилди-ю, оғзидан кўпик оқизганча ағнаб ётаверди.</verse>
				<verse number="21">Исо унинг отасига қараб:- У бу аҳволга тушганига неча вақт бўлди? - деб сўради. - Болалигидан шунақа.</verse>
				<verse number="22">Руҳ уни ҳалок қилмоқчи бўлиб кўп мартаба оловга, сувга ташлади. Агар қўлингдан келса, бизларга раҳм қил, ёрдам бергин, - деди.</verse>
				<verse number="23">Исо унга:- Қўлимдан келсами? Тўғриси, сен бир оз бўлса ҳам ишона олсанг эди! Эътиқодли киши ҳамма имконга эга бўлади, - деди.</verse>
				<verse number="24">Шу он боланинг отаси кўз ёши билан ҳайқириб:- Эътиқод қиламан, Раббий! Эътиқодсизлигимдан қутқаргин! - деди.</verse>
				<verse number="25">Халқ югуришиб йиғилаётганини кўрган Исо ёвуз руҳга дўқ қилиб:- Эй соқов ва кар руҳ, Мен сенга буюраман: боладан чиқ ва қайтиб унга кирма! - деди.</verse>
				<verse number="26">Шунда руҳ қаттиқ қичқириб юборди-да, болани шиддат билан қалтиратиб ундан чиқиб кетди. Бола ўликдай бўлиб қолганидан, кўплар уни ўлди, деб айтишди.</verse>
				<verse number="27">Лекин Исо уни қўлидан ушлаб кўтарди, бола оёққа турди.</verse>
				<verse number="28">Исо уйга кирди. У ёлғиз экан, шогирдлари Ундан:- Нега биз жинни қувиб чиқаролмадик? - деб сўрадилар.</verse>
				<verse number="29">Исо уларга деди:- Бу тоифа жинларни ибодатдан бошқа йўл билан қувиб бўлмайди.</verse>
				<verse number="30">Улар у ердан жўнаб, Жалила юрти орқали юриб ўтдилар. Исо эса буни ҳеч ким билиб қолишини истамас эди.</verse>
				<verse number="31">У шогирдларига таълим бериб, шундай деди:- Инсон Ўғли одамлар қўлига тутиб берилади. Уни ўлдиришади, ўлдиришгандан уч кун кейин эса У қайта тирилади.</verse>
				<verse number="32">Шогирдлар эса бу сўзларни тушунмасалар-да, аммо Ундан сўрашга ҳам ботина олмадилар.</verse>
				<verse number="33">Исо Кафарнаҳум шаҳрига келди. Уйда бўлганда, шогирдларидан сўради:- Йўлда кетаётганингизда нималар ҳақида баҳслашдинглар?</verse>
				<verse number="34">Улар индамадилар, йўлда улар ким энг катта деб баҳслашган эдилар.</verse>
				<verse number="35">Исо ўтириб, ўн икки шогирдини ёнига чақирди:- Ким биринчи бўлишни истаса, ҳамманинг охирида турсин ва ҳаммага хизматкор бўлсин, - деди.</verse>
				<verse number="36">Сўнгра бир болани олиб, уни ўрталарида турғизиб қўйди ва болани қучоқлаганча, шогирдларига деди:</verse>
				<verse number="37">- Ким шундай болалардан бирини Менинг номимдан қабул қилса, у Мени қабул қилган бўлади. Ким Мени қабул қилса, у Мени эмас, балки Мени Юборганни қабул қилган бўлади.</verse>
				<verse number="38">Юҳанно Исога:- Устоз! Сенинг номинг билан жин қувиб чиқараётган бир одамни кўриб қолдик. У биз билан юрмаяпти, деб унга буни ман қилдик, - деди.</verse>
				<verse number="39">Исо шундай деди:- Ман қилманг! Чунки Менинг номим билан мўъжиза яратган ҳеч ким дарров Мени ёмонлай олмайди.</verse>
				<verse number="40">Ким сизга қарши бўлмаса, у сиз томонда.</verse>
				<verse number="41">Ким сизга Менинг номим учун, Масиҳ уммати бўлганингиз учун бир пиёла сувгина ичирса ҳам, сизларга чиндан айтаманки, у ўз мукофотидан қуруқ қолмас.</verse>
				<verse number="42">“Ким Менга ишонган шу кичиклардан биронтасини йўлдан оздирса, унинг бўйнига бир тегирмон тошини осиб денгизга ташланиши у учун яхшироқ бўлар эди.</verse>
				<verse number="43">Агар қўлинг сени йўлдан оздирса, уни чопиб ташла. Икки қўлинг билан сўнмас дўзах ўтига йўлиққанингдан кўра, майиб бўлиб абадий ҳаётга эришганинг яхшироқдир.</verse>
				<verse number="44">[Дўзахиларнинг қурти ҳам ўлмас, ўти ҳам сўнмас. ]</verse>
				<verse number="45">Агар оёғинг сени йўлдан оздирса, уни чопиб ташла. Икки оёғинг билан сўнмас дўзах ўтига ташлангандан кўра, чўлоқ бўлиб абадий ҳаётга эришганинг яхшироқдир.</verse>
				<verse number="46">[Дўзахиларнинг қурти ҳам ўлмас, ўти ҳам сўнмас. ]</verse>
				<verse number="47">Агар кўзинг сени йўлдан оздирса, уни ўйиб ташла. Икки кўзинг билан ўтли дўзахга ташлангандан кўра, бир кўз билан Худонинг Шоҳлигига кирганинг яхшироқдир.</verse>
				<verse number="48">Дўзахиларнинг қурти ҳам ўлмас, ўти ҳам сўнмас.</verse>
				<verse number="49">Ҳамма ҳам ўтда покланади, ҳар бир қурбонлик тузга буланади.</verse>
				<verse number="50">Туз - яхши нарса. Лекин туз ўз шўрлигини йўқотса, уни яна нима билан шўр қиласизлар? Гапингиз тузли бўлсин, ўзаро тинч-тотув яшанглар”.</verse>
			</chapter>
			<chapter number="10">
				<verse number="1">Исо у ердан кетиб, Яҳудия ўлкасига ва Ўрдун дарёсининг нарёғига келди. Унинг атрофига яна кўп халқ йиғилди, У Ўз одати бўйича одамларга яна таълим бера бошлади.</verse>
				<verse number="2">Баъзи фарзийлар Уни синаб кўрмоқ ниятида яқинлашиб:- Эр ўз хотинидан ажралишига ижозат бериладими? - деб сўрадилар.</verse>
				<verse number="3">Исо бунга жавобан:- Мусо сизларга нимани буюрган эди? - деб сўради.</verse>
				<verse number="4">- Мусо эркак талоқ хатини ёзиб хотинидан ажралишига ижозат берган эди, - дейишди.</verse>
				<verse number="5">Исо уларга жавоб бериб деди:- Бағри тошлигингиз учун Мусо сизларга бу амрни ёзиб қолдирган.</verse>
				<verse number="6">Аслида Худо дунёни яратишиданоқ одамларни эркак ва хотин қилиб яратди.</verse>
				<verse number="7">Тавротда ёзилишича*: “Шунинг учун эр киши ота-онасини қолдириб,</verse>
				<verse number="8">ўз хотинига ёпишиб қолади ва иккови бир тан бўлади”. Бунга кўра, улар энди икки эмас, балки бир тан ҳисобланади.</verse>
				<verse number="9">Худо бирга қўшганни бандаси ажратмасин.</verse>
				<verse number="10">Уйга келганларида, шогирдлар яна шу ҳақда Исодан сўрадилар.</verse>
				<verse number="11">У уларга деди:- Ким ўз хотини билан ажралиб бошқасига уйланса, у хотинига нисбатан зино қилган бўлади.</verse>
				<verse number="12">Хотин ҳам агар ўз эридан ажралиб бошқасига тегса, зино қилган бўлади.</verse>
				<verse number="13">Уларнинг пешанасига қўлини қўйсин, деб Исонинг олдига болаларни келтиришарди. Шогирдлар эса етаклаб келувчиларни койиб қўйишди.</verse>
				<verse number="14">Исо буни кўрганда, ғазабланиб деди:- Болаларга йўл қўйинглар, Менинг олдимга келишига тўсқинлик қилманглар! Мана, Худонинг Шоҳлиги бундайларникидир.</verse>
				<verse number="15">Сизларга чинини айтайин: ким Худонинг Шоҳлигини бола каби қабул қилмаса, унга ҳеч киролмайди.</verse>
				<verse number="16">Кейин болаларни қучоқлаб, уларнинг пешаналарини силаб дуо қилди.</verse>
				<verse number="17">Исо йўлга чиқаётганда, кимдир югуриб келиб, Унинг олдида тиз чўкди-да:- Валинеъмат Устозим! Абадий ҳаёт насиб бўлмоғи учун нима қилишим керак? - деб сўради.</verse>
				<verse number="18">Исо унга деди:- Нега Мени валинеъмат дейсан? Биргина Худодан бошқа ҳеч ким валинеъмат эмас-ку.</verse>
				<verse number="19">Сен илоҳий амрларни биласан: “Зино қилма. Одам ўлдирма. Ўғрилик қилма. Сохта гувоҳлик берма. Бировнинг ҳақини ема. Ота-онангни ҳурмат қил”.</verse>
				<verse number="20">У киши Исога жавоб қайтариб:- Устозим! Буларнинг ҳаммасига ёшлигимдан буён риоя қилиб келаман, - деди.</verse>
				<verse number="21">Исо унга қаради ва яхши кўриб қолди. - Сенга бир нарса етишмайди, - деди унга. - Бор, нимага эга бўлсанг, ҳаммасини сотиб, пулини камбағалларга бўлиб бер. Шундагина осмонда хазинанг бўлади. Кейин кел, [хочни олиб] орқамдан юр.</verse>
				<verse number="22">Бу сўзлардан бойнинг таъби хира бўлди, чунки унинг мол-мулки кўп эди. У қайғуриб қайтиб кетди.</verse>
				<verse number="23">Исо атрофга кўз югуртириб шогирдларига деди:- Пул-дунёси борларнинг Худо Шоҳлигига киришлари нақадар қийин!</verse>
				<verse number="24">Шогирдлар бу сўзларни эшитиб, ақллари шошди. Исо эса қайта бошдан сўз олди:- Болаларим, бойликка умид боғлаганлар Худо Шоҳлигига киришга қанчалик қийналади!</verse>
				<verse number="25">Бой одамнинг Худо Шоҳлигига киришидан кўра, туянинг игна тешигидан ўтиши осондир.</verse>
				<verse number="26">Шогирдлар ҳаддан ташқари ажабланиб ўзларича:- Ундай бўлса, ким нажот топа оларкан? - дейишди.</verse>
				<verse number="27">Исо уларга кўзини тикиб:- Одамларга бу имконсиз, лекин Худога эмас. Чунки Худо ҳамма имконга эгадир, - деди.</verse>
				<verse number="28">Бутрус сўз олиб Исога:- Мана, биз ҳамма нарсани қолдириб, Сенинг орқангдан эргашиб келдик, - деди.</verse>
				<verse number="29">Исо бунга жавобан деди:- Сизларга ростини айтсам, ким Мен ва Инжил учун уй-жой, ака-ука, опа-сингил, ота-она, хотин-болаларини ёки ер-мулкини ташлаб кетса,</verse>
				<verse number="30">у ҳозир, бу дунёдаёқ дучор бўлаётган қувғинлар орасида юз ҳисса ортиқ уй-жойлар, ака-укалар, опа-сингиллар, ота-оналар, болалар ва ерларга эга бўлади, келажак дунёда эса абадий ҳаётга сазовор бўлади.</verse>
				<verse number="31">Лекин кўп биринчилар охирги ва охиргилар эса биринчи бўладилар.</verse>
				<verse number="32">Қуддусга қараб йўл босар эдилар. Исо олдинда кетаётган эди. Шогирдлари ҳайрон эди, бошқалар эса қўрқиб-қўрқиб эргашаётган эдилар. Исо ўн икки шогирдини ёнига чақириб, яна Ўзи билан нима юз бериши тўғрисида сўзлай бошлади:</verse>
				<verse number="33">- Мана, биз энди Қуддусга кириб боряпмиз. У ерда Инсон Ўғли олий руҳонийлар ва уламолар қўлига тутиб берилади. Улар Уни ўлимга маҳкум қилиб, мажусийларга топширадилар.</verse>
				<verse number="34">Улар Уни ҳақорат қиладилар, қамчилайдилар, юзига тупурадилар ва Уни ўлдирадилар. Лекин уч кундан сўнг У қайта тирилади.</verse>
				<verse number="35">Забадий ўғиллари Ёқуб билан Юҳанно Исонинг олдига келиб:- Устоз, бизнинг бир тилагимиз бор, уни биз учун бажо келтиришингни истаймиз, - дейишди.</verse>
				<verse number="36">- Сизлар учун нима қилишимни истайсизлар? - сўради Исо.</verse>
				<verse number="37">Улар:- Сен улуғвор даргоҳингда бўлганингда, биримиз Сенинг ўнг томонингда, бошқамиз эса чап томонингда ўтиришимизга рухсат бергин, - дейишди.</verse>
				<verse number="38">Исо уларга:- Сизлар нима сўраётганингизни билмайсизлар. Мен ичадиган заққум* косани сиз ича оласизларми? Мен ботадиган қайғу-аламларга ботиб чидаёласизларми? - деди.</verse>
				<verse number="39">Улар:- Чидаёламиз, - деб жавоб беришди. Исо уларга деди:- Сизлар-ку Мен ичадиган заққум* косани ичиб, ботадиган қайғу-аламларимга ўзингиз ҳам дучор бўласизлар.</verse>
				<verse number="40">Аммо Менинг ўнг ва чап томонимда ўтиришга рухсат бериш Менинг ихтиёримда эмас. Бу ўрин кимларга аталган бўлса, уларники бўлади.</verse>
				<verse number="41">Қолган ўнала шогирд буни эшитиб, Ёқуб билан Юҳаннодан аччиқлана кетишди.</verse>
				<verse number="42">Исо эса уларни ёнига чақириб, деди:- Биласизларки, халқларнинг ҳокимлари ҳисобланганлар ҳокимлик қилишдан қолишмайдилар, катта амалдорлар элга ўз ҳукмини ўтказадилар.</verse>
				<verse number="43">Аммо сизларнинг орангизда бундай бўлмасин. Аксинча, орангизда ким катта бўлишни истаса, сизларга хизматда бўлсин.</verse>
				<verse number="44">Орангизда ким биринчи бўлишни истаса, ҳаммангизга қул бўлсин.</verse>
				<verse number="45">Чунки Инсон Ўғли ҳам Ўзига хизмат қилдириш учун эмас, балки Ўзи хизмат қилиш ва Ўз жонини фидо қилиб, кўпларни қутқариш учун келган.</verse>
				<verse number="46">Улар Ерихо шаҳрига келдилар. Шаҳардан яна чиқиб кетаётганларида, Исога Ўз шогирдлари ҳамда бир талай халойиқ эргашиб бораётган эди. Йўл чеккасида Тимейнинг ўғли кўр Бартимей садақа сўраб ўтирган эди.</verse>
				<verse number="47">У носиралик Исо ўтиб кетаётганини эшитиб:- Эй Довуд Ўғли Исо, менга раҳм қил! - деб бақира бошлади.</verse>
				<verse number="48">Кўп одамлар эса уни койиб, жим бўлишга мажбур қилишди. Лекин у:- Эй Довуд Ўғли, менга раҳм қил! - деб яна қаттиқроқ ҳайқирди.</verse>
				<verse number="49">Исо тўхтади ва у одамни ёнига чақиртирди. Кўрни чақиргани борганлар унга:- Қўрқма, ўрнингдан тур, У сени чақиряпти, - дейишди.</verse>
				<verse number="50">Кўр тўнини ечиб ташлаб, ўрнидан туриб кетди-да, Исонинг ёнига келди.</verse>
				<verse number="51">Исо ундан сўради:- Сен Мендан нима истайсан? - Устозим, кўзларим кўрсин! - деди кўр.</verse>
				<verse number="52">Исо унга:- Бор, ишончинг сени қутқарди, - деди. Ўша заҳоти кўрнинг кўзлари очилиб кетди. У Исонинг ортидан эргашиб йўл юрди.</verse>
			</chapter>
			<chapter number="11">
				<verse number="1">Қуддусга яқинлашиб, Зайтун тоғи этагидаги Байтфагия ва Байтания қишлоқларига келганларида, Исо шогирдларидан иккитасини жўната туриб деди:</verse>
				<verse number="2">- Қаршингиздаги қишлоққа боринглар. У ерга киришингиз биланоқ, ҳеч ким минмаган, боғлаб қўйилган хўтикни топинглар. Уни ечиб бу ерга олиб келинглар.</verse>
				<verse number="3">Агар ким сизлардан: “Нима қиляпсизлар? ” деб сўраб қолса, “У Раббимизга керак, У уни дарҳол бу ерга қайтариб юборади”, деб жавоб беринглар.</verse>
				<verse number="4">Улар бориб, кўчада дарвоза ёнида боғлаб қўйилган хўтикни топиб, ечиб олишди.</verse>
				<verse number="5">У ерда турган бир неча киши уларга:- Нима қиляпсизлар? Нега хўтикни ечяпсизлар? - дейишди.</verse>
				<verse number="6">Шогирдлар Исо буюрганидек жавоб беришди, одамлар уларни қўйиб юборишди.</verse>
				<verse number="7">Хўтикни Исонинг олдига олиб келишди. Унинг устига кийимларини ёзиб қўйишди, Исо унга минди.</verse>
				<verse number="8">Кўпчилик ўз кийимларини йўлга пойандоз қилди. Бошқалар эса даштдаги дарахтлардан яшил новдаларни кесиб, йўлга тўшадилар.</verse>
				<verse number="9">Олдинда ва орқада юраётганлар:“Нажот бергин! Худованд номидан Келаётган муборак!</verse>
				<verse number="10">Отамиз Довуднинг яқинлашган шоҳлиги мангу бўлсин! Кўклардан нажот келсин! ”- деб ҳайқиришар эдилар.</verse>
				<verse number="11">Исо Қуддусга кириб келиб, маъбадга борди. Ҳамма нарсани кўздан кечириб, вақт кеч бўлиб қолди, деб ўн икки шогирди билан Байтания қишлоғига кетди.</verse>
				<verse number="12">Эртаси кун Байтаниядан чиққанларида, Исо оч қолди.</verse>
				<verse number="13">У узоқдан барглар билан қопланган бир анжир дарахтини кўриб қолди, бирон нарса топилармикин, деб унга яқинлашди. Дарахтнинг ёнига келиб, баргдан бошқа ҳеч нарса тополмади; чунки анжир териш вақти эмас эди.</verse>
				<verse number="14">Исо дарахтга қараб:- Бундан кейин абадий сенинг мевангни егувчи бўлмасин! - деди. Шогирдлари ҳам бу гапни эшитишди.</verse>
				<verse number="15">Сўнг Қуддусга келишди. Исо маъбадга кириб, ичкарида олди-сотди қилаётганларни қувиб чиқара бошлади. Саррофларнинг хонтахталарини, кабутар сотувчиларнинг курсиларини ағдариб юборди.</verse>
				<verse number="16">Маъбад ичида бирон нарса кўтариб ўтишга ҳам рухсат бермади.</verse>
				<verse number="17">Исо халққа таълим бераётиб деди:- Тавротда*: “Менинг уйим барча халқлар ибодат қиладиган уй деб аталгай”, - деб ёзилмаганми? Сизлар эса Худонинг уйини қароқчилар уясига айлантириб юборибсизлар!</verse>
				<verse number="18">Уламолар ва олий руҳонийлар буни эшитганда, Исони ҳалок этиш чорасини топмоқ пайига тушдилар. Аммо бутун халқ Унинг таълимотига маҳлиё эди, шунинг учун Ундан ҳайиқар эдилар.</verse>
				<verse number="19">Кеч бўлгач, Исо шаҳардан ташқарига чиқиб кетди.</verse>
				<verse number="20">Эрта билан улар яна анжир дарахти ёнидан ўтиб қарашсаки, дарахт илдизигача қуриб қолган экан.</verse>
				<verse number="21">Бутрус бўлган ҳодисани эслаб, Исога:- Устоз! Қара, Сен лаънатлаган анжир дарахти қуриб қолибди, - деди.</verse>
				<verse number="22">Исо бунга жавобан айтди:</verse>
				<verse number="23">- Худога ишончингиз бўлсин. Сизларга гапим шуки, агар ким бу тоққа: “Қўпорилиб денгизга отил”, деса-ю, ўз қалбида шубҳаланмай, айтгани бажо келишига қаттиқ ишонса, айтгани бўлади.</verse>
				<verse number="24">Бинобарин, сизларга айтаман: сиз ибодатда нимаики сўрасангиз, олишингизга ишонинглар ва эришасизлар.</verse>
				<verse number="25">Ибодат қилиб турганингизда бировда гинангиз бўлса, уни кечириб юборинг, токи осмондаги Отангиз ҳам сизларнинг гуноҳларингизни кечирсин.</verse>
				<verse number="26">[Агар сизлар бошқаларнинг айб-гуноҳларини кечирмасангизлар, осмондаги Отангиз ҳам сизларни кечирмайди. ]</verse>
				<verse number="27">Улар яна Қуддусга келдилар. Исо маъбадда айланиб юрган эди, олий руҳонийлар, уламолар ва оқсоқоллар Унинг олдига келиб</verse>
				<verse number="28">сўрадилар:- Сен бу мўъжизаларни қандай куч билан қиляпсан? Буларни қилиш учун Сенга ким ваколат берган?</verse>
				<verse number="29">Исо уларга шундай жавоб берди:- Мен сизларга бир савол берай. Менга жавоб берсангизлар, Мен ҳам бу ишларни қандай ваколат билан қилаётганимни сизларга айтаман.</verse>
				<verse number="30">Яҳё пайғамбар халқни сувда тавба қилдириш учун Худодан ваколат олганмиди, ёки инсонданми? Жавоб беринглар Менга.</verse>
				<verse number="31">Улар ўзларича мулоҳаза юрита бошлашди: “Агар Худодан десак, У: Нега Яҳёга ишонмадингизлар? - дейди.</verse>
				<verse number="32">Аммо инсондан десак-чи? ”Ваҳоланки, улар халқдан қўрқардилар, чунки ҳаммалари Яҳёни ҳақиқий пайғамбар деб ҳисобларди.</verse>
				<verse number="33">Хуллас, улар Исога жавобан:- Билмаймиз, - дейишди. Исо уларга:- У ҳолда Мен ҳам қандай ваколат билан бу ишларни қилаётганимни сизларга айтмайман, - деб жавоб берди.</verse>
			</chapter>
			<chapter number="12">
				<verse number="1">Исо халққа масаллар орқали сўзлай бошлади:“Бир одам узумзор барпо қилибди. Атроф-теварагини панжара билан ўраб, узум сиқадиган исканжа қуриб, қўриқчи минораси ўрнатибди-да, боғни боғбонларга ижарага бериб, ўзи вақтинча бошқа мамлакатга кетибди.</verse>
				<verse number="2">Мавсумида узумзорнинг ҳосилидан олиш учун боғбонларнинг олдига бир хизматкорини юборибди.</verse>
				<verse number="3">Боғбонлар эса уни тутиб уришибди ва ҳеч нарса бермасдан қайтариб юборишибди.</verse>
				<verse number="4">Боғ эгаси яна бошқа бир хизматкорини уларнинг олдига юборибди. Улар эса тош билан унинг бошини ёриб, хўрлаб чиқариб юборишибди.</verse>
				<verse number="5">Яна бошқасини йўллабди, унисини эса ўлдиришибди. Бошқа бир қанча хизматкорини юбораверибди, аммо боғбонлар уларнинг баъзисини уриб, баъзисини ўлдиришибди.</verse>
				<verse number="6">Боғ эгасининг энди биргина одами қолибди, у ҳам бўлса, севикли ўғли экан. У: “Ўғлимни ҳурмат этарлар”, - деб, боғбонлар олдига уни юборибди.</verse>
				<verse number="7">Лекин улар бир-бирига:- Бу меросхўр-ку! Қани, уни ўлдирамиз, шунда мерос бизга қолади, - дейишибди.</verse>
				<verse number="8">Ўғлини ушлаб, ўлдириб, боғдан ташқарига чиқариб ташлашибди.</verse>
				<verse number="9">Энди боғ эгаси нима қилар экан? У келиб боғбонларни ўлдиради, боғини эса бошқаларга топширади.</verse>
				<verse number="10">Наҳотки сизлар шу оятни ҳеч ўқимаган бўлсангиз:“Бинокорлар кераксиз деб ташлаган тошНақ бинонинг пештоқидан жой олди.</verse>
				<verse number="11">Бу Худованд иродаси туфайлидир, Бизга эса ажойибот тимсолидир””.</verse>
				<verse number="12">Дин пешволари буни эшитиб, Исони қўлга олишга интилдилар. Чунки У бу масални ўзлари ҳақида айтганини тушундилар. Бироқ халқдан қўрққанларидан, Уни қолдириб кетдилар.</verse>
				<verse number="13">Исони тилидан тузоққа илинтириш учун Унинг олдига фарзийлардан ва Ҳирод одамларидан баъзиларини юбордилар.</verse>
				<verse number="14">Улар келиб:- Устоз, - дедилар, - биз биламизки, Сен одилсан, бирор кишига хушомадгўйлик қилмайсан. Одамларга юз-хотир қилмасдан, Худонинг йўлини тўғри ўргатасан. Сенингча, Қайсарга солиқ тўлаш динга мувофиқми, ёки йўқ? Бизлар берайликми, бермайликми?</verse>
				<verse number="15">Исо уларнинг мунофиқлигини билар эди. - Нима, Мени синаб кўрмоқчимисизлар? Менга бир динор олиб келинглар, бир кўрайин, - деди.</verse>
				<verse number="16">Улар олиб келгач, Исо сўради:- Бу сурат ва ёзув кимники? - Қайсарники, - деди улар.</verse>
				<verse number="17">Исо уларга:- Қайсарнинг ҳақини Қайсарга, Худонинг ҳақини Худога беринглар, - деди. Буни эшитганлар жуда ҳайрон бўлдилар.</verse>
				<verse number="18">Бундан кейин ўликлар тирилмайди, деб айтадиган саддуқийлар Исонинг олдига келиб, Ундан сўрадилар:</verse>
				<verse number="19">- Эй Устоз! Мусо пайғамбар бизга шундай ёзиб қолдирган: “Агар кимнинг акаси ўлиб, унинг хотини қолиб, аммо ундан фарзанд қолмаган бўлса, унда укаси акасининг хотинига уйланиб, у учун авлод яратсин”.</verse>
				<verse number="20">Хўш, етти ака-ука бор экан. Биринчиси хотин олиб, насл қолдирмай ўлиб кетибди.</verse>
				<verse number="21">Иккинчиси ўша хотинни олиб, фарзанд кўрмай оламдан ўтибди. Учинчисининг бошига худди шу кўргилик тушибди.</verse>
				<verse number="22">Шунингдек, ака-укаларнинг еттови ҳам ўша хотинга уйланиб, фарзанд кўрмай оламдан ўтибдилар. Охирида хотин ҳам қазо қилибди.</verse>
				<verse number="23">Хўш, қиёматда улар тирилганда, хотин қайси бирининг хотини саналар экан? Еттови ҳам унга уйланган эканлар-ку!</verse>
				<verse number="24">Исо уларга шундай жавоб берди:- Сизлар Муқаддас Китобни ҳам, Худонинг қудратини ҳам билмайсизлар, ана шу сабабдан адашяпсизлар.</verse>
				<verse number="25">Ўликлар тирилганда, на уйланадилар ва на эрга тегадилар, балки бамисоли осмондаги фаришталардай бўладилар.</verse>
				<verse number="26">Наҳотки сизлар Мусонинг китобида, ёнаётган* бута тўғрисидаги оятда Худонинг нима айтганини ҳеч ўқимаган бўлсангизлар? Худо Мусога: “Мен Иброҳимнинг Худоси, Исҳоқнинг Худоси ва Ёқубнинг Худосиман”, - деган ва шу тариқа ўликларнинг тирилишига ишора қилган.</verse>
				<verse number="27">Чунки Худо ўликларнинг эмас, тирикларнинг Худосидир. Сизлар жуда ҳам адашяпсизлар.</verse>
				<verse number="28">Уламолардан бири уларнинг мунозара қилаётганини эшитиб, Исонинг уларга яхши жавоб бериб турганини кўрди. У Исонинг олдига келиб:- Бутун илоҳий амрларнинг энг муҳими қайси бири? - деб сўради.</verse>
				<verse number="29">Исо унга жавоб бериб деди:- Бутун амрларнинг энг муҳими шу: “Тингла, эй Исроил! Раббимиз бўлган Худованд - ягона Худованддир.</verse>
				<verse number="30">Раббинг бўлган Худовандни бутун қалбинг билан, бутун жонинг билан, бутун онгинг билан ва бутун қувватинг билан севгин”. Мана бу энг муҳим амр.</verse>
				<verse number="31">Иккинчиси эса ундан кам эмас, чунончи: “Ўзгани ўзинг каби севгин”. Булардан буюк амр йўқ.</verse>
				<verse number="32">- Яхши гапирдинг, Устоз, - деди уламо Исога. - Худо ягона, Ундан бошқа худо йўқ, деб тўғри айтдинг.</verse>
				<verse number="33">Уни бутун қалб, бутун онг, бутун жон ва бутун қувват билан севиш, ўзгани эса ўзимизни севгандай севиш керак. Бу - ҳар қандай қурбон сўйиш ва назр-ниёз аташдан аълороқдир.</verse>
				<verse number="34">Исо унинг оқилона жавоб берганини кўриб:- Сен Худонинг Шоҳлигидан узоқда эмассан, - деди. Шундан кейин бошқа ҳеч ким Ундан сўрашга журъат этмади.</verse>
				<verse number="35">Исо маъбадда таълим бераётиб, савол ташлади:- Қандай қилиб уламолар Масиҳни Довуднинг Ўғли дейдилар?</verse>
				<verse number="36">Довуднинг ўзи Муқаддас Руҳ илҳоми билан деганки:“Худованд менинг Раббимга айтди:Ёвларингни оёқларинг остига йиқитмагунимча, Сен Менинг ўнг томонимда ўлтириб тургин”.</verse>
				<verse number="37">Демак, Довуднинг ўзи Масиҳни Раббим деб атаган бўлса, қандай қилиб Масиҳ унинг ўғли бўлади? Кўпчилик халқ эса Исони иштиёқ билан тинглар эди.</verse>
				<verse number="38">-</verse>
				<verse number="39">Исо халққа насиҳат қилиб яна шундай деди:- Узун кийимлар кийиш, халқ йиғинларида алик олиш, ибодатхоналарда ҳурматли ўринда ва зиёфатларда тўрда ўтиришни яхши кўрадиган уламолардан эҳтиёт бўлинглар!</verse>
				<verse number="40">Улар бева аёлларнинг уй-жойларини шилиб, хўжа кўрсинга узоқ дуо ўқийдилар. Мана шулар оғирроқ жазога дучор бўладилар.</verse>
				<verse number="41">Исо маъбад хазинаси қаршисида ўтириб, халқнинг садақа қутисига қандай пул солаётганига қараб турар эди. Бир тўда бойлар анчагина пул ташладилар.</verse>
				<verse number="42">Бир камбағал бева аёл ҳам келиб, икки чақа ташлади.</verse>
				<verse number="43">Шунда Исо шогирдларини ёнига чақириб деди:- Сизларга чинини айтайин, бу камбағал бева аёл қутига пул ташлаганларнинг ҳаммасидан ҳам кўпроқ ташлади.</verse>
				<verse number="44">Чунки бошқаларнинг барчаси ўзларининг ортиқча пулларидан ташладилар. Аммо бу аёл ўзининг тирикчилик ташвишларига қарамасдан, бор-йўғини ташлади.</verse>
			</chapter>
			<chapter number="13">
				<verse number="1">Исо маъбаддан чиқиб кетаётганда, шогирдларидан бири:- Устоз, қара, нақадар чиройли тошлар, нақадар ҳашаматли бинолар! - деди.</verse>
				<verse number="2">Исо унга жавоб бериб:- Бу ҳашаматли биноларни кўряпсанми? Бу ерда бирор-бир ғишт бутун қолмайди, ҳаммаси вайрон бўлади, - деди.</verse>
				<verse number="3">Исо Зайтун тоғида, маъбаднинг рўпарасида ўтирган вақтда Бутрус, Ёқуб, Юҳанно ва Идрис Ундан алоҳида сўрадилар:</verse>
				<verse number="4">- Бизга айт-чи, бу айтганларинг қачон юз беради? Буларнинг амалга ошишини кўрсатадиган белги қандай бўлади?</verse>
				<verse number="5">Исо шогирдларига қараб сўз бошлади:“Ҳеч ким сизларни йўлдан оздирмаслиги учун эҳтиёт бўлинглар!</verse>
				<verse number="6">Чунки кўп кишилар Менинг номим билан келиб: “Мен У бўламан”, - деб кўпларни йўлдан оздирадилар.</verse>
				<verse number="7">Сиз йироқ-яқиндан уруш хабарларини эшитганда, чўчиманглар. Гарчи булар содир бўлиши керак бўлса-да, бу ҳали сўнгги ниҳоя эмас.</verse>
				<verse number="8">Халқ халққа қарши, подшоҳлик подшоҳликка қарши кўтарилади. Айрим жойларда зилзилалар, қаҳатчиликлар, қўзғолонлар бўлади. Бу ҳодисалар эса бамисли тўлғоқнинг бошидир.</verse>
				<verse number="9">Сизлар эса ўзингизга эҳтиёт бўлинглар. Чунки сизларни адлияга топшириб, ибодатхоналарда урадилар. Мен туфайли сизларни ҳокимлар ва подшоҳлар ҳузурида турғизиб қўядилар, сизлар эса Менинг гувоҳларим бўласизлар.</verse>
				<verse number="10">Чунки аввало барча халқларга Инжил Хушхабари тарғиб қилиниши лозим.</verse>
				<verse number="11">Сизларни топшириш учун олиб бораётганларида, нима айтамиз, деб олдиндан ўйламанглар, қайғурманглар. Ўша соатда нима насиб этса, уни айтинглар. Чунки ўшанда сизлар эмас, балки Муқаддас Руҳ гапиради.</verse>
				<verse number="12">Ака укасини, ота боласини ўлимга топширади. Болалар ўз ота-оналарига қарши чиқиб, уларни ўлдирадилар.</verse>
				<verse number="13">Менинг номим туфайли ҳамма сизлардан нафратланади. Лекин охиригача чидаган қутулади”.</verse>
				<verse number="14">“Дониэл пайғамбар каромат қилиб айтган “даҳшатли разолат” номуносиб жойда турганини кўрганингизда (ўқиган ўзи тушунсин!) Яҳудияда бўлганлар тоғларга қочишсин.</verse>
				<verse number="15">Томнинг устида бўлганлар пастга тушиб уйидан бирон нарса олиб келиш учун уйига киришмасин.</verse>
				<verse number="16">Далада бўлганлар чопонини олгани орқасига қайтишмасин.</verse>
				<verse number="17">У кунларда ҳомиладор ва эмизикли аёлларнинг ҳолига вой!</verse>
				<verse number="18">Қочишингиз қишга тўғри келмаслиги учун ибодат қилинглар.</verse>
				<verse number="19">Чунки ўша кунларда шундай мусибат бўладики, Худо дунёни яратганидан то ҳозиргача бундай бўлмаган ва қайтиб содир бўлмайди.</verse>
				<verse number="20">Агар Раббимиз ўша кунларни қисқартирмаганда эди, ҳеч бир жонзод омон қололмас эди. Лекин У танлаган кишилар учунгина ўша кунларни қисқартиради.</verse>
				<verse number="21">Агар ўшанда кимдир сизларга: “Масиҳ мана бу ерда”, ёки: “Мана у ерда”, - деб айтса, ишонманглар.</verse>
				<verse number="22">Чунки сохта масиҳлар ва сохта пайғамбарлар пайдо бўлиб, иложи бўлса, танланганларни ҳам йўлдан оздириш учун ғаройиботлар ва мўъжизалар кўрсатадилар.</verse>
				<verse number="23">Сизлар эса эҳтиёт бўлинглар. Мана, Мен ҳаммасини сизларга олдиндан айтиб қўйдим.</verse>
				<verse number="24">Аммо ўша кунларда, ўша мусибатдан кейин қуёш тутилиб, ой хираланади.</verse>
				<verse number="25">Юлдузлар осмондан тушиб, самовий кучлар ларзага келади.</verse>
				<verse number="26">У вақт Инсон Ўғли булутлар ичида, буюк қудрат ва шон-шуҳрат билан келаётганини кўрадилар.</verse>
				<verse number="27">Ўшанда У фаришталарини юбориб, осмоннинг бир бурчидан бошқа бурчигача, ернинг тўрт томонидан Ўзининг танлаган кишиларини тўплаб олади”.</verse>
				<verse number="28">“Анжир дарахтидан ибрат олинглар: унинг шохлари кўкариб барглар чиқараётганда, ёз яқинлашганини биласизлар.</verse>
				<verse number="29">Шунга ўхшаб, бу ишларнинг содир бўлаётганини кўрганда билингларки, У яқиндир, бўсағада турибди.</verse>
				<verse number="30">Сизларга чинини айтайин: бу насл ўтмасданоқ, буларнинг ҳаммаси содир бўлади.</verse>
				<verse number="31">Еру осмон битар, лекин Менинг сўзларим битмас.</verse>
				<verse number="32">Ўша кун ёки соат ҳақида биргина Отамдан бошқа ҳеч ким билмайди; Ўғил ҳам, осмондаги фаришталар ҳам билмайдилар.</verse>
				<verse number="33">Кўз-қулоқ бўлиб туринглар, ҳушёр бўлиб ибодат қилинглар; чунки ўша вақт-соат қачон келишини билмайсизлар.</verse>
				<verse number="34">Бу худди сафарга жўнаган уй эгасига ўхшайди. У ўз уй-рўзғорини хизматкорларига топшириб, ҳар бирига бирон вазифа бериб, дарвозабонга эса ҳушёр бўлиб туришни буюриб, жўнаб кетибди.</verse>
				<verse number="35">Худди шундай, сизлар ҳам ҳушёр бўлиб туринглар. Чунки уй Эгаси қачон келишини - кечқурунми, ярим тундами, хўрозлар қичқиргандами, ёки эрталабми - билмайсизлар.</verse>
				<verse number="36">Мабодо У ногаҳон келиб, сизларни ғафлат уйқусида кўрмасин!</verse>
				<verse number="37">Сизларга нима айтаётган бўлсам, ҳаммага айтганимдир: ҳушёр бўлиб туринглар! ”</verse>
			</chapter>
			<chapter number="14">
				<verse number="1">Яҳудийлар хамиртурушсиз нон ейдиган Фисиҳ байрамига икки кун қолган эди. Олий руҳонийлар ва уламолар Исони ҳийла билан тутиб, ўлдириш учун фурсат пойлаб турган эдилар.</verse>
				<verse number="2">Улар:- Бу иш фақат байрам кунларида бўлмаслиги керак, яна халқ ғалаён қилмасин, - дейишди.</verse>
				<verse number="3">Исо Байтания қишлоғида мохов Симуннинг уйида меҳмон бўлиб ўтирган эди, бир аёл ганчдан ясалган идишда соф, қимматбаҳо сунбул мойи олиб келди. Идишни синдириб, мойни Исонинг бошига қуйди.</verse>
				<verse number="4">Баъзилар бундан ғазабланиб, бир-бирига:- Бу мойни бундай исроф этишнинг нима кераги бор эди?</verse>
				<verse number="5">Мана, бу мойни уч юз кумуш тангадан ҳам кўпроққа сотиб камбағалларга тақсимлаб бериш мумкин эди-ку! - деб аёлни қаттиқ койишди.</verse>
				<verse number="6">- Қўйинглар уни! - деди Исо. - Нега аёлни хижолатда қолдиряпсизлар? У Мен учун эзгу иш қилди.</verse>
				<verse number="7">Камбағаллар ҳар доим сизлар билан бирга бўладилар. Истаган вақтингизда уларга эзгулик қила оласизлар. Лекин Мен доим сизлар билан бирга бўлмайман.</verse>
				<verse number="8">Аёл қўлида борини берди. У Менинг танамга хушбўй мой суртиб, ҳозирдан дафнга тайёрлади.</verse>
				<verse number="9">Сизларга чинини айтайин: Инжил Хушхабари дунёнинг қайси ерида тарғиб қилинса, бу аёл ҳам эсланиб, унинг қилган иши ёдга олинади.</verse>
				<verse number="10">Шунда ўн икки шогирддан бири бўлган Ишқариёт Яҳудо чиқиб, Исони тутиб бериш учун олий руҳонийларнинг олдига борди.</verse>
				<verse number="11">Улар буни эшитиб, севиндилар ва Яҳудога пул беришга аҳд қилдилар. У эса Исога хиёнат қилиш учун қулай пайт излай бошлади.</verse>
				<verse number="12">Яҳудийлар хамиртурушсиз нон ейдиган Фисиҳ байрамининг биринчи кунида қурбон қўзисини сўйиш керак эди. Бу кунда шогирдлар Исога:- Фисиҳ байрам таомини қаерда емоқчисан? Биз бориб тайёргарчилик қилайлик, - дейишди.</verse>
				<verse number="13">Исо шогирдларидан иккитасини юбораётиб, уларга деди:- Шаҳарга боринглар, сизларга кўзада сув кўтариб кетаётган одам учрайди; унинг орқасидан боринглар.</verse>
				<verse number="14">У кирадиган уйнинг эгасига: “Устозимиз: Шогирдларим билан Фисиҳ байрам таомини ейдиган хона қаерда, деб сўраяпти”, деб айтинглар.</verse>
				<verse number="15">У киши сизларга шинам, тайёрлаб қўйилган катта болохонани кўрсатади. У ерда биз учун ҳозирлик кўринглар.</verse>
				<verse number="16">Шогирдлар жўнашди. Шаҳарга кирганларида, худди Исонинг айтганини топдилар ва Фисиҳ байрам таомини тайёрладилар.</verse>
				<verse number="17">Оқшом бўлгач, Исо ўн икки шогирди билан бирга у ерга келди.</verse>
				<verse number="18">Улар еб ўтирганларида Исо:- Сизларга чинини айтайин, Мен билан таом еяётган сизлардан бир киши Мени тутиб беради, - деди.</verse>
				<verse number="19">Шогирдлар хафа бўлиб, бирин-кетин:- Ўша мен эмасми? - деб Ундан сўрай бошладилар. [Ва шогирдлардан бири яна:- Ўша мен эмасми? - деди. ]</verse>
				<verse number="20">Исо уларга жавобан деди:- Ўн икки шогирдимдан бири-да, ким Мен билан бирга косага нон ивитиб еса, ўшадир.</verse>
				<verse number="21">Тўғри, Инсон Ўғлининг тақдири оятда ёзилганидай кетяпти. Лекин Инсон Ўғлини тутиб берадиган ўша одамнинг ҳолига вой! У одамнинг туғилмагани ўзи учун яхшироқ бўлар эди.</verse>
				<verse number="22">Улар овқатланаётганда, Исо нонни олди, дуо ўқиб синдирди ва шогирдларига бериб:- Олинглар, енглар, бу Менинг танамдир, - деди.</verse>
				<verse number="23">Косани ҳам олди ва шукрона дуосини ўқиб уларга узатди. Ҳаммалари ундан ичдилар.</verse>
				<verse number="24">Исо уларга деди:- Бу кўплар учун тўкиладиган, Янги Аҳдни кучга киритадиган Менинг қонимдир.</verse>
				<verse number="25">Сизларга чинини айтайин: Худонинг Шоҳлигида Мен янги шароб ичадиган кунгача узум неъматини бошқа ичмайман.</verse>
				<verse number="26">Сўнг улар куйлаб, Зайтун тоғи томон кетдилар.</verse>
				<verse number="27">Исо шогирдларига деди:- Бу тунда ҳаммангиз Мендан юз ўгирасизлар. Чунки Тавротда* шундай ёзилган:“Мен чўпонни жароҳатлайман, Қўйлар ўзи тарқаб кетади”.</verse>
				<verse number="28">Бироқ Мен ўлиб тирилганимдан кейин, сизларни Жалилада кутаман.</verse>
				<verse number="29">Бутрус Исога:- Агар ҳамма Сендан юз ўгирса ҳам, мен ўгирмайман! - деди.</verse>
				<verse number="30">Исо унга:- Сенга ростини айтсам, бугун, шу кечасиёқ, хўроз икки марта қичқирмасданоқ, сен Мендан уч марта тонасан, - деди.</verse>
				<verse number="31">Лекин Бутрус яна таъкид билан ўзиникини тасдиқлаб:- Мен Сен билан бирга ўлишим керак бўлса ҳам, Сендан асло тонмайман, - деди. Бошқа ҳамма шогирдлар ҳам шундай дейишди.</verse>
				<verse number="32">Сўнгра Гетсемания деган бир жойга келдилар. Исо шогирдларига:- Мен ибодат қилгунимча, сизлар бу ерда ўтириб туринглар, - деди.</verse>
				<verse number="33">Бутрус, Ёқуб ва Юҳаннони Ўзи билан бирга олган Исо ваҳимага тушди ва қаттиқ қайғура бошлади.</verse>
				<verse number="34">Шогирдларига:- Менинг жоним ўлим олдидалигини сезиб, жуда қийналмоқда. Шу ерда қолинглар-да, сергак туринглар, - деди.</verse>
				<verse number="35">Бир оз нари кетиб ерга йиқилди, агар иложи бўлса, бу соатнинг алами мени четлаб ўтсин, деб ибодат қилди.</verse>
				<verse number="36">- Эй азиз Отам! - деди. - Сен ҳамма нарсага қодирсан, бу заққум* косани Менинг ёнимдан ўтказиб юборгин. Лекин Менинг истаганим эмас, Сенинг истаганинг бўлсин.</verse>
				<verse number="37">Шогирдлари олдига қайтиб келгач, уларни ухлаб ётган ҳолда кўрди. Бутрусга деди:- Симун! Ухлаяпсанми? Бир соатгина ҳам уйғоқ ўтира олмадингми?</verse>
				<verse number="38">Васвасага тушмаслик учун ҳушёр бўлиб, ибодат қилиб туринглар. Руҳ тетик, тана эса заифдир.</verse>
				<verse number="39">Исо яна бориб, ўша сўзларни айтиб ибодат қилди.</verse>
				<verse number="40">У қайтиб келиб, шогирдларини яна ухлаб ётган ҳолда кўрди. Уларнинг кўзларини ғафлат босган эди. Унга нима деб жавоб беришларини билмас эдилар.</verse>
				<verse number="41">Учинчи марта бориб келиб, Исо шогирдларига деди:- Сизлар ҳали ҳам бепарво ухлаб, роҳатланиб ётибсизларми? Бас энди, мана вақт-соати келди, Инсон Ўғли гуноҳкорлар қўлига тутиб бериляпти.</verse>
				<verse number="42">Туринглар, кетайлик! Мана, Менга хиёнат қилувчи яқинлашиб қолди.</verse>
				<verse number="43">Исо ҳали гапириб турганда, ўн икки шогирдидан бири Яҳудо қўққисдан келиб қолди. Унинг ёнида олий руҳонийлар, уламолар ва оқсоқоллар томонидан юборилган, қилич ва таёқ ушлаган оломон бор эди.</verse>
				<verse number="44">Хоин Яҳудо: “Мен кимни ўпсам, у Ўша Кишидир. Уни ушланглар ва эҳтиёт қилиб олиб кетинглар”, - деб улар билан тил бириктирган эди.</verse>
				<verse number="45">Яҳудо келибоқ, Исога яқинлашди-да:- Устоз! Устоз! - деб Уни ўпди.</verse>
				<verse number="46">Шу онда одамлар Исога даст солиб, Уни ушлаб олишди.</verse>
				<verse number="47">Исонинг ёнида турганлардан бири қиличини қинидан суғурди-да, олий руҳоний қаролига бир уриб қулоғини кесиб ташлади.</verse>
				<verse number="48">Исо уларга деди:- Сизлар Мени қўлга олиш учун қароқчига қарши чиққандек қиличу таёқлар билан қуролланиб келибсизлар.</verse>
				<verse number="49">Мен эса ҳар куни маъбадда сизнинг орангизда эдим, таълим берардим, сизлар-чи, Мени қўлга олмадингизлар. Аммо зотан оятлар бажо келиши лозим.</verse>
				<verse number="50">Ўшанда ҳамма шогирдлари Исони ташлаб, қочиб кетишди.</verse>
				<verse number="51">Яланғоч танасини чойшабга ўраган бир йигит ҳам Исога эргашиб бораётган эди. Аскарлар уни ушлаб олганда,</verse>
				<verse number="52">у чойшабни ташлаб, улардан яланғоч ҳолда қочиб қутулди.</verse>
				<verse number="53">Исони бош олий руҳонийнинг олдига олиб келдилар. Унинг ёнига ҳамма олий руҳонийлар, оқсоқоллар ва уламолар йиғилдилар.</verse>
				<verse number="54">Бутрус эса Исога узоқдан, то олий руҳонийнинг ҳовлиси ичигача эргашиб келганди. Хизматкорлар билан бирга олов ёнида ўтириб, исинди.</verse>
				<verse number="55">Олий руҳонийлар ва Олий Кенгашнинг барча аъзоси Исога ўлим жазоси бериш учун Унга қарши гувоҳ излар эдилар, лекин тополмас эдилар.</verse>
				<verse number="56">Кўп одамлар Унга қарши сохта гувоҳлик бераётган бўлсалар-да, аммо берган гувоҳликлари бир-бирига мос келмас эди.</verse>
				<verse number="57">Сохта гувоҳлардан баъзилари сўзга чиқиб шундай дер эдилар:</verse>
				<verse number="58">- У: “Инсон қўли билан қурилган бу маъбадни Мен бузиб ташлайман-у, уч кунда инсон қўлларисиз, бошқа бир маъбадни тиклайман”, - деганини эшитган эдик.</verse>
				<verse number="59">Лекин бу хусусда ҳам гувоҳларнинг берган маълумотлари бир-бирига зид эди.</verse>
				<verse number="60">Бундан кейин бош олий руҳоний ўртага чиқиб Исодан сўради:- Сен нега ҳеч жавоб қайтармайсан? Уларнинг Сенга қўйган айбларига нима дейсан?</verse>
				<verse number="61">Исо эса индамади, ҳеч жавоб қайтармади. Бош олий руҳоний яна Ундан сўради:- Муборак Худонинг Ўғли - Масиҳ Сенмисан?</verse>
				<verse number="62">Исо:- Мен Ўшаман ва сиз Инсон Ўғлини қодир Тангрининг ўнг томонида ўтириб, осмон булутлари билан келаётганини кўрасизлар, - деди.</verse>
				<verse number="63">Шундан кейин бош олий руҳоний ўз кийимларини йиртиб:- Бизларга яна гувоҳларнинг нима кераги бор?</verse>
				<verse number="64">Куфр кетганини ўзларингиз эшитдингизлар. Бунга нима дейсизлар? - деди. Ҳаммалари Уни ўлимга лойиқ деб топишди.</verse>
				<verse number="65">Баъзилар Унга тупура бошлашди. Унинг юз-кўзини боғлаб, муштлаганларича:- Пайғамбарлигингни кўрсат-чи! - дейишарди. Хизматкорлар ҳам Уни шапалоқлашарди.</verse>
				<verse number="66">Бутрус пастдаги ҳовлида экан, олий руҳонийнинг хизматкор аёлларидан бири келиб қолди.</verse>
				<verse number="67">Исиниб турган Бутрусни кўриб, унга тикилиб қаради-да:- Сен ҳам носиралик Исо билан бирга эдинг-ку! - деди.</verse>
				<verse number="68">Лекин Бутрус инкор этди:- Сен нима деяпсан ўзи, тушунмаяпман, англамаяпман, - деди-ю, бошқа ёққа, ташқи ҳовлига чиқиб кетди. Шу пайт хўроз қичқирди.</verse>
				<verse number="69">Хизматкор аёл уни яна учратиб, у ерда турганларга:- Бу улардан бири-ку! - деб сўзлай бошлади.</verse>
				<verse number="70">Бутрус яна инкор этди. Бир оздан кейин у ерда турганлар яна Бутрусга гапира бошлашди:- Ҳақиқатан сен улардан бирисан, жалилаликсан, [лаҳжанг жуда ўхшайди].</verse>
				<verse number="71">- Сизлар айтаётган бу Одамни мен танимайман! - деб Бутрус лаънат ўқиб, қасам ича бошлади.</verse>
				<verse number="72">Нақ шу пайт хўроз иккинчи марта қичқирди. Исонинг: “Хўроз икки марта қичқирмасданоқ, сен Мендан уч марта тонасан”, - деган сўзи Бутруснинг эсига тушиб, йиғлай бошлади.</verse>
			</chapter>
			<chapter number="15">
				<verse number="1">Тонг отар-отмас, олий руҳонийлар, оқсоқоллар ва уламолар ҳамда Олий Кенгашнинг қолган аъзолари маслаҳатлашиб олишди ва Исони боғлатиб, Пилатга олиб бориб топширишди.</verse>
				<verse number="2">Пилат Исодан:- Сен яҳудийларнинг Подшосимисан? - деб сўради. - Ўзинг айтдинг, - деб жавоб берди Исо.</verse>
				<verse number="3">Олий руҳонийлар Уни кўп масалада айблаётган эдилар.</verse>
				<verse number="4">Пилат яна Унга:- Сен ҳеч нарсага жавоб бермайсанми? Кўряпсан-ку, Сенга қарши айблар жуда кўп! - деди.</verse>
				<verse number="5">Лекин Исо бошқа ҳеч жавоб бермади. Пилат бунга ҳайрон қолди.</verse>
				<verse number="6">Ҳар байрамда Пилат халқнинг илтимосига биноан бир маҳбусни озод қилар эди.</verse>
				<verse number="7">Ўшанда исён вақтида қотиллик қилган Барабба исмли бир киши ўз шериклари билан қамоқда эди.</verse>
				<verse number="8">Халқ янгитдан қий-чувлашиб, Пилатдан ҳар доим қилиб келган ишни улар учун адо этишни сўрай бошлади.</verse>
				<verse number="9">-</verse>
				<verse number="10">Олий руҳонийлар Исони кўролмаганларидан тутиб берганликларини билган Пилат:- Яҳудийларнинг Подшосини олдингизга чиқариб юборишимни истайсизларми? - деб сўради.</verse>
				<verse number="11">Олий руҳонийлар эса, бунинг ўрнига яхшиси Бараббани озод қилишини талаб қилинглар, деб халқни қўзғаб қўйишди.</verse>
				<verse number="12">Пилат яна уларга хитоб қилди:- Ундай бўлса, сизлар яҳудийларнинг Подшоси деб атаган Кишини нима қилишимни истайсизлар?</verse>
				<verse number="13">- Уни хочга михлаб қўй! - деб қайтадан шовқин-сурон кўтаришди.</verse>
				<verse number="14">Пилат сўради:- У нима ёмонлик қилибди? - Уни хочга михлаб қўй! - деб яна кучлироқ бақиришди.</verse>
				<verse number="15">Шундан кейин Пилат халқни мамнун қилай, деб уларнинг олдига Бараббани чиқариб юборди. Исони эса роса савалатгандан сўнг хочга михлаш учун аскарларга* топширди.</verse>
				<verse number="16">Аскарлар Исони ҳукумат саройидаги маҳкама биносига олиб бориб, бутун бўлинмани Унинг бошига тўплашди.</verse>
				<verse number="17">Унга шоҳона тўн кийдиришди ва тиканлардан тож ўриб бошига қўйишди.</verse>
				<verse number="18">- Яшавор, эй яҳудийларнинг Подшоси! - деб Уни қутлай бошлашди.</verse>
				<verse number="19">Қамиш билан Унинг бошига уриб, юзига тупуришди. Унинг олдида тиз чўкиб, таъзим қилишди.</verse>
				<verse number="20">Уни шундай масхара қилганларидан кейин, Ундан шоҳона тўнни ечиб олиб, Ўзининг кийимларини кийдиришди ва Уни хочга михлаш учун олиб кетишди.</verse>
				<verse number="21">Искандар ва Руфнинг отаси, киринеялик Симун исмли бир киши даладан келиб ўтиб кетаётган эди. Бу кишини Исонинг хочини кўтариб боришга мажбур қилишди.</verse>
				<verse number="22">Ниҳоят Исони “Бошсуяги” маъносини берувчи Гўлгота деган жойга олиб келишди.</verse>
				<verse number="23">Унга мирра аралаштирилган шароб беришди, лекин У ичмади.</verse>
				<verse number="24">Бундан сўнг Исони хочга михлаб қўйишди. Унинг кийимларини эса ўзаро бўлишиб, ким нима олади, деб қуръа ташлашди.</verse>
				<verse number="25">Уни хочга михлаганларида соат тўққиз эди.</verse>
				<verse number="26">Боши устида “Яҳудийларнинг Подшоҳи” деб Унинг айбини кўрсатадиган ёзув бор эди.</verse>
				<verse number="27">Исо билан бирга икки қароқчини ҳам - бирини Унинг ўнг томонига, иккинчисини эса чап томонига хочга михлаб қўйдилар.</verse>
				<verse number="28">[Шундай қилиб, “У жиноятчилар қаторида турди”, деган оят бажо бўлди. ]</verse>
				<verse number="29">Ўтиб кетаётганлар бошларини чайқаганча Исони ҳақоратлашарди:- Ҳей маъбадни бузиб уч кун ичида тиклайдиган!</verse>
				<verse number="30">Ўзингни Ўзинг қутқариб, хочдан тушиб кўр-чи!</verse>
				<verse number="31">Олий руҳонийлар ва уламолар ҳам уларга қўшилиб, Исони масхаралай кетишди. Улар бир-бирига:- Бошқаларни қутқарди, Ўзини эса қутқара олмайди!</verse>
				<verse number="32">Исроилнинг Подшоси Масиҳ эндиликда хочдан тушсин, токи биз кўриб Унга ишонайлик! - дейишарди. Исо билан бирга хочга михланганлар ҳам Уни сўкар эдилар.</verse>
				<verse number="33">Туш чоғи бутун ерни қоронғилик қоплаб, соат учгача давом этди.</verse>
				<verse number="34">Соат учда Исо баланд овоз билан:- Элоҳи, Элоҳи, ламо шавақтани? - деб фарёд қилди. Бу сўзнинг таржимаси: “Тангрим, Тангрим, нега Мени ташлаб қўйдинг? ” - демакдир.</verse>
				<verse number="35">У ерда турган баъзилар буни эшитиб:- Қаранг, У Илёс пайғамбарни чақиряпти-ку, - дейишди.</verse>
				<verse number="36">Шунда биров югуриб бориб, шимгични сиркага ботириб, қамишнинг учига илиб қўйди-да, Исога ичирмоқчи бўлди. У:- Тўхтанглар, кўрайлик-чи, Илёс келиб хочдан туширармикан, - деди.</verse>
				<verse number="37">Аммо Исо қаттиқ фарёд қилдию жон берди.</verse>
				<verse number="38">Маъбаддаги парда юқоридан пастгача йиртилиб, иккига бўлиниб кетди.</verse>
				<verse number="39">Исонинг қаршисида турган юзбоши Унинг шундай қаттиқ фарёд қилиб жон берганини кўриб:- Ҳақиқатан ҳам бу Одам Худонинг Ўғли экан! - деди.</verse>
				<verse number="40">У ерда узоқдан қараб турган аёллар бор эди. Улар орасида магдалалик Марям, кичик Ёқуб билан Юсуфнинг онаси Марям ҳамда Саломия бор эдилар.</verse>
				<verse number="41">Исо Жалилада эканлигида, улар Унга хизмат қилиб эргашиб келган эдилар. У ерда Исо билан бирга Қуддусга келган бошқа кўп аёллар ҳам бор эди.</verse>
				<verse number="42">Жума куни кеч киришига сал қолган, дам олиш кунига тайёргарлик қилиш вақти тугаётган эди.</verse>
				<verse number="43">Шунда Олий Кенгашнинг таниқли аъзоси, Худо Шоҳлигига кўз тикиб юрган ариматеялик Юсуф журъат этиб, Пилатнинг ҳузурига борди ва Исонинг жасадини сўради.</verse>
				<verse number="44">Пилат Унинг дарров ўлганига ҳайрон бўлди. Юзбошини чақириб:- Унинг ўлганига кўп бўлдими? - деб сўради.</verse>
				<verse number="45">Юзбошидан билиб олгач, жасадни Юсуфга берди.</verse>
				<verse number="46">Юсуф кафан сотиб олди. Исони хочдан тушириб олиб, кафанга ўради ва қояда ўйилган қабрга қўйди. Кейин қабрнинг оғзига бир тошни юмалатиб келтириб, қўйиб кетди.</verse>
				<verse number="47">Магдалалик Марям билан Юсуфнинг онаси Марям эса Исонинг қаерга кўмилганини кўрдилар.</verse>
			</chapter>
			<chapter number="16">
				<verse number="1">Шанба кунги дам олиш вақти тугагач, магдалалик Марям, Ёқубнинг онаси Марям ва Саломия бориб Исога суртиш учун атирлар сотиб олдилар.</verse>
				<verse number="2">Якшанба куни жуда барвақт туриб, тонг отарда қабрга бордилар.</verse>
				<verse number="3">Улар бир-бирига:- Қабр оғзидаги тошни биз учун ким ағдариб беради? - дейишди.</verse>
				<verse number="4">Бошларини кўтариб қарашсаки, тош аллақачон ағдарилган экан; у жуда ҳам катта эди.</verse>
				<verse number="5">Қабр ичига кириб, ўнг томонда ўтирган оқ кийимли бир йигитни кўрдилару, чўчидилар.</verse>
				<verse number="6">Йигит уларга:- Қўрқманглар! - деди. - Сизлар хочга михланган носиралик Исони изламоқдасизлар. У тирилди, У бу ерда йўқ. Мана Унинг қўйилган жойи!</verse>
				<verse number="7">Энди сизлар бориб Унинг шогирдларига, айниқса Бутрусга: “У сизларни Жалилада кутяпти; сизларга айтганидек, Уни ўша ерда кўрасизлар”, - деб айтинглар.</verse>
				<verse number="8">Аёллар қабрдан чиқиб, югуриб қочиб кетдилар. Уларни қалтироқ ва даҳшат босган эди. Қўрққанларидан ҳеч кимга бирон нарса айтмадилар.</verse>
				<verse number="9">Якшанба куни эрта саҳарда тирилган Исо биринчи бўлиб етти жиндан қутқарган магдалалик Марямга кўринди.</verse>
				<verse number="10">Марям бориб, илгари Исо билан бирга бўлган, энди эса мотам тутиб йиғлаётган кишиларга хабар етказди.</verse>
				<verse number="11">Бироқ улар Исонинг тирик эканлигини ва Марям Уни кўрганлигини эшитсалар ҳам, ишонмадилар.</verse>
				<verse number="12">Шундан кейин Исо йўлда бир қишлоқ томон кетаётган иккита шогирдига бошқачароқ қиёфада кўринди.</verse>
				<verse number="13">Улар эса қайтиб келиб, бошқаларга хабар етказишди, лекин уларга ҳам ишонмадилар.</verse>
				<verse number="14">Ниҳоят, Исо Ўзининг еб-ичиб ўтирган ўн бир шогирдига зоҳир бўлди. Уни тирилган ҳолда кўрган одамларга ишонмай, имонсиз қолганлари, дийдасини қотиргани учун уларга таъна қилди.</verse>
				<verse number="15">Исо шогирдларига деди: “Бутун жаҳон бўйлаб юринглар ва ҳамма тирик жонга Инжил Хушхабарини тарғиб қилинглар.</verse>
				<verse number="16">Ким ишониб, сувда имон келтирса, нажот топади. Ишонмаган эса маҳкум бўлади.</verse>
				<verse number="17">Қуйидаги аломатлар имонлиларга ҳамроҳ бўлади: Менинг номим билан жинларни қувиб чиқарадилар. Янги тилларда сўзлайдилар.</verse>
				<verse number="18">Қўлларига илон олиб кўтарсалар ёки ҳалокатли бирон нарса ичсалар ҳам, уларга зарар етмайди. Беморларга қўлларини қўйганда, улар соғайиб кетадилар”.</verse>
				<verse number="19">Раббимиз Исо шогирдларига ушбуларни тайинлаб бўлгач, осмонга кўтарилди ва Худонинг ўнг томонига ўтирди.</verse>
				<verse number="20">Шогирдлар эса кетиб, ҳамма ёқда воизлик қилиб юрдилар. Раббимиз уларга кўмаклашар ва пайдо қилган мўъжизалар орқали Ўз каломини тасдиқлар эди. Омин.</verse>
			</chapter>
		</book>
		<book number="42">
			<chapter number="1">
				<verse number="1">Орамизда авж олган воқеаларни ҳикоя қилишга киришган кўпларнинг ташаббуслари маълумдир.</verse>
				<verse number="2">Бу бўлиб ўтган ҳодисотларни бошданоқ ўз кўзлари ила кўриб, бизга нақл қилган кишилар Илоҳий Каломнинг шоҳиду хизматкорлари бўлмишлар.</verse>
				<verse number="3">Шундай қилиб, мен ҳам бошидан ҳаммасини синчиклаб текширганимдан кейин, эй муҳтарам Теофил, бу воқеаларнинг тафсилотини тартиб ила сизга ёзиб беришни муносиб кўрдим,</verse>
				<verse number="4">токи сиз берилган маълумотларнинг жуда асосли эканини билингиз.</verse>
				<verse number="5">Яҳудия юртида Ҳирод ҳокимлик қилаётган даврда руҳонийларнинг Абиё аждодидан Закариё исмли бир руҳоний бор эди. Унинг хотини эса Ҳорун авлодидан бўлиб, оти Элисабет эди.</verse>
				<verse number="6">Буларнинг иккови ҳам солиҳ ва художўй кишилар бўлиб, Худованднинг бутун амру фармонларига беками-кўст риоя қилиб юришар эди.</verse>
				<verse number="7">Лекин Элисабет пуштсиз бўлганидан, уларнинг фарзанди йўқ эди; бунинг устига иккови ҳам қартайиб қолган эдилар.</verse>
				<verse number="8">Хизмат навбати ўз авлодига қолган бир кунда Закариё Худо ҳузурида руҳонийлик хизматини ўтаб турган эди.</verse>
				<verse number="9">Руҳонийлар одати бўйича, Худованд маъбадига кириб хушбўй тутатқилар тутатиш қуръаси унга насиб этган эди.</verse>
				<verse number="10">Тутатқи тутатиш вақтида катта жамоат ташқарида ибодат қилаётган эди.</verse>
				<verse number="11">Шу пайт Худованднинг бир фариштаси тутатқи тутатиладиган қурбонгоҳнинг ўнг ёғида пайдо бўлиб, Закариёга зоҳир бўлди.</verse>
				<verse number="12">Закариё уни кўриб, эсанкиради-ю ваҳимага тушди.</verse>
				<verse number="13">Фаришта унга деди:- Закариё, қўрқма, чунки сенинг илтижоларинг ижобат бўлди. Хотининг Элисабет сенга бир ўғил туғиб беради ва унинг исмини Яҳё қўясан.</verse>
				<verse number="14">У сенга шодлик ва бахт-саодат келтиради, унинг туғилганидан кўплар қувонади.</verse>
				<verse number="15">У Худованд назарида улуғ киши бўлади, маю шаробни сира ичмайди. Онаси қорнидан у Муқаддас Руҳга тўлиб тушади.</verse>
				<verse number="16">Исроил фарзандларидан кўпларини у ўзларининг Эгаси - Худовандга қайтариб қўяди.</verse>
				<verse number="17">У Илёс пайғамбарнинг руҳи ва қудрати ила Раббимиз олдида юриб келади. Оталар дилини фарзандларига қайтариб, осий бандаларнинг фикрини солиҳлар томон мойил қилиб, ҳозирланмиш бир халқни Раббимизга тақдим этади.</verse>
				<verse number="18">Закариё фариштага:- Мен бунга қандай амин бўламан? Мана, ўзим қариб қолдиму, хотиним ёши ҳам ўтиб қолди, - деди.</verse>
				<verse number="19">Фаришта унга жавоб берди:- Мен Худо олдида турган Жаброилман, сенга бу гаплар тўғрисида хушхабар етказиш учун юборилганман.</verse>
				<verse number="20">Ўз вақтида бажо бўлажак сўзларимга ишонмаганинг учун, мана энди тилдан қоласан. Бу ишлар амалга ошадиган кунгача гапиролмайсан, - деди.</verse>
				<verse number="21">Шу орада Закариёни кутиб турган халқ унинг маъбадда имиллаб қолганига ҳайрон бўлди.</verse>
				<verse number="22">Закариё халқ олдига чиққач, сўзламоққа тили айланмади. Халқ унинг маъбадда ваҳий кўрганлигини тушунди. Закариё гунг бўлиб қолгани учун, улар билан имо-ишора орқали мулоқот этди.</verse>
				<verse number="23">Диний хизмат муддати тугагач, Закариё уйига қайтиб борди.</verse>
				<verse number="24">Орадан кунлар ўтиб, унинг хотини Элисабет ҳомиладор бўлди. У беш ой яшириниб юрди.</verse>
				<verse number="25">“Бу менга Раббимнинг назарлари тушган шу кунларда бўлди, - дерди у. - У менга эътибор бериб, эл ичида юзи қораликдан қутқарди”.</verse>
				<verse number="26">Элисабетнинг ҳомиладорлигига олти ой бўлгач, Худо фаришта Жаброилни Жалиланинг Носира деган шаҳрига,</verse>
				<verse number="27">Довуд авлодидан Юсуф исмли йигитга унаштирилган бир қизга юборди. Қизнинг оти Марям эди.</verse>
				<verse number="28">Фаришта унинг олдига кириб:- Салом, эй Худо ёрлақаган! Худованд сен билан. Аёллар ичра мубораксан, - деди.</verse>
				<verse number="29">Марям эса фариштани кўриб, унинг сўзларидан саросимага тушди. “Бу қанақа саломлашиш бўлди? ” - дея кўнглидан ўтказди.</verse>
				<verse number="30">Фаришта унга деди:- Марям, қўрқма, сен Худодан иноят топдинг.</verse>
				<verse number="31">Мана, сен ҳомиладор бўлиб, ўғил туғажаксан ва Унинг исмини Исо қўюрсан.</verse>
				<verse number="32">У улуғ бўлгай, Худойи Таолонинг Ўғли деб ном олгай. Худойи Таоло Унга отаси Довуднинг тахтини бергай.</verse>
				<verse number="33">У Ёқуб хонадони узра абадий подшоҳлик қилур ва бу подшоҳликнинг чеки бўлмагай.</verse>
				<verse number="34">Марям:- Мен ҳали эр кўрмаган бўлсам, бу қандай бўлади? - деб сўради фариштадан.</verse>
				<verse number="35">Фаришта жавоб берди:- Муқаддас Руҳ сенинг устингга тушиб келади, Худойи Таолонинг қудрати сени қоплайди. Шу сабабли сендан туғилажак муқаддас бола Худонинг Ўғли дейилур.</verse>
				<verse number="36">Мана, бепушт деб юришган қариндошинг Элисабет ҳам қарилигида ўғилга ҳомиладор бўлди. Ҳомиласи олтинчи ойда.</verse>
				<verse number="37">Зеро Худонинг бирон каломи пучга чиқмас.</verse>
				<verse number="38">Шунда Марям:- Мана, мен Худованднинг бандасиман. Менга айтганинг келсин, - деди. Фаришта эса унинг ёнидан ғойиб бўлди.</verse>
				<verse number="39">Марям ўша кунлардаёқ зудлик билан йўлга тушиб, тоғлик юртга, Яҳудо қабиласига мансуб бир шаҳарга борди.</verse>
				<verse number="40">У Закариёнинг уйига кириб Элисабет билан саломлашди.</verse>
				<verse number="41">Элисабет Марямнинг саломини эшитгани замон унинг қорнидаги боласи ўйноқлаб кетди. Элисабет Муқаддас Руҳга тўлди-да,</verse>
				<verse number="42">баланд овоз билан хитоб қилиб деди:- Сен аёллар ичра мубораксан, қорнингдаги бола ҳам муборакдир!</verse>
				<verse number="43">Не бахтки, Раббимнинг оналари менга ташриф айладилар!</verse>
				<verse number="44">Сенинг саломинг қулоғимга етиши биланоқ қорнимдаги бола қувончдан ўйноқлаб кетди.</verse>
				<verse number="45">Эй эътиқод қилган, бахтлисан! Чунки Худованд сенга айтганларини амалга оширгай.</verse>
				<verse number="46">Марям шундай деди:</verse>
				<verse number="47">“Жон-таним-ла Худовандни улуғлайман, Халоскор Тангрим ила кўнглим шод-хуррам.</verse>
				<verse number="48">Мен бандаи ҳақирига У назар солди. Энди мени барча авлодлар олқагай.</verse>
				<verse number="49">Қодир Тангри азимкорлик кўрсатди менга;Унинг исми - муқаддасдир.</verse>
				<verse number="50">Унинг марҳаматлари насиб этгайУндан қўрққан авлод-аждодларга.</verse>
				<verse number="51">Кучини У кўрсатди-да қўлдан келувчи, Манманларни ўз хаёллари-ла тўздай тўзитди.</verse>
				<verse number="52">Тахтларидан туширди ҳукмдорларни, Баландга кўтарди ҳақир-мўминни.</verse>
				<verse number="53">Очларни тўйғизиб бахт-саодатли қилди, Қуппа-қуруқ жўнатди бойликка ўчни.</verse>
				<verse number="54">Ота-бобомизга берган ваъдаси бўй-ла, Иброҳимга ҳамда унинг зурриётига</verse>
				<verse number="55">Шафқат қилишни ёдда тутиб мангу, Ўғлони - Исроилга ҳиммат айлади”.</verse>
				<verse number="56">Шундай қилиб, Марям уч ойча Элисабет билан бўлиб, ўз уйига қайтиб келди.</verse>
				<verse number="57">Элисабетнинг ой-куни тўлиб, ўғил туғди.</verse>
				<verse number="58">Қўни-қўшни ва қариндошлари Худованднинг унга кўрсатган буюк марҳаматини эшитиб, у билан бирга қувонишди.</verse>
				<verse number="59">Саккизинчи куни болани суннат қилгани олиб боришди. Унга отасининг исмини - Закариё қўймоқчи бўлишди.</verse>
				<verse number="60">Бунга боланинг онаси эътироз билдириб:- Йўқ, исмини Яҳё қўямиз, - деди.</verse>
				<verse number="61">Лекин бошқалар:- Қариндош-уруғинг орасида бу исм билан аталган ҳеч ким йўқ-ку, - дейишди унга.</verse>
				<verse number="62">Шу пайт отасига ҳам имо-ишора қилиб, ундан болага қандай исм қўймоқчи эканлигини сўрашди.</verse>
				<verse number="63">Закариё бир тахтача талаб қилди ва: “Унинг исми Яҳё бўлади”, - деб ёзиб қўйди. Ҳамма ҳайрон қолди.</verse>
				<verse number="64">Ўша заҳоти Закариёнинг оғзи очилиб, тилга кирди. У Худони улуғлаб гапира бошлади.</verse>
				<verse number="65">Атрофда яшовчиларнинг ҳаммасини ваҳима босди. Бу ҳақдаги овоза бутун тоғлик Яҳудия ўлкасига ёйилиб, оғизга тушиб кетди.</verse>
				<verse number="66">Эшитган барчанинг фикри булар билан банд бўлиб: “Ажабо, бу бола ким бўлар экан? ” - деб юришди. Чунки Худованднинг қўли унда намоён эди.</verse>
				<verse number="67">Чақалоқнинг отаси Закариё Муқаддас Руҳга тўлиб, башорат қилиб деди:</verse>
				<verse number="68">“Ўз халқини йўқлаб, асоратдан қутқарган РаббимизИсроилнинг Худовандига ҳамду санолар!</verse>
				<verse number="69">У қули Довуд хонадонидан чиққанҚудратли Нажоткорни берди бизга;</verse>
				<verse number="70">Қадимдан муқаддас пайғамбарлар орқали сўзлаганига мувофиқ,</verse>
				<verse number="71">У барча ашаддий душманларимиз қўлидан бизни қутқаргай.</verse>
				<verse number="72">Ота-бобомизларга марҳамат айлаб, Улар-ла қилган муқаддас аҳдини ёдлади.</verse>
				<verse number="73">Отамиз Иброҳимга қасамёд қилганига кўра, У ёвларимиз қўлидан бизни қутқариб,</verse>
				<verse number="74">Умримиз борича Ўз паноҳида бехатар сақлаб,</verse>
				<verse number="75">Муқаддаслик ва солиҳлик илаЎзига хизмат қилмоғимизга илож топажак.</verse>
				<verse number="76">Сен ҳам, эй чақалоқ, Ҳақ Таолонинг пайғамбари деб ном оласан. Зеро сен Раббимиз олдида юриб, У қадам босар йўлни муҳайё қилурсан.</verse>
				<verse number="77">Унинг халқига гуноҳлари афв бўлиб, Нажот топажакларини англатарсан.</verse>
				<verse number="78">Зеро Худойимиз меҳр-шафқати илаЮксакликдан нажот тонги ёришди, Уфқимизни равшан қилиб юборди.</verse>
				<verse number="79">Зулматда, ўлим соясида ўтирганларга зиёсин сочди, Оёқларимизни эса тинчлик йўлига бурди”.</verse>
				<verse number="80">Шундай қилиб, бола Яҳё улғайиб ва руҳан қувватланиб, Исроилга кўринадиган кунигача чўл-саҳроларда бўлди.</verse>
			</chapter>
			<chapter number="2">
				<verse number="1">Ўша кунларда Қайсар Август, бутун Рим* дунёсидаги аҳоли рўйхатга олинсин, деган фармон чиқарди.</verse>
				<verse number="2">Шундай қилиб, Сурияда Квириний ҳокимлик қилганда илк бор рўйхатга олиш содир бўлди.</verse>
				<verse number="3">Ҳар ким рўйхатдан ўтиш учун ўз шаҳрига борди.</verse>
				<verse number="4">Шунингдек, Юсуф ҳам Жалиланинг Носира шаҳридан Яҳудияга, Довудлар шаҳри Байтлаҳмга борди. Чунки у Довуд насаби ва хонадонидан эди.</verse>
				<verse number="5">У ўзига унаштирилган қиз, ҳомиладор Марям билан бирга рўйхатдан ўтмоқчи бўлди.</verse>
				<verse number="6">Улар ўша ерда бўлганларида эса Марямнинг ой-куни тўлди.</verse>
				<verse number="7">У ўзининг тўнғич ўғлини туғди. Уни йўргаклаб, охурга ётқизиб қўйди, чунки мусофирхонада уларга жой йўқ эди.</verse>
				<verse number="8">Ўша юртда чўпонлар бор эди. Улар тунда сурувларини пойлаб, далада тунар эдилар.</verse>
				<verse number="9">Тўсатдан Худованднинг фариштаси уларнинг олдида пайдо бўлди ва илоҳий нур уларнинг кўзларини қамаштирди. Бу даҳшат чўпонларни ваҳимага солди.</verse>
				<verse number="10">- Қўрқманглар! - деди уларга фаришта. - Мен сизларга эл-халқни чексиз қувонтиражак Хушхабарни келтирдим.</verse>
				<verse number="11">Бугун Довудлар шаҳрида сизлар учун Халоскор туғилди. У Раббимиз - Масиҳдир.</verse>
				<verse number="12">Мана, сизларга Унинг белгиси: йўргакланган, охурда ётган чақалоқни топасизлар.</verse>
				<verse number="13">Бирданига фаришта ёнида лак-лак самовий қўшинлар бўй кўрсатди. Улар Худога ҳамду сано айтишарди:</verse>
				<verse number="14">“Самодаги Худога ҳурмату иззат, Ердаги бандаларга тинчлигу марҳамат! ”</verse>
				<verse number="15">Фаришталар улар олдидан осмонга кўтарилган замон, чўпонлар ўзаро сўз қотдилар:- Қани, келинглар, Байтлаҳмга бориб, Худованд бизга билдирган бу воқеани кўрайлик!</verse>
				<verse number="16">Улар югура боришиб, Марям, Юсуф ва охурда ётган чақалоқни топдилар.</verse>
				<verse number="17">Кўришибоқ, чақалоқ ҳақида ўзларига айтилган башоратдан сўзладилар.</verse>
				<verse number="18">Ҳамма эшитганлар чўпонларнинг гапига жуда ҳайрон бўлишди.</verse>
				<verse number="19">Марям эса бу сўзларнинг барини дилига тугиб олиб, чуқур ўйлаб юрди. Охири чўпонлар:</verse>
				<verse number="20">- Биз ҳамма нарсани айни айтилганидек топдик, - деб, эшитиб кўрганлари учун Худога ҳамду сано ўқиб, қайтдилар.</verse>
				<verse number="21">Орадан саккиз кун ўтиб, чақалоқни суннат қилмоқ лозим бўлди. Марям ҳомиладор бўлишидан олдин фаришта унга буюрганидай, боланинг исмини Исо қўйдилар.</verse>
				<verse number="22">Мусонинг Қонунида баён этилган чилла даври тамом бўлгач, Худовандга бағишлаш учун Исони Қуддусга олиб келдилар.</verse>
				<verse number="23">Чунки Худованд Қонунида: “Туғилган ҳар бир тўнғич ўғил Худовандга бағишлансин”, деб битилган.</verse>
				<verse number="24">Яна Худованд Қонунида айтилишича, улар “иккита мусича ёки иккита каптар палапонини” қурбон қилишга ният қилдилар.</verse>
				<verse number="25">Ўша вақтда Қуддусда Шимъўн номли бир одам бор эди. У солиҳ ва диндор бўлиб, Исроилнинг тасалли топиш замонини интизор бўлиб кутар эди. Муқаддас Руҳ эса унга ёр эди.</verse>
				<verse number="26">Муқаддас Руҳ унга: “Сен Худованд юборган Масиҳни кўрмагунингча, ўлмайсан”, деб илҳом берган эди.</verse>
				<verse number="27">Шундай қилиб, Шимъўн Муқаддас Руҳ таъсирида маъбадга борди. Исонинг отасию онаси Илоҳий Қонунда буюрилган маросимларни ижро қилайлик, деб чақалоқни ичкари олиб кирганларида,</verse>
				<verse number="28">Шимъўн чақалоқни қучоғига босиб, Худони улуғлаб деди:</verse>
				<verse number="29">“Ҳой Эгам, Сен айтган сўзингга мувофиқ, Қулингга энди тинч жавоб бергайсан.</verse>
				<verse number="30">Зероки ўз кўзим-ла кўролдим</verse>
				<verse number="31">Барча эллар учун ҳозирлаган нажотинг,</verse>
				<verse number="32">Турли элу халқларга илоҳий нур сочувчи, Халқинг Исроилга эса шараф келтирувчи нажотинг”.</verse>
				<verse number="33">Исонинг отаси Юсуф ва онаси У ҳақда айтилган бу сўзларга ҳайрон бўлишди.</verse>
				<verse number="34">Шимъўн уларни дуо қилиб, Исонинг онаси Марямга деди:- Мана шу ётган гўдак Исроилда кўпларнинг қулаши ҳамда юксалишига сабабчи бўлади, илоҳий синоат деб кўп қаршилик қўзғайди.</verse>
				<verse number="35">Сенинг қалбингга ҳам бу тиғ санчилар, кўпларнинг қалбидаги фикр-хаёли ҳам ошкор бўлиб қолар.</verse>
				<verse number="36">У ерда Ошер қабиласидан Фануилнинг қизи Анна исмли жуда кекса бир пайғамбар аёл ҳам бор эди. У ёш эр кўриб, етти йилда тул қолган эди.</verse>
				<verse number="37">Саксон тўрт ёшар бева энди маъбаддан ҳеч айрилмасди, рўза тутарди, кечаю кундуз тоат-ибодат қилиб, Худо хизматида эди.</verse>
				<verse number="38">Шу онда у ҳам яқинлашиб, Худовандни мадҳ этганча Қуддуснинг нажот кунига кўз тикиб юрганларнинг ҳаммасига бу бола ҳақида сўзлай бошлади.</verse>
				<verse number="39">Юсуф билан Марям Худованд Қонунида буюрилган бутун удумларни бажо келтиргандан кейин Жалилага, ўз шаҳарлари Носирага қайтиб бордилар.</verse>
				<verse number="40">Бола эса ўсиб, ҳикматга бой ва руҳан бақувват бўла борган сайин, Худонинг инояти Унда намоён бўлар эди.</verse>
				<verse number="41">Исонинг ота-онаси ҳар йили Фисиҳ байрамида Қуддусга борар эдилар.</verse>
				<verse number="42">Исо ўн икки ёшга тўлганда, улар яна одатдагидай байрам учун Қуддусга бордилар.</verse>
				<verse number="43">Байрам кунлари тамом бўлиб, улар уйга қайтар эканлар, ўсмир Исо Қуддусда қолди. Исонинг ота-онаси эса буни пайқамадилар.</verse>
				<verse number="44">У бошқалар билан бирга келяпти, деб ўйладилар. Бир кунлик йўл юришгач, қариндош билан танишлари орасида Исони қидира бошладилар.</verse>
				<verse number="45">Уни тополмай, қидира-қидира Қуддусга қайтдилар.</verse>
				<verse number="46">Уч кундан сўнг Уни маъбаддан топдилар. У муаллимлар орасида ўтириб, уларни тинглар ва ҳам саволлар берар эди.</verse>
				<verse number="47">Уни тинглаётганлар бари Унинг фаҳм-идрокига ва бераётган жавобларига ҳайрон эдилар.</verse>
				<verse number="48">Ота-онаси Уни кўриб, ажабландилар. Онаси Унга:- Болам, нега бизни бундай овора қилдинг? Мана, отанг билан мен жуда қайғуриб Сени қидириб келяпмиз, - деди.</verse>
				<verse number="49">Исо уларга:- Мени қидиришингизнинг нима кераги бор эди? Ёки Отамнинг ишлари билан машғул бўлишим кераклигини билмас эдингизми? - деди.</verse>
				<verse number="50">Аммо улар Унинг айтган сўзларини тушунмадилар.</verse>
				<verse number="51">Исо улар билан бирга жўнаб, Носирага қайтиб келди. Уларга итоатли бўлиб юрди. Онаси эса бу гапларнинг ҳаммасини дилига тугиб олди.</verse>
				<verse number="52">Шундай қилиб, Исо заковатда ҳам, ёшда ҳам улғайиб бориб, Худо ва бандаларининг меҳрини қозонар эди.</verse>
			</chapter>
			<chapter number="3">
				<verse number="1">Қайсар Тибериус салтанатининг ўн бешинчи йили эди. Яҳудияда Пўнтий Пилат, Жалилада Ҳирод, Итурея билан Трахонит вилоятларида унинг укаси Филип, Авилина юртида эса Лисаний ҳокимлик қилар эдилар.</verse>
				<verse number="2">Ҳанан ва Каяфа олий руҳоний лавозимида эдилар. Ўша вақтда саҳрода яшаётган Закариёнинг ўғли Яҳёга Худо каломи келди.</verse>
				<verse number="3">Яҳё Ўрдун дарёси атрофидаги бутун юртларни кеза бошлади, халқни тавба-тазарру қилишга ва гуноҳлари кечирилиши учун сувга чўмиб имон келтиришга чорлади.</verse>
				<verse number="4">Бу воқеа худди Ишаъё пайғамбарнинг китобида битилган оятга тўғри келади:“Мана, чўлда нидо янграмоқда:Худованд йўлини тайёрлангиз, Равон айлангиз сўқмоқларин! - дея.</verse>
				<verse number="5">Неки сой бор, тўлажак лим-лим, Ҳар тоғу тош чўкажак бир қур. Қинғир-қийшиқ йўллар ростланиб, Паст-баландликлар текис бўлур,</verse>
				<verse number="6">Ҳар бир башар Худо нажотин кўрур”.</verse>
				<verse number="7">Яҳё ўз ҳузурида сувга чўмиб имон келтириш учун келаётган халқ оммасига хитоб қилди:- Ҳой илонлар зоти-ей! Бошингизга келаётган Худо ғазабидан қочишни сизларга ким уқтирди?</verse>
				<verse number="8">Бундан буён тавба қилганингизга яраша самара беринглар! Ўзингизча: Отамиз Иброҳим, деб ўйлаб ўтирманглар. Мен сизларга: Худо шу тошлардан Иброҳимга авлод тиклашга қодир, деяпман.</verse>
				<verse number="9">Ҳозирдан дарахтлар илдизида болта ётибди-ку. Энди яхши мева бермаган ҳар бир дарахт кесилиб оловга ташланади.</verse>
				<verse number="10">Халойиқ Яҳёдан сўради:- Ундай бўлса, биз нима қилишимиз керак?</verse>
				<verse number="11">У жавоб бериб деди:- Кимнинг иккита уст-боши бўлса, бирини муҳтожларга берсин. Кимнинг озиқ-овқати бўлса, у ҳам шундай қилсин.</verse>
				<verse number="12">Солиқчилардан баъзилари ҳам сувда имон келтириш учун келиб, Яҳёдан:- Устоз, биз нима қилишимиз керак? - деб сўрашди.</verse>
				<verse number="13">Яҳё:- Сизларга буюрилганидан ортиғини талаб қилманглар, - деб жавоб берди.</verse>
				<verse number="14">Баъзи бир аскарлар ҳам ундан:- Хўш, бизлар нима қилишимиз керак? - деб сўрадилар. Яҳё уларга:- Ҳеч талончилик қилманглар, ҳеч кимнинг ҳақини еманглар, ўз маошингиз билан қаноатланиб юринглар, - деди.</verse>
				<verse number="15">Халойиқ умидвор бўлиб, Яҳё ҳақида: “Бу Масиҳ эмасмикин? ” - деб кўнгилдан ўтказиб турар эди.</verse>
				<verse number="16">Яҳё эса ҳаммага жавобан деди:- Мен сизларни сувгагина чўмдириб юрибман. Лекин бундан сўнг мендан қудратли Киши келмоқда, мен Унинг чориқ ипларини ечишга ҳам муносиб эмасман. У сизларни Муқаддас Руҳга ва оташга чўмдиради.</verse>
				<verse number="17">Унинг паншахаси қўлида тайёр турибди, У Ўз хирмонини шопириб ташлайди: буғдойни Ўз омборига тўплаб, сомонни эса сўнмас ўтда ёндириб юборади.</verse>
				<verse number="18">Яҳё яна кўп нарсалар хусусида халойиққа насиҳат қилиб, Хушхабарни баён этар эди.</verse>
				<verse number="19">Вилоят ҳокими Ҳирод ҳам Яҳё тарафидан фош бўлиб қолди. Чунки у ўз укасининг хотини Ҳиродияни олган ва бошқа бир қатор ёмонликлар ҳам қилган эди.</verse>
				<verse number="20">Шундай қилиб, Ҳирод қилғиликлари етмагандай, бунинг устига Яҳёни зиндонга қаматиб қўйди.</verse>
				<verse number="21">Барча халойиқ сувга чўмиб имон келтираётган вақтда, Исо ҳам сувга чўмди. У ибодат қилиб турганда осмон очилиб кетди</verse>
				<verse number="22">ва Муқаддас Руҳ жисм тусини олиб, каптар шаклида Унинг устига тушиб келди. Осмондан эса: “Сен Менинг севикли Ўғлимсан, Сендан мамнунман”, - деган садо келди.</verse>
				<verse number="23">Исо Ўз хизматини бошлаган вақтда ўттиз ёшлар чамасида эди. У Юсуфнинг ўғли ҳисобланар эди. Юсуф эса - Эли ўғли,</verse>
				<verse number="24">Маттот ўғли, Левий ўғли, Малкий ўғли, Янай ўғли, Юсуф ўғли,</verse>
				<verse number="25">Маттатиё ўғли, Омўс ўғли, Наҳум ўғли, Ҳесли ўғли, Нагай ўғли,</verse>
				<verse number="26">Маҳат ўғли, Маттатиё ўғли, Шимъий ўғли, Йўсеҳ ўғли, Йўдо ўғли,</verse>
				<verse number="27">Юҳанно ўғли, Резо ўғли, Зарубобил ўғли, Шаълтиэл ўғли, Нерий ўғли,</verse>
				<verse number="28">Малкий ўғли, Аддий ўғли, Қосам ўғли, Элмодам ўғли, Ғер ўғли,</verse>
				<verse number="29">Йўшуа ўғли, Илъазар ўғли, Ёрим ўғли, Маттот ўғли, Левий ўғли,</verse>
				<verse number="30">Шимъўн ўғли, Яҳудо ўғли, Юсуф ўғли, Юнус ўғли, Элёқим ўғли,</verse>
				<verse number="31">Малиё ўғли, Манно ўғли, Маттато ўғли, Натан ўғли, Довуд ўғли,</verse>
				<verse number="32">Ишай ўғли, Обид ўғли, Бўаз ўғли, Салмўн ўғли, Наҳшўн ўғли,</verse>
				<verse number="33">Аминадоб ўғли, Ром ўғли, Ҳасрўн ўғли, Парас ўғли, Яҳудо ўғли,</verse>
				<verse number="34">Ёқуб ўғли, Исҳоқ ўғли, Иброҳим ўғли, Тераҳ ўғли, Наҳўр ўғли,</verse>
				<verse number="35">Саруғ ўғли, Рағу ўғли, Фалаж ўғли, Ҳавер ўғли, Шалаҳ ўғли,</verse>
				<verse number="36">Қенан ўғли, Арпахшод ўғли, Сом ўғли, Нуҳ ўғли, Ламак ўғли,</verse>
				<verse number="37">Матушалоҳ ўғли, Ҳанўх ўғли, Ёред ўғли, Маҳолалил ўғли, Қенан ўғли,</verse>
				<verse number="38">Энўш ўғли, Шит ўғли, Одам ўғли, Худо ўғли эди.</verse>
			</chapter>
			<chapter number="4">
				<verse number="1">Исо Муқаддас Руҳга тўлган ҳолда Ўрдун дарёсидан қайтиб келди. У Муқаддас Руҳнинг таъсирида саҳрода айланиб юриб,</verse>
				<verse number="2">қирқ кун иблис томонидан васвасага солинди. У бу кунларда ҳеч нарса емай, охирида оч қолди.</verse>
				<verse number="3">Ўшанда иблис Исога:- Агар Сен Худонинг Ўғли бўлсанг, бу тошга буюр, нонга айлансин! - деди.</verse>
				<verse number="4">Исо бунга жавобан:- Тавротда*: “Инсон ёлғиз нон билан эмас, балки Худонинг ҳар бир каломи билан яшайди”, деб ёзилган, - деди.</verse>
				<verse number="5">Сўнг Исони баланд бир тоққа олиб чиқиб, иблис бир лаҳзада оламнинг барча салтанатларини Унга кўрсатди.</verse>
				<verse number="6">Иблис Исога деди:- Барча бу ўлкалар устидан ҳокимлик қилишни ҳамда буларнинг шон-шуҳратини Сенга бераман; улар менга топширилган ва мен истаганимга бераман.</verse>
				<verse number="7">Энди Сен менга сажда қилсанг бас, ҳаммаси Сеники бўлади.</verse>
				<verse number="8">Исо жавоб бериб:- Йўқол олдимдан шайтон! Тавротда*: “Эганг Худовандга сажда қил, биргина Унга итоатда бўл”, деб ёзилган, - деди.</verse>
				<verse number="9">Кейин иблис Исони Қуддусга олиб борди. Уни маъбаднинг тепасига турғизиб, шундай деди:- Агар Сен Худонинг Ўғли бўлсанг, Ўзингни бу ердан пастга ташла-чи.</verse>
				<verse number="10">Чунки шундай битилгани бор:“У Ўз фаришталарига сен ҳақда амр этгай, Токи сени асраб қолсинлар.</verse>
				<verse number="11">Улар сени қўлларида кўтариб кетар, Оёғинг ҳам тошга қоқилмагай”.</verse>
				<verse number="12">Исо иблисга жавобан:- Яна: “Эганг Худовандни синама”, деб ёзилгани ҳам бор, - деди.</verse>
				<verse number="13">Иблис эса барча васвасаларини тамом қилгандан кейин вақтинча Исодан узоқлашди.</verse>
				<verse number="14">Исо Муқаддас Руҳ қудратида Жалилага қайтиб келди. У ҳақда мамлакат бўйлаб овоза тарқалди.</verse>
				<verse number="15">Яҳудийлар ибодатхоналарида таълим бергани сари, ҳамма Унинг дуосини қилди.</verse>
				<verse number="16">Сўнг Исо ўсиб тарбияланган жойи Носирага борди. Ўз одати бўйича шанба кунида ибодатхонага кириб, тиловат қилиш учун ўрнидан турди.</verse>
				<verse number="17">Унга Ишаъё пайғамбарнинг китобини узатдилар. У китобни очиб, қуйидаги оят ёзилган жойни топди:</verse>
				<verse number="18">“Худованднинг Руҳи Менга ёр. У Мени муқаддас* мой-ла мойлади. Бечораларга мужда етказмоқ учун, Дилабгорларга шифо бермоқ учун, Асирга: озод бўлгил, Кўрга: очилсин кўзинг, демоқ-чун, Мазлумга эркинликни эълон этиб,</verse>
				<verse number="19">Марҳамат йили бўлгай, демоқ-чун, Худованд Мени юборди”.</verse>
				<verse number="20">Кейин Исо китобни ёпиб, хизматкорга бериб, ўтирди. Ибодатхонадаги барчанинг кўзи Унга тикилди.</verse>
				<verse number="21">Исо уларга сўзлай бошлади:- Сизлар эшитган калом шу бугун бажо бўлди, - деди.</verse>
				<verse number="22">Ҳамма Исонинг айтганларини маъқуллар эди. Унинг оғзидан чиққан латиф сўзларга маҳлиё бўлишиб: “Юсуфнинг ўғли эмасми Ўзи? ” - деб қўяр эдилар.</verse>
				<verse number="23">Исо уларга деди:- Сизлар албатта: “Эй табиб, ўзингни ўзинг давола” деган матални эсимга туширмоқчисизлар. “Биз эшитганимиздай, Кафарнаҳумда рўй берган ишларни бу ерда, ўз юртингда ҳам қил-чи”, деб айтмоқчисизлар-да.</verse>
				<verse number="24">Кейин Исо давом этди:- Сизларга чинини айтайин, ҳеч қандай пайғамбар ўз юртида қабул қилинмайди.</verse>
				<verse number="25">Масалан, Илёс пайғамбар даврида уч йилу олти ой осмон тутилиб, бутун мамлакатда оғир очарчилик бўлганда, Исроилда кўп бева аёллар бор эди.</verse>
				<verse number="26">Аммо Илёс уларнинг биронтасига юборилмай, фақатгина Сидўн диёридаги Зорафат шаҳрида яшовчи бир бевага юборилган эди.</verse>
				<verse number="27">Худди шу сингари Элиша пайғамбарнинг даврида ҳам Исроилда кўп моховлар бор эди. Аммо буларнинг биронтаси соғаймаган бўлса-да, фақатгина суриялик Наоман соғайиб қолди, - деди.</verse>
				<verse number="28">Йиғилган жамоат буларни эшитиб, ҳаммалари қаттиқ ғазабланиб кетишди.</verse>
				<verse number="29">Ўринларидан туриб, Исони шаҳардан ташқарига ҳайдаб чиқаришди-да, Уни ташлаб юбориш учун ўз шаҳарлари қурилган тепанинг четига олиб боришди.</verse>
				<verse number="30">Лекин Исо уларнинг орасидан ёриб ўтиб, кўздан ғойиб бўлди.</verse>
				<verse number="31">Исо Жалиланинг Кафарнаҳум шаҳрига келиб, шанба кунларида халққа таълим берадиган бўлди.</verse>
				<verse number="32">Халқ эса Исонинг таълимотига ҳайрон қолди, чунки Унинг сўзида куч-қудрат бор эди.</verse>
				<verse number="33">Шаҳарнинг ибодатхонасида жинга чалинган, ёмон руҳли бир одам бор эди. У баланд овоз билан бақириб:</verse>
				<verse number="34">- Қўйсанг-чи, носиралик Исо! Бизлар билан нима ишинг бор? Сен бизни ҳалок қилгани келдинг-ку! Сенинг кимлигингни биламан: Сен Худонинг Азизисан! - деди.</verse>
				<verse number="35">- Жим бўл ва бу одамдан чиқиб кет! - деди Исо жинга дўқ уриб. Жин эса бу одамни ҳамманинг кўз ўнгида ерга қулатди-да, унга ҳеч қандай зарар етказмай, чиқиб кетди.</verse>
				<verse number="36">Ҳаммани ваҳима босди. Халқ ўзаро мулоҳаза қилиб: “Бу қандай гап экан? У ёмон руҳларга ҳам куч-қудрат ва ҳокимлик билан буюради, улар эса чиқиб кетади! ” - дейишар эди.</verse>
				<verse number="37">Шундай қилиб, Исо ҳақидаги шов-шув ён-атрофга овоза бўлди.</verse>
				<verse number="38">Исо ибодатхонадан чиқиб Симуннинг уйига кирди. Симуннинг қайнонаси оғир иситмада қийналиб ётган эди. Исога касални кўриб қўйишни илтимос қилишди.</verse>
				<verse number="39">Исо аёлнинг ёнига келиб, иситмани койиб қўйди. Иситма эса ўша заҳоти аёлни тарк этди. У турибоқ, уларга хизмат қилишга тутинди.</verse>
				<verse number="40">Қуёш ботаётган чоғ, ҳамма турли хасталикларга йўлиққан одамларини Исонинг ҳузурига келтиришарди. Исо қўлларини ҳар бирига тегизиб уларга шифо берарди.</verse>
				<verse number="41">Жинлар эса: “Сен Худонинг Ўғли - Масиҳсан! ” - деб бақирганларича, кўп одамларни тарк этардилар. Исо жинларга дўқ уриб, гапиришларига монелик қиларди. Чунки улар Унинг Масиҳлигини биларди.</verse>
				<verse number="42">Кундуз бўлгач, Исо уйдан чиқиб хилват жойга тортиниб кетди. Халқ эса Уни қидириб топиб, ташлаб кетмасликни сўраб ёлворди.</verse>
				<verse number="43">Исо уларга:- Мен Худо салтанати тўғрисидаги Хушхабарни бошқа шаҳарларга ҳам етказишим фарз, Мен шунинг учун юборилганман, - деди.</verse>
				<verse number="44">Шундай қилиб, Исо Жалила юртининг ибодатхоналарида воизлик қилиб юрди.</verse>
			</chapter>
			<chapter number="5">
				<verse number="1">Бир куни Исо Генисарет кўли ёқасида турганда, халойиқ Худонинг каломини тинглаш учун Унинг ҳузурида тирбанд эди.</verse>
				<verse number="2">Исо кўл қирғоғида турган икки қайиқни кўрди. Балиқчилар шу орада қайиқдан чиқиб, тўрларини юваётган эдилар.</verse>
				<verse number="3">Қайиқлардан бири Симуннинг қайиғи эди. Исо унга тушиб, қирғоқдан бир оз нарироқ сузиб боришни Симундан илтимос қилди. Сўнг ўтириб, қайиқ ичидан халққа таълим беришга тушди.</verse>
				<verse number="4">Насиҳатларини тугатиб, Исо Симунга:- Чуқурроқ сувларга сузиб бориб, ўлжа учун тўрларингизни ташланглар, - деди.</verse>
				<verse number="5">Симун жавоб бериб:- Устоз, бизлар тун бўйи уриниб, ҳеч нарса тутолмадик. Лекин Сенинг сўзинг бўйича тўрни ташлайман, - деди.</verse>
				<verse number="6">Улар Исонинг айтганини қилгач, жуда кўп балиқ овладиларки, ҳатто тўрлари йиртилиб кетди.</verse>
				<verse number="7">Улар бошқа қайиқдаги ўртоқларига ёрдам беришлари учун ишора қилдилар. Ўртоқлари келиб, иккала қайиқни чўкар даражада тўлдириб олдилар.</verse>
				<verse number="8">Симун Бутрус буни кўрди-да, Исонинг тизига чўккалаб:- Ё Раббий! Менинг олдимдан кетгин, чунки мен гуноҳкор инсонман, - деди.</verse>
				<verse number="9">Улар тутган бундай мўл балиқ овидан ўзини ва у билан бирга бўлганларнинг ҳаммасини ваҳима босган эди.</verse>
				<verse number="10">Симуннинг шериклари Забадий ўғиллари Ёқуб билан Юҳанно ҳам ваҳимага тушишган эди. Исо Симунга қараб:- Қўрқма, бундан буён инсонларни овлайсан, - деди.</verse>
				<verse number="11">Улар иккита қайиқни қирғоққа тортдилар ва ҳаммасини қолдириб, Исонинг ортидан эргашдилар.</verse>
				<verse number="12">Исо бир шаҳарда бўлганда, бутун танаси мохов бўлган бир киши келиб қолди. У Исони кўриб, юз тубан ерга ташланди-да:- Эй Ҳазрат, агар истасанг, мени моховликдан поклай оласан, - деб ялинди.</verse>
				<verse number="13">Исо қўлини узатди ва унга тегизиб:- Истайман, пок бўл! - деб қўйди. Моховлик эса ўша заҳоти ундан ариди.</verse>
				<verse number="14">Исо унга буни ҳеч кимга айтмасликни тайинлади. Унга:- Бориб ўзингни руҳонийга кўрсат, дардинг ариганини тасдиқлатиш учун Мусо пайғамбар амр этган қурбонликларни келтириб бер; бундан ҳаммага далолат бўлсин, - деди.</verse>
				<verse number="15">Шу билан Исо ҳақидаги гап-сўз яна кўпроқ ёйилиб кетди. Тумонат халойиқ Уни тинглаш ва ўзларининг дардларидан фориғ бўлиш учун Унинг олдига йиғилиб келар эди.</verse>
				<verse number="16">У эса гоҳо-гоҳо хилват жойларга чекиниб, ибодат қилар эди.</verse>
				<verse number="17">Исо таълим бераётган кунларнинг бирида Жалила билан Яҳудия юртларининг ҳар бир қишлоғидан ҳамда Қуддусдан фарзийлар ва Таврот тафсирчилари келди. Улар ўтириб тинглар эканлар, хасталарни шифоловчи илоҳий куч Исода намоён бўлаётган эди.</verse>
				<verse number="18">Кимсалар тўшакда шол бир одамни олиб келдилар. Уни уйга, Исонинг олдига олиб киришга уриндилар.</verse>
				<verse number="19">Лекин одам кўплигидан бунинг иложини тополмай, уйнинг томига чиқиб, томни ёриб, шолни тўшаги билан ўртага, Исонинг олдигаёқ туширдилар.</verse>
				<verse number="20">Исо уларнинг эътиқодини кўриб: - Эй одам боласи, сенинг гуноҳларинг кечирилди, - деди.</verse>
				<verse number="21">Уламолар ва фарзийлар эса: “Куфрлик қилаётган бу Одам ким экан? Ёлғиз Худодан бошқа гуноҳларни ким кечира олади? ” - деб мулоҳаза юрита бошладилар.</verse>
				<verse number="22">Исо уларнинг мулоҳазаларини сезиб, бунга жавобан:- Сизлар кўнгилда нималарни мулоҳаза қиляпсизлар? - деди.</verse>
				<verse number="23">- Нимани айтиш осонроқ: Гуноҳларинг кечирилди, деб айтишми, ёки: ўрнингдан туриб юра қол, деб айтишми?</verse>
				<verse number="24">Лекин Инсон Ўғлининг ер юзида гуноҳларни кечириш қудрати борлигини ҳам билиб қўйинглар! Шундай дейиши билан Исо шол одамга қайрилиб:- Сенга айтаман: Ўрнингдан тур, тўшагингни ол-да, уйингга юр! - деди.</verse>
				<verse number="25">Шол ўша заҳоти ҳамманинг кўз ўнгида ўрнидан туриб кетди, ўзи ётган тўшагини олиб, Худони улуғлаб уйига кетди.</verse>
				<verse number="26">Ҳаммани ваҳима босди. Худони олқишлар эканлар:- Биз ажиб ишлар кўрдик-да бугун, - дедилар қаттиқ қўрқиб.</verse>
				<verse number="27">Шундан сўнг Исо у ердан чиқиб, солиқ йиғадиган жойда ўтирган Левий номли солиқчини кўриб қолди, унга:- Менинг орқамдан юр! - деди.</verse>
				<verse number="28">У ўрнидан турди, ҳамма нарсасини қолдириб, Исонинг кетидан эргашди.</verse>
				<verse number="29">Сўнгра Левий ўз уйида Исо шарафига катта зиёфат берди. Улар билан бирга еб-ичиб ўтирганлар орасида оддий халқдан талай киши ва кўпгина солиқчилар бор эди.</verse>
				<verse number="30">Дин олимлари ва фарзийлар эса зорланиб, Исонинг шогирдларига:- Нега сизлар солиқчию гуноҳкорлар билан бирга еб-ичиб ўтирибсизлар? - дейишди.</verse>
				<verse number="31">Исо уларга шундай жавоб берди:- Соғлар эмас, беморлар табибга муҳтождир.</verse>
				<verse number="32">Мен тақводорларни эмас, гуноҳкорларни тавбага чақиргани келганман.</verse>
				<verse number="33">Яна Унга дедилар:- Мана, Яҳёнинг шогирдлари тез-тез рўза тутиб ибодат қилишади, фарзийларнинг шогирдлари ҳам худди шундай қилишади. Сенинг шогирдларинг-чи, нега еб-ичиб юрибдилар?</verse>
				<verse number="34">Исо уларга деди:- Куёв даврада бўлган вақтда тўй аҳлини рўза тутишга мажбур қилиб бўлармикин?</verse>
				<verse number="35">Бироқ куёв улардан жудо бўлган кунлар келади, ана ўшанда рўза тутадилар.</verse>
				<verse number="36">Исо уларга бир масални ҳам айтиб берди:- Ҳеч ким янги кийимдан йиртиб олиб, эски кийимга ямоқ солмайди. Акс ҳолда янги кийим йиртиқ-ямоқ бўлади ва янги кийимдан олинган ямоқ ҳам эски кийимга тўғри келмайди.</verse>
				<verse number="37">Шунингдек, ҳеч ким янги шаробни эски мешга қуймайди. Чунки янги шароб мешни йиртади, шароб тўкилади ва меш ҳам нобуд бўлади.</verse>
				<verse number="38">Аксинча, янги шаробни янги мешга қуйиш керак. [Шунда у ҳам, бу ҳам сақлаб қолинади. ]</verse>
				<verse number="39">Ҳеч ким эски шаробни сипқирар экан, янгисини истамайди. “Эскиси ширин”, - деб ўтираверади.</verse>
			</chapter>
			<chapter number="6">
				<verse number="1">Фисиҳ байрамидан* кейинги биринчи шанбада Исонинг ғалла даласидан ўтишига тўғри келди. Унинг шогирдлари бошоқларни узиб, кафтга уқалаб еяётган эдилар.</verse>
				<verse number="2">Баъзи фарзийлар эса уларга деди:- Нега сизлар дам олиш кунида қилиш мумкин бўлмаган ишни қиляпсизлар?</verse>
				<verse number="3">Исо уларга шундай жавоб берди:- Наҳотки сизлар Довуд билан унинг ҳамроҳлари оч қолганда нималар қилганини ҳеч ўқимаган бўлсангиз?</verse>
				<verse number="4">Довуд Худонинг уйига кириб, фақат руҳонийларгина ейиши мумкин бўлган бахшида нонларни олиб еб, ҳамроҳларига ҳам берган эди.</verse>
				<verse number="5">Кейин Исо уларга деди:- Инсон Ўғли дам олиш кунининг ҳам ҳокимидир.</verse>
				<verse number="6">Бошқа шанба кунида ҳам Исо ибодатхонага кириб таълим беришга тушди. У ерда ўнг қўли қуриб қолган бир одам бор эди.</verse>
				<verse number="7">Уламолар билан фарзийлар Исони айблаш учун бирон важ топиш мақсадида, У шанба кунида ҳам одамни соғайтирармикан, деб Уни кузатиб турдилар.</verse>
				<verse number="8">Исо бўлса, уларнинг фикрларини билиб, қўли шол одамга:- Ўрнингдан туриб ўртага чиқ! - деб буюрди. У ўртага чиқди.</verse>
				<verse number="9">Исо ҳаммага хитоб қилиб деди:- Мен сизларга савол берай: дам олиш кунида нима қилиш лозим - яхшиликми ёки ёмонликми? Жонни халос қилишми ёки ҳалок қилишми? Улар индамадилар.</verse>
				<verse number="10">Исо уларга бирин-кетин кўз югуртирди-да, у одамга:- Қўлингни узат! - деди. У одам шундай қилиши биланоқ шол қўли бошқа қўлидай соппа-соғ бўлиб қолди.</verse>
				<verse number="11">Бошқалар эса жазаваланиб, Исони нима қилсак экан, деб ўзаро фикрлаша бошладилар.</verse>
				<verse number="12">Ўша кунларда Исо ибодат учун тоққа чиқди ва кечани Худога ибодат қилиш билан ўтказди.</verse>
				<verse number="13">Тонг ёришгач, шогирдларини ёнига чақирди ва ораларидан қуйидаги ўн икки кишини танлаб, ҳаворий қилиб тайинлади:</verse>
				<verse number="14">У Бутрус деб ҳам юритган Симун, унинг укаси Идрис, Ёқуб, Юҳанно, Филип, Бартолмей,</verse>
				<verse number="15">Матто, Тўма, Алфей ўғли Ёқуб, ватанпарвар деб танилган Симун,</verse>
				<verse number="16">Ёқуб ўғли Яҳудо ва кейинчалик хиёнат қилган Яҳудо Ишқариёт.</verse>
				<verse number="17">Шундан сўнг Исо улар билан бирга пастга тушиб, ясси бир жойда тўхтади. Унинг кўплаб шогирдлари, шунингдек, бутун Яҳудиядан, Қуддусдан, Тир ва Сидўн соҳилларидан келган жуда катта оломон</verse>
				<verse number="18">Исони тинглаш ва ўз хасталикларидан фориғ бўлиш учун у ерга тўпланган эдилар. Ёмон руҳлардан азият тортганлар ҳам келиб, шифо топар эдилар.</verse>
				<verse number="19">Бутун халқ Унга қўл тегизиш илинжида интилар эди, чунки Ундан ҳаммани соғайтирадиган шифобахш бир куч чиқар эди.</verse>
				<verse number="20">Исо кўзларини шогирдларига тикиб, деди:“Эй камбағаллар, саодатлисиз! Чунки Худонинг Шоҳлиги сизникидир.</verse>
				<verse number="21">Эй ҳозир оч-юпунлар, саодатлисиз! Чунки сиз тўқ бўлажаксизлар. Эй ҳозир йиғлаётганлар, саодатлисиз! Чунки сизга севинч кулгиси келур.</verse>
				<verse number="22">Инсон Ўғлига ён босганингиз учунОдамлар сиздан нафратланса, Жамиятдан қувғин қилиб, ҳақорат қилса, Номингизга доғ тушириб этса бадном, Сиз барибир саодатмандсизлар!</verse>
				<verse number="23">Ўша кунда севининг, севинчдан ўйнанглар! Зеро сизга само мукофоти буюк бўлур. Пайғамбарларга ҳам оталари шу йўлни тутган.</verse>
				<verse number="24">Лекин бойлар, ҳолингизга вой! Чунки сиз ўз ҳузурингизни олиб бўлдингиз.</verse>
				<verse number="25">Эй ҳозир тўқлар, ҳолингизга вой! Чунки сиз оч қолажаксизлар. Ҳозир кулгувчилар, ҳолингизга вой! Сиз йиғлаб-ҳўнграйсизлар.</verse>
				<verse number="26">Сиз ҳақда хуш гапирса-да ҳамма инсонлар, Бу ҳолда ҳам ҳолингизга вой! Сохта пайғамбарларга ҳам оталари шу йўлни тутган”.</verse>
				<verse number="27">“Лекин сиз, тинглаётганларга айтаман: душманларингизни севинглар, сиздан нафратланганга яхшилик қилинглар.</verse>
				<verse number="28">Сизга қарғиш ёғдирганга дуолар ўқинг. Сизга озор берганлар учун ибодат қилинглар.</verse>
				<verse number="29">Бир чаккангга урганга иккинчисини ҳам тут. Тўнингни олгандан кўйлагингни ҳам аямагил.</verse>
				<verse number="30">Сендан сўраган ҳар кимсага бер, сеникини олгандан қайтариб беришини талаб қилма.</verse>
				<verse number="31">Одамлар сизларга қандай муомала қилишларини истасангизлар, сиз ҳам уларга шундай муомалада бўлинг.</verse>
				<verse number="32">Агар сизни севганларнигина севсангиз, қандай савоб қилган бўласизлар? Ана, гуноҳкорлар ҳам ўзларини севганларни севадилар.</verse>
				<verse number="33">Агар ўзингизга яхшилик қилганларгагина яхшилик қилсангиз, қандай савоб қилган бўласиз? Ана, гуноҳкорлар ҳам худди шундай қиладилар.</verse>
				<verse number="34">Агар сиз қайтариб олишга умид қилиб қарз берсангиз, қандай савоб қилган бўласиз? Ана, гуноҳкорлар ҳам қанча қарзлари бўлса, шунча қайтариб олиш мақсадидагина гуноҳкорларга қарз берадилар.</verse>
				<verse number="35">Лекин сиз душманларингизни севинг, яхшилик қилинг, ҳеч нарса тама қилмай қарз беринг. Шунда буюк мукофот олиб, Таолонинг ўғиллари бўласизлар. Чунки Унинг Ўзи ҳам ношукурлар билан ёмон ниятлиларга нисбатан меҳрибон-ку.</verse>
				<verse number="36">Шундай қилиб, Отангиз раҳмдил бўлгани каби, сизлар ҳам раҳмдил бўлинглар”.</verse>
				<verse number="37">“Бошқаларни ҳукм қилманг, сизлар ҳам маҳкум бўлмайсиз. Бошқаларни айбламанг, сизлар ҳам айбдор бўлмайсиз. Бошқаларни кечиринг, сизлар ҳам кечириласиз.</verse>
				<verse number="38">Бошқаларга беринг, сизларга ҳам қайтади - яхшилаб босилган, силкитилган, тўлиб-тошган ўлчов билан қўйин-қўнжингизга тўкилади. Чунки сизлар қандай ўлчов билан ўлчасангизлар, худди шундай ўлчов сизларга ҳам татбиқ этилади”.</verse>
				<verse number="39">Исо уларга қуйидаги матални ҳам айтиб берди: “Кўр кўрни етаклаб юра олармикин? Иккаласи ҳам чоҳга тушиб кетмасмикин?</verse>
				<verse number="40">Ана, шогирд ўз устозидан юқори бўлмас. Аммо камолотга етгандан кейин ҳар ким ўзининг устозидай бўлур.</verse>
				<verse number="41">Сен нега биродарингнинг кўзидаги зирапчага қарайсан-у, лекин ўз кўзингдаги ходани сезмайсан?</verse>
				<verse number="42">Сен ўз кўзингдаги ходани кўрмай туриб қандай биродарингга: “Кел, биродарим, кўзингдаги зирапчани чиқарай”, дея оласан? Эй иккиюзламачи! Олдин ўз кўзингдан ходани чиқариб қўй, кейин биродарингнинг кўзидан зирапчани чиқаришни аниқ кўрасан”.</verse>
				<verse number="43">“Яхши дарахт ёмон мева бермас, ёмон дарахт ҳам яхши мева бермас.</verse>
				<verse number="44">Ҳар бир дарахт ўз мевасидан билинур. Тиканзордан анжир терилмас, бутазордан узилмас узум.</verse>
				<verse number="45">Яхши одам ўзининг яхши қалб хазинасидан яхшилик чиқарур. Ёмон одам ўзининг ёмон қалб хазинасидан ёмонлик чиқарур. Одамнинг дили нимага тўлиб-тошса, тили ўшани гапирур”.</verse>
				<verse number="46">“Нега сизлар Мени “Ё Раббим, ё Раббим” деб чақирасиз-у, аммо айтганларимни қилмайсизлар?</verse>
				<verse number="47">Менинг олдимга келган ва сўзларимни эшитиб, бажо келтирган ҳар бир кишининг кимга ўхшашлигини сизларга уқтирай:</verse>
				<verse number="48">У уй қураётганда қазиб чуқур қилган ва пойдеворини тош устига ўрнатган одамга ўхшайди. Сел тошиб, ўша уйни сув босибди-ю, лекин уйни қўзғатолмабди. Чунки у тош устига маҳкам ўрнатилган экан.</verse>
				<verse number="49">Лекин сўзимни эшитиб, унга амал қилмаган киши уйини тупроқ устига, пойдеворсиз қурган одамга ўхшайди. У уйни сув босган ҳамон қулаб тушибди, унинг харобалиги эса қўрқинчли бўлибди”.</verse>
			</chapter>
			<chapter number="7">
				<verse number="1">Исо Ўзини тинглаб турган халққа бу сўзларини айтиб бўлганидан кейин, Кафарнаҳум шаҳрига кирди.</verse>
				<verse number="2">У ерда бир юзбошининг жуда азиз хизматкори касал бўлиб, ўлим тўшагида ётган эди.</verse>
				<verse number="3">Юзбоши Исодан хабардор бўлиб, У келиб хизматкорини даволасин, деб илтимос қилиш учун яҳудийларнинг оқсоқолларини Унинг ҳузурига юборди.</verse>
				<verse number="4">Улар Исонинг ёнига келгач, бир самимий ўтинч билан:- У Сенинг шафоатингга муносибдир.</verse>
				<verse number="5">У халқимизни севади, бизга ҳатто ибодатхона ҳам қуриб берган, - дейишди.</verse>
				<verse number="6">Исо улар билан бирга кетди. У уйга яқинлашиб қолганда, юзбоши Исога бу гапларни айтгани дўстларини пешвоз чиқарди:- Эй Ҳазрат, овора бўлма! Кулбамга оёқ босишинг учун муносиб эмасман.</verse>
				<verse number="7">Шунинг учун Сенинг олдингга боришни ҳам ўзимга лойиқ кўрмадим. Сен биргина сўз айтсанг, бас, хизматкорим соғайиб кетади.</verse>
				<verse number="8">Чунки мен ҳам буйруққа тобе одамман, шунингдек, менинг ихтиёримда ҳам аскарлар бор. Бирисига “кет” десам, кетади, бошқасига “кел” десам, келади; бирон хизматкоримга “шуни қил” десам, қилади.</verse>
				<verse number="9">Исо бу сўзларни эшитгач, юзбошига ҳайрон қолди. У ўгирилиб, орқасидан эргашиб келаётган халойиққа:- Сизларга шуни айтиб қўяй, Мен бундай зўр эътиқодни Исроилда ҳам топганим йўқ, - деди.</verse>
				<verse number="10">Юборилганлар уйга қайтиб келишганда, бемор хизматкорни тузалган ҳолда кўрдилар.</verse>
				<verse number="11">Орадан кўп ўтмай, Исо Наин деган шаҳарга кетди. Кўплаб шогирдлари ва анча халқ У билан бирга юришар эди.</verse>
				<verse number="12">Исо шаҳарнинг дарвозасига яқинлашганда, бир бева аёлнинг яккаю ягона ўғли ўлигини кўтариб чиқаётган эдилар. Тумонат шаҳар аҳолиси у аёлни ўраб олган эди.</verse>
				<verse number="13">Раббимиз Исо онани кўргач, унга раҳми келиб:- Йиғлама! - деди.</verse>
				<verse number="14">У ёндашиб, тобутга қўл тегизди. Тобуткашлар тўхтаб қолишди. Исо ўликка:- Эй йигит, сенга айтяпман: тур ўрнингдан! - деди.</verse>
				<verse number="15">Ўшанда ўлик ростланиб ўтирди-да, гапира бошлади. Исо уни онасига топширди.</verse>
				<verse number="16">Ҳаммани ваҳима босди. “Орамизда буюк пайғамбар пайдо бўлди, Худо Ўз халқини йўқлаб келди”, - деганларича, Худони олқишлар эдилар.</verse>
				<verse number="17">Шу тариқа Исонинг донғи бутун Яҳудия ҳамда ён-атрофдаги жойларга тарқалди.</verse>
				<verse number="18">Яҳёнинг шогирдлари бу бўлиб ўтган воқеалар ҳақида устозларига хабар беришди.</verse>
				<verse number="19">Шунда Яҳё шогирдларидан иккитасини чақириб: “Келадиган Қутқарувчи* Сенмисан, ёки биз бошқасини кутайликми? ” - деб сўраш учун уларни Исонинг олдига юборди.</verse>
				<verse number="20">Улар Исонинг олдига келиб:- Бизни Яҳё пайғамбар юборди. У Сендан: “Келадиган Қутқарувчи* Сенмисан, ёки биз бошқасини кутайликми? ” деб сўраяпти, - дейишди.</verse>
				<verse number="21">Нақ шу пайтда Исо турли хасталик ва иллатларга мубтало ва ёвуз руҳларга чалинган талай халққа шифо бериб, кўпгина кўрнинг кўзини ҳам очиб юрган эди.</verse>
				<verse number="22">Исо Яҳёнинг шогирдларига жавобан деди:- Боринглар, кўриб эшитаётганларингизни Яҳёга билдиринглар: кўрлар кўряпти, чўлоқлар юряпти, моховлар тузаляпти, карлар эшитяпти, ўликлар тириляпти ва бечоралар Хушхабарни эшитяптилар.</verse>
				<verse number="23">Мени деб васвасага тушмаган бахтлидир!</verse>
				<verse number="24">Яҳёнинг хабарчилари кетгандан кейин, Исо халққа қарата Яҳё тўғрисида гапира бошлади: “Саҳрога нима кўргани бордингизлар? Шамолда ҳилпираб турган қамишними?</verse>
				<verse number="25">Ахир, нима кўргани бордингизлар? Башанг кийинган одамними? Бироқ башанглар, нашъаларда яшовчилар подшоҳларнинг саройида бўлади-ку!</verse>
				<verse number="26">Ахир, нима кўргани бордингизлар? Пайғамбарними? Ҳа, сизларга ростини айтсам, пайғамбардан ҳам улуғини кўрдингизлар.</verse>
				<verse number="27">Бу киши ҳақида Тавротда* шундай ёзилган:“Мен Сендан аввал Ўз элчимни юборарман, У Сенинг олдингда йўл ҳозирлаб юрар”.</verse>
				<verse number="28">Сизларга айтаманки, аёл зотидан туғилганлар орасида Яҳё пайғамбардан улуғроқ бирон пайғамбар йўқ. Шунга қарамай, Худонинг Шоҳлигида ҳатто энг кичик ҳисоблангани ҳам ундан каттадир”.</verse>
				<verse number="29">Шунда барча халқ ва ҳатто солиқчилар ҳам Яҳёнинг ваъзига қулоқ солиб, сувда имон келтирдилар ва Худони одил деб тан олдилар.</verse>
				<verse number="30">Лекин дин олимлари ва фарзийлар сувда имон келтирмай, Яҳёнинг ваъзини, шунингдек, ўзларига мўлжалланган Худо иродасини рад қилдилар.</verse>
				<verse number="31">“Шундай қилиб, бу насл одамларини нимага тенглаштирай? - давом этди Раббимиз Исо*. - Улар нимага ўхшайди?</verse>
				<verse number="32">Ана улар майдонда ўтиришиб, бир-бировига:“Сизларга най чалдик, ўйнамадинглар, Сизларга йиғи чиқардик, йиғламадинглар”, - деб қичқиришадиган болаларга ўхшайдилар.</verse>
				<verse number="33">Чунки Яҳё пайғамбар келиб нон емади, шароб ичмади; сизлар эса уни “жин урибди” дейсизлар.</verse>
				<verse number="34">Инсон Ўғли келиб, ҳам еди, ҳам ичди; бу гал эса Уни “кабобхўру шаробхўр, солиқчилар билан гуноҳкорларнинг дўсти” дейсизлар.</verse>
				<verse number="35">Ва лекин илоҳий* ҳикмат унга риоя қилувчилар орқали оқланади”.</verse>
				<verse number="36">Фарзийлардан бири Исони таом ейишга таклиф қилди. Исо фарзийнинг уйига кириб, дастурхон атрофида ўтирди.</verse>
				<verse number="37">Бу шаҳарлик гуноҳкор деб танилган бир аёл Исонинг фарзий уйида меҳмон бўлганлигини билиб, бир ганч идишда атир мой олиб келди.</verse>
				<verse number="38">Исонинг орқа томонида, оёқлари ёнгинасида турганича йиғлаб, кўз ёшлари билан Унинг оёқларини ҳўллай бошлади. Сўнг сочлари билан Исонинг оёқларини артганча, ўпа туриб атир мой суртди.</verse>
				<verse number="39">Исони таклиф этган фарзий буни кўргач: “Агар бу одам пайғамбар бўлганида эди, Унга суйкалиб турган шу аёлнинг кимлигини, қанақа гуноҳкор аёл эканлигини билар эди”, - деб кўнглидан ўтказди.</verse>
				<verse number="40">Исо унга қайрилди:- Симун, сенга айтадиган сўзим бор. - Айтгил, Устоз! - деди у.</verse>
				<verse number="41">Исо деди:- Бир қарз берувчининг икки қарздори бор экан, бири беш юз, иккинчиси эллик кумуш танга қарз бўлган экан.</verse>
				<verse number="42">Бироқ қарздорларнинг тўлаш учун ҳеч нарсаси бўлмаганидан, у икковини ҳам кечирибди. Айтиб бер-чи, улардан қайси бири уни кўпроқ севар экан?</verse>
				<verse number="43">Симун жавоб бериб:- Менинг фикримча, кўпроқ қарзи кечирилган киши бўлса керак, - деди. - Тўғри мулоҳаза қилдинг, - деди унга Исо.</verse>
				<verse number="44">Кейин аёлга ўгирилиб:- Бу аёлни кўряпсанми? - деди Симунга. - Мен сенинг уйингга келганимда, оёқларимни ювгани сув берганинг йўқ. У эса ўзининг кўз ёшлари билан оёқларимни ҳўллаб, сочлари билан артиб қуритди.</verse>
				<verse number="45">Сен-чи, Мени ўпганинг йўқ, бу аёл эса келганимдан бери оёқларимни ўпишдан тўхтамаяпти.</verse>
				<verse number="46">Сен бошимга ҳатто мой қуймадинг, у эса-чи оёғимга атир мой суркади.</verse>
				<verse number="47">Шунинг учун сенга айтиб қўяй: унинг кўп гуноҳлари кечирилган, кўп севишининг сабаби ана шунда. Кимки оз кечирилса, у оз севади.</verse>
				<verse number="48">Сўнг Исо аёлга қайрилиб:- Гуноҳларинг кечирилди, - деди.</verse>
				<verse number="49">Исо билан бирга еб-ичиб ўтирганлар ўзларича фикр юрита бошлашди: “Ким бўлди бу гуноҳни ҳам кечираётган? ”</verse>
				<verse number="50">Исо эса яна аёлга:- Ишончинг сени қутқарди, эсон-омон боргил, - деди.</verse>
			</chapter>
			<chapter number="8">
				<verse number="1">Орадан кўп ўтмай, Исо шаҳару қишлоқлар бўйлаб Худо салтанати тўғрисидаги Хушхабарни тарқатар эди. Ўн икки шогирди У билан бирга юришар эди.</verse>
				<verse number="2">Шунингдек, ёмон руҳлардан ва турли касалликлардан халос бўлган бир неча аёллар, шу жумладан, ичидан еттита жин чиқиб кетган магдалалик Марям,</verse>
				<verse number="3">Ҳироднинг сарой бошқарувчиси Хузанинг хотини Йўанна, Сусанна ва бошқа кўп аёллар ҳам Исо билан юриб, ўз мол-мулкларини сарф қилиб, Унинг тирикчилигига хизмат қилишар эди.</verse>
				<verse number="4">Яна кўп халқ тўпланиб, барча шаҳарлар аҳолиси ҳам Унинг олдига оқиб келаётган бир пайтда, Исо масал билан гап бошлади:</verse>
				<verse number="5">“Уруғ сепувчи ўз уруғини сепиш учун чиқибди. Сепаётганда баъзи уруғлар йўл ёқасига тушиб, поймол бўлибди. Осмондаги қушлар келиб, уруғларни чўқиб кетибди.</verse>
				<verse number="6">Баъзи уруғлар тошлоқ ерга тушибди. Уруғлар кўкариб чиқибдию, лекин тупроқ намсиз бўлгани учун қуриб қолибди.</verse>
				<verse number="7">Яна бошқа уруғлар тиканлар орасига тушибди. Тиканлар ўсиб, уруғларни бўғиб қўйибди.</verse>
				<verse number="8">Яна баъзи уруғлар яхши ерга тушибди. Улар кўкариб чиқиб, юз марта кўп ҳосил берибди”. Исо буларни айтиб бўлиб: “Кимнинг эшитар қулоғи бўлса, эшитсин! ” - деб хитоб қилди.</verse>
				<verse number="9">Шогирдлар Исодан:- Бояги масалнинг маъноси нима? - деб сўрашди.</verse>
				<verse number="10">У шундай жавоб берди:- Худо Шоҳлигининг сирларини билиш қобилияти сизларга насиб бўлган. Бошқаларга бўлса, ҳамма нарсани масаллар билан тушунтираман, токи оятдагидек*: “Улар қараб туриб кўрмасинлар, эшитиб туриб англамасинлар”.</verse>
				<verse number="11">“Бу масалнинг маъноси шу: Уруғ - Худонинг каломидир.</verse>
				<verse number="12">Йўл ёқасига тушган донлар шундай одамларни билдирадики, улар каломни эшитадилар, лекин кейин имон ва нажот топмасликлари учун иблис уларнинг юрагидан каломни олиб кетади.</verse>
				<verse number="13">Тошлоқ ерга тушган донлар эса шундай одамларни билдиради: улар каломни эшитганда уни севинч билан қабул қилаверадилар. Лекин улар илдизга эга эмас. Ўқтин-ўқтин ишонсалар-да, синов вақтида имондан қайтадилар.</verse>
				<verse number="14">Тиканлар орасига тушган уруғлар шундай инсонларни билдирадики, улар каломни эшитадилар, бироқ ҳаётнинг ташвишлари, бойлик ва завқ-шавқ савдолари остида бўғилиб, пишиқ ҳосил бермайдилар.</verse>
				<verse number="15">Яхши ерга тушган уруғ эса шундай кишиларни билдиради: улар каломни эшитиб, яхши, соф юракда сақлайдилар ва чидам билан ҳосил берадилар”. [Исо буларни айтиб: “Кимнинг эшитар қулоғи бўлса, эшитсин! ” - деб хитоб қилди. ]</verse>
				<verse number="16">“Ҳеч ким шамни ёқиб, уни идиш билан ёпмайди ёки чорпоя тагига қўймайди. Аксинча, кирганлар ёруғликни кўрсин, деб уни шамдонга қўяди.</verse>
				<verse number="17">Шунингдек, ошкора бўлмайдиган ҳеч қандай сир йўқ, маълум ва аён бўлмайдиган ҳеч яширин нарса йўқ.</verse>
				<verse number="18">Шу сабабдан қандай тинглаётганингизга диққат қилинглар. Чунки кимда бор бўлса, унга яна берилади. Кимда йўқ бўлса, ўзида бор бўлишини фикр қилган нарсаси ҳам ундан тортиб олинади”.</verse>
				<verse number="19">Исонинг онаси билан укалари Унинг олдига келдилар, аммо халойиқ кўплигидан Унга яқинлаша олмадилар.</verse>
				<verse number="20">Исога:- Онанг ва укаларинг Сени кўрмоқчи бўлиб ташқарида турибдилар, - деган хабар етказишди.</verse>
				<verse number="21">Исо уларга шундай жавоб берди:- Менинг онам ва укаларим - Худо каломини тингловчи ва бажо келтирувчилардир.</verse>
				<verse number="22">Кунларнинг бирида Исо Ўз шогирдлари билан қайиққа тушиб уларга:- Кўлнинг нариги томонига сузиб ўтайлик, - деди. Улар жўнаб кетишди.</verse>
				<verse number="23">Сузиб кетаётганларида Исо ухлаб қолди. Кўлда қаттиқ бўрон турди. Қайиқ сувга тўлиб, улар хавфли аҳволда қолди.</verse>
				<verse number="24">Шогирдлар Исонинг ёнига бориб:- Устоз, Устоз, ҳалокатдамиз! - деб Уни уйғотишди. Исо туриб шамолга ва тўлқинланаётган сувларга дўқ урди. Шу заҳоти бўрон тиниб, сукунат тушди.</verse>
				<verse number="25">Исо шогирдларига:- Ишончингиз қани? - деди. Улар эса жуда қўрқиб донг қотиб қолишди. - Ким экан У? Мана шамоллар ва сувларга ҳам буюради, улар эса Унга бўйсунади! - дейишди бир-бирига.</verse>
				<verse number="26">Жалиланинг қарши томонидаги Гадара юртига сузиб келдилар.</verse>
				<verse number="27">Исо қирғоққа чиқиши билан шаҳардан бир одам учради. Бу одам анча вақтдан бери жинга гирифтор бўлиб, кийим ҳам киймасди. У уйда ҳам турмай, қабристон ғорларида яшар эди.</verse>
				<verse number="28">Исони кўргач, у қичқириб юборди-да, ўзини Унинг олдига ташлаб, баланд овоз билан:- Эй Исо, Худойи Таолонинг Ўғли, мен билан нима ишинг бор? Ўтинаман, мени қийнама! - деди.</verse>
				<verse number="29">Чунки Исо ёмон руҳга бу одамдан чиқиб кетишни буюрган эди. Уни сақлаш учун занжир-кишан билан боғлаган бўлсалар-да, лекин у бандларни узиб ташлар ва жин тез-тез уни тутиб чўл-саҳроларга судраб борар эди.</verse>
				<verse number="30">Исо ундан сўради:- Исминг нима? - Исмим Тумонат, - деди у. Чунки унинг вужудини бир талай жин чирмаган эди.</verse>
				<verse number="31">Жинлар ўзларини тубсиз қаърга юбормасликни Исодан ёлвориб сўрадилар.</verse>
				<verse number="32">Шу тоғнинг ён бағрида катта бир тўнғиз подаси ўтлаб юрган эди. Жинлар тўнғизларга киришга рухсат бериши учун Исодан ёлвориб сўрадилар. Исо уларга рухсат берди.</verse>
				<verse number="33">Шунда жинлар одамдан чиқиб, тўнғизларга кириб олдилар. Тўнғиз подаси тик қияликдан пастга ёпирилди ва кўлда ғарқ бўлди.</verse>
				<verse number="34">Тўнғиз боқувчилар содир бўлган воқеани кўргач, югуриб бориб шаҳарда ва овулларда буларни гапириб бердилар.</verse>
				<verse number="35">У жойлар аҳолиси эса бўлиб ўтган ҳодисани кўриш учун далага чиқиб, Исонинг ёнига келди. Жин чиққан одамни кийинган ва ақли расо ҳолатда Исонинг оёғи томонда ўтирганини кўриб, ваҳимага тушишди.</verse>
				<verse number="36">Ҳодисани кўрганлар эса у одамнинг жиндан қандай қутулганини ҳаммага сўзлаб беришди.</verse>
				<verse number="37">Шунда Гадара атрофидан келган барча аҳоли қаттиқ даҳшатга тушди, уларнинг еридан чиқиб кетишни Исодан илтимос қилишди. Исо эса қайиққа тушиб қайтиб кетди.</verse>
				<verse number="38">Жинлардан халос бўлган одам Исо билан бирга юрмоқликни Ундан сўради. Лекин Исо унга:</verse>
				<verse number="39">- Ўз уйингга қайтиб бориб, Худо сен билан нималар қилганини гапириб бер, - деб уни жўнатди. У киши бориб, Исо у билан нималар қилганини бутун шаҳарда эълон қиладиган бўлди.</verse>
				<verse number="40">Исо бериги қирғоққа* қайтиб келгач, халқ Уни қувониб қаршилади, чунки ҳамма Уни кутиб турган эди.</verse>
				<verse number="41">Шу пайт ибодатхонанинг жамоабошиси бўлган Яир исмли бир киши келиб қолди. Исонинг оёқларига ўзини ташлаб, унинг уйига боришини ўтиниб сўради.</verse>
				<verse number="42">Чунки унинг ўн икки ёшлардаги биргина қизи ўлим тўшагида ётар эди. Исо бораркан, халойиқнинг сиқувида қолди.</verse>
				<verse number="43">Шу ўртада ўн икки йилдан бери қон кетишидан азоб чекаётган бир аёл ҳам бор эди. У бор-йўғини табибларга сарф этгани билан ҳеч биридан шифо топмаган эди.</verse>
				<verse number="44">Аёл Исога орқа томондан яқинлашиб, этагига элас қўл тегизган онда қон оқиши дарҳол тўхтади.</verse>
				<verse number="45">- Ким у Менга қўлини тегизган? - деди Исо. Ҳамма тонгач, Бутрус билан ёнидагилар деди:- Устоз, халойиқ Сени ўраб, сиқиб турибди, Сен эса-чи, Менга ким қўл тегизди, дейсан?</verse>
				<verse number="46">Лекин Исо:- Кимдир Менга аниқ тегди-да, Мен Ўзимдан бир куч чиққанини сездим, - деди.</verse>
				<verse number="47">Аёл бошқа яширина олмаганини пайқагач, қалтираганча Исога яқинлашиб, Унинг оёқларига ўзини ташлади-ю, Унга қандай мақсад билан текканлигини ва ўша заҳоти қандай дарддан халос бўлганини бутун халққа эшиттириб сўзлаб берди.</verse>
				<verse number="48">Исо унга:- Дадил бўл, қизим! Ишончинг сени қутқарди, эсон-омон боргил, - деди.</verse>
				<verse number="49">Исо гапини ҳали тугатмасданоқ, жамоабошининг уйидан кимдир келиб, жамоабошига:- Қизингиз ўлди, Устозни овора қилмай қўяқолинг, - деди.</verse>
				<verse number="50">Буни эшитган Исо у одамга:- Қўрқма, фақат ишонгин, қизинг қутқарилади, - деди.</verse>
				<verse number="51">Исо ўша уйга келиб, Бутрус, Юҳанно, Ёқуб ва қизнинг ота-онасидан бошқа ҳеч кимнинг Ўзи билан ичкарига киришига рухсат бермади.</verse>
				<verse number="52">Ҳамма қизча учун йиғлаб нола қилаётган эди. Бироқ Исо:- Йиғламанглар, у ўлган эмас, фақат ухлаб ётибди, - деди.</verse>
				<verse number="53">Улар қизчанинг ўлганлигини била туриб, Унинг устидан кулишди.</verse>
				<verse number="54">Исо эса [ҳаммани ташқарига чиқариб, ] қизчанинг қўлидан ушлаб қолди-да:- Эй қизалоқ, ўрнингдан тур! - деб хитоб қилди.</verse>
				<verse number="55">Қизчанинг руҳи танига қайтди. У шу ондаёқ ўрнидан туриб кетди. Исо унга овқат беришни буюрди.</verse>
				<verse number="56">Қизнинг ота-онаси ҳайрон қолдилар. Исо эса уларга бўлган воқеа ҳақида ҳеч кимга айтмасликни буюрди.</verse>
			</chapter>
			<chapter number="9">
				<verse number="1">Исо ўн икки шогирдини ёнига чақириб, уларга бутун жинлар устидан ҳокимлик қилиш ва касалларни соғайтириш қудратини берди.</verse>
				<verse number="2">Худонинг Шоҳлигини эълон қилиш ва хасталарга шифо беришга уларни юбориб,</verse>
				<verse number="3">Исо деди: “Йўлга ҳеч нарса олманглар: ҳасса ҳам, тўрва ҳам, нон ҳам, ақча ҳам, бир жуфт кўйлак ҳам олманглар.</verse>
				<verse number="4">Қайси уйга кирсангизлар, у ердан жўнагунингизча ўша уйда қолинглар.</verse>
				<verse number="5">Агар бирор шаҳарда сизни қабул қилмасалар, у ердан чиқаётганингизда аҳолига огоҳлантириш тариқасида оёқларингиздаги чангни қоқиб кетинглар”.</verse>
				<verse number="6">Шогирдлар жўнадилар. Қишлоқдан-қишлоққа ўтиб бориб, ҳамма ёқда Хушхабарни тарғиб қилар, касалларга шифо берар эдилар.</verse>
				<verse number="7">Вилоят ҳокими Ҳирод содир бўлаётган ажойиботларни эшитиб, эсанкираб қолди. Чунки баъзилар: “Яҳё тирилиб келибди”, - десалар,</verse>
				<verse number="8">бошқалар эса: “Илёс пайғамбар пайдо бўлибди”, - дердилар. Яна бошқалар бўлса: “Қадимги пайғамбарлардан бири тирилиб келибди”, - деб юришди.</verse>
				<verse number="9">Ҳирод бўлса: “Мен Яҳёни бошидан жудо қилганман. Энди бундай ишларни қиляпти, деб юришгани ким экан? ” - деди-да, Исони кўргиси келди.</verse>
				<verse number="10">Шу орада Исонинг ҳаворийлари сафардан қайтиб келиб, қилган ишларини Унга айтиб беришди. Исо ҳаворийларни Байтсайда номли шаҳар яқинидаги хилват жойга Ўзи билан олиб кетди.</verse>
				<verse number="11">Аммо халойиқ буни билиб, Унинг орқасидан бораверди. Исо уларни яхши қаршилаб, Худонинг Шоҳлиги тўғрисида суҳбатлашди, шифога муҳтожларни даволади.</verse>
				<verse number="12">Кун ботиб, кеч кира бошлади. Исонинг ўн икки шогирди Унинг олдига келиб:- Халойиққа рухсат бер, атрофдаги овул ва қишлоқларга бориб ризқини топсин, тунасин. Чунки бунда овлоқ жойдамиз, - дедилар.</verse>
				<verse number="13">- Сизлар уларга овқат беринглар! - деди Исо. - Бешта нон ва иккита балиқдан бошқа бирон нарсамиз йўқ-ку. Бориб шунча кишига овқат сотиб ололамизми? - деди шогирдлар.</verse>
				<verse number="14">Ўша ерда беш мингга яқин эркак бор эди. Исо шогирдларига:- Халойиқни ҳар қаторга элликтадан қилиб ўтқазинглар, - деди.</verse>
				<verse number="15">Шогирдлар худди шундай қилиб, ҳаммани ўтқаздилар.</verse>
				<verse number="16">Исо бешта нон билан иккита балиқни олди-ю, осмонга қараб шукрона дуосини ўқиди. Сўнг буларни майда-майда қилиб, халққа тарқатиш учун шогирдларига берди.</verse>
				<verse number="17">Ҳаммалари еб тўйди. Ортиб қолган бурдаларни териб олишганда, ўн икки сават чиқди.</verse>
				<verse number="18">Бир вақтда Исо ёлғиз Ўзи ибодат қилар эди. Шогирдлари ҳам яқин турар эдилар. Исо улардан:- Халқ Мени ким деб ҳисоблайди? - дея сўради.</verse>
				<verse number="19">Улар жавоб бериб:- Яҳё пайғамбар деб ҳисоблайди, бошқалар эса Илёс пайғамбар деб ҳисоблайди. Яна бошқалар бўлса: “Қадимги пайғамбарлардан бири тирилиб келибди”, деб ўйлаб юришибди, - дедилар.</verse>
				<verse number="20">Исо улардан:- Сизлар-чи, Мени ким деб ҳисоблайсизлар? - деб сўради. Бунга жавобан Бутрус:- Сен Худо юборган Масиҳсан! - деди.</verse>
				<verse number="21">Исо буларни ҳеч кимга айтманглар, деб шогирдларига қатъий буйруқ берди.</verse>
				<verse number="22">“Инсон Ўғли кўп азоб чекиши, оқсоқоллар, олий руҳонийлар ва уламолар томонидан рад қилиниб ўлдирилиши, учинчи куни эса қайта тирилиши керак”, - деди.</verse>
				<verse number="23">Сўнг ҳаммага хитоб қилиб деди: “Агар ким Менга эргашишни истаса, ўзидан кечсин ва ҳар куни ўз хочини кўтариб, ортимдан юрсин.</verse>
				<verse number="24">Ким ўз жонини сақлаб қолмоқчи бўлса, уни йўқотади. Ким Мен учун жонини йўқотса, уни сақлаб қолади.</verse>
				<verse number="25">Агар инсон бутун дунёни эгаллаб олса-ю, бироқ ўзига зарар етказса ёки ҳалокатга йўлиқса, бундан қандай фойда кўради?</verse>
				<verse number="26">Ким Мендан ва Менинг сўзларимдан уялса, Инсон Ўғли ҳам Ўзи, Отаси ва муқаддас фаришталар салобати ила келганда, ундан уялади.</verse>
				<verse number="27">Сизларга чинини айтайин: бу ерда турганлардан баъзилари борки, Худонинг Шоҳлигини кўрмагунча, ўлим кўрмайдилар”.</verse>
				<verse number="28">Исо бу сўзларни айтгандан кейин саккиз кунча ўтиб, Бутрус, Юҳанно ва Ёқубни олиб, ибодат қилиш учун тоққа чиқди.</verse>
				<verse number="29">У ибодат қилаётганда, юзининг кўриниши ўзгариб, кийимлари яшиндай оқ бир тусда ярқираб кетди.</verse>
				<verse number="30">-</verse>
				<verse number="31">Шу онда нур ёғилиб турган икки зот - Мусо ва Илёс пайғамбарлар пайдо бўлиб, Исо билан гапга тушдилар. Улар Исонинг яқинда Қуддусга бориб оламдан ўтиши тўғрисида суҳбатлашар эдилар.</verse>
				<verse number="32">Бутрус ва у билан бирга бўлганларни уйқу элитган эди. Қўққисдан уйғонишиб, нурли Исони ва У билан бирга турган икки зотни кўрдилар.</verse>
				<verse number="33">У зотлар энди Исодан ажралиб кетайлик, деган пайтда Бутрус Исога:- Устоз, бизга бу жой жуда ёқяпти! Қани, учта чайла қурайлик - бириси Сенга, бириси Мусога, бириси Илёсга, - деди. Аммо у нима деярини билмас эди.</verse>
				<verse number="34">Бутрус гапини тугатмасданоқ, бир булут пайдо бўлиб уларга соя солди. Улар булут остида қолиб, ваҳимага тушдилар.</verse>
				<verse number="35">Булут ичидан:- Бу Менинг азиз Ўғлимдир; Унга қулоқ солинглар, - деган садо эшитилди.</verse>
				<verse number="36">Садо узилгач, шогирдлар Исонинг у ерда ёлғиз қолганини кўрдилар. Улар кўрганларини яшириб, ўша кунларда ҳеч кимга билдирмадилар.</verse>
				<verse number="37">Эртаси кун улар тоғдан тушди. Исони кўп халойиқ қаршилади.</verse>
				<verse number="38">Кимдир бирдан халқ ичидан дод солди:- Устоз! Сендан ялиниб сўрайман, ўғлимга бир қарагин, у менинг ягона болам-ку.</verse>
				<verse number="39">Бир руҳ болани тутиб туради ва у бирданига бақириб юборади. Руҳ уни оғзидан кўпик чиққунча ерга йиқитиб судрайди, уни обдан қийнаб, зўрға ундан айрилади.</verse>
				<verse number="40">Мен Сенинг шогирдларингга, руҳни қувинглар, деб ёлвордим, лекин улар эплолмади, - деди.</verse>
				<verse number="41">Исо бунга жавобан:- Эй вафосиз ва бузуқ насл! Қачонгача сизлар билан бирга бўламан? Қачонгача сизларга чидаб тураман? Ўғлингни бу ерга келтир! - деди.</verse>
				<verse number="42">Бола яқинлашмасданоқ, жин уни ерга ағнатиб ура кетди. Лекин Исо ёмон руҳга бас қилишни буюрди, болани соғайтирди ва уни отасига топширди.</verse>
				<verse number="43">Ҳамма Исонинг буюклигига ҳайрон қолди. Исонинг қилаётган ишларидан ҳамма таажжубда экан, У Ўз шогирдларига:</verse>
				<verse number="44">“Сизлар бу сўзларимни қулоқларингизга қуйиб олинглар! - деди. - Инсон Ўғли одамлар қўлига тутиб берилиши муқаррардир”.</verse>
				<verse number="45">Шогирдлар бўлса, бу сўзни тушунмадилар. Бу сўз уларнинг тушунчасидан яширин бўлиб, маъносига етмадилар, Исодан сўрашга эса қўрқар эдилар.</verse>
				<verse number="46">Шогирдлар орасида: қай биримиз каттамиз, деган тортишув бўлди.</verse>
				<verse number="47">Уларнинг кўнглидаги фикрни уқиб, Исо бир болани олиб Ўзининг ёнига турғизди-да,</verse>
				<verse number="48">уларга деди:- Ким бу болани Менинг номимдан қабул қилса, Мени қабул қилган бўлади. Ким Мени қабул қилса, Мени Юборганни қабул қилган бўлади. Орангизда ким энг кичик экан, мана у буюк ҳисобланади.</verse>
				<verse number="49">Шунда Юҳанно сўз олди:- Устоз! Сенинг номинг билан жинларни қуваётган бир одамни кўрдик. У биз билан юрмагани сабабли, унга буни ман этдик.</verse>
				<verse number="50">- Ман қилманг - деди Исо. - Кимки сизга қарши эмас, у сиз томонда.</verse>
				<verse number="51">Исонинг оламдан ўтиш кунлари яқинлашаркан, У Қуддусга боришга жазм қилди.</verse>
				<verse number="52">Ўзидан олдин хабарчиларни юборди. Улар Исо келишига ҳозирлик кўриш учун Самариянинг бир қишлоғига кирдилар.</verse>
				<verse number="53">Лекин У Қуддусга кетаётган сайёҳ кўринишида бўлгани учун, самарияликлар Исони қабул қилмадилар.</verse>
				<verse number="54">Шогирдлари Ёқуб ила Юҳанно буни кўриб:- Раббий, истасанг, биз Илёс пайғамбар қилганидек, буларни гумдон қилиш учун осмондан олов тушсин деб айтайлик! - дедилар.</verse>
				<verse number="55">Исо эса уларга бурилди-да, таъна қилиб:- Сизлар қандай руҳда бораётганингизни билмайсизлар, - деди.</verse>
				<verse number="56">- Инсон Ўғли инсон жонини ҳалок қилиш эмас, халос қилиш учун келган. Сўнгра улар бошқа қишлоқ сари кетдилар.</verse>
				<verse number="57">Йўлда кетар эканлар, кимдир Исога:- Ҳазрат, қаерга борма, мен Сенинг орқангдан юраман, - деди.</verse>
				<verse number="58">Исо унга:- Тулкиларнинг инлари, кўк қушларининг уялари бор. Лекин Инсон Ўғлининг бош суқадиган жойи йўқ, - деди.</verse>
				<verse number="59">Бошқа бирисига Исо:- Орқамдан юр! - деди. Лекин у:- Ҳазрат, олдин бориб отамни кўмиб келишга ижозат бер, - деди.</verse>
				<verse number="60">Исо унга:- Ўликларни қўй, уларни ўзича ўлик бўлганлар кўмсин. Сен эса бориб, Худонинг Шоҳлиги ҳақида хабар тарқатгин, - деди.</verse>
				<verse number="61">Яна бошқа бири:- Ҳазрат, мен Сенинг орқангдан юраман. Фақат олдин бориб уйдагилар билан хайрлашишимга ижозат бер, - деди.</verse>
				<verse number="62">Лекин Исо унга деди:- Қўлларини омочда тутиб, орқасига қараган ҳеч ким Худонинг Шоҳлиги учун лаёқатли бўлмас.</verse>
			</chapter>
			<chapter number="10">
				<verse number="1">Бу ҳодисалардан кейин Раббимиз Исо бошқа етмиш шогирдни танлаб, Ўзи ташриф буюрадиган ҳар бир шаҳар, ҳар бир жойга Ўзидан олдин бориб турсин учун уларни иккита-иккитадан юборди.</verse>
				<verse number="2">Уларга хитобан деди: “Ҳосил мўл, бироқ юмушчилар оз. Ўз ҳосилингни йиғиб-терадиган юмушчилар юбор, деб ҳосил Эгасига илтижо қилинглар.</verse>
				<verse number="3">Боринглар! Сизни бўрилар орасига қўзилардай юборяпман.</verse>
				<verse number="4">Ҳамён ҳам, тўрва ҳам, чориқ ҳам олманг, йўлда ҳеч кимга салом ҳам берманглар.</verse>
				<verse number="5">Қайси уйга кирсангизлар, аввал бошда: “Уйингизга тинчлик бўлсин”, деб салом беринглар.</verse>
				<verse number="6">Агар у ерда бирор тинчликсевар бўлса, унинг боши саломат бўлади. Бўлмаса, саломингиз сизларга қайтиб келади.</verse>
				<verse number="7">Кирган уйда қолинглар, сизларга нимаики берсалар, уни еб-ичинглар. Чунки меҳнаткаш ўз меҳнатига яраша тақдирланмоққа муносибдир. Уйма-уй ўтиб юрманглар.</verse>
				<verse number="8">Қайси шаҳарга келганингизда сизларни қабул қилсалар, олдингизга қўйилганни енглар.</verse>
				<verse number="9">Ўша ердаги касалларга шифо бериб, уларга: “Худонинг Шоҳлиги сизларга яқинлашди”, деб айтинглар.</verse>
				<verse number="10">Агарда қайси шаҳарга келганингизда сизларни қабул қилмасалар, у ердан чиқаётганингизда кўча-кўйда баралла:</verse>
				<verse number="11">“Шаҳрингиздан оёқларимизга ёпишган чангни ҳам қоқиб, ўзингизга қолдириб кетяпмиз. Бироқ шунга қарамай билиб қўйингларки, Худонинг Шоҳлиги сизларга яқинлашди”, деб айтинглар.</verse>
				<verse number="12">Сизларга гапим шуки, қиёмат* кунида у шаҳардан кўра Садўм шаҳрининг ҳоли енгилроқ бўлади”.</verse>
				<verse number="13">“Сенинг ҳолингга вой, эй Ҳоразин! Сенинг ҳолингга вой, эй Байтсайда! Агар сизларда содир бўлган мўъжизалар Тир билан Сидўн шаҳарларида яратилганда, улар аллақачон жулга ўраниб, кулга ўтириб, тавба қилган бўлардилар.</verse>
				<verse number="14">Мана, қиёмат кунида сиздан кўра Тир ва Сидўннинг ҳоли енгилроқ бўлади.</verse>
				<verse number="15">Эй сен, кўккача ўрлаган Кафарнаҳум, тубан кетажаксан тамуғга!</verse>
				<verse number="16">Сизни тинглаган Мени тинглаган бўлади. Сизни рад этган Мени рад этган бўлади. Мени рад этган эса Мени Юборганни рад этган бўлади”.</verse>
				<verse number="17">Етмиш шогирд қувонч билан сафардан қайтиб келиб Исога:- Раббий, Сенинг номингни тилга олсак, жинлар ҳам бизга бўйсунади-ку! - дедилар.</verse>
				<verse number="18">Исо уларга деди:- Мен шайтоннинг осмондан яшиндай тушганини кўрдим.</verse>
				<verse number="19">Мана, Мен сизларга илону чаёнларни эзиб ташлаш ҳамда душманнинг бутун куч-қудратини оёқ ости қилиш иқтидорини берганман. Ҳеч нарса сизларга зарар етказмайди.</verse>
				<verse number="20">Бироқ руҳлар сизга бўйсунаётганидан қувонманглар, балки номларингиз осмонда ёзилганидан қувонинглар!</verse>
				<verse number="21">Ўша пайтда Исо илоҳий* Руҳдан илҳомланиб, жуда хуррам бўлиб деди:- Эй Ота, еру кўк Ҳукмдори! Сен бу ишларни доною оқиллардан яшириб, гўдакларга маълум этганинг учун Сенга ҳамду сано айтаман. Ҳа Ота, Сенинг эзгу хоҳишинг шундай эди.</verse>
				<verse number="22">[Кейин Исо шогирдларига ўгирилиб, деди:]- Отам Менга ҳамма нарсани топширган. Ўғилнинг кимлигини Отадан бошқа ҳеч ким билмайди, Отанинг кимлигини ҳам Ўғилдан ва Ўғил билим беришни истаган кишидан бошқа ҳеч ким билмайди.</verse>
				<verse number="23">Сўнг шогирдларига қараб, Исо алоҳида деди:- Сизлар кўраётган нарсаларни кўриб турган кўзлар саодатлидир!</verse>
				<verse number="24">Сизларга шуни айтайин: не-не пайғамбару подшоҳлар сиз кўраётганни кўрмоқ орзу этгандилар, лекин кўролмадилар, сиз эшитаётганни эшитмоқ орзу этгандилар, лекин эшитолмадилар.</verse>
				<verse number="25">Шунда Исони синаш мақсадида келган Таврот тафсирчиларидан бири оёққа туриб, Унга савол берди:- Устоз, абадий ҳаёт насиб бўлмоғи учун нима қилишим керак?</verse>
				<verse number="26">- Тавротда нима ёзилган? Қандай ўқийсан? - деб сўради Исо.</verse>
				<verse number="27">У киши шундай жавоб берди:- “Эганг Худовандни бутун қалбинг, бутун жонинг, бутун қувватинг ва бутун онгинг билан сев, яқинингни эса ўзинг каби сев”, - деб ёзилган*.</verse>
				<verse number="28">Исо унга:- Сен тўғри жавоб бердинг, шундай қилгин, ана шунда яшайсан! - деди.</verse>
				<verse number="29">Аммо у одам ўзини оқламоқчи бўлиб:- Хўп, менга яқин ким? - деб сўради Исодан.</verse>
				<verse number="30">Исо унга ўрнакли нақл билан жавоб қайтарди:- Бир одам Қуддусдан Ерихога борар экан, қароқчилар қўлига тушиб қолибди. Қароқчилар унинг кийимларини ечиб олиб, ўласи қилиб уриб, шу ҳолича ташлаб кетибдилар.</verse>
				<verse number="31">Иттифоқо, шу йўлдан бир руҳоний борар экан. Уни кўриб, ёнидан ўтиб кетибди.</verse>
				<verse number="32">У жойга бир левит ҳам келиб, у одамни кўрибоқ, ёнидан ўтиб кетаверибди.</verse>
				<verse number="33">Бир самариялик йўловчи эса бу жойдан ўтаркан, унинг устидан чиқиб қолибди ва ҳолига кўп куйинибди.</verse>
				<verse number="34">Унинг ёнига келибди-да, яраларига мой суриб, шароб қуйиб, боғлаб қўйибди. Сўнг уни ўз уловига миндирибди-да, меҳмонхонага олиб келиб, унга ғамхўрлик қилибди.</verse>
				<verse number="35">Эртасига жўнаётганда икки кумуш танга чиқарибди-да, меҳмонхона эгасига бериб: “Унга яхши қарагин. Агар бундан зиёд харж қилар бўлсанг, мен қайтиб келганимдан сўнг сенга бераман”, - деб кетибди.</verse>
				<verse number="36">Сенингча, учовидан қайси бири қароқчиларнинг қўлига тушган одамнинг яқини саналади?</verse>
				<verse number="37">Таврот тафсирчиси:- Унга шафқат қилган одам-да, - деб жавоб берди. - Бор, сен ҳам шундай қил! - деди унга Исо.</verse>
				<verse number="38">Ўз йўлларида давом этишди. Исо бир қишлоққа кирди. Бу ерда Марта исмли аёл Уни уйига таклиф қилди.</verse>
				<verse number="39">Унинг Марям исмли бир синглиси бор эди. Марям Исонинг оёқлари олдида ўтириб Унинг сўзларини тинглар эди.</verse>
				<verse number="40">Марта эса тайёргарчилик ишлари билан жуда овора эди. Ниҳоят, у Исо ёнига келиб:- Ҳазрат! Синглим бир ўзимни хизматда қолдириб қўйганига эътибор бермаяпсанми? Унга айтгин, менга ёрдам берсин! - деди.</verse>
				<verse number="41">Исо унга шундай жавоб берди:- Марта, Марта, бунча уриниб ташвишланмасанг!</verse>
				<verse number="42">Зарур бўлган биттагина иш бор. Марям эса ўзи учун яхши улушни танлади ва бу ундан тортиб олинмайди.</verse>
			</chapter>
			<chapter number="11">
				<verse number="1">Исо бир жойда ибодат қилар эди. Ибодатни тамом қилгач, шогирдларидан бири Унга:- Раббий! Яҳё ўз шогирдларини ўргатганидек, бизни ҳам ибодат қилишга ўргат, - деди.</verse>
				<verse number="2">Исо уларга деди:- Ибодат қилаётганингизда шундай деб айтинглар:Эй, Отамиз! Сенинг муқаддас исминг улуғлансин. Сенинг Шоҳлигинг келсин.</verse>
				<verse number="3">Кундалик ризқимизни бериб тургин.</verse>
				<verse number="4">Гуноҳларимизни кечиргин, чунки биз ҳам ўзимизга қарздор бўлган ҳар бир кишини кечирамиз. Бизни васвасага дучор қилмагин.</verse>
				<verse number="5">Яна уларга деди: “Фараз қилайлик, орангизда бир кишининг дўсти бор. Ярим кечада дўсти унинг олдига келиб:- Дўстим, менга учта нон қарз бериб тур.</verse>
				<verse number="6">Менинг бир дўстим йўлдан ўтатуриб, ташриф буюрди, олдига қўядиган ҳеч нарсам йўқ, - дейди.</verse>
				<verse number="7">Униси ичкаридан жавоб бериб:- Мени безовта қилма. Эшик қулф, болаларим мен билан бир тўшакда ётишибди, энди ўрнимдан туриб сенга беролмайман, - дейдими?</verse>
				<verse number="8">Сизларга ростини айтсам: ўз дўсти бўлгани учун ҳам туриб унга бермаса-да, лекин унинг шилқимлиги туфайли у туриб, қанча сўраса, шунча беради.</verse>
				<verse number="9">Шундай қилиб, Мен сизга айтаман: сўраб туринглар, сизга берилади. Излаб туринглар, топасизлар. Тақиллатиб туринглар, эшик очилади.</verse>
				<verse number="10">Чунки ҳар бир сўраган олар, излаган топар, тақиллатганга эшик очилар.</verse>
				<verse number="11">Орангиздаги қайси бир ота, ўғли ундан нон сўраса, унга тош беради? Ёки балиқ сўраса, унга балиқ ўрнига илон беради?</verse>
				<verse number="12">Ёки тухум сўраса, унга чаён беради?</verse>
				<verse number="13">Шундай қилиб, сизлар ёвуз бўла туриб болаларингизга яхши ҳадялар бера билар экансиз, самодаги Ота эса Ундан сўраганларга Муқаддас Руҳни бериши янада шубҳасиздир”.</verse>
				<verse number="14">Бир куни Исо соқовдан жинни қувиб чиқарди. Жин чиққандан сўнг, соқов тилга кирди, халқ эса ҳайратда қолди.</verse>
				<verse number="15">Аммо ораларидан баъзилари: “У инс-жинслар бошлиғи иблиснинг кучи билангина жинларни қувиб чиқаряпти! ” - дедилар.</verse>
				<verse number="16">Бошқалар эса Исони синаб кўрмоқчи бўлиб, осмондан далолат кўрсатишни Ундан талаб қилдилар.</verse>
				<verse number="17">Исо уларнинг қалб кечинмаларини билиб, деди: “Ўз ичидан бўлинган ҳар бир подшоҳлик нурайди, ўз ичидан бўлинган хонадон хароб бўлади.</verse>
				<verse number="18">Агар шайтон ҳам ўзаро бўлинган бўлса, унинг салтанати қандай тура олади? Сизлар бўлса, яна Мени иблис кучи билан жинларни қувиб чиқараётибди, дейсиз-а?</verse>
				<verse number="19">Агар Мен жинларни иблис кучи билан қувиб чиқараётган бўлсам, у ҳолда сизларнинг ўғилларингиз кимнинг кучи билан қувиб чиқаришади? Шу сабаб ҳам улар сизга ҳакам бўладилар.</verse>
				<verse number="20">Агар Мен Худо дасти ила жинларни қувиб чиқараётган эканман, бу Худо Шоҳлигининг сизга етиб келгани демак.</verse>
				<verse number="21">Агар кучли одам ўз уйини қурол-яроғи билан қўриқлаб турса, унинг мол-мулки бехатар бўлади.</verse>
				<verse number="22">Аммо ундан кучлироғи ҳужум қилиб уни енгса, у таянган барча қуролларини тортиб олади ва ўлжасини истаганга тақсимлаб беради.</verse>
				<verse number="23">Ким Мен билан бирга бўлмаса, Менга қаршидир. Ким Мен билан бирга йиғмаса, сочади.</verse>
				<verse number="24">Ёвуз руҳ инсондан чиққанидан кейин, роҳат излаб сувсиз ерларни айланиб юради ва топмагач: “Чиққан уйимга қайтиб бораман”, дейди.</verse>
				<verse number="25">Келгач эса, уйни супурилган ва йиғиштирилган ҳолда кўради.</verse>
				<verse number="26">Шунда бориб, ўзидан ҳам ёвузроқ бошқа еттита руҳни чақиради ва улар билан уйга кириб яшай бошлайди. У одамнинг кейинги ҳоли аввалгидан баттарроқ бўлар”.</verse>
				<verse number="27">Исо бу сўзларни айтаётганда, халқ орасидан бир аёл овозини баланд қилиб:- Сени асраган қорин, Сени эмизган кўкрак бахтлидир! - деб юборди.</verse>
				<verse number="28">Лекин Исо деди:- Аниқроғи, Худо каломини тинглаб уни бажо келтирганлар бахтлидир!</verse>
				<verse number="29">Кўпдан-кўп халойиқ йиғила бошлагач, Исо сўз очиб деди: “Бу насл ёмондир! Бу насл бир далил изламоқда, аммо Юнус пайғамбарнинг аломатидан бошқа унга далил берилмайди.</verse>
				<verse number="30">Юнус Ниневия аҳолиси учун қандай аломатли бўлган бўлса, Инсон Ўғли ҳам бу насл учун шундай аломатли бўлади.</verse>
				<verse number="31">Жануб маликаси қиёмат кунида бу насл одамлари билан бирга тирилиб, уларни маҳкум этади. Чунки у Сулаймоннинг ҳикматини тинглаш учун дунёнинг олис элидан келган. Ҳамда мана, Сулаймондан буюкроғи бу ердадир!</verse>
				<verse number="32">Ниневия одамлари қиёмат кунида бу насл билан бирга туриб, уни маҳкум этадилар. Чунки улар Юнуснинг ваъзи сабабли тазарру қилганлар. Ҳамда мана, Юнусдан буюкроғи бу ердадир! ”</verse>
				<verse number="33">“Ҳеч ким шамни ёқиб, уни кўринмас ерга ёки челакнинг тагига қўймайди. Аксинча, кирганлар зиёни кўрсин, деб уни шамдонга қўяди.</verse>
				<verse number="34">Таннинг чироғи - кўз. Агар кўзинг тиниқ бўлса, бутун танинг ҳам нурли бўлар. Агарда кўзинг ёмон бўлса, танинг ҳам қоронғи бўлар.</verse>
				<verse number="35">Шунинг учун, ичингдаги нур қоронғи бўлмаслигига эътибор бер.</verse>
				<verse number="36">Агар танингда бирон қоронғи қисм бўлмай, ҳамма жойи нурланиб турса, шунда ёнар чироқ сени ёритгандек, бутун танинг ҳам ёрқин бўлар”.</verse>
				<verse number="37">Исо буларни гапириб турганда, бир фарзий Уни дастурхонга таклиф қилди. Исо унинг уйига кириб, овқатланишга ўтирди.</verse>
				<verse number="38">Исо овқатдан олдин қўлларини ювмаганини фарзий кўриб, ажабланди.</verse>
				<verse number="39">Раббимиз Исо унга деди: “Эй фарзийлар, сизлар пиёлаю товоқнинг сиртини тозалайсиз-у, аммо ичингиз талончилик ва ёвузликка тўлиб-тошади!</verse>
				<verse number="40">Ҳой бефаҳмлар! Сиртни яратган ични ҳам яратган эмасми?</verse>
				<verse number="41">Яхшиси, ўзингизда боридан хайр-садақа беринглар, шунда сизлар учун ҳамма нарса ҳалол бўлади.</verse>
				<verse number="42">Эй фарзийлар, ҳолингизга вой! Сизлар ялпиз, заъфарон ва ҳар хил сабзавотдан ушр берасиз-у, аммо ҳаққоният ва Худо севгисига бепарвосизлар! Буларнинг бирини бажара туриб, иккинчисини ҳам ташлаб қўймаслигингиз керак эди.</verse>
				<verse number="43">Эй фарзийлар, ҳолингизга вой! Сизлар ибодатхоналарда тўрда ўтириш ва халқ йиғинларида алик олишни яхши кўрасизлар.</verse>
				<verse number="44">Ҳолингизга вой, эй мунофиқ тафсирчилар ҳамда фарзийлар! Сизлар одамлар сезмай устидан босиб ўтган белгисиз қабрларга ўхшайсизлар”.</verse>
				<verse number="45">Шу маҳалда Таврот тафсирчиларидан бири сўзга чиқиб Исога: “Устоз, бу сўзларни айтиб, бизни ҳам ранжитдинг-ку”, - деди.</verse>
				<verse number="46">Исо эса айтди: “Эй тафсирчилар, сизларнинг ҳам ҳолингизга вой! Сиз кўтариб бўлмайдиган юкларни инсонларга юклайсиз-у, ўзларингиз эса у юкларга бармоғингизни ҳам тегизмайсизлар.</verse>
				<verse number="47">Ҳолингизга вой! Сизлар ота-боболарингиз ўлдирган пайғамбарларга мақбара қурасизлар.</verse>
				<verse number="48">Шу билан ота-боболарингизнинг қилмишларини тасдиқлаб, уларга ҳамфикрдек бўлмоқдасизлар. Улар-чи, пайғамбарларни ўлдиришганди, сизлар эса уларга мақбара қуриб юрибсизлар!</verse>
				<verse number="49">Шунинг учун ҳам Худо ўз ҳикматларида шундай деган: “Мен уларга пайғамбарлар ва расуллар юбораман. Улардан баъзиларини ўлдирадилар, баъзиларини эса қувғин қиладилар”.</verse>
				<verse number="50">-</verse>
				<verse number="51">Шу сабабли, дунё бино бўлгандан бери тўкилган барча пайғамбарлар қони, Ҳобилдан тортиб, қурбонгоҳ ила маъбад орасида ўлдирилган Закариёгача тўкилган барча қонлар шу наслнинг бўйнига тушади! Ҳа, сизларга яна айтаманки, бу қонлар шу наслдан талаб қилинади!</verse>
				<verse number="52">Эй тафсирчилар, маърифат калитини қўлга олганингиз учун ҳолингизга вой! Ўзларингиз-ку эшикдан кирганингиз йўқ, кирмоқчи бўлганларга эса тўсқинлик қилиб турибсизлар”.</verse>
				<verse number="53">Исо буларни энди айтиб тугатар экан, уламолар ва фарзийлар Уни қаттиқ сиқувга олдилар, кўплаб сўроқларга жавоб беришга мажбурладилар.</verse>
				<verse number="54">Унинг оғзидан Уни айбловчи бирон гап чиқишини пойлаб, Уни тузоққа тушириш пайида эдилар.</verse>
			</chapter>
			<chapter number="12">
				<verse number="1">Шу орада мингларча одам тўпланиб, бир-бирини эзаётгандай туюлар эди. Исо олдин Ўз шогирдларига қараб сўзлай бошлади: “Фарзийларнинг хамиртурушидан (яъни риёкорлигидан) эҳтиёт бўлинглар!</verse>
				<verse number="2">Очилмай қоладиган ҳеч ёпиқ нарса йўқ, билинмай қоладиган ҳеч қандай сир йўқ.</verse>
				<verse number="3">Сизнинг қоронғиликда сўзлаганларингиз ёруғликда эшитилажак, берк эшиклар орқасида қулоққа шивирлаганларингиз томлар узра эълон этилажак”.</verse>
				<verse number="4">“Мен сиз, дўстларимга айтаман: баданни ўлдириб, кейин бошқа бирон нарса қилишга қодир бўлмаганлардан қўрқманглар.</verse>
				<verse number="5">Бироқ кимдан қўрқишингиз кераклигини сизларга уқтирай: кишини ўлдиргандан кейин жаҳаннамга ташлашга ҳам қодир бўлган Худодан* қўрқинглар. Ҳа, сизларга айтаман, Ундан қўрқинглар!</verse>
				<verse number="6">Бешта чумчуқ икки тангага сотилмайдими? Худо ҳузурида буларнинг бириси ҳам унутилмаган.</verse>
				<verse number="7">Сизларга келсак, бошингиздаги сочлар ҳам бари саноқли. Демак, қўрқманглар, сиз кўпдан-кўп чумчуқлардан қадрлироқсиз.</verse>
				<verse number="8">Сизларга яна шуни айтай: кимда-ким инсонлар олдида Мени тан олса, Инсон Ўғли ҳам Худо фаришталари олдида уни тан олади.</verse>
				<verse number="9">Бироқ кимда-ким инсонлар олдида Мени инкор этса, у Худо фаришталари олдида ҳам инкор этилади.</verse>
				<verse number="10">Кимки Инсон Ўғлига қарши сўз айтса, кечирилади. Лекин ким Муқаддас Руҳни куфр қилса, кечирилмайди.</verse>
				<verse number="11">Сизларни диний ҳайъатлар ва бошлиқлар, ҳокимлар олдига олиб келганларида, нима деб, қандай гапириб ўзимизни ҳимоя қиламиз, деб қайғурманглар.</verse>
				<verse number="12">Чунки нима дейиш кераклигини ўша онда Муқаддас Руҳ сизларга ўргатади”.</verse>
				<verse number="13">Халойиқ ичидан кимдир Исога:- Устоз, акамга айт, меросни мен билан бўлсин, - деди.</verse>
				<verse number="14">Исо унга:- Эй инсон! Мени сизларга ким қози ёки мерос бўлувчи қилиб қўйди? - деди.</verse>
				<verse number="15">Кейин халойиққа:- Эҳтиёт бўлинглар, ўзингизни ҳар турли тамагирликдан сақланглар. Зеро инсон умри унинг мол-мулки кўплигига боғлиқ эмас, - деди.</verse>
				<verse number="16">Исо уларга шундай масал келтирди:“Бир бой одамнинг даласи мўл ҳосил бериб турар экан.</verse>
				<verse number="17">Бой ўз-ўзига:- Нима қилай? Ҳосилни қўядиган жойим йўқ, - деб ўйлаб юрган экан.</verse>
				<verse number="18">- Мана бундай қиламан, - дебди охири, - омборларимни бузиб, каттароғини қураман, бутун ғалла ва молларимни шу ерга жойлайман.</verse>
				<verse number="19">Сўнг ўз-ўзимга: Эй жоним, дейман, сен кўп йилларга етгулик давлат тўпладинг. Энди роҳат қил, еб-ичгин, кайф-сафо сургин, - дебди.</verse>
				<verse number="20">Лекин Худо унга:- Эй нодон! Бу кечаёқ жонинг олинади. Шунда бу тежаб қўйганларинг кимга қолади? - дебди.</verse>
				<verse number="21">Ўзи учун бойлик тўплаб, Худо назарида бойимаган кишининг қисмати ана шундай бўлади”.</verse>
				<verse number="22">Исо шогирдларига яна деди: “Бинобарин, сизларга айтаманки, нима еймиз, деб жонингиз учун, нима киямиз, деб танингиз учун ташвишланиб юрманглар.</verse>
				<verse number="23">Жон овқатдан, тан эса кийимдан аълодир.</verse>
				<verse number="24">Қарғаларга қаранглар: улар на экади, на ўради, на омборлари ва на қўрхоналари бор. Шунга қарамай, Худо уларнинг ризқини беради. Сизлар эса қушлардан нақадар қадрлисизлар!</verse>
				<verse number="25">Сизлардан ким ташвишланиб, ўз умрини бир лаҳза бўлсин узайтира олар экан?</verse>
				<verse number="26">Бу қадар кичик ишни қилишга қурбингиз етмас экан, бошқа нарсалар ташвишини қилмоқ не даркор?</verse>
				<verse number="27">Пиёзгулларга қаранглар, улар қандай ўсади! Улар меҳнат ҳам қилмайди, чарх ҳам йигирмайди. Аммо сизларга айтаманки, ҳатто подшоҳ Сулаймон ўзининг шуҳрат чўққисида ҳам буларнинг биридай кийинмаган эди.</verse>
				<verse number="28">Бугун бор бўлиб, эртага ўчоққа ташланадиган дашт ўтига Худо бундай зеб берган бўлса, сизларни ундан кам кўрармикин, эй имони сустлар!</verse>
				<verse number="29">Нима еймиз, нима ичамиз, деб қайғуриб юриб безовта бўлманглар.</verse>
				<verse number="30">Дунё халқлари ҳадеб бу нарсаларнинг пайида юрадилар. Лекин сизларнинг Отангиз буларга муҳтож эканингизни билади-ку!</verse>
				<verse number="31">Сизлар, яхшиси, Худо Шоҳлиги пайида бўлинглар ва қолгани сизга насиб этади.</verse>
				<verse number="32">Қўрқмагил, эй кичик пода! Отангиз Шоҳликни сизларга беришни муносиб кўрди.</verse>
				<verse number="33">Мол-мулкингизни сотиб, садақа беринглар. Ўзингизга эскирмайдиган ҳамёнлар қилиб, кўкларда битмас-туганмас хазина ҳозирланглар. У ерда уларга ўғри ҳам яқинлашмас, куя ҳам тушмас.</verse>
				<verse number="34">Хазинангиз қаерда бўлса, юрагингиз ҳам ўша ерда бўлур”.</verse>
				<verse number="35">“Белларингиз белбоғлиқ, чироқларингиз ёниб турсин!</verse>
				<verse number="36">Сизлар хўжайин тўйдан қайтишини кутиб турган, у келиб эшикни тақиллатиши билан очиб беришга тайёр турган одамлардек бўлинглар.</verse>
				<verse number="37">Хўжайин келганда ҳушёр ҳолда кўрган хизматкорлар бахтлидир! Сизларга чинини айтайин, у хизматкорларини ўтқазиб, бел боғлаганча ўзи уларнинг хизматига тушиб кетади.</verse>
				<verse number="38">Хоҳ ярим кечада, хоҳ тонготарда хўжайин келиб қолса-ю хизматкорларини шундай ҳолда учратса, улар қандай бахтлидирлар!</verse>
				<verse number="39">Аммо билингларки, агар уй эгаси ўғри қай соатда келишини билганда, у бедор бўлиб, уйига лаҳим қазилишига йўл қўймас эди.</verse>
				<verse number="40">Шунингдек, сизлар ҳам тайёр бўлиб туринглар, чунки Инсон Ўғли сиз ўйламаган соатда келиб қолади”.</verse>
				<verse number="41">Шу пайт Бутрус Исодан: “Раббий, Сен у масални фақат биз учун айтяпсанми, ёки ҳамма учунми? ” - деб сўради.</verse>
				<verse number="42">Раббимиз Исо деди: “Уй аҳлига ўз вақтида ризқ-рўз тарқатиш учун хўжайин хизматкорларига бошлиқ қилиб қўйган ишончли ва ақлли уй бошқарувчи ким?</verse>
				<verse number="43">Хўжайин келиб, хизматкорини юмуш қилиб турганда кўрса, у қандай бахтлидир!</verse>
				<verse number="44">Сизларга чинини айтайин, ўзининг бутун мол-мулклари устидан уни назоратчи қилиб қўяди.</verse>
				<verse number="45">Мабодо у хизматкор ўз кўнглида: “Хўжайиним яқин орада келмайди”, деб қаролу чўриларни ура кетса-да, еб-ичиб маст-аласт бўлса,</verse>
				<verse number="46">у хўжайин хизматкори кутмаган бир кунда, ўйламаган бир соатда келиб қолади-ю, уни тилка-пора қилиб, бошига даҳрийлар кунини солади.</verse>
				<verse number="47">Хўжайиннинг хоҳишини билиб, тайёр бўлмаган, хўжайин истагича иш тутмаган хизматкор кўп таёқ ейди.</verse>
				<verse number="48">Билмай туриб жазога муносиб иш қилган хизматкор эса оз таёқ ейди. Кимга кўп берилган бўлса, ундан кўп талаб қилинади. Кимга кўп ишониб топширилган бўлса, ундан кўпроқ ундирилади”.</verse>
				<verse number="49">“Мен ер юзига ўт ёқиш учун келдим. Ўт эндиёқ аланга олишини қанчалик истардим!</verse>
				<verse number="50">Мен жуда оғир дард-аламни бошдан кечиришим керак. Бу амалга ошмагунча нақадар қийналаман!</verse>
				<verse number="51">Мени ер юзига тинчлик келтириш учун келган, деб ўйлайсизларми? Сизга йўқ, аксинча, низо солгани келганман, деяпман.</verse>
				<verse number="52">Зеро бундан буён бир уйда беш киши ўзаро бўлинган бўлади, учтаси иккитасига ва иккитаси учтасига қарши тарафкашлик қилади.</verse>
				<verse number="53">Ота ўғлига қарши, ўғил отасига қарши, она қизига қарши, қиз онасига қарши, қайнона келинига қарши, келин қайнонасига қарши чиқади”.</verse>
				<verse number="54">Исо халқ оммасига яна ушбуни ҳам айтди: “Сиз ғарбдан булут кўтарилганини кўрдингизми, ҳамон “жала бўлади” дейсизлар ва худди шундай бўлади.</verse>
				<verse number="55">Жануб шамоли эсган вақтда сизлар “жазирама иссиқ бўлади” дейсизлар ва шундай бўлади.</verse>
				<verse number="56">Эй риёкорлар! Еру кўк юзини аниқлай биласиз-у, нега бу вақт-соатнинг маъносини била олмайсизлар?</verse>
				<verse number="57">Наҳотки ўзингизча тўғри йўлни пайқамасангиз?</verse>
				<verse number="58">Сен рақибинг билан бирга маҳкамага бораётганингда, йўл-йўлакай у билан келишишга ҳаракат қил. Акс ҳолда у сени қозининг олдига судраб келади, қози сени зиндонбонга топширади, зиндонбон эса сени зиндон қаърига ташлайди.</verse>
				<verse number="59">Сенга гапим шуки: сўнгги тийинни тўламагунингча, у ердан чиқмайсан”.</verse>
			</chapter>
			<chapter number="13">
				<verse number="1">Ўша вақтда кимлардир Исога келиб, ҳоким Пилат ўлдирган жалилаликлар ҳақида хабар қилишди. Пилат уларни тиғдан ўтказиб, қонларини ўзлари сўйган қурбонлар қонига аралаштириб ташлаган эди.</verse>
				<verse number="2">Исо хабарчиларга деди: “Сизнингча, бу жалилаликлар бошқа бутун Жалила кишиларидан кўпроқ гуноҳкор бўлгани учун шунчалик жафо чекдиларми?</verse>
				<verse number="3">Сизга йўқ дейман. Лекин тавба қилмасангиз, ҳаммаларингиз ҳам улар каби ҳалок бўласиз.</verse>
				<verse number="4">Масалан, Силоам минораси қулаганда, ўн саккиз киши эзилиб нобуд бўлган эди. Сизлар бу кишиларни Қуддусда яшовчи ҳаммадан кўра айбдорроқ деб ўйлайсизми?</verse>
				<verse number="5">Сизга йўқ дейман. Лекин тавба қилмасангиз, ҳаммаларингиз ҳам улар каби ҳалок бўласиз”.</verse>
				<verse number="6">Исо қуйидаги масални ҳам айтиб берди: “Бир кишининг узумзорида ўтқазилган анжир дарахти бор экан. Киши келиб, ундан мева излабди-ю, лекин тополмабди.</verse>
				<verse number="7">У боғбонга:- Мен уч йилдан бери бу анжир дарахтидан мева излаб келаман ва тополмайман. Уни кесиб ташла, нега у ерни банд қилиб турибди? - деб айтибди.</verse>
				<verse number="8">Боғбон эса шундай жавоб берибди:- Хўжайин, дарахтингиз бу йил ҳам турсин. Мен унинг ён-бағирларини бир чопиб гўнг солай.</verse>
				<verse number="9">Балки мева берар. Майли, агар бермаса, унда келгуси йил кесиб ташларсиз”.</verse>
				<verse number="10">Шанба куни Исо яҳудий ибодатхоналарининг бирида таълим бераётган эди.</verse>
				<verse number="11">У ердаги бир аёл ўн саккиз йилдан бери ёмон руҳдан қийналиб оғриган, икки букилган, қаддини сира тиклаёлмас эди.</verse>
				<verse number="12">Исо уни кўргач, ёнига чақириб деди:- Эй хотин, сен дардингдан халос бўлдинг!</verse>
				<verse number="13">Сўнг қўлларини аёлнинг бошига қўйди. Аёл қадди тикланди-қолди, Худога олқишлар айта бошлади.</verse>
				<verse number="14">Исо дам олиш куни ҳам шифолаш билан машғул эканини кўрган жамоабоши аччиқланиб, жамоага:- Ишлаш учун олти кун бор. Даволанмоқчи бўлсангиз, шанбадан бошқа кун келинглар, - деди.</verse>
				<verse number="15">Раббимиз Исо унга жавобан деди:- Эй мунофиқ! Шанба куни бўлишига қарамай, ҳар бирингиз ўз ҳўкиз ёки эшагингизни охурдан ечиб суғоргани олиб бормайсизми?</verse>
				<verse number="16">Шунга кўра, ўн саккиз йилдан бери шайтон боғлаб қўйган, бобомиз Иброҳим қизи ҳисобланган бу аёлни шанба куни кишанларидан озод қилиш ўринли эмасмиди?</verse>
				<verse number="17">Исонинг бу сўзлари Унга қаршилик кўрсатганларнинг ҳаммасини уятга қўйди. Бутун халқ эса Исо бажараётган барча ажойиб ишларни кўргани сайин қувонар эди.</verse>
				<verse number="18">Исо яна сўз олди: “Худонинг Шоҳлиги нимага ўхшаш? Уни нимага тенглаштирайин?</verse>
				<verse number="19">У бир одам ўз боғига эккан хантал уруғига ўхшар. Уруғ униб, улкан дарахт бўлибдики, шохлари аро кўк қушлари ҳам қўниб уя қурибди”.</verse>
				<verse number="20">Тағин деди: “Худонинг Шоҳлигини нимага ўхшатай?</verse>
				<verse number="21">У бир аёл бутун хамирни ошириш учун уч тоғора унга қориштириб солган хамиртуруш бурдасига ўхшар”.</verse>
				<verse number="22">Исо Қуддус томон йўл олиб, шаҳарма-қишлоқ юриб таълим берар эди.</verse>
				<verse number="23">Кимдир Унга савол берди:- Ҳазрат, нажот топадиганлар озми? Исо ҳаммага айтди:</verse>
				<verse number="24">“Тор эшикдан кириш учун жон куйдиринглар. Сизга шуни айтай:</verse>
				<verse number="25">Уй Эгаси туриб эшикни бекитиб қўйгач, кўплар кириш учун интиладилар, бироқ киролмайдилар. Ўшанда сизлар ҳам ташқарида қолиб:- Ё Раббий, ё Раббий, бизларга очиб бер! - деб эшикни тақиллата бошлайсизлар. Лекин У сизларга:- Ким ва қаердан эканингизни билмайман, - деб жавоб беради.</verse>
				<verse number="26">Шунда сизлар:- Биз Сенинг олдингда еб-ичдик, Сен бизнинг кўчаларда таълим бериб юрдинг-ку, - деб айтасизлар.</verse>
				<verse number="27">У эса:- Кимсиз, қаердансиз, билмайман, деб сизларга айтиб эдим-ку. Эй бадкирдорлар тўдаси, Менинг кўзимдан узоқлашинглар! - дейди.</verse>
				<verse number="28">Ўшанда йиғи-сиғи ва оҳу воҳлар чекасизлар. Чунки ўзингизни ташқарига қувғинди, Иброҳим, Исҳоқ, Ёқуб ва барча пайғамбарларни эса Худонинг Шоҳлиги соясида кўрасизлар.</verse>
				<verse number="29">Шарқу ғарбдан, шимолу жанубдан одамлар келиб, Худо Шоҳлигида зиёфатга ўтирадилар.</verse>
				<verse number="30">Ўша вақт баъзи охиргилар биринчи, биринчилар эса охирги бўладилар”.</verse>
				<verse number="31">Ўша куни фарзийлардан айримлари Исонинг олдига келиб:- Бу ердан чиқиб кет, чунки Ҳирод Сени ўлдирмоқчи, - дейишди.</verse>
				<verse number="32">Исо уларга шундай деди:- Бориб у тулкига айтинглар: Мен бугун ва эрта жинларни қувиб, шифокорлик қилмоқдаман. Учинчи куниёқ даврим тугар.</verse>
				<verse number="33">Шундай бўлса ҳам, Мен бугун, эрта ва индин Ўз йўлимдан оғмай юраверишим керак. Чунки пайғамбар Қуддусдан ташқарида ўлдирилиши маҳолдир.</verse>
				<verse number="34">О Қуддус, Қуддус! Пайғамбарларни қатл қилиб, ҳузурингга юборилганларни тошбўрон қилгувчи шаҳар! Товуқ ўз жўжаларини қанотлари остига қандай тўпласа, Мен ҳам сенинг болаларингни неча бор шундай тўпламоқчи бўлдим, лекин сиз истамадингиз.</verse>
				<verse number="35">Мана, сизнинг уй-жойингиз ҳувиллаб қолади. Сизга шуни айтиб қўяй: “Худованд номидан Келаётган муборак”, - деб хитоб қилмагунингизча, Мени яна кўрмайсизлар.</verse>
			</chapter>
			<chapter number="14">
				<verse number="1">Бир шанба куни Исо фарзийлар мазҳаби бошлиқларидан бирининг уйига меҳмонга борди. Уни зимдан кузатиб туришарди.</verse>
				<verse number="2">Исонинг олдида истисқо дардидан қийналиб юрган бир одам пайдо бўлди.</verse>
				<verse number="3">Исо уни кўриши билан Таврот тафсирчилари ва фарзийларга қайрилиб:- Дам олиш кунида кишини шифолаш мумкинми, йўқми? - деб сўради.</verse>
				<verse number="4">Улар эса индамадилар. Исо бу одамни ушлади-да, шифолаб, жўнатиб юборди.</verse>
				<verse number="5">Сўнг дин пешволарига деди:- Сизлардан кимнингдир ўғли ёки ҳўкизи қудуққа тушиб кетса, шанба куни бўлишига қарамай, дарҳол чиқариб олмасмидингиз?</verse>
				<verse number="6">Улар эса бу гапга бирон жавоб топа олмадилар.</verse>
				<verse number="7">Меҳмонлар тўрда ўтиришга интилаётганларини пайқаган Исо уларга ибратли нақл айтди:</verse>
				<verse number="8">“Сени биров никоҳ тўйига чақирса, тўрга чиқиб ўтираверма. Эҳтимол, таклиф этилганлар орасида сендан эътиборлироғи бўлиб қолар.</verse>
				<verse number="9">Шунда икковингизни ҳам чақирган мезбон келиб сенга: “Бу ўринни унга бўшатиб бер”, - дейиши мумкин. Сен эса хижолат тортиб, пойгаҳда ўтиришга мажбур бўласан.</verse>
				<verse number="10">Шунинг учун, таклиф этилган бўлсанг, пойгаҳда ўтириб тур, токи мезбоннинг ўзи келиб сенга: “Дўстим, илтимос тўрга чиққин”, - деб айтсин. Шунда бошқа меҳмонлар кўзида сенинг ҳурматинг ортади.</verse>
				<verse number="11">Кимки ўзини юқори олса, пасайтирилади. Кимки ўзини паст олса, юксалтирилади”.</verse>
				<verse number="12">Сўнг Исо Ўзини таклиф қилган уй эгасига деди: “Тушки ёки кечки зиёфат қилганингда, дўст, ака-ука, қариндош-уруғ ва бой қўшниларингнигина чақириб турма. Чунки улар ҳам сени чақириб, қаримта қилишига тўғри келади.</verse>
				<verse number="13">Аксинча, зиёфат берганингда, қашшоқ, майиб, шол ва кўрларни чақир.</verse>
				<verse number="14">Шунда сен бахтлисан. Чунки улар сенга қаримтасини қайтара олмаса-да, лекин қиёматда солиҳлар тирилганида сен бунинг қаримтасини кўрасан”.</verse>
				<verse number="15">Исо билан бирга дастурхон атрофида ўтирганлардан бири бу сўзларни эшитиб, Унга:- Худонинг Шоҳлигида туз тотган киши бахтлидир! - деди.</verse>
				<verse number="16">Исо ўз навбатида унга деди:“Бир одам кечки катта дастурхон ясаб, кўпларни таклиф этибди.</verse>
				<verse number="17">Зиёфат вақти етганда:- Келинглар, дастурхон тайёр бўлди, - деб меҳмонларни чақирмоқ учун хизматкорини юборибди.</verse>
				<verse number="18">Шунда ҳаммалари келишиб олгандек, узр сўрай бошлашибди. Биринчиси унга:- Мен ер сотиб олдим, бориб уни кўришим керак. Илтимос, мени кечиринг, - дебди.</verse>
				<verse number="19">Бошқаси эса:- Мен беш жуфт ҳўкиз сотиб олдим, уларни синагани боряпман. Илтимос, мени кечиринг, - дебди.</verse>
				<verse number="20">Учинчи бирови ҳам:- Мен хотин олдим, шунинг учун келолмайман, - дебди.</verse>
				<verse number="21">Хизматкор қайтиб келиб, хўжайинига вазиятни тушунтирибди. Хўжайин ғазабланиб, хизматкорига:- Тез бўл, шаҳарнинг йўлак ва кўчаларини кезиб чиқ, қашшоқ, майиб, шол ва кўрларни бу ерга олиб кел, - дебди.</verse>
				<verse number="22">Хизматкор бориб келиб*:- Хўжайин, буюрганларингизни бажардим-у, яна ҳам бўш жой бор, - дебди.</verse>
				<verse number="23">Шунда хўжайин хизматкорига:- Йўлларга чиқ, сўқмоқларга бор, элни келишга қиста, токи уйим тўлсин, - дебди.</verse>
				<verse number="24">- Сизларга айтаманки, чақирилган одамлардан бирортаси ҳам зиёфатимдан тотиб кўрмайди. [Чунки даъват этилганлар кўп, аммо танланганлар оздир. ]”</verse>
				<verse number="25">Кўпдан-кўп халойиқ Исо билан бирга борар экан, У ўгирилиб уларга деди:</verse>
				<verse number="26">“Агар ким Менинг ҳузуримга келса-ю, ўзининг ота-онаси, хотини, бола-чақаси, ака-укаси, опа-сингиллари ва ҳатто ўз жонидан кўнгил узмаса, у Менинг шогирдим бўлолмайди.</verse>
				<verse number="27">Кимки ўз хочини кўтариб орқамдан юрмаса, Менинг шогирдим бўлолмайди.</verse>
				<verse number="28">Сизлардан бирортангиз иморат қурмоқчи бўлсангиз, уни битириш учун маблағ етарлими, деб олдиндан харажатини ҳисоблаб чиқмайсизми?</verse>
				<verse number="29">Бўлмаса пойдевор солиб, иморат қура билмасангиз, ўтган-кетган кўриб:</verse>
				<verse number="30">“Бу одам қуришни бошлади-ю битира олмади”, - деб масхара қилишади.</verse>
				<verse number="31">Ёки қайси подшоҳ бошқа бир подшоҳга қарши урушга борса, ўзимнинг ўн минг аскарим билан йигирма минг аскарга қарши чиқишга кучим етармикан, деб олдиндан ўтириб маслаҳатлашмас экан?</verse>
				<verse number="32">Кучи етмаса, душман ҳали узоқдалигида унинг олдига элчи юбориб сулҳ сўрайди.</verse>
				<verse number="33">Шундай қилиб, сизлардан ҳар бирингиз ўзингизнинг бор-йўғингиздан кўнгил узмасангиз, Менинг шогирдим бўлолмайсиз.</verse>
				<verse number="34">Туз - яхши нарса. Лекин туз ўз таъмини йўқотса, уни яна нима билан шўр қилиш мумкин?</verse>
				<verse number="35">Ерга ҳам, гўнгга ҳам ярамайди, уни ахлатга ташлаб юборадилар. Кимнинг эшитар қулоғи бўлса, эшитсин! ”</verse>
			</chapter>
			<chapter number="15">
				<verse number="1">Ҳар қандай гуноҳкор одамлар ва солиқчилар Исони тинглаш учун Унинг олдига оқиб келар эдилар.</verse>
				<verse number="2">Буни кўрган фарзийлар ва уламолар: “Мана, У гуноҳкорларни қабул қилиб, бирга еб-ичмоқда”, - деб норозилик билдирдилар.</verse>
				<verse number="3">Исо эса уларга қуйидаги масални айтиб берди:</verse>
				<verse number="4">“Сизлардан кимнингдир юзта қўйи бўлса-ю, улардан бирортасини йўқотса, тўқсон тўққизтасини даштда қолдириб, йўқолган қўйни топмагунча қидирмайдими?</verse>
				<verse number="5">Уни топгач, қувониб елкасига олиб кўтариб кетади.</verse>
				<verse number="6">Уйга келгач, дўстлари билан қўшниларини чақириб: “Мен билан бирга қувонинглар, мен йўқолган қўйимни топдим”, - дейди.</verse>
				<verse number="7">Сизларга айтаманки, худди шунга ўхшаб, тавбага ҳожат сезмаган тўқсон тўққиз тақводордан кўра, тавба қилган биттагина гуноҳкор учун осмонда шодлик бўлади”.</verse>
				<verse number="8">“Ёки қайси бир аёлнинг ўнта кумуш тангаси бўлса-да, биттасини йўқотиб қўйса, у шам ёқиб пулни топмагунча уйини супуриб-сидириб синчиклаб қидирмайдими?</verse>
				<verse number="9">Пулни топгач, дугоналари билан қўшниларини чақириб: “Мен билан бирга қувонинглар, мен йўқолган тангамни топдим”, - дейди.</verse>
				<verse number="10">Сизларга айтаманки, худди шунингдек, тавба қилган битта гуноҳкор учун Худо фаришталари ҳузурида шодлик бўлади”.</verse>
				<verse number="11">Исо яна деди: “Бир одамнинг икки ўғли бор экан.</verse>
				<verse number="12">Уларнинг кичиги отасига:- Ота, мол-мулкингиздан менга тегишли қисмини беринг, - дебди. Ота бисотини икки ўғлига бўлиб берибди.</verse>
				<verse number="13">Бир неча кундан кейин кичик ўғил бор-йўғини йиғиштириб, узоқ бир мамлакатга кетибди. У ерда шалоқ яшаб, мол-дунёсини кўкка совуриб юрибди.</verse>
				<verse number="14">Борини исроф этгандан кейин, у мамлакатда оғир қаҳатчилик бошланибди, йигит ҳам муҳтожликка йўлиқибди.</verse>
				<verse number="15">У бориб, бу мамлакат фуқароларидан бирига ёлланибди. У эса йигитни ўз даласидаги тўнғизларни боқишга юборибди.</verse>
				<verse number="16">Ниҳоят, йигит тўнғизлар ейдиган қўзоқлар билан қорнини тўйдиришга ҳам зор бўлибди, лекин унга шуни ҳам раво кўришмас экан.</verse>
				<verse number="17">Ўзига келгач, у дебди: “Отамнинг қанчадан-қанча ёлланма ишчиларининг нони ошиб-тошиб ётибди, мен эса бу ерда очликдан ўляпман.</verse>
				<verse number="18">Энди отамнинг олдига борай ва унга: Ота, мен Худога ва сизга қарши гуноҳ қилдим.</verse>
				<verse number="19">Энди сизнинг ўғлингиз аталишга лойиқ эмасман. Мени ёлланма ишчиларингиз қаторига қабул қилсангиз, бас, дейман”.</verse>
				<verse number="20">Йигит отаси олдига равона бўлибди. У ҳали узоқда келаётганлигидаёқ, отаси ўғлини кўриб, кўнгли бўшаб кетибди. Югурганча бориб, ўғлининг бўйнидан қучиб, юз-кўзларидан ўпибди.</verse>
				<verse number="21">Ўғли унга:- Ота, мен Худога ва сизга қарши гуноҳ қилдим. Энди сизнинг ўғлингиз деб аталишга лойиқ эмасман, - дебди.</verse>
				<verse number="22">Ота хизматкорларига шундай буюрибди:- Тез бўлинг, энг нафис тўн келтириб елкасига ёпинг, қўлига узук тақинг, оёқларига чориқ кийгизинглар.</verse>
				<verse number="23">Бўрдоқини олиб чиқиб, сўйинглар, еб-ичайлик, хурсандчилик қилайлик.</verse>
				<verse number="24">Чунки менинг бу ўғлим ўлган эди - тирилди, йўқолган эди - топилди. Шундай қилиб, хурсандчилик қила бошлабдилар.</verse>
				<verse number="25">Катта ўғил шу пайтда далада экан. Қайтаётиб уйга яқинлашганда, қулоғига чолғу ва ўйин-кулги садолари эшитилибди.</verse>
				<verse number="26">Хизматкорлардан бирини чақириб:- Нима гап? - деб сўрабди.</verse>
				<verse number="27">- Укангиз келди, отангиз уни соғ-саломат кўргани учун бўрдоқини сўйдилар, - дебди у.</verse>
				<verse number="28">Шунда катта ўғил аччиқланиб, ичкарига киргиси келмабди. Отаси эса ташқарига чиқиб, ўғлига ўтиниб гапирибди.</verse>
				<verse number="29">У отасига жавоб берибди:- Мен шунча йилдан бери сизга хизмат қиламан. Сира сизнинг буйруғингизга қарши чиққаним йўқ. Лекин дўстларим билан хурсандчилик қилишим учун сиз менга битта улоқ ҳам атамадингиз.</verse>
				<verse number="30">Аммо мол-мулкингизни фоҳишаларга сарфлаб қайтган анави ўғлингизга бўрдоқи сўйибсиз!</verse>
				<verse number="31">Отаси унга шундай жавоб берибди:- Ўғлим! Сен доимо мен билан биргасан, менинг ҳамма нарсам сеники.</verse>
				<verse number="32">Бироқ бугун шодланиш, хурсандчилик қилиш керак. Чунки сенинг бу уканг ўлган эди - тирилди, йўқолган эди - топилди”.</verse>
			</chapter>
			<chapter number="16">
				<verse number="1">Исо Ўз шогирдларига ҳам айтди:“Бир бойнинг хўжалик ишларини бошқарувчиси бор экан. Бойнинг қулоғига, иш бошқарувчи мол-мулкингизни бежо сарф қилиб юрибди, деган чақув етибди.</verse>
				<verse number="2">Шунда бой иш бошқарувчини чақириб:- Сен тўғрингда узунқулоқ гап юрибди. Ишларингнинг ҳисобини бер, сен энди уйимни бошқаролмайсан, - дебди.</verse>
				<verse number="3">Иш бошқарувчи ўзича:- Нима қилсам экан? - дебди. - Хўжайиним бошқарувчиликни қўлимдан оляпти. Ер қазишга кучим етмайди, тиланчилик қилиш эса менга уят.</verse>
				<verse number="4">Бошқарувчиликдан бўшатилганимдан сўнг одамлар яна ўз уйларига қабул қилишлари учун нима қилсам бўлади? Сўнг:- Ҳа, топдим! - дебди-да,</verse>
				<verse number="5">хўжайинидан қарз бўлганларнинг ҳар бирини алоҳида ёнига чақирибди. Биринчисидан сўрабди:- Хўжайинимдан қанча қарзинг бор?</verse>
				<verse number="6">- Юз кува зайтун мойи, - жавоб берибди у. - Тилхатингни ол, тезда ўтириб эллик кува деб ёз! - дебди унга иш бошқарувчи.</verse>
				<verse number="7">Кейин бошқасидан ҳам сўрабди:- Сенинг қанча қарзинг бор? - Юз қанор буғдой, - жавоб берибди у. Унга ҳам:- Тилхатингни ол, саксон қанор деб ёз! - дебди.</verse>
				<verse number="8">Хўжайини эса ўзининг бу шум иш бошқарувчисини, ақлли иш қилдинг, деб мақтабди. Чиндан ҳам бу дунёнинг одамлари ўзларига ўхшаганлар орасида нур аҳлидан кўра эс-ҳушлироқ ҳаракат қиладилар”.</verse>
				<verse number="9">“Мен сизга айтаманки, бу бевафо дунёнинг бойлигидан фойдаланиб дўст орттиринглар, токи бу бойлик тугагач, сизларни абадий маконларга қабул қилсинлар.</verse>
				<verse number="10">Кичик ишда садоқатли бўлган буюк ишда ҳам садоқатлидир. Кичик ишда садоқатсиз бўлган буюк ишда ҳам садоқатсиздир.</verse>
				<verse number="11">Агар сиз бу бевафо дунёнинг бойлигига содиқ бўлмасангиз, ҳақиқий бойликни сизга ким ишониб беради?</verse>
				<verse number="12">Агар бошқаларнинг нарсасига содиқ бўлмасангиз, ўз насибангизни сизга ким беради?</verse>
				<verse number="13">Ҳеч қандай хизматкор икки хўжайинга хизмат қилолмайди. У ё бирини ёмон кўриб, бошқасини севади, ёки бирига ихлос қўйиб, бошқасини хор қилади. Сиз ҳам Худога, ҳам пулга бирдек сиғина олмайсиз”.</verse>
				<verse number="14">Фарзий мазҳабидагилар буларни эшитиб, пулпараст бўлганлари учун Исога мазах қила бошладилар.</verse>
				<verse number="15">Исо уларга деди: “Сиз одамлар олдида ўзингизни тақводор қилиб кўрсатасизлар, лекин Худо юрагингизни билади. Ана, одамларда кўкка кўтарилган неки бўлмасин, Худо назарида жирканчдир.</verse>
				<verse number="16">Таврот ва Пайғамбарлар даври Яҳё келгунча давом этди. У вақтдан буён Худо Шоҳлиги тўғрисидаги Хушхабар ваъз қилинмоқда ва ҳамма бу Шоҳликка кириш учун зўр бермоқда.</verse>
				<verse number="17">Бироқ Тавротдан бир чизиқ йўқолишидан кўра, еру осмоннинг йўқолиши осонроқдир.</verse>
				<verse number="18">Кимда-ким ўз хотинидан ажралиб, бошқасига уйланса, зино қилган бўлади. Шунингдек, эридан ажралган хотинга уйланган киши ҳам зино қилган бўлади”.</verse>
				<verse number="19">“Кимхоб ва шойи кийимлар кийиб, ҳар куни дабдабали базмларда кайф-сафо сурган бир бой одам бор экан.</verse>
				<verse number="20">Бойнинг дарвозаси олдида ҳамма баданига яра тошган Лазар исмли бир қашшоқ гадой ётар экан.</verse>
				<verse number="21">У бой дастурхонидан тўкилган ушоқлар билан қорин тўйдиришни орзу қилар, итлар эса келиб унинг яраларини ялаб кетар экан.</verse>
				<verse number="22">Бир куни гадой ўлиб қолибди, фаришталар уни Иброҳим алайҳиссаломнинг ёнига олиб борибдилар. Кейин бой ҳам ўлиб, уни кўмишибди.</verse>
				<verse number="23">Тамуғ азобидан ўтар экан, бой бошини кўтариб узоқдаги Иброҳимни ва унинг ёнидаги Лазарни кўрибди.</verse>
				<verse number="24">У фарёд кўтариб:- Эй Иброҳим ота! Менга раҳм қилиб Лазарни юборгин, у бармоғининг учини сувга ботириб тилимга сув томизсин. Чунки мен бу оловда кўп азоб чекяпман, - дебди.</verse>
				<verse number="25">Иброҳим унга шундай жавоб берибди:- Унутма, ўғлим, сен ҳаётингда яхшилик насибангни олиб бўлдинг, Лазар эса ёмонлик насибасини олиб бўлди. Энди у бу ерда тасалли топяпти, сен бўлсанг, азоб чекяпсан.</verse>
				<verse number="26">Бундан ташқари, сиз билан бизнинг орамизда тубсиз жарлик бор. Бу ердан сиз томон ўтмоқчи бўлганлар ўта олмайдилар ва у ердан биз томон ҳам ўтмайдилар.</verse>
				<verse number="27">- Ундай бўлса, эй ота, сендан ўтиниб сўрайман, Лазарни отамнинг уйига юборгин.</verse>
				<verse number="28">Менинг бешта укам бор. Улар ҳам бу азобли жойга келмасликлари учун уларни огоҳлантириб қўйсин, - дебди бой.</verse>
				<verse number="29">Иброҳим унга:- Улар Мусо пайғамбарни ва бошқа пайғамбарларни билишади, уларга қулоқ солишсин, - дебди.</verse>
				<verse number="30">Бой эса:- Йўқ, Иброҳим ота, қулоқ солмаслар. Фақат ўликлардан бири уларнинг олдига борса, ўшанда тавба қиларлар, - дебди.</verse>
				<verse number="31">Иброҳим шундай дебди:- Агар Мусо ва бошқа пайғамбарларга қулоқ солмаган бўлсалар, ўликлардан бири тирилиб борса ҳам ишонмайдилар”.</verse>
			</chapter>
			<chapter number="17">
				<verse number="1">Исо ўз шогирдларига яна деди: “Васвасалар келиши шаксиздир. Лекин ким орқали келса, ўша одамнинг ҳолига вой!</verse>
				<verse number="2">Бу кичиклардан биронтасини йўлдан оздиргандан кўра, унинг бўйнига тегирмон тошини осиб, денгизга ташланиши у учун фойдалироқ бўлар эди.</verse>
				<verse number="3">Ўзларингизга эҳтиёт бўлинглар! Агар биродаринг гуноҳ қилса, унга танбеҳ бер. Агар тавба қилса, уни кечир.</verse>
				<verse number="4">Агар сенга қарши бир куннинг ўзида етти марта гуноҳ қилса-ю, етти марта сенга қайтиб келиб: “Тавба қилдим”, - деса, уни кечириб юбор”.</verse>
				<verse number="5">Ҳаворийлар Раббимиз Исога:- Имонимизга имон қўш, - дедилар.</verse>
				<verse number="6">Раббимиз жавоб берди:- Агар зиғирдай имонингиз бўлиб, шу тут дарахтига: “Илдизинг билан қўпорилиб чиқ ва денгизга кўчиб илдиз от”, - десангиз, дарахт сизга бўйсунади.</verse>
				<verse number="7">“Орангиздаги қай бирингиз қўш ҳайдовчи ёки подачи хизматкорингиз даладан қайтгач, унга: “Тез келиб дастурхонга ўтир”, - дейсиз?</verse>
				<verse number="8">Аксинча: “Кечки овқатимни тайёрла, ишга бел боғлаб, овқатланиб бўлгунимча менга хизмат қил, ундан кейин ўзинг еб-ичасан”, - демайсизми?</verse>
				<verse number="9">Хўжайин буюрган ишларни бажарган қул ташаккур олармикин? Қайдам.</verse>
				<verse number="10">Сизлар ҳам шунга ўхшаб, ўзингизга буюрилган ҳамма ишни бажаргандан сўнг: “Бизлар арзимайдиган қуллармиз, фақат зиммамиздаги ишни қилдик”, - денглар”.</verse>
				<verse number="11">Исо Самария билан Жалила оралиғидан ўтиб, Қуддус томон йўл олди.</verse>
				<verse number="12">У бир қишлоққа кираётганда, ўнта моховга дуч келди. Улар узоқда турганча</verse>
				<verse number="13">овозларини баланд қилиб:- Эй Устозимиз Исо, бизга раҳм қил! - дейишди.</verse>
				<verse number="14">Уларни кўрган Исо:- Бориб, ўзларингни руҳонийларга кўрсатинглар, - деди. Улар эса йўлда кетаётиб, моховдан фориғ бўлишди.</verse>
				<verse number="15">Улардан бири ўзининг шифо топганини пайқагач, баланд овоз билан Худони улуғлаб орқага қайтди.</verse>
				<verse number="16">Исонинг оёқларига йиқилиб Унга ташаккур билдирди. Бу одам самариялик эди.</verse>
				<verse number="17">Исо:- Шифо топган ўн киши эди-ку? Қолган тўққизингиз қани?</verse>
				<verse number="18">Худони улуғлаш учун шу бегона кишидан бошқа ҳеч ким қайтиб келмадими? - деди.</verse>
				<verse number="19">Сўнг у одамга:- Ўрнингдан туриб бора қол, ишончинг сени қутқарди, - деди.</verse>
				<verse number="20">Фарзийлар Исога:- Худонинг Шоҳлиги қачон келади? - деган саволни беришди. Исо уларга жавоб берди:- Худонинг Шоҳлиги кўзга кўриниб келмайди.</verse>
				<verse number="21">“Қара, у бу ерда”, ёки “Ана у ерда”, - деб ҳам айтишмайди. Мана, Худонинг Шоҳлиги ўз ичингиздадир.</verse>
				<verse number="22">Сўнг Исо шогирдларига қайрилиб, деди:- Шундай кунлар келадики, Инсон Ўғлининг биттагина кунини кўришга ҳавас қиласизлар, бироқ кўролмайсизлар.</verse>
				<verse number="23">Сизларга: “Мана, у бу ерда”, ёки “Мана шу ерда”, деб айтишса, борманглар, уларнинг орқасидан қувманглар.</verse>
				<verse number="24">Чунки чақмоқ чақиб, фалакни бир учидан бошқа учигача ярқиратиб юборганидек, Инсон Ўғли ҳам Ўз кунида худди шундай пайдо бўлади.</verse>
				<verse number="25">Лекин ундан аввал У кўп азоб чекиши ва бу насл томонидан рад қилиниши керак.</verse>
				<verse number="26">Нуҳ пайғамбар даврида қандай бўлган бўлса, Инсон Ўғли келадиган кунларда ҳам шундай бўлади.</verse>
				<verse number="27">Нуҳ кемага кирган кунига қадар едилар, ичдилар, уйландилар, турмушга чиқдилар. Ва тўфон келиб, ҳаммани ҳалок қилди.</verse>
				<verse number="28">Лут кунларида ҳам шундай бўлди: еб-ичдилар, олди-сотди қилдилар, экин-тикин ва бинокорлик билан машғул бўлдилар.</verse>
				<verse number="29">Лекин Лут Садўм шаҳридан чиққан куниёқ осмондан олов ва олтингугурт ёғиб, ҳаммани ҳалок қилди.</verse>
				<verse number="30">Инсон Ўғли зоҳир бўлган кунда ҳам худди шундай бўлади.</verse>
				<verse number="31">У кунда томнинг устида бўлган киши уйда қолдирган анжомларини олиш учун пастга тушмасин. Шунингдек, даладаги ҳам қайтиб келмасин.</verse>
				<verse number="32">Лутнинг хотинини эслаб туринглар.</verse>
				<verse number="33">Кимки жонини сақлашга ҳаракат қилса, уни йўқотади. Кимки жонини фидо қилса, уни қутқаради.</verse>
				<verse number="34">Сизга яна айтаманки, ўша кеча бир тўшакда икки киши бўлади; бири олинади, бири қолдирилади.</verse>
				<verse number="35">Икки аёл бирга тегирмон тортаётган бўлади; бири олинади, бири қолдирилади.</verse>
				<verse number="36">[Икки киши далада бўлади; бири олинади, бири қолдирилади. ]</verse>
				<verse number="37">Шогирдлар Исодан сўради:- Раббий, бу воқеалар қаерда юз беради? - Мурда қаерда бўлса, калхатлар ҳам ўша ерда тўпланади, - деди Исо.</verse>
			</chapter>
			<chapter number="18">
				<verse number="1">Исо шогирдларига доимо, безмасдан ибодат қилиш кераклиги ҳақида масал айтиб берди:</verse>
				<verse number="2">“Бир шаҳарда Худодан ҳам қўрқмайдиган, одамдан ҳам уялмайдиган бир қози бор экан.</verse>
				<verse number="3">Ўша шаҳарда бир тул аёл ҳам яшар экан. У қозининг олдига доим келиб:- Мени рақибимдан ҳимоя қилинг, - деб ўтиниб юрибди.</verse>
				<verse number="4">Қози анча вақтгача эътибор бермас экан. Охирида у ўзи-ўзига:- Мен Худодан қўрқмайман, одамдан ҳам уялмайман.</verse>
				<verse number="5">Бироқ майли, бу тул аёл менга тинчлик бермаётгани учун, уни ҳимоя қила қолай. Бўлмаса у келавериб, жонимдан безор қилади, - дебди.</verse>
				<verse number="6">Эшитяпсизми, инсофсиз қози нима дебди, - давом этди Раббимиз Исо.</verse>
				<verse number="7">- Наҳотки Худо Ўзига кечаю кундуз фарёд қилаётган Ўз танлаганларини ҳимоя қилмаса, наҳотки уларни кўп куттириб қўйса?</verse>
				<verse number="8">Сизларга айтаманки, уларни кўп ўтмай ҳимоя қилади. Бироқ Инсон Ўғли келганда, ер юзида имон топармикин? ”</verse>
				<verse number="9">Ўзининг тақводорлигини пеш қилиб, бошқаларни эса камситиб юрган баъзи одамларга Исо қуйидаги масални айтиб берди:</verse>
				<verse number="10">“Бири фарзий, бошқаси солиқчи бўлган икки киши ибодат қилиш учун маъбадга кирибдилар.</verse>
				<verse number="11">Фарзий алоҳида туриб, ўзича шундай ибодат қилибди:- Ё Худо! Мен бошқа одамлардай талончи, жиноятчи, зиногар ва ҳатто шу солиқчи сингари бўлмаганим учун Сенга шукр айтаман.</verse>
				<verse number="12">Ҳафтада икки марта рўза тутаман. Топганимнинг ўндан бирини ушр учун ажратаман.</verse>
				<verse number="13">Солиқчи бўлса узоқда туриб, ҳатто кўзларини осмонга қаратишга ҳам ботина олмай, кўкрагига урганича:- Ё Худо, мен гуноҳкорга раҳм қил! - дебди.</verse>
				<verse number="14">Сизга айтаманки, бу одам боягидан кўра оқланиб уйига қайтибди. Чунки ўзини юқори олган ҳар бир киши пасайтирилади, ўзини паст олган эса юксалтирилади”.</verse>
				<verse number="15">Уларга қўли тегсин, деб Исонинг олдига ёш болаларни ҳам келтиришар эди. Шогирдлар буни кўриб, келтирувчиларни койий бошлашди.</verse>
				<verse number="16">Исо эса болаларни ёнига чақириб, шогирдларига шундай деди: “Болалар Менинг олдимга келишларига ижозат беринг, уларни койиманг. Зеро Худонинг Шоҳлиги шундайларникидир.</verse>
				<verse number="17">Сизларга чинини айтайин: кимки Худонинг Шоҳлигини бола каби қабул қилмаса, унга киролмайди”.</verse>
				<verse number="18">Бошлиқлардан бири Исодан сўради:- Валинеъмат Устозим! Абадий ҳаёт насиб бўлмоғи учун нима қилишим керак?</verse>
				<verse number="19">Исо унга деди:- Нега сен Мени валинеъмат дейсан? Биргина Худодан бошқа ҳеч ким валинеъмат эмас.</verse>
				<verse number="20">Илоҳий амрларни биласан: “Зино қилма. Одам ўлдирма. Ўғрилик қилма. Сохта гувоҳлик берма. Ота-онангни ҳурмат қил”.</verse>
				<verse number="21">- Буларнинг ҳаммасига ёшлигимдан амал қилиб келаман, - деди бояги бошлиқ киши.</verse>
				<verse number="22">Буни эшитиб, Исо:- Сенга яна бир нарса етишмайди: нимага эга бўлсанг, ҳаммасини сот ва пулини камбағалларга бўлиш. Шундагина осмонда хазинанг бўлади. Ва сўнг келиб, Менга эргашгил, - деди.</verse>
				<verse number="23">Бошлиқ бу сўзни эшитиб, жуда хафа бўлди, негаки у ҳаддан зиёд бадавлат эди.</verse>
				<verse number="24">Исо унинг хафа бўлганини кўриб:- Мол-дунёси борлар Худо Шоҳлигига киришга нақадар қийналади!</verse>
				<verse number="25">Бойнинг Худо Шоҳлигига киришидан кўра, туянинг игна тешигидан ўтиши осонроқдир, - деди.</verse>
				<verse number="26">Буни эшитганлар эса:- Ундай бўлса, ким нажот топа олар экан? - деб сўрашди.</verse>
				<verse number="27">- Одамларга иложсиз нарса Худо учун иложи бордир, - деди Исо.</verse>
				<verse number="28">- Мана, биз мол-ҳолимизни қолдириб, Сенинг орқангдан эргашиб келдик! - деди Бутрус.</verse>
				<verse number="29">Исо шогирдларига деди:- Сизларга чинини айтайин, Худо Шоҳлиги йўлида уй-жой, ота-она, ака-ука, опа-сингил ёки хотин-болаларини қолдириб кетган ҳар бир киши</verse>
				<verse number="30">бу дунёдаёқ қат-қат яхшиликлар топиб, у дунёда эса абадий ҳаётга муяссар бўлур.</verse>
				<verse number="31">Исо ўн икки шогирдини махсус чақириб уларга деди: “Биз энди Қуддусга яқинлашиб қолдик. Ана ўша ерда Инсон Ўғли тўғрисида ёзилган барча пайғамбар оятлари амалга ошади.</verse>
				<verse number="32">Уни мажусийларга топширадилар, Уни масхаралаб ҳақорат қиладилар, Унинг юзига тупурадилар.</verse>
				<verse number="33">Уни қамчилаб ўлдирадилар. Аммо учинчи куни У қайта тирилади”.</verse>
				<verse number="34">Шогирдлар эса бу сўзлардан ҳеч нарса англамадилар. Бу сўзлар маъноси уларга сирли эди, айтилганни улар идрок этмадилар.</verse>
				<verse number="35">Исо Ерихо шаҳрига кириб келаётганда, бир кўр йўл чеккасида садақа сўраб ўтирар эди.</verse>
				<verse number="36">Олдидан халойиқ ўтиб кетаётганини эшитиб:- Нима гап? - деб сўради.</verse>
				<verse number="37">- Носиралик Исо ўтяпти, - деб унга хабар қилишди.</verse>
				<verse number="38">Шунда кўр:- Эй Довуд Ўғли Исо, менга раҳм қил! - деб бақириб юборди.</verse>
				<verse number="39">Олдинда кетаётганлар эса:- Жим бўл! - деб уни койиб қўйишди. Лекин у янада кучлироқ ҳайқира бошлади:- Эй Довуд Ўғли, менга раҳм қил!</verse>
				<verse number="40">Шунда Исо тўхтаб, кўрни ёнига келтиришларини буюрди. Кўр келгач,</verse>
				<verse number="41">Исо ундан сўради:- Сен нима қилишимни истайсан? - Ҳазрат, кўзларим кўрсин! - деди у.</verse>
				<verse number="42">Исо унга:- Кўзларинг кўрсин, ишончинг сени қутқарди, - деди.</verse>
				<verse number="43">Шу заҳоти кўрнинг кўзлари кўра бошлади. У Худога олқишлар айтганча Исонинг кетидан эргашди. Буни кўрган бутун халқ Худога ҳамду санолар айтди.</verse>
			</chapter>
			<chapter number="19">
				<verse number="1">Исо Ерихо шаҳрига кириб, гузарларидан ўтиб борарди.</verse>
				<verse number="2">Йўлда Заккай исмли бир одам учради; у солиқчиларнинг бошлиғи бўлиб, жуда бой эди.</verse>
				<verse number="3">У Исони кўришга, ким эканлигини билишга ошиқар эди. Бироқ бўйи пастлиги туфайли ва халойиқ кўплигидан Уни кўролмади.</verse>
				<verse number="4">Исони кўриш учун олдинга югуриб, бир ёввойи анжир дарахтига чиқиб олди. Чунки Исо ўша ердан ўтиши керак эди.</verse>
				<verse number="5">Исо у жойга келгач, юқорига қараб қўйди-да, унга:- Заккай! Тезроқ пастга туш, Мен бугун сенинг уйингга қўнишим керак, - деди.</verse>
				<verse number="6">Заккай дарров пастга тушди, Исони қувонч билан қаршилаб, меҳмон қилди.</verse>
				<verse number="7">Буни кўрганларнинг ҳаммаси:- У гуноҳкор одамнинг уйига ташриф буюрди, - деб норозилик билдиришди.</verse>
				<verse number="8">Аммо Заккай Раббимиз Исонинг олдида қўл қовуштириб туриб, Унга деди:- Эй Ҳазрат, мол-мулкимнинг ярмини камбағалларга бериб юбораман. Агар бировнинг ҳақини еб кетган бўлсам, тўрт баробар кўпайтириб берганим бўлсин.</verse>
				<verse number="9">Исо унга шундай жавоб берди:- Бугун бу уйга нажот келди. Чунки бу одам ҳам бобомиз Иброҳим ўғлидир.</verse>
				<verse number="10">Инсон Ўғли эса адашганни излаб топиш ва қутқазиш учун келган.</verse>
				<verse number="11">Исо Қуддусга яқинлашиб қолгани сабабли, Уни тинглаётган халойиқ, Худо Шоҳлиги ҳозир намоён бўлиши керак, деб ўйлар эди. Шундай қилиб, Исо Ўз нутқини бир масал билан давом эттирди:</verse>
				<verse number="12">“Асилзода бир одам ўзи учун салтанат олиб келиш учун узоқ мамлакатга борибди.</verse>
				<verse number="13">Ўзининг хизматкорларидан ўн нафарини чақирибди-ю, уларга ўн тилладан бўлиб бериб:- Мен қайтиб келгунимча, бу пулни ишлатиб туринглар, - деб жўнаб кетибди.</verse>
				<verse number="14">Ҳолбуки, асилзоданинг ҳамшаҳарлари уни ёмон кўришар экан. Ҳамшаҳарлар унинг орқасидан элчилар юбориб:- Бу одам бизга подшоҳ бўлишини истамаймиз, - деб айттирибдилар.</verse>
				<verse number="15">Бир муддатдан сўнг у асилзода салтанат эгаси бўлиб, ўз ватанига қайтиб келибди. Берган ақчалари билан ким қанча фойда ундирганини билиш учун, хизматкорларини ёнига чақиртирибди.</verse>
				<verse number="16">Биринчиси келиб:- Хўжайин, сизнинг тиллангиз ўн тилла ундирди, - дебди.</verse>
				<verse number="17">Хўжайин унга:- Офарин, сен яхши хизматкор экансан. Кичик ишда садоқат кўрсатганинг учун ўнта шаҳар устидан ҳоким бўласан, - дебди.</verse>
				<verse number="18">Иккинчиси келиб:- Хўжайин, сизнинг тиллангиз беш тилла фойда келтирди, - дебди.</verse>
				<verse number="19">Унга ҳам:- Сен ҳам беш шаҳарга ҳокимлик қиласан, - дебди.</verse>
				<verse number="20">Учинчиси келиб:- Хўжайин! Мана сизнинг тиллангиз, мен уни рўмолчага тугиб сақладим.</verse>
				<verse number="21">Мен сиздан қўрқдим, сиз қаттиққўл одамсиз. Сиз бермасдан оласиз, экмасдан ўрасиз, - дебди.</verse>
				<verse number="22">Хўжайин эса унга дебди:- Эй ёмон хизматкор, оғзингдан чиққанини елкангга ёпиштирай! Менинг қаттиққўллигимни ҳамда бермасдан олишимни, экмасдан ўришимни биларкансан,</verse>
				<verse number="23">нега пулимни муомалага киритмадинг? Шунда мен келиб, ҳеч бўлмаса фойдасини кўрардим.</verse>
				<verse number="24">Сўнг хўжайин ёнида турганларга қараб:- Унинг қўлидан тиллани олиб, ўн тилласи борга беринглар, - дебди.</verse>
				<verse number="25">- Хўжайин, унинг ўн тилласи бор-ку! - дейишибди улар.</verse>
				<verse number="26">- Сизларга ростини айтсам, кимда бор бўлса, унга яна берилади. Кимда йўқ бўлса, қўлида бор бўлгани ҳам ундан тортиб олинади.</verse>
				<verse number="27">Энди менинг подшоҳлик қилишимни истамаган ўша душманларимга келсак, уларни шу ерга келтиринглар-да, кўзим олдида дами тиғдан ўтказинглар! ”</verse>
				<verse number="28">Бу сўзларни айтиб, Исо олға босганча Қуддус сари йўл олди.</verse>
				<verse number="29">Зайтун тоғи этагидаги Байтфагия билан Байтания қишлоқларига яқинлашгач, У икки шогирдини юбориб деди:</verse>
				<verse number="30">- Қаршингиздаги қишлоққа боринглар. Қишлоққа киргач, боғлаб қўйилган, ҳозиргача одам боласи минмаган хўтикни топасизлар. Уни ечиб олиб келинглар.</verse>
				<verse number="31">Агар кимки сизлардан: “Хўтикни нега ечяпсизлар? ” - деб сўраб қолса, “У Раббимизга керак”, деб айтинглар.</verse>
				<verse number="32">Шогирдлар жўнаб, худди Исонинг айтганини топдилар.</verse>
				<verse number="33">Хўтикни ечаётганларида унинг эгалари:- Нега хўтикни ечяпсизлар? - деб сўрашди.</verse>
				<verse number="34">Шогирдлар:- У Раббимизга керак, - дедилар.</verse>
				<verse number="35">Хўтикни Исонинг олдига келтиришди-да, устига ўз кийимларини ташлаб, Исони миндиришди.</verse>
				<verse number="36">У миниб кетаётганида, қолган шогирдлар кийимларини йўлга пойандоз қилди.</verse>
				<verse number="37">Исо энди Зайтун тоғидан ошиб, паст томонга, шаҳарга қараб* юраётган эдики, шогирдлар тумонати кўрган барча мўъжизаларини эслаб хурсанд бўлишди, овозларини баланд кўтариб, Худо шаънига ҳамду санолар айта бошлашди:</verse>
				<verse number="38">“Худованд номидан келаётган Подшоҳ муборак! Кўкларда тинчлик, Арши Аълода иззат! ”</verse>
				<verse number="39">Шунда халойиқ орасидаги баъзи фарзийлар Исога:- Устоз, шогирдларингни жим қил! - дейишди.</verse>
				<verse number="40">У эса уларга жавобан:- Сизга айтаманки, агар булар жим бўлса, тошлар чинқиргай! - деди.</verse>
				<verse number="41">Исо Қуддусга кирай деганда, шаҳарни кўриб, унинг ҳолига йиғлаб юборди:</verse>
				<verse number="42">- Кошки сен ҳеч бўлмаса шу кунингда тинчлигингга нелар даркор эканини билсанг эди! Бироқ ҳозир бу кўзларингдан яширингандир.</verse>
				<verse number="43">Бошингга шундай кунлар тушадики, душманларинг атрофингга девор тортиб, чор тарафдан қуршаганча сиқувга оладилар.</verse>
				<verse number="44">Сени ер билан яксон қилиб, кўксингдаги фарзандларингни қирғин қиладилар. Илоҳий йўқлаш вақт-соатини билмаганинг учун, кулингни кўкка совурадилар.</verse>
				<verse number="45">Исо маъбадга кириб, ичкарида олди-сотди қилаётганларни қувиб чиқара бошлади.</verse>
				<verse number="46">Уларга шундай деди: - Тавротда*: “Менинг уйим ибодат уйи бўлгай”, - деб ёзилган. Сизлар эса Худо уйини қароқчилар уясига айлантириб юборибсизлар!</verse>
				<verse number="47">Исо ҳар кун маъбадда таълим берадиган бўлди. Олий руҳонийлар, уламолар ва халқ оқсоқоллари эса Уни ҳалок қилиш пайига тушдилар.</verse>
				<verse number="48">Лекин бунинг чорасини топмадилар, негаки бутун халқ Исони жону дили билан тинглар эди.</verse>
			</chapter>
			<chapter number="20">
				<verse number="1">Ўша кунларнинг бирида Исо маъбадда таълим бериб, халққа Хушхабарни баён этар эди. Олий руҳонийлар ва уламолар эса оқсоқоллар билан бирга келиб,</verse>
				<verse number="2">Исога савол беришди:- Бизларга айт-чи, Сен бу ишларни қандай ҳуқуқ билан қиляпсан? Буларни қилиш учун Сенга ким ваколат берган?</verse>
				<verse number="3">Исо уларга шундай жавоб берди:- Мен ҳам сизларга бир савол берайин, Менга айтинглар:</verse>
				<verse number="4">Яҳё пайғамбар одамларни сувда тавба қилдириш учун кимдан ваколат олган эди? Худоданми, инсонданми?</verse>
				<verse number="5">Улар эса ўзаро мулоҳаза юритдилар: “Агар Худодан десак, У: “Нега Яҳёга ишонмадингизлар? ” - дейди.</verse>
				<verse number="6">Агар инсондан десак, бутун халқ бизни тошбўрон қилади, чунки халқ Яҳёнинг пайғамбарлигига қатъий ишонади”.</verse>
				<verse number="7">Ниҳоят Исога жавобан:- Қаерданлигини билмаймиз, - дедилар.</verse>
				<verse number="8">Исо уларга:- Ундай бўлса, Мен ҳам бу ишларни қайси ваколат билан қилаётганимни сизга айтмайман, - деди.</verse>
				<verse number="9">Исо сўзини давом эттириб, халққа ушбу масални айтиб берди:“Бир одам узумзор яратиб, уни боғбонларга ижарага бериб, ўзи узоқ вақтга бошқа мамлакатга кетибди.</verse>
				<verse number="10">Ҳосил чоғи узумзор маҳсулидан унга беришлари учун боғбонлар олдига бир хизматкорини юборибди. Лекин боғбонлар уни уриб, қуруқ қайтаришибди.</verse>
				<verse number="11">Узумзор эгаси яна бир хизматкорини юборибди. Уни ҳам уриб, ҳақорат қилиб, қуруқ қайтариб юборишибди.</verse>
				<verse number="12">Яна учинчисини юборганда, уни ҳам ярадор қилиб, қувиб чиқаришибди.</verse>
				<verse number="13">Шунда узумзор эгаси:- Нима қилсам экан? Севикли ўғлимни юбора қолай. Балки уни кўриб, инсофга келишар, - дебди.</verse>
				<verse number="14">Аммо боғбонлар унинг ўғлини кўришлари билан ўзаро муҳокамага тушиб:- Бу меросхўр-ку! Уни ўлдирамиз, мероси бизга қолади, - дейишибди-да,</verse>
				<verse number="15">ўғлини узумзордан ташқарига ҳайдаб, ўлдиришибди. Начора, узумзор эгаси уларни нима ҳам қиларди?</verse>
				<verse number="16">У келиб бояги боғбонларни йўқ қилади, узумзорни эса бошқаларга топширади”. Буни эшитганлар:- Худо кўрсатмасин! - деб юборишди.</verse>
				<verse number="17">Исо эса уларга тикилиб, шундай деди:- У ҳолда, Забурдаги*: “Бинокорлар кераксиз деб ташлаган тошНақ бинонинг пештоқидан ўрин олди”, - деган оят нимани ифодалайди?</verse>
				<verse number="18">Кимки бу тошга йиқилса, парчаланиб кетади. Тош кимнинг устига тушса, уни эзиб юборади.</verse>
				<verse number="19">Исо бу масални уларга қарата айтганини олий руҳонийлар билан уламолар пайқаб, шу онда Унга қўл узатмоқчи бўлдилар, лекин халқдан ҳайиқдилар.</verse>
				<verse number="20">Исони зимдан кузатиб, Унинг олдига ўзларини мўмин-қобил кишилардек кўрсатувчи исковучларни юбордилар. Айтадиган бирон ножўя сўзи учун Уни тузоққа илинтириш ва шу йўсин ҳокимнинг қўли ва ҳукмига топшириш ниятлари бор эди.</verse>
				<verse number="21">Улар Исодан сўрадилар:- Устоз! Биз биламизки, Сен ҳақиқатгўйсан, тўғри таълим берасан, ҳеч кимга юз-хотир қилмасдан Худонинг ҳақиқий йўлини ўргатмоқдасан.</verse>
				<verse number="22">Бизга айт-чи, Қайсарга қарамлик солиғи тўлашимиз динга мувофиқми, йўқми?</verse>
				<verse number="23">Исо уларнинг маккорлигини англаб:- [Нега Мени синаб кўрмоқчисизлар? ]</verse>
				<verse number="24">Қани, Менга бир динор кўрсатинглар! Бу тангадаги сурат ва ёзув кимники? - деди. - Қайсарники, - жавоб берди улар.</verse>
				<verse number="25">Исо:- Ундай бўлса, Қайсарнинг ҳақини Қайсарга, Худонинг ҳақини Худога беринглар, - деди.</verse>
				<verse number="26">Шундай қилиб, халқ олдида айтган биронта сўзи учун ҳам Исони тузоққа туширолмадилар. Унинг жавобидан ҳайрон бўлиб, лол қолдилар.</verse>
				<verse number="27">Ўшанда қайта тирилиш бўлишини инкор этадиган саддуқийлардан баъзилари келиб, Исога савол бердилар:</verse>
				<verse number="28">- Эй Устоз! Мусо пайғамбаримиз шундай ёзиб қолдирган: “Агар хотини бор одам фарзандсиз қазо қилса, укаси унинг хотинини олиб, ўз акасига авлод тикласин”.</verse>
				<verse number="29">Хўш, етти ака-ука бор эди. Биринчиси уйланиб, боласиз ўтиб кетди.</verse>
				<verse number="30">Иккинчиси ҳам ўша хотинни олиб, ўлди.</verse>
				<verse number="31">Шунингдек, учинчиси ҳам, ҳатто еттинчисигача ҳаммаси ҳам ўша хотинни олиб, фарзанд кўрмай ўлиб кетдилар.</verse>
				<verse number="32">Ҳаммасидан кейин хотин ҳам ўлди.</verse>
				<verse number="33">Хўш, қиёматда у қайси бирининг хотини бўлади экан? Чунки у еттовига ҳам хотинлик қилган эди-ку.</verse>
				<verse number="34">Исо уларга жавобан деди:- Бу дунёнинг болалари уйланадилар ва эрга тегадилар.</verse>
				<verse number="35">Лекин у дунёга кетганлар ҳамда тирилишга сазовор бўлганлар уйланмайдилар ҳам, эрга тегмайдилар ҳам.</verse>
				<verse number="36">Улар энди ўлим кўрмайдилар. Улар фаришталар билан тенг бўлиб, қиёмат аҳли сифатида Худонинг болалари бўладилар.</verse>
				<verse number="37">Мусо пайғамбарнинг ўзи ҳам ёнаётган* бута тўғрисидаги оятда Худовандни “Иброҳимнинг Худоси, Исҳоқнинг Худоси ва Ёқубнинг Худоси” деб атаб, ўликларнинг тирилишига ишора қилган эди.</verse>
				<verse number="38">Зотан Худо ўликларнинг эмас, тирикларнинг Худосидир. Унга нисбатан ҳамма тирикдир.</verse>
				<verse number="39">Шунда уламолардан баъзилари:- Устоз, Сен яхши сўзладинг, - дедилар.</verse>
				<verse number="40">Ва Исодан яна бирон гап сўрашга ботинолмадилар.</verse>
				<verse number="41">Исо уларга деди: “Нега Масиҳни Довуднинг ўғли дейишади?</verse>
				<verse number="42">Мана, Довуднинг ўзи Забур китобида нима деган:</verse>
				<verse number="43">“Худованд менинг Раббимга айтди:Ёвларингни оёқларинг остига йиқитмагунимча, Сен Менинг ўнг томонимда ўлтириб тургин”.</verse>
				<verse number="44">Демак, Довуд Масиҳни Раббим деб атаган бўлса, қандай қилиб Масиҳ Довуднинг ўғли бўлади? ”</verse>
				<verse number="45">Бутун халойиқ тинглаб турганда, Исо ўз шогирдларига бурилиб деди:</verse>
				<verse number="46">“Узун кийимлар кийиб юришни ва халқ йиғинларида алик олишни севадиган, ибодатхоналарда юқори ўринни олиш ва зиёфатларда тўрда ўтиришни яхши кўрадиган уламолардан эҳтиёт бўлинглар!</verse>
				<verse number="47">Улар беваларнинг уй-жойларини шилиб, хўжа кўрсинга узоқ дуо ўқийдилар. Ана бундайлар оғирроқ жазога мубтало бўлғусидир”.</verse>
			</chapter>
			<chapter number="21">
				<verse number="1">Исо маъбаднинг садақа қутисига назар солиб, хайр-эҳсон ташлаб турган бой одамларни кўрди.</verse>
				<verse number="2">Шунингдек, икки тийин ташлаган бир камбағал бева аёлни ҳам кўрди.</verse>
				<verse number="3">Шунда Исо деди: “Сизларга чинини айтайин, бу камбағал бева ҳаммадан кўпроқ эҳсон берди.</verse>
				<verse number="4">Чунки буларнинг бариси ўзларининг ортиқча пулларидан худойи қилди. Аммо бу аёл камчилигига қарамасдан, ўзининг бор-йўғини ташлади”.</verse>
				<verse number="5">Баъзи кишилар маъбаднинг нақадар гўзал тошлар ва бахшидалар билан безатилгани тўғрисида сўзлашар эдилар. Исо эса деди:</verse>
				<verse number="6">- Шундай кунлар келадики, сиз шу ерда кўриб турган бинолардан бирор ғишт бутун қолмайди, ҳаммаси вайрон бўлади.</verse>
				<verse number="7">Улар Исодан сўрадилар:- Устоз, бу ишлар қачон юз беради? Буларнинг содир бўлажагини қандай аломатдан билмоқ мумкин?</verse>
				<verse number="8">Исо деди:- Йўлдан озмаслик учун эҳтиёт бўлинглар! Зеро кўплар “Бу Менман” ва “Вақт яқин”, деб Менинг номим остида келадилар. Уларнинг орқасидан борманглар.</verse>
				<verse number="9">Уруш ва исёнлардан дарак топганда чўчиманглар. Чунки булар аввалдан бўлиб ўтиши керак, лекин дарҳол сўнгги ниҳоя келмайди.</verse>
				<verse number="10">Кейин Исо давом этиб уларга деди: “Халқ халққа қарши, подшоҳлик подшоҳликка қарши кўтарилади.</verse>
				<verse number="11">Айрим жойларда шиддатли зилзилалар, қаҳатчиликлар, ўлатлар бўлади. Ваҳимали ҳодисалар содир бўлиб, осмонда ажиб ғаройиботлар юз беради.</verse>
				<verse number="12">Лекин буларнинг ҳаммасидан бурун сизларни исканжага олиб, қувғин қиладилар, диний ҳайъатларга топшириб, зиндонларга ташлайдилар. Менинг номим туфайли сизларни подшоҳлар ва ҳокимлар олдига олиб борадилар.</verse>
				<verse number="13">Шунда сиз фурсатдан фойдаланиб, Мен ҳақда* шоҳидлик қиласизлар.</verse>
				<verse number="14">Ўзимизни қандай ҳимоя қиламиз, деб олдиндан қайғурмасликни юрагингизга тугиб олинглар.</verse>
				<verse number="15">Чунки Мен сизларни оғзи ботир қилиб, шундай ҳикмат бераманки, сизларга қарши чиққанлардан бирортаси ҳам фикрингизни инкор этолмай, гапсиз-сўзсиз қоладилар.</verse>
				<verse number="16">Ҳатто ота-она, ака-ука, қариндош-уруғ, ёр-биродарларингиз сизни тутиб беришади, баъзиларингизни эса ўлимга топширишади.</verse>
				<verse number="17">Менинг номим туфайли ҳамма сиздан нафратланади.</verse>
				<verse number="18">Бироқ бошингиздан бир тола соч ҳам нобуд бўлмайди.</verse>
				<verse number="19">Сабр-бардош билан жонингизни сақлаб қоласиз”.</verse>
				<verse number="20">“Қуддусни қўшинлар қуршаб олганини кўрганда билингки, шаҳарнинг хароб бўлиш вақти яқинлашган.</verse>
				<verse number="21">Ўшанда Яҳудияда бўлганлар тоғларга қочсин, шаҳарнинг ичида бўлганлар ундан чиқсин, атроф-теваракда бўлганлар шаҳарга асло кирмасин.</verse>
				<verse number="22">Чунки бу кунлар - барча оятлар бажо бўлғуси интиқом кунлари бўлади.</verse>
				<verse number="23">У кунларда ҳомиладор ва эмизувчи аёлларнинг ҳолига вой! Чунки ер юзини катта мусибат чулғаб олиб, бу халқнинг бошига қаҳр-ғазаб ёғади.</verse>
				<verse number="24">Улар қилич дамидан ўтказилиб, барча элларга асир қилиб олиб кетиладилар. Ёт халқларнинг даврони тугамагунча, Қуддус ёт халқлар томонидан оёқ ости қилинади”.</verse>
				<verse number="25">“Қуёш, ой ва юлдузларда ажойиб аломатлар пайдо бўлади. Денгиз шовуллаб-жўшиб тўлқинланган сари, ер юзидаги халқлар эсанкираб, маъюсликка тушадилар.</verse>
				<verse number="26">Одамлар жаҳонга келаётган мусибатларни кутиб, қўрқувдан адо бўладилар. Чунки ўшанда самовий кучлар ларзага келади.</verse>
				<verse number="27">Ниҳоят, булут ичида, буюк қудрат ва улуғворлик ила келаётган Инсон Ўғлини кўрадилар.</verse>
				<verse number="28">Бу воқеалар рўй бера бошлаганда, энди халос бўлиш вақт-соатингиз яқинлашганини билиб, қоматингизни ғоз тутиб бош кўтаринглар”.</verse>
				<verse number="29">Исо уларга бир масални айтиб берди: “Анжир дарахтига ва дарахтнинг бошқа турларига қаранглар:</verse>
				<verse number="30">улар япроқ ёзаётганини кўриб, ёз келиб қолганини ўзингиз ҳам англайсиз.</verse>
				<verse number="31">Худди шунга ўхшаб, бояги ишларнинг содир бўлаётганини кўрганингизда билингки, Худонинг Шоҳлиги жуда яқиндир.</verse>
				<verse number="32">Сизларга чинини айтайин, бу насл ўтмасданоқ, буларнинг ҳаммаси содир бўлажак.</verse>
				<verse number="33">Еру осмон битар, лекин Менинг сўзларим битмас.</verse>
				<verse number="34">Ўзингизни эҳтиёт қилинг! Айш қилиб, кайф суриб, ҳаётнинг ташвишлари остида бўғилиб, юракларингизни ёғ босмасин, тағин у кун ногаҳон бошга тушиб сизни тўрга илинтирмасин!</verse>
				<verse number="35">Чунки у кун ер юзида яшовчи ҳар бир кишини босиб олажак.</verse>
				<verse number="36">Шу сабабдан доим ҳушёр бўлинглар. Юз бергувчи бу мусибатлардан омон қолишга куч топиб, Инсон Ўғли олдида туришга муносиб бўлмоқ учун доимо ибодат қилинглар”.</verse>
				<verse number="37">Исо кундузи маъбадда таълим берар, тунларини эса шаҳардан чиқиб, Зайтун тоғида ўтказар эди.</verse>
				<verse number="38">Барча халқ Исони тингламоқ учун эрталабдан маъбадга, Унинг ҳузурига оқиб келар эди.</verse>
			</chapter>
			<chapter number="22">
				<verse number="1">Хамиртурушсиз нон ёпиладиган Фисиҳ байрами яқинлашаётган эди.</verse>
				<verse number="2">Олий руҳонийлар билан уламолар халқдан қўрқиб, Исони орадан кўтариш чорасини излардилар.</verse>
				<verse number="3">Шунда ўн икки ҳаворийдан бири - Яҳудо Ишқариётнинг ичига шайтон кириб олди.</verse>
				<verse number="4">Яҳудо бориб, олий руҳонийлар ва маъбад миршаббошилари билан Исони қандай қўлга тушириш тўғрисида маслаҳатлашиб олди.</verse>
				<verse number="5">Улар севиниб, унга пул беришга аҳд қилдилар.</verse>
				<verse number="6">Яҳудо бунга розилик берди ва Исони халқ кўзидан яширинча уларнинг қўлига тутиб бериш учун қулай пайт излайдиган бўлди.</verse>
				<verse number="7">Хамиртурушсиз нон ейиладиган ва қурбонлик қўзи сўйиладиган Фисиҳ байрамининг қутлуғ куни келди.</verse>
				<verse number="8">Исо Бутрус билан Юҳаннони юбориб:- Боринглар, Фисиҳ байрами таомини ейишимиз учун тайёргарлик кўринглар, - деди.</verse>
				<verse number="9">Улар Исодан сўради:- Қаерда тайёрлашимизни буюрасан?</verse>
				<verse number="10">Исо уларга деди:- Хўш, шаҳарга киришингизда кўзада сув кўтариб кетаётган бир одам учрайди. Ортидан у кирадиган уйга эргашиб киринг</verse>
				<verse number="11">ва уй эгасига шундай денглар: “Устоз сендан: Шогирдларим билан Фисиҳ байрам таомини ейдиган хона қаерда, деб сўраётир”.</verse>
				<verse number="12">Шунда у сизга тўшалган катта болохонани кўрсатади. Ўша ерда ҳозирлик кўринглар.</verse>
				<verse number="13">Шогирдлар бориб, худди Исонинг айтганини топдилар ва Фисиҳ таомини тайёрлаб қўйдилар.</verse>
				<verse number="14">Зиёфат вақти етгач, Исо ўн иккала ҳаворий билан бирга дастурхон атрофида жой олди</verse>
				<verse number="15">ва уларга деди:- Мен азоб чекмасимдан аввал бу Фисиҳ таомини сизлар билан бирга ейишни жуда ҳам орзу қилгандим.</verse>
				<verse number="16">Сизларга айтиб қўяй: бу таом Худо Шоҳлигида тўла маъносини топмагунча, Мен уни бошқа емайман.</verse>
				<verse number="17">Кейин Исо косани олиб, шукрона дуосини айтиб деди:- Буни олинглар, ўзаро бўлишинглар.</verse>
				<verse number="18">Сизларга айтиб қўяй: Худонинг Шоҳлиги амалга ошмагунча, Мен узум ичкилигини бошқа ичмайман.</verse>
				<verse number="19">Сўнгра нонни олди, шукрона дуосини айтиб синдирди ва шогирдларига бериб:- Бу сизлар учун фидо бўлаётган Менинг танамдир. Мени эслаб туриш учун шундай қилинглар, - деди.</verse>
				<verse number="20">Овқатланиб бўлишгач, Исо яна бир бор косани олиб, шундай деди:- Бу коса Худо одамзод ила тузган* Янги Аҳдни билдиради. Бу аҳд Менинг сизлар учун тўкаётган қоним эвазига кучга киради.</verse>
				<verse number="21">Бироқ, Менга хиёнат қилувчининг қўли ҳам Мен билан бир дастурхонга чўзилмоқда.</verse>
				<verse number="22">Ҳа, Инсон Ўғли тақдирида бўлган йўлдан кетиб борадир. Аммо Унга хиёнат қилгучи кишининг ҳолига вой!</verse>
				<verse number="23">- Ким экан ичимизда бу ишни қиладиган? - дея ҳаворийлар ўзаро суриштира бошладилар.</verse>
				<verse number="24">Ҳаворийлар орасида, биздан ким энг буюк деб ҳисобланмоғи керак, деган масала ҳақида тортишув ҳам юз берди.</verse>
				<verse number="25">Исо уларга деди: “Эл-юрт подшоҳлари ўз халқлари устидан ҳукмронлик қиладилар. Элни бошқарувчилар олиҳиммат деб олқишланадилар.</verse>
				<verse number="26">Сизлар эса бундай бўлманглар. Аксинча, ичингизда ким катта бўлса, энг кичикдай бўлсин. Ким раҳбар бўлса, хизматкордек бўлсин.</verse>
				<verse number="27">Қай бири улуғдир - дастурхонга ўтирганми, ёки хизмат қилиб турганми? Дастурхонга ўтирган эмасми? Мен эса орангизда бамисоли хизматкордирман.</verse>
				<verse number="28">Синов чоғларимда Мен билан бирга дош берганлар сизлар бўлдингиз.</verse>
				<verse number="29">Шу сабабдан, Отам Менга васият қилгани каби, Мен ҳам сизга Шоҳликни васият қиламан.</verse>
				<verse number="30">Сиз Менинг Шоҳлигим дастурхонида ўтириб еб-ичасизлар, тахтларга ўтириб, Исроилнинг ўн икки қабиласи устидан ҳукмронлик қиласизлар”.</verse>
				<verse number="31">Раббимиз Исо яна деди:- Симун, Симун! Мана, шайтон сизларни буғдой каби ғалвирдан ўтказишга изн сўради.</verse>
				<verse number="32">Бироқ Мен, имондан тоймагил, дея сен учун ибодат қилдим. Сен бир кун қайтиб келганингда, биродарларинг имонини мустаҳкамла.</verse>
				<verse number="33">Симун Исога жавобан:- Раббий! Мен Сен билан зиндонга ҳам, ўлимга ҳам боришга тайёрман! - деди.</verse>
				<verse number="34">Исо деди:- Сенга шуни айтайин, Бутрус, бугун хўроз қичқирмасдан аввалоқ сен Мени танишдан уч марта тонасан.</verse>
				<verse number="35">Исо шогирдларига деди:- Мен сизларни ҳамёнсиз, тўрвасиз, чориқсиз юборганимда, бирон нарсада камчилигингиз бормиди? - Ҳеч нарсада! - жавоб берди улар.</verse>
				<verse number="36">Исо уларга шундай деди:- Бироқ энди кимнинг ҳамёни бўлса, ўзи билан олсин. Кимнинг тўрваси бўлса, ёнида кўтариб юрсин. Бўлмаса, кийимини сотиб қиличга алмаштирсин.</verse>
				<verse number="37">Сизларга айтиб қўяй: Тавротдаги* “У жиноятчилар қаторида турди”, - деган оят Менда амалга ошмоғи лозим. Чиндан ҳам, Мен тўғримда ёзилган барча оятлар бажо бўлмоқда.</verse>
				<verse number="38">Шогирдлар:- Раббий, ана бу ерда иккита қилич бор! - дейишди. - Бас! - деди Исо.</verse>
				<verse number="39">Исо у ердан жўнаб, одати бўйича Зайтун тоғига чиқиб кетди. Шогирдлари ҳам Унинг орқасидан кетдилар.</verse>
				<verse number="40">Бу ерга келганда, Исо уларга:- Васвасага тушмаслик учун ибодат қила туринглар, - деди.</verse>
				<verse number="41">Ўзи улардан бир тош отар масофача нари борди-да, тиз чўкиб ибодат қила бошлади:</verse>
				<verse number="42">- Эй Ота, кошки бу заққум* косани Мендан ўтказиб юборсанг! Лекин Мен айтгандек эмас, Сен айтгандек бўлсин.</verse>
				<verse number="43">Шу орада осмондан бир фаришта Исога зоҳир бўлиб, Уни қувватлаб турди.</verse>
				<verse number="44">У жон илинжида янада ҳафсала билан ибодат қилди. Ундан чиққан тер эса ерга томаётган қон томчиларига ўхшар эди.</verse>
				<verse number="45">Ибодатдан туриб, Исо шогирдлари ёнига келди. Уларни қайғудан ухлаб ётган ҳолда кўрди.</verse>
				<verse number="46">Уларга:- Нега ухлаб ётибсизлар? Қани туринглар, васвасага тушмаслик учун ибодат қила туринглар, - деди.</verse>
				<verse number="47">Исо ҳали буларни гапириб бўлмасдан, бир оломон кўзга кўринди. Ўн икки ҳаворийдан Яҳудо исмлиси олдинда келаётиб, Исога яқинлашди-да, Уни ўпишга чоғланди. [Чунки у: “Мен кимни ўпсам, У Ўша кишидир”, деб эшларига айтиб қўйган эди. ]</verse>
				<verse number="48">Исо унга:- Яҳудо, сен Инсон Ўғлига ўпиш билан хиёнат қиляпсанми? - деди.</verse>
				<verse number="49">Исонинг ёнидагилар воқеа қаёққа йўналаётганини пайқаб:- Раббий, қилични ишга солайликми? - дейишди.</verse>
				<verse number="50">Улардан бири эса олий руҳонийнинг қаролини бир уриб, ўнг қулоғини узиб туширди.</verse>
				<verse number="51">Шунда Исо:- Қўйинглар, бас! - деди-да, қаролнинг қулоғига қўл тегизиб уни асл ҳолига қайтарди.</verse>
				<verse number="52">Сўнг Ўзига рўпара бўлган олий руҳонийлар, маъбад миршаббошилари ва оқсоқоллар томон қайрилиб, деди:- Сизлар худди қароқчининг пайига тушгандек қиличу таёқ билан Мени олгани келибсизлар!</verse>
				<verse number="53">Лекин ҳар куни сизлар билан бирга маъбадда бўлганимда Менга қўл тегизмадинглар. Бироқ энди замон сизники, энди зулумот ҳукмрон.</verse>
				<verse number="54">Исони ушлаб, бош олий руҳонийнинг уйига олиб бордилар. Бутрус эса узоқдан уларга эргашиб келди.</verse>
				<verse number="55">Ҳовлининг ўртасида олов ёқиб бирга ўтиришганда, Бутрус ҳам у кишиларнинг орасига ўтирди.</verse>
				<verse number="56">Бир оқсоч Бутруснинг олов ёнида ўтирганини кўриб, унга тикилиб қаради-да:- Бу одам ҳам У билан бирга бўлган! - деди.</verse>
				<verse number="57">Лекин Бутрус у аёлга:- Эй синглим, мен Уни танимайман! - деб инкор этди.</verse>
				<verse number="58">Бир оздан кейин бошқа бир одам Бутрусни кўриб:- Сен ҳам улардан бирисан-ку! - деди. Лекин Бутрус унга ҳам:- Эй биродар, мен улардан эмасман! - деди.</verse>
				<verse number="59">Бирон соат ўтгандан сўнг яна кимдир:- Ҳақиқатан бу одам ҳам У билан бирга бўлган, асли у ҳам жалилалик, - деди комил ишонч билан.</verse>
				<verse number="60">Лекин Бутрус:- Биродар, ўзи нима деяпсан? - деди унга ҳам. Шу заҳоти, у гапини тугатмасданоқ, хўроз қичқирди.</verse>
				<verse number="61">Раббимиз Исо Бутрусга қайрилиб, унга кўзини тикди. Шунда Бутрус Раббимизнинг унга: “Бугун хўроз қичқирмасдан, сен Мендан уч марта тонасан”, - деган сўзини эслади.</verse>
				<verse number="62">Ва ташқарига чиқиб, аччиқ-аччиқ йиғлади.</verse>
				<verse number="63">Исони ушлаб турган одамлар эса Уни ҳақоратлаб ура бошладилар.</verse>
				<verse number="64">Унинг кўзларини боғлаб, юзига шапалоқлар тортиб:- Қани кароматингни кўрсат-чи, Сени ким уряпти экан? - деб сўрашди Ундан.</verse>
				<verse number="65">Яна анча куфр сўзлар билан Уни таҳқирладилар.</verse>
				<verse number="66">Тонг отгач, халқ оқсоқоллари ва олий руҳонийлар билан уламолар тўпланиб, Исони ўзларининг Олий Кенгаши ўтказилувчи машваратхоналарига келтирдилар.</verse>
				<verse number="67">- Сен Масиҳмисан? Бизларга очиғини айт! - дейишди Уни сўроқ қилиб. Исо уларга шундоқ деди:- Сизларга айтсам, ишонмайсизлар.</verse>
				<verse number="68">Сизларга савол берсам, жавоб бермайсиз, Мени озод ҳам қилмайсизлар.</verse>
				<verse number="69">Бироқ бундан буён Инсон Ўғли Қодир Тангрининг ўнг томонида ўлтиражак.</verse>
				<verse number="70">Шунда ҳамма бирданига:- Демак, Сен Худонинг Ўғлимисан? - деб сўрашди. - Ўша Мен эканимни ўзингиз айтдингизлар, - деди уларга Исо.</verse>
				<verse number="71">Шунда улар:- Бизга яна қандай гувоҳлик керак? Ўз оғзидан ўзимиз эшитдик, ахир! - дейишди.</verse>
			</chapter>
			<chapter number="23">
				<verse number="1">Бутун Кенгаш аъзолари туриб, Исони Пилатнинг олдига келтирдилар.</verse>
				<verse number="2">Улар айбловни бошлаб:- Биз бу Одам халқимизни йўлдан оздираётганини аниқладик. У Қайсарга солиқ тўлашни ман этиб, Ўзини Ўзи Масиҳ, яъни подшоҳ деб айтмоқда, - дедилар.</verse>
				<verse number="3">Пилат Исодан:- Сен яҳудийларнинг Подшоҳимисан? - деб сўради. Исо унга жавоб бериб:- Ўзинг айтяпсан, - деди.</verse>
				<verse number="4">Пилат олий руҳонийларга ва халқ йиғинига хитобан:- Мен бу Одамда ҳеч қандай айб кўраётганим йўқ, - деди.</verse>
				<verse number="5">Лекин улар қаттиқ туриб:- Жалиладан тортиб шу ергача - бутун Яҳудия бўйлаб таълимотини ёйиб, халқни ғалаёнга солмоқда, - дедилар.</verse>
				<verse number="6">Пилат Жалила сўзини эшитгач:- Бу Одам жалилаликми? - деб сўради.</verse>
				<verse number="7">Исонинг Ҳирод ҳукумати доирасидан эканини билгач, Уни шу кунларда Қуддусда турган Ҳироднинг қошига юборди.</verse>
				<verse number="8">Ҳирод Исони кўриб жуда кайфи чоғ бўлди. Чунки У ҳақда хабардор бўлиб, анчадан бери Уни кўрмоқчи бўлган, У қилган бирон-бир мўъжизани ўз кўзи билан кўришни умид қилиб юрган эди.</verse>
				<verse number="9">Шундай қилиб, Унга анча саволлар берди. Бироқ Исо унга ҳеч бир жавоб қайтармади.</verse>
				<verse number="10">Атрофда турган олий руҳонийлар ва уламолар эса Уни шиддат билан қораладилар.</verse>
				<verse number="11">Ҳироднинг ўзи ҳам аскарлари билан бирга Исони камситиб масхара қилди-да, Унга шоҳона чопон кийдириб, Пилатнинг олдига қайтариб юборди.</verse>
				<verse number="12">Бу ҳодисадан аввал бир-бирига адоватда бўлган Ҳирод ва Пилат ўша куни дўстлашдилар.</verse>
				<verse number="13">Пилат эса олий руҳонийлар, бошлиқлар ва халқни бир ерга чақириб,</verse>
				<verse number="14">уларга деди:- Сизлар бу Одамни халқни йўлдан оздиришда айблаб олдимга олиб келдинглар. Аммо мен Уни ўз кўзларингиз олдида текшириб кўрсам-да, сизлар қўяётган айбларнинг биронтасини ҳам Ундан топмадим.</verse>
				<verse number="15">Мен Уни Ҳироднинг олдига юбордим, Ҳирод ҳам ҳеч нима тополмади. Хуллас, Унда ўлимга лойиқ бирор-бир айб топилмади.</verse>
				<verse number="16">Бинобарин, Уни бир калтаклаб бўшатиб юбораман.</verse>
				<verse number="17">[Пилат айни ҳар байрамда бир маҳбусни озод қилишига тўғри келар эди. ]</verse>
				<verse number="18">Халойиқ эса бир оғиздан:- Унга ўлим! Бизларга Бараббани чиқариб юбор! - деб бақира кетишди.</verse>
				<verse number="19">Барабба эса шаҳарда юз берган исёнга аралашиб қотиллик қилганлигидан зиндонга ташланган эди.</verse>
				<verse number="20">Пилат Исони бўшатиб юбормоқчи бўлиб, яна бир бор халойиққа хитоб этди.</verse>
				<verse number="21">Лекин улар:- Уни хочга михлаб қўй! Хочга! - деб қичқирдилар.</verse>
				<verse number="22">Пилат учинчи марта уларга хитобан:- У ахир нима ёмонлик қилди? Мен Унда ўлимга лойиқ бирор-бир айб топганим йўқ. Шундай экан, мен Уни бир калтаклаб бўшатиб юборайин, - деди.</verse>
				<verse number="23">Бироқ улар овозлари борича қичқиришда давом этиб, Исони хочга михлашни қаттиқ туриб талаб қилдилар. Ниҳоят халойиқ ва олий руҳонийларнинг бақириқ-чақириқлари устун келди</verse>
				<verse number="24">ва Пилат уларнинг талабига кўнди.</verse>
				<verse number="25">Улар сўраб турган, исёнчилиги ва қотиллиги учун зиндонга солинган одамни озодликка чиқариб, Исони эса уларнинг ихтиёрига топширди.</verse>
				<verse number="26">Исони олиб чиқаётганларида, даладан келаётган Симун исмли киринеялик бир одамни ушлашди-да, Исонинг орқасидан кўтариб бориш учун хочни унга юклашди.</verse>
				<verse number="27">Жуда кўп халойиқ, жумладан Исога йиғи қилиб кўксига ураётган талай хотин-қизлар Унинг орқасидан эргашиб борди.</verse>
				<verse number="28">Исо уларга қараб:- Эй Қуддус қизлари! - деди. - Мен учун йиғламанглар, аксинча, ўзингиз ва болаларингиз учун йиғланглар.</verse>
				<verse number="29">Зеро шундай кунлар келадики: “Туғмаган аёллар, бепушт қоринлар, бола эмизмаган кўкраклар бахтлидир”, - деб айтишади.</verse>
				<verse number="30">Ўшанда тоғларга: “Устимизга қуланг! ”, тепаликларга эса: “Бизни босиб қолинг! ” - деб айтишади.</verse>
				<verse number="31">Ям-яшил оғочга бундай қилишса, қуриган оғочга не қилишар экан?</verse>
				<verse number="32">Исо билан бирга икки жиноятчини ҳам ўлимга олиб бордилар.</verse>
				<verse number="33">Бошсуяги деган жойга келганларида, Исони ҳамда ўнг ва сўл томонида иккала жиноятчини хочга михлаб қўйдилар.</verse>
				<verse number="34">Исо:- Эй Ота! Уларни кечиргин, улар нима қилаётганини билмайдилар, - дер эди. Аскарлар қуръа ташлаб, Исонинг кийимларини бўлиб ола бошладилар.</verse>
				<verse number="35">Халойиқ томоша қилиб турди. Улар билан бирга бошлиқлар ҳам Исонинг устидан ҳиринглашиб:- Бошқаларни қутқарар эди. Модомики У Худонинг арзандаси - Масиҳ экан, қани Ўзини Ўзи қутқарсин-чи! - дейишарди.</verse>
				<verse number="36">Аскарлар ҳам Унга сирка ичиргани яқинлашиб:</verse>
				<verse number="37">- Агар Сен яҳудийларнинг Подшоҳи бўлсанг, Ўз-ўзингни қутқар-чи! - дедилар истеҳзо билан.</verse>
				<verse number="38">Исонинг боши узра [юнон, лотин ва ибрий тилларида] “Яҳудийларнинг Подшоҳи будир” - деган ёзув бор эди.</verse>
				<verse number="39">Осилган жиноятчилардан бири:- Агар Сен Масиҳ бўлсанг, қани Ўзингни ва бизларни ҳам қутқар, - деб Исони куфр этди.</verse>
				<verse number="40">Иккинчиси эса унга таъна қилиб:- Сен ҳам айни жазога маҳкум бўлиб, Худодан қўрқмайсанми?</verse>
				<verse number="41">Мана бизлар қилмишимизга яраша одилона жазо олдик. У эса ҳеч қандай ёмонлик қилгани йўқ, - деди.</verse>
				<verse number="42">Кейин Исога:- Ё Раббий, Шоҳлигингга кирганингда мени эслагин! - деди.</verse>
				<verse number="43">Исо унга деди:- Сенга чиндан айтаманки, бугуннинг ўзида сен Мен билан бирга жаннатда бўласан.</verse>
				<verse number="44">Туш чамасида қуёш қорайиб, бутун ерни соат учгача давомли зулмат қоплади.</verse>
				<verse number="45">Маъбаддаги парда ўртасидан йиртилиб кетди.</verse>
				<verse number="46">Исо баланд овоз билан фарёд қилди:- Ота! Руҳимни Сенинг қўлларингга топширяпман. Шундай деди-да, жон таслим қилди.</verse>
				<verse number="47">Воқеани кўриб турган юзбоши Худони улуғлаб:- Ҳақиқатан ҳам, бу солиҳ Одам экан, - деди.</verse>
				<verse number="48">Томошага тўпланган бутун халойиқ содир бўлган воқеаларни кўриб, кўксига ура-ура қайтиб кетди.</verse>
				<verse number="49">Исони билганларнинг бари, шу жумладан, Жалиладан Унга эргашиб келган аёллар узоқда турганча, бу ҳодисотни кузатдилар.</verse>
				<verse number="50">Кенгаш аъзоларидан Юсуф исмли яхши ва солиҳ бир киши бор эди.</verse>
				<verse number="51">У яҳудийларнинг Ариматея шаҳридан бўлиб, Худо Шоҳлигига кўз тикиб юрар эди. У Кенгашнинг қарорида ҳам, ишида ҳам иштирок этмаган эди.</verse>
				<verse number="52">Юсуф Пилатнинг олдига бориб Исонинг жасадини сўради.</verse>
				<verse number="53">Сўнг Уни хочдан тушириб олиб кафанлади ва қояда ўйилган, ҳали ичига кимса қўйилмаган бир қабрга қўйди.</verse>
				<verse number="54">У кун жума бўлиб, дам олиш вақти бошланишига сал қолган эди.</verse>
				<verse number="55">Жалиладан Исо билан бирга келган аёллар ҳам эргашиб бориб, қабрни ва Жасад қандай қўйилганини кўрдилар.</verse>
				<verse number="56">Қайтиб келганларидан сўнг, атирлар ва хушбўй ёғлар тайёрладилар. Шанба куни эса илоҳий амр бўйича ором олдилар.</verse>
			</chapter>
			<chapter number="24">
				<verse number="1">Якшанба куни эрта тонгда аёллар тайёрлаб қўйган атирларини олиб қабрга келдилар. [Улар билан бирга бошқа бир неча аёллар ҳам бор эди. ]</verse>
				<verse number="2">Улар қабр оғзидаги тошни ағдарилган ҳолда кўрдилар.</verse>
				<verse number="3">Ичкарига кириб, Раббимиз Исо жасадини топмадилар.</verse>
				<verse number="4">Улар бундан гангиб турганда, бирдан олдиларида ялтироқ кийим кийган икки зот пайдо бўлди.</verse>
				<verse number="5">Аёллар ваҳимадан бошларини ерга эгиб туришди. У зотлар уларга:- Нега сиз тирикни ўликлар орасидан излаяпсизлар? - дейишди.</verse>
				<verse number="6">- У бу ерда йўқ, У қайтадан тирилиб кетди. Ҳали Жалилада эканидаёқ айтганларини эслангиз.</verse>
				<verse number="7">У сизга: “Инсон Ўғли гуноҳкор одамлар қўлига тутиб берилажак, хочга михланажак, учинчи куни эса қайтадан тирилажак”, - деган эди-ку.</verse>
				<verse number="8">Аёллар Исонинг бу сўзларини эсладилар.</verse>
				<verse number="9">Қабрдан қайтиб бориб, бу ҳақда ўн бир ҳаворийга ва бўлак барчага маълум қилдилар.</verse>
				<verse number="10">Ҳаворийларга бу хабарни етказганлар - магдалалик Марям, Йўанна, Ёқубнинг онаси Марям ва улар билан бирга бўлган бошқа аёллар эди.</verse>
				<verse number="11">Бироқ бу сўзлар ҳаворийларга қуруқ гап туюлиб, аёлларга ишонмадилар.</verse>
				<verse number="12">Бутрус эса ўрнидан туриб, қабр томон югурди. Ичкарига энгашиб қараб, у ерда фақат кафаннинг ўзинигина кўрди. Юз берган воқеадан ҳайратга тушиб, ортига қайтди.</verse>
				<verse number="13">Худди шу куни шогирдлардан иккиси Қуддусдан бир тош узоқликдаги Ёммаус деган қишлоққа боришар эди.</verse>
				<verse number="14">Рўй берган бу ҳодисотлардан ўзаро гаплашиб кетдилар.</verse>
				<verse number="15">Ўзаро сўзлашиб ва баҳслашиб боришар экан, Исонинг Ўзи уларга яқинлашиб, ҳамроҳлик қилди.</verse>
				<verse number="16">Лекин уларнинг кўзлари Уни танимоққа ожиз эди.</verse>
				<verse number="17">Исо улардан:- Сизлар ўзаро нималар ҳақида тортишиб боряпсиз? Нега юзингиз ғамгин? - деб сўради.</verse>
				<verse number="18">Шогирдлардан Клеопа дегани Унга жавоб берди:- Наҳотки Қуддусга келганлар орасида шу кунларда бу ерда содир бўлган ҳодисалардан бир Ўзинг бехабар бўлсанг?</verse>
				<verse number="19">- Қайси ҳодисалар? - сўради Исо. - Худо ва бутун халқнинг олдида қудратли иши ва сўзи билан танилган носиралик Исо пайғамбар ҳақидаги ҳодисалар-да, - дейишди Унга.</verse>
				<verse number="20">- Бизнинг олий руҳонийлар билан бошлиқларимиз ўлим жазосини талаб қилиб, Уни хочга михлатдилар.</verse>
				<verse number="21">Биз Уни Исроилни халос қиладиган Нажоткор деб ўйлаб, умидвор бўлгандик. Бунинг устига-устак, бу ҳодисалар содир бўлганига бугун учинчи кун бўлдики,</verse>
				<verse number="22">бизнинг айрим аёлларимиз бизни ҳайратда қолдиришди. Улар эрта билан қабрга бориб,</verse>
				<verse number="23">Унинг жасадини тополмай келишди. Улар ҳатто: фаришталарни кўрдик, деб айтишди. Фаришталар уларга: “Исо тирик”, - дейишибди.</verse>
				<verse number="24">Шунда орамиздан баъзи одамлар қабрга бориб, худди аёллар айтганларининг шоҳиди бўлишибди, Исонинг Ўзини эса кўришмабди.</verse>
				<verse number="25">Исо уларга:- Эй фаросатсизлар! Барча пайғамбар сўзларига ишончи суст одамлар!</verse>
				<verse number="26">Масиҳ Ўз улуғворлигига эришмоқ учун шу азобларни бошдан кечирмоғи керакмасмиди? - деди.</verse>
				<verse number="27">Шундай қилиб, Исо Мусо пайғамбардан тортиб, барча пайғамбар китобларида Ўзи ҳақида ёзилган оятларнинг ҳаммасини уларга тушунтира бошлади.</verse>
				<verse number="28">Ниҳоят, ўша бораётган қишлоққа яқинлашдилар. Исо Ўзини йўли давом этадиган қилиб кўрсатди.</verse>
				<verse number="29">Лекин улар Унга:- Биз билан бирга қол, чунки кун ботай деб қолди, энди кеч кира бошлади, - деб Уни қисташди. Исо улар билан бирга қолгани ичкарига кирди.</verse>
				<verse number="30">Улар билан бирга дастурхон ёнида ўтирганда, нонни олиб шукрона дуосини айтди ва нонни синдириб уларга берди.</verse>
				<verse number="31">Шундагина уларнинг кўзлари очилиб, Уни таниб қолишди. Бироқ Исо шу онда кўздан ғойиб бўлди.</verse>
				<verse number="32">Шогирдлар бир-бирига:- У йўлда биз билан гаплашиб, оятларни тушунтираётганида, кўнглимизга илиқлик югурмаганмиди, ахир! - дедилар.</verse>
				<verse number="33">Шу заҳоти ўринларидан туриб, Қуддусга қайтиб бордилар. Ўн бир ҳаворийни ва улар билан тўпланиб турганларни топдилар.</verse>
				<verse number="34">Улар келганларга:- Раббимиз ҳақиқатан тирилиб келган, У Симунга зоҳир бўлибди-ку, - дедилар.</verse>
				<verse number="35">Келганлар ҳам йўлдаги воқеаларни, Исо нонни синдираётганда Уни қандай таниб қолганликларини айтиб бердилар.</verse>
				<verse number="36">Улар ҳали бу хусусда сўзлашаётганда, Исонинг Ўзи ўрталарида зоҳир бўлди. - Сизларга тинчлик бўлсин! - деди.</verse>
				<verse number="37">Шогирдлар ўтакаси ёрилгандай бўлиб, арвоҳ кўряпмиз, деб ўйладилар.</verse>
				<verse number="38">Лекин Исо уларга деди:- Нега бунча ҳаяжонланмоқ? Нечун кўнглингизда бунча гумонлар туғиляпти?</verse>
				<verse number="39">Қўлларимга ва оёқларимга қаранглар, бу Менинг Ўзим. Мени ушлаб кўринглар. Менда кўриб турганингиздек арвоҳнинг эту устухони бўлмайди-ку, ахир!</verse>
				<verse number="40">Шундай деб, Исо қўл-оёқларини уларга кўрсатди.</verse>
				<verse number="41">Шогирдлар севинчидан таажжубланиб ҳали ишонмайин турганларида, Исо улардан сўради:- Бу ерда ейдиган бирон нарсангиз борми?</verse>
				<verse number="42">Улар Унга бир парча қовурилган балиқ [ва бир оз мумли асал] беришди.</verse>
				<verse number="43">Исо буни олиб, уларнинг кўзлари олдида еди.</verse>
				<verse number="44">Сўнгра уларга:- Мен ҳали сизлар билан бирга бўлганимда, Мен ҳақимда Мусо Қонунида, Пайғамбарлар ва Забур китобларида ҳамма ёзилганлар бажо келиши керак, деб айтган эдим-ку. Мана шу бўлиб-ўтганларга тўғри келади, - деди.</verse>
				<verse number="45">Кейин оятларни англамоқ учун шогирдларининг зеҳнини очиб юборди</verse>
				<verse number="46">ва уларга яна деди:- Мана шу ёзилганларга кўра, Масиҳ азоб чекиши ва учинчи куни эса қайта тирилиши керак эди.</verse>
				<verse number="47">Шунингдек, Қуддусдан бошлаб барча халқлар Унинг номи билан тавба-тазарруга чақирилмоғи ва гуноҳлари кечирилиши эълон қилинмоғи ҳам лозим.</verse>
				<verse number="48">Сизлар эса бу ишларга гувоҳ бўлажаксиз.</verse>
				<verse number="49">Энди Мен Отамнинг берган ваъдасини сизларга юбораман. Аммо юқоридан бу қудратни олмагунингизча, Қуддус шаҳрида қола туринглар.</verse>
				<verse number="50">Кейин Исо шогирдларини шаҳардан ташқарига, Байтания яқинларигача олиб чиқди-да, қўлларини кўтариб уларни дуо қилди.</verse>
				<verse number="51">Дуо қилаётиб, улардан узоқлашганча осмонга кўтарилди.</verse>
				<verse number="52">Шогирдлар эса Унга сажда қилдилар ва катта севинч ила Қуддусга қайтиб бордилар.</verse>
				<verse number="53">Худога ҳамду санолар айтиб, доимо маъбадда бўлдилар. Омин.</verse>
			</chapter>
		</book>
		<book number="43">
			<chapter number="1">
				<verse number="1">Азалда Калом бор эди. Калом Худо ҳузурида эди, Калом - Худо эди.</verse>
				<verse number="2">Азалданоқ У Худо ҳузурида эди.</verse>
				<verse number="3">Борлиқ У орқали бор бўлган, Усиз ҳеч нарса бор бўлган эмас. Неки бор бўлган бўлса, У орқали бор бўлган.</verse>
				<verse number="4">Унда ҳаёт бор эди, Ҳаёт инсонларнинг нури эди.</verse>
				<verse number="5">Нур зулматда порлайди, Зулмат эса нурни қоплай олмади.</verse>
				<verse number="6">Худо томонидан юборилган бир одам бор эди, унинг исми Яҳё эди.</verse>
				<verse number="7">У шоҳидлик қилгани, нур ҳақида шоҳидлик қилгани келган эди, токи ҳамма унинг шаҳодати орқали имон келтирсин.</verse>
				<verse number="8">Унинг ўзи нур эмас эди, у фақат нур ҳақида шаҳодат беришга юборилган эди.</verse>
				<verse number="9">Дунёга келаётган ҳамма одамзодни ёритувчи ҳақиқий нур бор эди.</verse>
				<verse number="10">Калом дунёда бор эди, Дунё У орқали бор бўлган эди, Бироқ дунё Уни танимади.</verse>
				<verse number="11">Ўзиникиларнинг ёнига келди У, Лекин Ўзиникилар Уни қабул қилмади.</verse>
				<verse number="12">Уни қабул қилганларга эса, Барча Унинг номига имон келтирганларгаУ Худонинг фарзанди бўлиш иқтидорини берди.</verse>
				<verse number="13">Улар на қондан, На тана хоҳишидан, На эр хоҳишидан, Балки Худодан туғилдилар.</verse>
				<verse number="14">Калом инсон қиёфасига кирдиВа биз аро маскан қилди. Биз эса Унинг улуғворлигини кўрдик;Отаси ҳузуридан келган, Марҳамат ва ҳақиқат ила тўлганЯгона Ўғилнинг улуғворлигини кўрдик.</verse>
				<verse number="15">Яҳё У ҳақда гувоҳлик берди ва овозини баланд қилиб деди: “Менинг кетимдан Келаётган бор, У мендан ҳам улуғ, чунки У мендан илгарироқ бор эди, деб айтганим Шунинг Ўзидир”.</verse>
				<verse number="16">Унинг камолотидан биз ҳаммамизМарҳамат устига марҳамат олдик.</verse>
				<verse number="17">Таврот Қонуни Мусо орқали берилган эди, Илоҳий марҳамат ва ҳақиқат эсаИсо Масиҳ орқали зоҳир бўлди.</verse>
				<verse number="18">Ҳеч ким ҳеч қачон Худони кўрган эмас;Отасининг бағрида бўлган ягона ЎғилЎзи Уни изҳор қилди.</verse>
				<verse number="19">Қуддусдаги яҳудийлар юборган руҳонийлар ва левитлар Яҳё пайғамбарнинг олдига бориб ундан:- Сен кимсан? - деб сўрадилар. Яҳё шаҳодат берди:</verse>
				<verse number="20">- Мен Масиҳ эмасман, - деб очиқ тан олди у, инкор этмади.</verse>
				<verse number="21">Яна ундан:- Бўлмаса Илёс пайғамбармисан? - деб сўрадилар. - Йўқ! - деди у. - Ўша пайғамбармисан? - деб савол бердилар. У яна:- Йўқ! - деб жавоб берди.</verse>
				<verse number="22">- Ахир, сен кимсан? Бизни юборганларга жавоб қилишимиз керак. Сен ўзинг ҳақингда нима дейсан? - деб сўрадилар.</verse>
				<verse number="23">- Мен, Ишаъё пайғамбарнинг айтганидай, “Худовандга йўл ҳозирланглар”, деб саҳрода хитоб қилувчининг садосиман, - деди Яҳё.</verse>
				<verse number="24">Унинг олдига юборилганлар орасида фарзийлар ҳам бор эди.</verse>
				<verse number="25">Улар Яҳёдан:- Модомики сен Масиҳ ҳам, Илёс ҳам, ўша пайғамбар ҳам эмас экансан, нега халқни сувга чўмдириб, тавба қилдириб юрибсан? - деб сўрадилар.</verse>
				<verse number="26">Яҳё уларга жавоб берди:- Мен одамларни сувга чўмдиряпман, холос. Лекин орангизда сизлар танимайдиган Кимса турибди.</verse>
				<verse number="27">Менинг кетимдан келаётган [ва мендан илгари бор бўлган] Кимса бор, деб айтганим ана Ўшадир. Мен Унинг чориғи ипларини ечишга ҳам муносиб эмасман, - деди.</verse>
				<verse number="28">Бу ҳодисалар Яҳё одамларни тавба қилдириб юрган ерда, Ўрдун дарёсининг нарёғидаги Байтаварада содир бўлди.</verse>
				<verse number="29">Эртасига Яҳё Исонинг ўзига яқинлашаётганини кўриб, шундай деди: “Мана, дунёнинг гуноҳини Ўзига олувчи Худонинг қурбонлик Қўзиси!</verse>
				<verse number="30">Мен айтган эдим: Менинг кетимдан келаётган Зот бор, У мендан улуғ, чунки У мендан илгари ҳам бор эди. Бу - Ўшанинг Ўзидир.</verse>
				<verse number="31">Мен Уни билмас эдим, лекин Исроил Уни таниб олсин, деб мен одамларни сувга чўмдириб, тавба қилдиргани келдим”.</verse>
				<verse number="32">Яҳё яна шундай шаҳодат берди: “Мен Илоҳий Руҳнинг осмондан каптардай учиб келиб, Ўшанинг устига қўнганини кўрдим.</verse>
				<verse number="33">Мен Уни билмас эдим. Лекин одамларни сувга чўмдиришга мени юборган Худонинг Ўзи: “Муқаддас Руҳ кимнинг устига тушиб қўнганини кўрсанг, билки, Муқаддас Руҳга Чўмдирувчи Ўшадир”, - деган эди менга.</verse>
				<verse number="34">Мен эса Уни кўрдиму, мана бу - Худонинг Ўғлидир, деб шаҳодат бердим”.</verse>
				<verse number="35">Эртасига Яҳё яна иккита шогирди билан шу ерда турган эди.</verse>
				<verse number="36">У юриб келаётган Исога тикилиб қараб:- Мана Худонинг қурбонлик Қўзиси! - деди.</verse>
				<verse number="37">Иккала шогирд Яҳёнинг бу сўзларини эшитиб, Исонинг орқасидан эргашиб боришди.</verse>
				<verse number="38">Исо ўгирилиб қараб, уларнинг эргашиб келаётганини кўрди-да:- Сизларга нима керак? - деб сўради улардан. - Сен қаерда турасан, Раввий? - дейишди улар. (”Раввий” устоз маъносидадир).</verse>
				<verse number="39">- Бориб кўринглар, - деди Исо. Улар бориб, Исонинг турар жойини кўришди. Ўша куни У билан қолишди. Соат тўртлар чамаси эди.</verse>
				<verse number="40">Яҳёдан Исо ҳақида эшитиб, Унинг орқасидан эргашганлардан бири Симун Бутруснинг укаси Идрис эди.</verse>
				<verse number="41">У дастлаб акаси Симунни топди-да, унга:- Биз Масиҳни топдик, - деди. (Масиҳ - “Худо юборган” демакдир.)</verse>
				<verse number="42">Идрис акасини Исонинг олдига олиб келди. Исо эса унга тикилиб:- Сен Юнус ўғли Симунсан-ку, сен Кифа (яъни Тош) деган ном оласан, - деди.</verse>
				<verse number="43">Эртаси куни Исо Жалилага бормоқчи бўлди. У Филипни топиб унга:- Орқамдан юр! - деди.</verse>
				<verse number="44">Филип Байтсайда шаҳридан, Идрис билан Бутруснинг ҳамшаҳари эди.</verse>
				<verse number="45">Филип кетди. У Натанъилни топиб, унга:- Биз Мусо ва бошқа пайғамбарлар Тавротда ёзган Юсуф ўғли носиралик Исони топдик, - деди.</verse>
				<verse number="46">- Носира шаҳридан бирон яхшилик чиқармикин? - деди Натанъил унга. - Бориб кўргин! - деди унга Филип.</verse>
				<verse number="47">Бундан сўнг Исо Натанъилнинг Ўзига яқинлашаётганини кўриб:- Қаранг, ҳеч ҳийлани билмайди, худди ҳақиқий исроиллик! - деди.</verse>
				<verse number="48">Натанъил Исодан сўради:- Сен мени қаердан танийсан? - Филип сени чақирмасидан олдин, сен анжир дарахтининг тагида эдинг. Мен сени ўша ерда кўрган эдим, - деб жавоб берди Исо.</verse>
				<verse number="49">Шунда Натанъил:- Устоз, Сен Худонинг Ўғлисан, Сен Исроилнинг Подшоҳисан! - деди.</verse>
				<verse number="50">Исо унга жавобан:- Мен сенга: Сени анжир дарахти тагида кўрдим, деганим учун ишоняпсан-да. Сен бундан ҳам буюк ишларни кўрасан! - деди.</verse>
				<verse number="51">Сўнг унга яна:- Сизларга ростини айтай: бундан кейин осмон очилиб, Инсон Ўғли олдига Худо фаришталари тушиб-чиқаётганини кўрасизлар, - деди.</verse>
			</chapter>
			<chapter number="2">
				<verse number="1">Учинчи куни Жалиланинг Кана шаҳарчасида никоҳ тўйи бўлди. Исонинг онаси ҳам у ерда эди.</verse>
				<verse number="2">Исо билан шогирдлари ҳам тўйга таклиф этилган эдилар.</verse>
				<verse number="3">Шароб тугаб қолгач, Исонинг онаси Унга:- Уларда шароб қолмабди, - деди.</verse>
				<verse number="4">Исо унга:- Менинг ишимга аралашма, аёл. Менинг вақт-соатим ҳали етгани йўқ, - деди.</verse>
				<verse number="5">Шунда онаси хизматчиларга:- У сизларга нимаики деса, ўшани қилинглар, - деди.</verse>
				<verse number="6">Ўша ерда яҳудийлар таҳоратда ишлатадиган, ҳар бири икки-уч челак сиғимли олтита тош хум бор эди.</verse>
				<verse number="7">Исо хизматчиларга:- Хумларни сувга тўлдиринглар, - деди. Улар хумларни лиммо-лим тўлдиришди.</verse>
				<verse number="8">Исо уларга:- Энди чўмичлаб олиб, тўйбошига олиб боринглар, - деди. Улар эса олиб боришди.</verse>
				<verse number="9">Тўйбоши шаробга айланган сувни татиб кўрди. Унинг қаёқдан келганлигини у билмас эди, фақат олиб келган хизматчилар билишар эди. Тўйбоши куёвни чақиртиб унга айтди:</verse>
				<verse number="10">- Ҳар ким аввал яхши шаробни қўяди. Кайф қилишгандан кейингина ёмонроғини беради. Сен эса яхши шаробни шу вақтгача сақлабсан-ку!</verse>
				<verse number="11">Исо дастлабки ушбу мўъжизасини Жалиланинг Кана шаҳарчасида намойиш қилди, бу билан Ўзининг улуғворлигини зоҳир қилди. Шогирдлари эса Унга имон келтирдилар.</verse>
				<verse number="12">Шундан кейин Исо, онаси, укалари ва шогирдлари Кафарнаҳум шаҳрига келдилар ва у ерда бир неча кун турдилар.</verse>
				<verse number="13">Яҳудийларнинг Фисиҳ байрами яқинлашиб қолгани учун Исо Қуддус шаҳрига борди.</verse>
				<verse number="14">Маъбадга кирганда, ҳўкиз, қўй, каптарларни сотаётганлар ва ўтирган саррофларни кўрди.</verse>
				<verse number="15">Исо арқондан дарра ясади-да, маъбаддан ҳаммасини, ҳўкизу қўйлари билан бирга, қувиб чиқарди, саррофларнинг хонтахталарини ағдариб, пулларини сочиб юборди.</verse>
				<verse number="16">Каптар сотувчиларга:- Буларни йўқотинглар бу ердан, Отамнинг уйини савдохонага айлантирманглар! - деди.</verse>
				<verse number="17">Шунда Унинг шогирдлари “Сенинг уйингга бўлган рашким Менинг ичимни кемириб кетди”, деган оятни эсладилар.</verse>
				<verse number="18">Шунда яҳудий мансабдорлари*:- Бундай қилишга қандай ҳуқуқинг бор? Исбот қилиб мўъжиза ярат-чи! - деб Исодан талаб қилдилар.</verse>
				<verse number="19">Исо деди:- Бу маъбадни бузинглар, Мен уч кун ичида уни тиклайман.</verse>
				<verse number="20">Бунга жавобан яҳудий мансабдорлари*:- Бу маъбад қирқ олти йилда қурилган, Сен уни уч кунда тикламоқчимисан-а?! - дедилар.</verse>
				<verse number="21">Ҳолбуки, Исо маъбад деб Ўзининг баданини назарда тутган эди.</verse>
				<verse number="22">Исо ўлиб тирилгандан кейин, шогирдлари Унинг бу сўзини эсладилар ва муқаддас битикка ҳам, Исонинг сўзига ҳам ишондилар.</verse>
				<verse number="23">Исо Қуддусда, Фисиҳ байрамида бўлганда, кўп одамлар Унинг қилаётган ибратли мўъжизаларини кўриб, Унга имон келтирдилар.</verse>
				<verse number="24">Аммо Исо ҳамма инсонларнинг кўнглини билгани учун, Ўзини уларга ишонмас эди.</verse>
				<verse number="25">Унга инсон ҳақида бирор маълумотнинг ҳожати йўқ эди, чунки инсон дилида нима борлигини У билар эди.</verse>
			</chapter>
			<chapter number="3">
				<verse number="1">Яҳудий бошлиқларидан Никодим исмли бир одам бор эди, у фарзийлар мазҳабида эди.</verse>
				<verse number="2">Бу одам бир кун кечаси Исонинг олдига келиб, Унга деди:- Устоз! Сен Худодан келган бир муаллим эканингни биз биламиз, чунки ҳеч ким, агар Худо у билан бўлмаса, Сен қилаётган мўъжизаларни қилолмайди.</verse>
				<verse number="3">Исо унга шундай жавоб берди: - Сенга ростини айтай: агар ким юқоридан туғилмаса, Худо салтанатини кўролмайди.</verse>
				<verse number="4">- Кекса одам яна қандай туғила олади? Онасининг қорнига иккинчи гал кириб туғила оладими? - деб сўради Никодим.</verse>
				<verse number="5">Исо жавоб берди:- Сенга ростини айтай: агар ким сувдан ва Руҳдан туғилмас экан, Худо салтанатига киролмайди.</verse>
				<verse number="6">Танадан туғилган танадир, Руҳдан туғилган эса Руҳдир.</verse>
				<verse number="7">Сизлар юқоридан туғилишингиз керак, деганимга таажжубланма.</verse>
				<verse number="8">Шамол истаган жойда эсаверади. Унинг товушини эшитасан-у, лекин қайси томондан келиб, қайси томонга кетишини билмайсан. Руҳдан туғилган ҳар бир кишида ҳам шундай бўлади.</verse>
				<verse number="9">- Бу қандай бўлиши мумкин? - сўради Никодим.</verse>
				<verse number="10">Исо унга жавоб берди:- Сен Исроилнинг устозисан-ку ахир, нега буни билмайсан?</verse>
				<verse number="11">Сенга ростини айтай: Биз билганимизни сўзлаймиз, кўрганимиз ҳақида шаҳодат берамиз. Лекин сизлар Бизнинг шаҳодатимизни қабул қилмаяпсизлар.</verse>
				<verse number="12">Агар сизлар ердаги нарсалар ҳақида айтганларимга ишонмасангизлар, самовий нарсалар тўғрисида гапирганларимга қандай ишонасизлар?</verse>
				<verse number="13">Осмонда турадиган ва осмондан тушган Инсон Ўғлидан бошқа ҳеч ким осмонга чиққан эмас.</verse>
				<verse number="14">Мусо саҳрода илонни қандай юқорига кўтарган бўлса, Инсон Ўғли ҳам худди шундай юқорига кўтарилиши керак.</verse>
				<verse number="15">Шу тариқа Унга ишонган ҳар бир киши ҳалок бўлмай, абадий ҳаётга эришади.</verse>
				<verse number="16">Зеро Худо оламни шунчалик севдики, Ўзининг ягона Ўғлини берди, токи Унга ишонган ҳар бир киши ҳалок бўлмасин, балки абадий ҳаётга эга бўлсин.</verse>
				<verse number="17">Худо оламни ҳукм қилиш учун эмас, балки Ўғли орқали қутқариш учун Ўғлини дунёга юборди.</verse>
				<verse number="18">Унга ишонган одам ҳукм қилинмайди. Унга ишонмаган одам эса аллақачон маҳкум бўлган, чунки у Худонинг ягона Ўғли исмига ишонмаган.</verse>
				<verse number="19">Илоҳий ҳукм шундан далолатдирки, оламга нур келган бўлса ҳам, одамлар нурдан кўра зулматни аъло кўрдилар; чунки уларнинг қилмишлари ёмонлик эди.</verse>
				<verse number="20">Кимки ёмонлик қилиб юрса, нурни ёмон кўради, ёмон қилмишлари фош бўлиб қолмаслиги учун нурга қараб юрмайди.</verse>
				<verse number="21">Кимки ҳақиқат йўлини тутса, нурга қараб юради, токи Худога таяниб қилган ишлари ошкора бўлсин.</verse>
				<verse number="22">Шундан кейин Исо билан шогирдлари Яҳудия юртига келдилар. Исо улар билан бир муддат у ерда қолиб, одамларни сувга чўмдириб, тавба қилдирар эди.</verse>
				<verse number="23">Яҳё ҳам Салим яқинидаги Эйнон ерида халқни дарёга чўмдириб юрган эди. У ер серсув бўлиб, одамлар оқиб келар эди.</verse>
				<verse number="24">Яҳё эса ҳали зиндонга ташланмаган эди.</verse>
				<verse number="25">Шу маҳал Яҳёнинг шогирдлари билан яҳудий мансабдорлари* орасида таҳорат ҳақида баҳс бўлди.</verse>
				<verse number="26">Охири Яҳёнинг олдига бориб дедилар:- Устоз! Ўрдун дарёсининг нариги бўйида сен билан бўлган, сен гувоҳлик берган Одам бор-ку, ўша Одам энди халқни сувда тавба қилдириб юрибди, ҳамма ҳам Унинг олдига боришяпти.</verse>
				<verse number="27">Бунга жавобан Яҳё деди:- Агар осмондан насиб бўлмаса, инсон ҳеч нарсани сиғдира олмайди.</verse>
				<verse number="28">Мен Масиҳ эмасман-у, фақат Унинг олдидан юборилганман, деб айтганимга ўзингиз гувоҳсизлар.</verse>
				<verse number="29">Келин кимга тегишли бўлса, куёв ўшадир. Лекин куёвнинг ёнида туриб унга қулоқ солган дўсти куёвнинг овозини эшитибоқ, севиниб қувонади. Худди шундай: менинг қувончим энди комил бўлди.</verse>
				<verse number="30">Масиҳ улғайиши, мен эса пасайишим керак.</verse>
				<verse number="31">Юқоридан келган Зот ҳаммадан устундир. Ердан бўлган ерга мансубдир ва ерга хос гапиради. Осмондан Келган эса ҳаммадан устундир.</verse>
				<verse number="32">У кўргани ва эшитгани ҳақида гувоҳлик беради, аммо ҳеч ким Унинг гувоҳлигини тан олмайди.</verse>
				<verse number="33">Унинг гувоҳлигини тан олувчи киши эса Худонинг ҳақлигини тасдиқлайди.</verse>
				<verse number="34">Худо юборган Зот Худонинг сўзларини гапиради; Худо Ўз Руҳини чексиз-ўлчовсиз беради.</verse>
				<verse number="35">Ота Ўғлини севади, У ҳамма нарсани Унинг қўлига топширган.</verse>
				<verse number="36">Кимки Худо Ўғлига ишонса, абадий ҳаётга эришади. Ўғилга ишонмаган одам эса ҳаёт кўрмай, Худонинг ғазабига учрайди.</verse>
			</chapter>
			<chapter number="4">
				<verse number="1">Исо Яҳёдан кўра кўпроқ одамларни дарёда тавба қилдириб, шогирд орттиряпти, деган хабар фарзийларнинг қулоғига етиб борди.</verse>
				<verse number="2">(Ваҳоланки, Исонинг Ўзи эмас, шогирдлари халқни дарёда тавба қилдирар эдилар.)</verse>
				<verse number="3">Исо буни билиб қолгач, Яҳудияни ташлаб, яна Жалилага кетди.</verse>
				<verse number="4">Исо йўл-йўлакай Самариядан ўтиши керак эди.</verse>
				<verse number="5">Шундай қилиб, У Самариянинг Сиҳар деган шаҳрига келди. Бу шаҳар Ёқубнинг ўғли Юсуфга берган ерига яқин эди.</verse>
				<verse number="6">Ёқубнинг қудуғи ҳам ўша ерда эди. Исо йўл юриб чарчаган эди, қудуқнинг ёнига ўтирди. Тахминан туш пайти эди.</verse>
				<verse number="7">Шу вақт самариялик бир аёл сув олгани келиб қолди. Исо унга:- Менга ичгани сув бер, - деди.</verse>
				<verse number="8">Исонинг шогирдлари эса овқат сотиб олиш учун шаҳарга кетган эдилар.</verse>
				<verse number="9">Самариялик аёл:- Сен яҳудий бўлсанг, мен самариялик аёл бўлсам, қандай қилиб сув сўрашга журъат қилдинг? - деди. (Чунки яҳудийлар самарияликлар билан алоқа қилмайдилар.)</verse>
				<verse number="10">Исо аёлга жавоб берди:- Агар сен Худонинг инъомини ва “Менга сув бергин”, деб айтаётганнинг кимлигини билганингда эди, сен ўзинг Ундан сув сўрар эдинг ва У сенга ҳаётбахш сув берар эди.</verse>
				<verse number="11">- Ҳазрат! - деди аёл, - Сенда сув оладиган ҳеч нарса йўқ-ку, қудуқ эса чуқур. Ахир, Сенинг ҳаётбахш сувинг қаерда?</verse>
				<verse number="12">Бобокалонимиз Ёқуб бу қудуқни бизга берган, ўзи ҳам, болалари ва чорвалари ҳам ундан сув ичган. Наҳотки Сен ундан ҳам катта бўлсанг?</verse>
				<verse number="13">Исо аёлга шундай жавоб қайтарди:- Бу сувдан ким ичса, яна чанқаб қолади.</verse>
				<verse number="14">Лекин Мен берадиган сувдан ким ичса, абадий чанқамайди. Мен берадиган сувдан ичганнинг вужудида булоқ пайдо бўлиб, абадий ҳаёт сари жўшиб оқаверади.</verse>
				<verse number="15">- Ҳазрат, бу сувдан менга ҳам бер, мен ҳам энди чанқамайин ва сув олгани бу ерга келавермайин, - деди аёл.</verse>
				<verse number="16">- Бориб эрингни бу ерга чақириб кел, - деди Исо.</verse>
				<verse number="17">- Менинг эрим йўқ, - деди аёл. - Эрим йўқ деб сен тўғрисини айтдинг, - деди Исо.</verse>
				<verse number="18">- Сенинг беш нафар эринг бўлган, ҳозиргиси ҳам эринг эмас. Буни сен тўғри айтдинг!</verse>
				<verse number="19">- Ҳазрат, кўриб турибманки, Сен пайғамбарсан, - деди аёл.</verse>
				<verse number="20">- Ота-боболаримиз бу тоғда топиндилар. Аммо сизлар, топинадиган ер Қуддусда, дейсизлар.</verse>
				<verse number="21">Исо унга айтди:- Менга ишонгин, шундай вақт келадики, ўшанда Отага на бу тоғда, на Қуддусда топинасизлар.</verse>
				<verse number="22">Сизлар нимага топинишни билмайсизлар, бизлар эса нимага топинишни биламиз. Чунки нажот яҳудийлардандир.</verse>
				<verse number="23">Бироқ вақт-соати билан ҳақиқий топинувчилар Отага Руҳ ва ҳақиқат билан топинадилар, ана ўша вақт-соат келди! Ота шу йўсинда Ўзига топинувчиларни излайди.</verse>
				<verse number="24">Худо - Руҳдир, Унга топинувчилар эса Руҳ ва ҳақиқат билан топинмоқлари лозим.</verse>
				<verse number="25">Аёл Исога:- Қутқарувчи Масиҳ келажагини биламан. У келганда, ҳамма нарсани бизга маълум қилади, - деди.</verse>
				<verse number="26">Исо аёлга:- Сен билан гаплашаётган Мен Ўшаман, - деди.</verse>
				<verse number="27">Шу пайтда Исонинг шогирдлари келиб қолишди. Унинг бир аёл билан гаплашаётганини кўриб ҳайрон бўлишди. Лекин бирортаси ҳам: “Ундан нима талаб қиляпсан? ” ёки: “У билан нима тўғрисида гаплашяпсан? ” - деб сўрамади.</verse>
				<verse number="28">Шундан кейин аёл кўзасини ўша ерда қолдириб, шаҳарга борди ва одамларга деди:</verse>
				<verse number="29">- Боринглар, мен қилган ҳамма ишларни айтиб берган Одамни кўринглар! У Масиҳ эмасмикин?</verse>
				<verse number="30">Одамлар эса шаҳардан чиқиб, Исонинг олдига бордилар.</verse>
				<verse number="31">Шу орада шогирдлари:- Устоз, овқат еб олгин, - деб Исодан илтимос қилишди.</verse>
				<verse number="32">Аммо Исо уларга деди:- Менинг ейдиган бошқа овқатим бор, сизлар уни билмайсизлар.</verse>
				<verse number="33">Шогирдлари ўзаро гап қотиб:- Ажабо, бирон киши Унга овқат келтирганмикин? - деб ҳайрон бўлишди.</verse>
				<verse number="34">Исо уларга деди:- Менинг овқатим - Мени Юборганнинг иродасини адо этиш, Унинг юмушини бажо келтиришдан иборатдир.</verse>
				<verse number="35">Сизлар: ўрим-йиғимга ҳали тўрт ой вақт бор, деб айтяпсизлар-ку. Энди сизларга айтай: кўзларингизни экинзорларга тикиб қаранглар. Ҳосил аллақачон етилибди, ўрим-йиғимга тайёр бўлибди.</verse>
				<verse number="36">Ўроқчи ҳозирдан меҳнат ҳақини олади ва абадий ҳаёт учун ҳосилини йиғиб олади; шундай бўлгани учун экувчи билан ўроқчи биргаликда қувонадилар.</verse>
				<verse number="37">“Бириси экади, бошқаси ўради”, деган мақол шу вазиятга тўғри келади.</verse>
				<verse number="38">Мен сизларни ўзингиз заҳмат чекмаган ҳосилни ўргани юбордим. Бошқалар заҳмат чеккан эди, сизлар эса уларнинг заҳматидан фойдаланасизлар.</verse>
				<verse number="39">Шундан кейин, ўша шаҳарда яшовчи талай самарияликлар Исога имон келтиришди. Улар ҳалиги аёлнинг “Мен қилган ишларнинг ҳаммасини айтиб берди”, деган гувоҳлигига ишонишган эди.</verse>
				<verse number="40">Шундай қилиб, самарияликлар Исонинг олдига келиб, уларникида қолишини илтимос қилишди. У эса икки кун ўша ерда қолди.</verse>
				<verse number="41">Натижада Исонинг сўзини эшитиб, янада кўпроқ одамлар имон келтирди.</verse>
				<verse number="42">Улар аёлга:- Энди сенинг сўзларинг туфайлигина ишонаётганимиз йўқ. Уни ўзимиз ҳам эшитдик, У ҳақиқатан оламнинг Қутқарувчиси - Масиҳ эканига қаноат ҳосил қилдик, - дейишди.</verse>
				<verse number="43">Икки кун ўтгандан кейин Исо у ердан Жалилага жўнаб кетди.</verse>
				<verse number="44">Унинг Ўзи: “Пайғамбар ўз юртида эътиборсиз қолади”, деб таъкидлаган эди.</verse>
				<verse number="45">Жалилага келганда эса, аҳоли Уни очиқ чеҳра билан кутиб олди. Чунки улар Қуддусдаги байрамга борганларида, у ерда Исонинг бутун қилган ишларини кўрган эдилар.</verse>
				<verse number="46">Шундай қилиб, Исо яна Жалиланинг Кана шаҳарчасига келди, бу ерда У сувни шаробга айлантирган эди. Ўша пайтда Кафарнаҳум шаҳрида бир сарой амалдорининг ўғли касал бўлиб ётган эди.</verse>
				<verse number="47">Бу одам Исонинг Яҳудиядан Жалилага келганлигини эшитиб, Унинг олдига борди. Ўлим тўшагида ётган ўғлини бориб кўриб тузатишни Исодан ўтиниб сўради.</verse>
				<verse number="48">- Сизлар ажойиботу мўъжизалар кўрмагунча ишонмайсизлар-да! - деди унга Исо.</verse>
				<verse number="49">- Ҳазрат, - деди сарой амалдори Унга, - болагинам ўлмасидан олдин етиб боргин!</verse>
				<verse number="50">- Сен борақол, ўғлинг соғ-саломат, - деди Исо. У одам Исонинг айтганига ишониб, кетди.</verse>
				<verse number="51">Эртага унинг йўлига чиқиб турган хизматкорлари уни қаршилаб:- Болангиз соғ-саломат, - дейишди.</verse>
				<verse number="52">- Қайси соатда аҳволи енгиллашди? - дея сўради. - Кеча тушда соат бирда иситмаси тушиб қолди, - дейишди хизматкорлар.</verse>
				<verse number="53">Боланинг отаси Исо унга: “Ўғлинг соғ-саломат”, дегани шу вақтга тўғри келганини англади. Ўзи ва бутун хонадони Исога имон келтирди.</verse>
				<verse number="54">Бу эса Исонинг Яҳудиядан Жалилага келиб қилган иккинчи ибратли мўъжизаси эди.</verse>
			</chapter>
			<chapter number="5">
				<verse number="1">Бу ҳодисалардан кейин яҳудийларнинг байрами бўлди ва Исо Қуддусга борди.</verse>
				<verse number="2">Қуддуснинг Қўй дарвоза номли кираверишида яҳудийча Байт-Ҳасда деган беш шийпонли бир ҳовуз бор эди.</verse>
				<verse number="3">Бу шийпонларда кўр, чўлоқ, майиб-мажруҳ жуда кўп беморлар ётар, [сувнинг қимирлашини интизор бўлиб кутардилар.</verse>
				<verse number="4">Чунки Худованднинг бир фариштаси гоҳ-гоҳ ҳовузга тушиб, сувни ҳаракатга келтирар эди. Сув қимирлаши билан ҳовузга биринчи бўлиб ким тушса, ҳар қандай хасталикдан халос бўлар эди. ]</verse>
				<verse number="5">Бу ерда ўттиз саккиз йилдан бери касал бўлиб ётган бир киши бор эди.</verse>
				<verse number="6">Исо унинг ётганини кўрди, узоқ вақтдан бери хаста эканлигини пайқади-да, - Соғайишни истайсанми? - деб сўради ундан.</verse>
				<verse number="7">Бемор Исога жавоб берди:- Ҳа, Ҳазрат! Лекин сув қимирлаганда, мени ҳовузга туширадиган одамим йўқ. Мен боргунимча, бошқаси мендан олдин тушиб олади.</verse>
				<verse number="8">- Ўрнингдан тур, тўшагингни олиб юр! - деди Исо беморга.</verse>
				<verse number="9">У эса шу ондаёқ соғайиб қолди. Тўшагини олиб, юриб кетди. У кун дам олиш куни эди.</verse>
				<verse number="10">Шунинг учун яҳудий мансабдорлари* соғайиб кетган одамга:- Бугун дам олиш куни-ку, сенга тўшагингни кўтариш мумкин эмас! - дейишди.</verse>
				<verse number="11">- Мени соғайтирган Одам менга: “Тўшагингни олиб юр”, деб айтди-да, - деди у одам.</verse>
				<verse number="12">- “Тўшагингни олиб юр”, деб айтган Одам ким? - деб сўрадилар.</verse>
				<verse number="13">Шифо топган одам эса Унинг кимлигини билмас эди, у ерда халқ кўплигидан Исо Ўзини четга олган эди.</verse>
				<verse number="14">Кейинроқ Исо у одамни маъбадда учратиб қолди. - Мана, сен соғайдинг. Энди бошқа гуноҳ қилма, тағин бошингга янада ёмон кун келмасин, - деди унга.</verse>
				<verse number="15">Бу одам бориб, уни соғайтирган Исо эканлигини яҳудий мансабдорларига* хабар қилди.</verse>
				<verse number="16">Улар эса, дам олиш кунида бундай ишлар қилиб юрибди, деб [Исонинг жонига қасд қилиб, ] Уни қувғин қила бошладилар.</verse>
				<verse number="17">Аммо Исо уларга шундай деди:- Менинг Отам шу кунгача Ўз ишини қилиб келяпти, Мен ҳам Ўз ишимни қиляпман, - деди.</verse>
				<verse number="18">Ана шу сўзи учун яҳудийлар Исони ўлдиришга яна кўпроқ ҳаракат қилишди. Чунки У дам олиш кунини бузибгина қолмай, балки Худони Отам деб, Ўзини Худога тенглаштирган эди.</verse>
				<verse number="19">Буларга қарши Исо деди: “Сизларга ростини айтай: Ўғил Отанинг қилган ишларини кўрмагунча, Ўзи ҳеч нарса қила олмайди. Ота нималарни қилса, Ўғил ҳам худди шуларни қилади.</verse>
				<verse number="20">Чунки Ота Ўғлини севади, Ўзи қилган ҳамма нарсани Ўғлига кўрсатади. Сизларни таажжубда қолдиргудек, бундан каттароқ ишларни ҳам кўрсатади.</verse>
				<verse number="21">Ота қандай қилиб ўликларни тирилтириб уларга ҳаёт бахш этса, Ўғил ҳам кимни истаса, ўшанга ҳаёт бахш этади.</verse>
				<verse number="22">Шунингдек, Ота ҳеч кимни ҳукм қилмайди, балки ҳукм қилиш ҳуқуқини бутунлай Ўғлига берган,</verse>
				<verse number="23">токи ҳамма Отани қандай ҳурмат қилса, Ўғлини ҳам шундай ҳурмат қилсинлар. Ким Ўғилни ҳурмат қилмаса, Уни юборган Отани ҳам ҳурмат қилмаган бўлади.</verse>
				<verse number="24">Сизларга ростини айтай: Менинг сўзларимни тинглаган ва Мени Юборганга ишонган киши абадий ҳаётга эга бўлади. У ўлимдан ҳаётга ўтгани учун ҳукм қилинмайди.</verse>
				<verse number="25">Сизларга ростини айтай: ўликлар Худо Ўғлининг овозини эшитадиган вақт келади ва келиб қолди ҳам. Унинг овозини эшитганлар эса тирилиб кетадилар.</verse>
				<verse number="26">Чунки Отанинг Ўзи ҳаёт манбаи бўлгани каби, Ўғлига ҳам ҳаёт манбаи бўлишни ато қилган.</verse>
				<verse number="27">Ота ҳукм қилиш ваколатини ҳам Ўғлига берган, чунки У Инсон Ўғлидир.</verse>
				<verse number="28">Бунга таажжубланмангиз, қабрда ётган марҳумларнинг ҳаммаси Худо Ўғлининг овозини эшитадиган вақт келади.</verse>
				<verse number="29">Шунда ўликлар қабрдан чиқадилар; яхшилик қилганлар яшаш учун, ёмонлик қилганлар эса ҳукм қилиниш учун тириладилар”.</verse>
				<verse number="30">“Мен Ўз-Ўзимдан ҳеч нарса қилолмайман. Қандай эшитсам, шундай ҳукм қиламан ва Менинг ҳукмим ҳаққонийдир. Чунки Мен Ўз иродамни эмас, балки Мени юборган Отамнинг иродасини бажо келтиришни истайман.</verse>
				<verse number="31">Агар Мен Ўзим ҳақимда Ўзим гувоҳлик берсам, Менинг гувоҳлигим ҳақиқий бўлмайди.</verse>
				<verse number="32">Мен ҳақимда бошқа гувоҳлик берувчи бор ва биламанки, Унинг берган гувоҳлиги ҳақиқатдир.</verse>
				<verse number="33">Сизлар Яҳёнинг олдига одам юбордингизлар, у ҳақиқат тўғрисида гувоҳлик берди.</verse>
				<verse number="34">Гарчи Мен инсоннинг гувоҳлигини қабул қилмасам-да, лекин буларни сизлар нажот топишингиз учун айтяпман.</verse>
				<verse number="35">Яҳё - ёниб, нур сочиб турган чироқ эди. Сизлар эса унинг нурида бирпас қувонмоқчи бўлдингизлар.</verse>
				<verse number="36">Бироқ Мен Яҳёдан кўра каттароқ гувоҳликка эгаман. Чунки Отамнинг тамомлашим учун берган ишлари, шу бажараётган ишларимнинг ўзи Мени Отам юборганлигига гувоҳлик бермоқда.</verse>
				<verse number="37">Мени юборган Отамнинг Ўзи ҳам Мен ҳақимда гувоҳлик бериб турибди. Сизлар эса ҳеч қачон Унинг овозини ҳам эшитмагансиз, қиёфасини ҳам кўрмагансизлар.</verse>
				<verse number="38">Унинг каломи ҳам кўнгилларингиздан жой олмайди, чунки У юборган Зотга ишонмаяпсизлар.</verse>
				<verse number="39">Сизлар Муқаддас Битикларни текширасизлар, чунки улар орқали абадий ҳаётга эришамиз, деб ўйлайсизлар. Ана ўша Битиклар Мен тўғримда гувоҳлик беради.</verse>
				<verse number="40">Аммо сизлар абадий ҳаётга эришиш учун Мен тарафга келишни истамайсизлар-ку.</verse>
				<verse number="41">Мен инсонлардан таҳсин-тасанно қабул қилмайман.</verse>
				<verse number="42">Лекин сизларни биламан, қалбларингизда Худога муҳаббат йўқ.</verse>
				<verse number="43">Мен Отамнинг номидан келган бўлсам-да, аммо сизлар Мени қабул қилмаяпсизлар. Ўз номи билан келадиган аллакимни қабул қилаверасизлар.</verse>
				<verse number="44">Сизлар-ку бир-бирингиздан таҳсин-тасанно олишни яхши кўрасизлар, лекин ягона Худонинг таҳсинига сазовор бўлишга ҳаракат қилмайсизлар. Қандай қилиб ҳам ишона олардингиз?</verse>
				<verse number="45">Мен сизларни Отам олдида айблайман, деб ўйламанглар. Сизларни айбловчи ўзингиз умид боғлаган Мусо бўлади.</verse>
				<verse number="46">Агар Мусога ишонганингизда эди, Менга ҳам ишонар эдингизлар; у Мен ҳақимда ёзган эди.</verse>
				<verse number="47">Мусонинг ёзувларига ишонмабсизларми, Менинг сўзларимга қандай ишонасизлар? ”</verse>
			</chapter>
			<chapter number="6">
				<verse number="1">Шундан кейин Исо Жалила (яъни Тиверия) кўлининг нариги қирғоғига сузиб ўтди.</verse>
				<verse number="2">Унинг беморлар билан қилаётган ажойиб ишларини бир талай халойиқ кўриб, Унинг орқасидан эргашиб бораверди.</verse>
				<verse number="3">Исо тоққа чиқиб, у ерда ўз шогирдлари билан ўрнашди.</verse>
				<verse number="4">Яҳудийларнинг Фисиҳ байрами яқинлашаётган эди.</verse>
				<verse number="5">Исо бир қараса, халойиқ кўплашиб У томонга келаётган экан. Исо Филипдан:- Буларни тўйғазиш учун қаердан нон сотиб оламиз? - деб сўради.</verse>
				<verse number="6">Бу гапни эса уни синаб кўриш учун айтганди, Ўзи нима қилишни билар эди.</verse>
				<verse number="7">- Буларнинг ҳар қайсисига оз-оздан берсак ҳам, икки юз кумушлик нон етмайди-ку! - деб жавоб берди Филип.</verse>
				<verse number="8">Шунда шогирдларидан бири, Бутруснинг укаси Идрис Исога:</verse>
				<verse number="9">- Бу ерда бир болада бешта арпа нон ва иккита балиқ бор эмиш, лекин кўпчиликка бу нима ҳам бўлар эди, - деди.</verse>
				<verse number="10">- Одамларни ерга ўтқазинглар, - деди Исо. У ер қалин майсазор эди. Беш мингга яқин бўлган эркаклар жамоати ёнбошлаб ўтирди.</verse>
				<verse number="11">Исо нонларни олиб, шукрона дуосини ўқиди-ю [шогирдларига бўлиб берди, шогирдлар эса] ким қанча истаса, ўтирганларнинг ҳаммасига бўлиб берди. Балиқлар билан ҳам худди шу йўлни тутди.</verse>
				<verse number="12">Одамлар еб тўйди. Бундан кейин Исо Ўз шогирдларига:- Қолган бурдаларни териб олинглар, ҳеч нарса исроф бўлмасин, - деди.</verse>
				<verse number="13">Шогирдлар одамлар еган бешта арпа нондан ортиб қолган бурдаларни териб олишди, ўн иккита сават чиқди.</verse>
				<verse number="14">Шунда одамлар Исонинг қилган ибратли мўъжизасини пайқаб:- Ҳақиқатан ҳам, Бу оламга келадиган Пайғамбар экан, - дедилар.</verse>
				<verse number="15">Исо одамлар Уни зўрлик билан ушлаб, подшоҳ қилиб кўтармоқчи эканликларини билиб қолгач, яна ёлғиз Ўзи тоққа чиқиб кетди.</verse>
				<verse number="16">Кечки пайт Исонинг шогирдлари кўл бўйига бордилар.</verse>
				<verse number="17">Қайиққа тушиб, кўлнинг бериги қирғоғидаги Кафарнаҳумга қараб йўл олдилар. Қоронғи тушган, Исо эса ҳали ҳам уларнинг олдига келмаган эди.</verse>
				<verse number="18">Кучли шамол эсиб, кўл тўлқинланиб кетди.</verse>
				<verse number="19">Улар бир тош йўлча сузганларидан кейин, кўл юзида юриб қайиққа яқинлашаётган Исони кўриб қолишди-да, ваҳимага тушишди.</verse>
				<verse number="20">- Бу Мен, қўрқманглар! - деди уларга Исо.</verse>
				<verse number="21">Улар Исони қайиққа олмоқчи бўлдилар. Лекин ўша заҳотиёқ қайиқ улар бораётган қирғоққа етиб тўхтаб қолди.</verse>
				<verse number="22">Эртаси куни кўлнинг нариги ёқасида қолган халқ у ерда шогирдлар тушган қайиқдан бошқа қайиқ йўқлигини кўришди ва Исо шогирдлари билан бирга қайиққа тушмаганини, шогирдлари ёлғиз ўзлари сузиб кетганини пайқадилар.</verse>
				<verse number="23">Шу пайт Тивериядан бошқа қайиқчалар келиб қолди. Қайиқчалар тўхтаган жой Раббимиз Исо шукрона дуосини ўқиган ва халқ нон еган ерга яқин эди.</verse>
				<verse number="24">Халойиқ Исо билан шогирдларининг у ерда йўқлигини кўргач, қайиқларга тушиб, Исони қидириб Кафарнаҳумга сузиб келишди.</verse>
				<verse number="25">Кўлнинг бериги бўйидан Уни топдилар. - Устоз, Сен қачон бу ерга келдинг? - деб сўрадилар.</verse>
				<verse number="26">Исо уларга шундай жавоб берди:- Сизларга гапнинг ростини айтсам, сизлар ибратли мўъжизаларни кўрганингиз учун эмас, балки нон еб тўйганингиз учун Мени қидиряпсизлар.</verse>
				<verse number="27">Сиз ўткинчи озиқ учун эмас, абадий ҳаётга бошловчи боқий озиқ учун ҳаракат қилинглар, уни сизларга Инсон Ўғли беради. Инсон Ўғли эса Ота - Худонинг муҳрига моликдир.</verse>
				<verse number="28">Халқ Исодан:- Худога маъқул ишларни бажариш учун нима қилишимиз керак? - деб сўради. Исо деди:</verse>
				<verse number="29">- Худога маъқул иш - Худо юборган Зотга ишонишдир.</verse>
				<verse number="30">- Бизлар Сенга ишонишимиз учун қандай иш қиласан, кўрайлик-чи, қандай ибратли мўъжиза кўрсатасан? - деди халойиқ.</verse>
				<verse number="31">- Ота-боболаримиз саҳрода манна еганлар, Тавротда: “Ейиш учун уларга осмондан нон ёғдирди”, деб ёзилган.</verse>
				<verse number="32">Исо уларга деди:- Сизларга ростини айтсам, сизларга осмондан нон берган Мусо пайғамбар эмас. Осмондан тушган ҳақиқий нонни сизларга Менинг Отам беради.</verse>
				<verse number="33">Худо берган нон осмондан тушувчи ва дунёга ҳаёт бағишловчи нондир.</verse>
				<verse number="34">Бунга қарши халқ:- Ҳазрат, бундай нонни бизга доимо бериб тургин! - деди Исога.</verse>
				<verse number="35">Исо шундай айтди:- Мен ҳаёт нониман. Менинг олдимга келган одам сира оч қолмас, Менга ишонган одам ҳеч қачон чанқамас.</verse>
				<verse number="36">Лекин Мен сизларга айтган эдим-ку, Мени кўриб турган бўлсангизлар ҳам, ишонмаяпсизлар.</verse>
				<verse number="37">Отам кимни Менга берган бўлса, Менинг олдимга келади. Олдимга келган одамни эса сира қувиб чиқармайман.</verse>
				<verse number="38">Мен Ўз иродамни эмас, балки Мени юборган Отамнинг иродасини адо этиш учун осмондан тушганман.</verse>
				<verse number="39">Мени Юборганнинг иродаси - Унинг Менга берганларидан ҳеч бирини йўқотмаслигим, балки охирги кунда уларнинг ҳар бирини тирилтиришимдир.</verse>
				<verse number="40">Отамнинг иродаси яна шуки, Унинг Ўғлини кўрган, Унга ишонган ҳар бир киши абадий ҳаётга эга бўлсин. Мен эса бундайларни охирги кунда тирилтираман.</verse>
				<verse number="41">Исо “Мен осмондан тушган нонман”, дегани учун яҳудийлар Ундан нолий бошлашди.</verse>
				<verse number="42">- Юсуфнинг ўғли Исо бу эмасми? Ота-онасини биз таниймиз-ку! Энди қандай қилиб У: “Мен осмондан тушдим”, деб айтяпти? - дейишарди ўзаро.</verse>
				<verse number="43">- Ўзаро нолиманглар! - деди уларга Исо.</verse>
				<verse number="44">- Агар Мени юборган Отам бировни жалб қилмаса, у Менга ҳеч ҳам етишолмайди. Менга етишган одамни эса охирги кунда тирилтираман.</verse>
				<verse number="45">Пайғамбар оятида: “Ҳамма Худо томонидан ўргатилган бўлади”, - деб битилган. Шундай қилиб, Отадан эшитган ва ўрганган ҳар бир киши Менинг олдимга келади.</verse>
				<verse number="46">Аслида ҳеч ким Отани кўрган эмас, биргина Худодан чиққан Зот Отани кўрган.</verse>
				<verse number="47">Сизларга ростини айтай: Кимки Менга ишонса, абадий ҳаётга эга бўлади.</verse>
				<verse number="48">Мен ҳаёт нониман.</verse>
				<verse number="49">Ота-боболарингиз саҳрода манна еб, ўлиб кетганлар.</verse>
				<verse number="50">Одам еб ўлмаслиги учун осмондан тушадиган нон бор, мана у кўз ўнгингизда турибди.</verse>
				<verse number="51">Мен осмондан тушган тирик нондирман. Бу нонни еган киши абадий яшайди. Мен берадиган нон - Ўзимнинг танамдир, уни дунёга ҳаёт бахш этиш учун фидо қиламан.</verse>
				<verse number="52">Шунда яҳудийлар:- У қандай қилиб бизга Ўзининг танасини едира олар экан? - деб ўзаро талашиб-тортиша бошладилар.</verse>
				<verse number="53">Исо уларга айтди:- Сизларга ростини айтай: агар Инсон Ўғлининг танасини емасангизлар ва Унинг қонини ичмасангизлар, у ҳолда сизда ҳаёт бўлмайди.</verse>
				<verse number="54">Менинг танамни еган ва қонимни ичган одамда абадий ҳаёт бор, Мен уни охирги кунда тирилтираман.</verse>
				<verse number="55">Менинг танам - ҳақиқий озиқ, қоним - ҳақиқий ичимликдир.</verse>
				<verse number="56">Танамни еб, қонимни ичадиган киши Мен билан, Мен эса У билан бир жон, бир тан бўламиз.</verse>
				<verse number="57">Худди барҳаёт Отам Мени юборгандай, Мен Отам орқали яшаётгандай, Мени еган одам ҳам Мен орқали яшайди.</verse>
				<verse number="58">Осмондан тушган нон мана шудир. Бу нон ота-боболарингиз еган маннага ўхшамайди, улар манна еб ўлиб кетганлар. Мен берган нонни еган одам эса абадий яшайди.</verse>
				<verse number="59">Исо бу сўзларни Кафарнаҳумдаги яҳудийлар ибодатхонасида таълим бераётганда гапирар эди.</verse>
				<verse number="60">Унинг кўп шогирдлари бу гапларни эшитиб:- Қандай қаттиқ сўзлар! Ким буни тинглайди? - дейишар эди.</verse>
				<verse number="61">Шогирдларининг норози бўлганликларини Исо Ўз кўнглида сезди. - Бу сизларни васвасага соляптими?</verse>
				<verse number="62">Хўш, Инсон Ўғлининг илгариги жойига чиқишини кўрсангизлар нима бўпти?</verse>
				<verse number="63">Руҳ ҳаёт бахш этади, жисм ҳеч қандай фойда келтирмайди. Менинг сизларга айтиб келаётган сўзларим руҳдир, ҳаётдир.</verse>
				<verse number="64">Шунга қарамай, ичингизда имонсиз қолганлар бор, - деди. Кимлар имонсиз, ким хиёнат қилади - Исо ҳаммасини аввалдан билар эди.</verse>
				<verse number="65">- Отам йўл қўймаса, ҳеч ким Менинг олдимга келолмайди, дейишимга боис ана шу бўлган эди, - деди У яна.</verse>
				<verse number="66">Ўша вақтдан бошлаб Унинг кўп шогирдлари Исодан юз ўгириб, У билан бошқа юрмайдиган бўлдилар.</verse>
				<verse number="67">Шунда Исо ўн икки шогирдидан:- Наҳотки сизлар ҳам кетмоқчи бўлсангизлар? - деб сўради.</verse>
				<verse number="68">- Раббим, - деди Симун Бутрус, - бизлар кимга борайлик? Сенда абадий ҳаётнинг сўзлари бор.</verse>
				<verse number="69">Бизлар ишондик ва билдик, Сен Худонинг Азизи - Масиҳсан.</verse>
				<verse number="70">Исо уларга айтди:- Сизларни ўн иккита қилиб танлаган Ўзим эмасми? Лекин сизларнинг бирингиз иблисдир.</verse>
				<verse number="71">Исо Симун ўғли Яҳудо Ишқариётни назарда тутган эди. У ўн икки шогирддан бири бўлиб, Исога хиёнат қилмоқчи бўлган эди.</verse>
			</chapter>
			<chapter number="7">
				<verse number="1">Шундан кейин Исо Жалилада юрар эди. Яҳудий мансабдорлари* Уни ўлдиришга қасд қилганликлари учун, Яҳудияда юришни истамади.</verse>
				<verse number="2">Яҳудийларнинг Чайла байрами яқинлашаётган эди.</verse>
				<verse number="3">Шундай қилиб, Исонинг укалари Унга:- Бу ердан чиқиб Яҳудияга бор, қилаётган ишларингни шогирдларинг ҳам кўрсин.</verse>
				<verse number="4">Ўзини машҳур қилмоқчи бўлган ҳар бир киши яширинча иш қилиб юрмайди-ку! Сен бу ишларни қилаётган бўлсанг, қани Ўзингни дунёга ошкор қилиб кўр, - дейишди.</verse>
				<verse number="5">Ҳатто укалари ҳам Унга ишонмас эдилар.</verse>
				<verse number="6">Исо уларга шундай деди:- Менинг вақт-соатим ҳали келгани йўқ. Лекин сизлар учун ҳар вақт қулайдир.</verse>
				<verse number="7">Дунё сизлардан нафратлана олмайди, лекин Мендан нафратланади. Чунки Мен унинг қилмишлари ёмонлигини фош қиламан.</verse>
				<verse number="8">Майли, сизлар байрамга боринглар. Мен ҳозирча бу байрамга бормайман, чунки Менинг вақтим бўлгани йўқ.</verse>
				<verse number="9">Шу сўзларни айтиб, Исо Жалилада қолди.</verse>
				<verse number="10">Исонинг укалари байрамга боргандан сўнг, Ўзи ҳам борди; фақат очиқ эмас, яширинча борди.</verse>
				<verse number="11">Яҳудий мансабдорлари* эса Исони байрамда қидирар, “У қаёқда? ” - деб сўраб-суриштирар эдилар.</verse>
				<verse number="12">Омма орасида Исо тўғрисида ҳар хил гап-сўзлар ёйилаётган эди. Баъзилари: “У яхши Одам”, - десалар, бошқалари: “Йўқ, У халқни йўлдан оздиряпти”, - дейишарди.</verse>
				<verse number="13">Бироқ яҳудий мансабдорларидан* қўрққанлари учун У ҳақда ҳеч ким очиқ гапирмас эди.</verse>
				<verse number="14">Байрамнинг ярми ўтганда, Исо маъбадга кириб таълим бера бошлади.</verse>
				<verse number="15">Шунда яҳудий мансабдорлари*:- Бу Одам ўқимаган бўлса, қандай қилиб Муқаддас Битикларни билади? - деб таажжубландилар. Исо уларга жавобан айтди:</verse>
				<verse number="16">- Менинг таълимотим Ўзимники эмас, балки Мени Юборганникидир.</verse>
				<verse number="17">Ким Унинг иродасини бажаришни истаса, бу таълимот Худоданми, ёки Мен Ўзимдан гапиряпманми, билиб олади.</verse>
				<verse number="18">Ким ўз номидан гапирса, ўзига улуғлик излайди. Ким уни юборганга улуғлик изласа, у ҳаққонийдир, унинг дилида бирон ноҳақлик йўқ.</verse>
				<verse number="19">Тавротни сизларга Мусо пайғамбар бермадими? Шунга қарамай, бирортангиз ҳам Таврот Қонунига қараб иш юритмайсиз. Нима учун Мени ўлдирмоқчисизлар?</verse>
				<verse number="20">- Сени жин урибди! Ким Сени ўлдирмоқчи экан? - деди халойиқ.</verse>
				<verse number="21">Исо эса Ўз сўзида давом этди:- Мен битта иш қилдим, ҳаммангиз бунга ҳайрон қоляпсизлар.</verse>
				<verse number="22">Мусо сизларга суннатни буюрган (суннат аслида Мусодан эмас, балки ота-боболардан меросдир), сизлар эса дам олиш кунида ўғил болани суннат қиласизлар.</verse>
				<verse number="23">Мусонинг Қонуни бузилмасин деб, ҳатто дам олиш куни ўғил бола суннат қилинадиган бўлса, нега сизлар Менга дам олиш куни одамзодни бутунлай соғайтирди, деб ғазаб қиласизлар?</verse>
				<verse number="24">Юзаки ҳукм қилманглар, ҳукмингиз адолатли бўлсин.</verse>
				<verse number="25">Шунда баъзи қуддусликлар гапга кирди:- Ўлдириш учун қидириб юришган Шу эмасми?</verse>
				<verse number="26">Мана У бемалол сўзлаяпти, Унга қарши ҳеч ким ҳеч нарса демаяпти. Наҳотки бошлиқлар Унинг ҳақиқий Масиҳ эканлигига тан беришган бўлса?</verse>
				<verse number="27">Ахир, Бунинг қаерданлигини ҳаммамиз биламиз-ку, бироқ Масиҳ келганда, Унинг қаерданлигини ҳеч ким билмайди.</verse>
				<verse number="28">Бунга жавобан Исо маъбадда овозини баланд қилиб, шундай таълим бера бошлади:- Сизлар Менинг кимлигимни ҳам, қаерданлигимни ҳам биласизлар. Лекин Мен Ўз-Ўзимдан келганим йўқ. Мени Ҳақ юборган, сизлар Уни билмайсизлар.</verse>
				<verse number="29">Мен Уни биламан, чунки Мен Унинг олдидан келганман, Мени Ўша юборган.</verse>
				<verse number="30">Бу сўзи учун Исони ушлашга интилдилар. Бироқ ҳеч ким Унга қўл узатмади, чунки Унинг вақт-соати ҳали келмаган эди.</verse>
				<verse number="31">Шу билан бирга, оломондаги кўпгина одамлар Унга имон келтирди. Улар:- Масиҳ келганда бундан ҳам кўпроқ мўъжиза яратармикин? - дейишарди.</verse>
				<verse number="32">Исо тўғрисида халқ орасида бундай гап-сўзлар тарқалаётганини фарзийлар эшитиб, олий руҳонийлар билан тил бириктиришди-да, Исони қўлга олиш учун миршабларни юборишди.</verse>
				<verse number="33">Исо деди:- Мен сизлар билан узоқ бўлмайман, яна Мени Юборганнинг олдига қайтиб бораман.</verse>
				<verse number="34">Сизлар Мени излайсиз-у, лекин тополмайсизлар. Мен қаерда бўлсам, сизлар у ерга боролмайсиз.</verse>
				<verse number="35">Шу пайт яҳудийлар:- У қаерга бормоқчи, биз Уни тополмас эканмиз? - дейишди ўзаро. - Наҳотки У юнонлар орасида тарқалиб кетган яҳудийлар олдига бориб, яҳудийларга ҳам, юнонларга ҳам таълим бермоқчи бўлса?</verse>
				<verse number="36">“Сизлар Мени излайсиз-у, лекин тополмайсизлар, Мен қаерда бўлсам, сизлар у ерга боролмайсизлар”, деган гапларининг мазмуни нима экан?</verse>
				<verse number="37">Байрамнинг охирги, улуғ кунида Исо тик турди-да, овозини баланд қилиб хитоб қилди:- Ким чанқаган бўлса, Менинг олдимга келиб ичсин.</verse>
				<verse number="38">Муқаддас Битикда айтилганидек, Менга ишонганнинг вужудидан ҳаётбахш сув дарё бўлиб оқади.</verse>
				<verse number="39">Исо бундай деб, Муқаддас Руҳни назарда тутган эди; Унга ишонганлар Муқаддас Руҳни яқин орада олишлари керак эди. Исо ҳали улуғворликка юксалмаган, шунинг учун Муқаддас Руҳ ҳануз тушмаган эди.</verse>
				<verse number="40">Оломон ичидан баъзилар бу сўзларни эшитиб:- Ҳақиқатан Бу ўша пайғамбар, - дедилар.</verse>
				<verse number="41">Бошқалари:- Бу Масиҳ, - дейишса, яна бўлаклари:- Масиҳ Жалиладан кела оладими?</verse>
				<verse number="42">Тавротда, Масиҳ Довуднинг уруғи бўлади, У Довуднинг юрти - Байтлаҳмдан чиқиб келиши лозим, деб ёзилмаганми? - дейишди.</verse>
				<verse number="43">Шу тариқа Исо туфайли халқ орасида низо юзага келди.</verse>
				<verse number="44">Баъзилар Уни тутмоқчи бўлишди, аммо ҳеч ким Унга қўл кўтармади.</verse>
				<verse number="45">Шу пайт миршаблар олий руҳонийлар ва фарзийлар олдига қайтиб келишди. - Нега Уни олиб келмадинглар? - деб сўрашди улардан.</verse>
				<verse number="46">- Дунёда ҳеч ким бу Одамдай гапирмаган, - деди миршаблар.</verse>
				<verse number="47">- Бўлмаса, сизлар ҳам йўлдан озибсизлар-да! - дейишди фарзийлар.</verse>
				<verse number="48">- Бошлиқлар ёки фарзийлардан биронтаси Унга ишонганмикин?</verse>
				<verse number="49">Лекин Тавротни билмаган бу жоҳил оммага лаънатлар бўлсин!</verse>
				<verse number="50">Фарзийлардан Никодим номли бири, аввал тунда Исонинг олдига келган одам, сўз олди:</verse>
				<verse number="51">- Айбланувчининг ўзини оқлашига имкон бермай, унинг ишини тергаб аниқламай маҳкум қилиш бизнинг Таврот Қонунимизга мосмикин?</verse>
				<verse number="52">- Наҳотки сен ҳам Жалиладан бўлсанг? Яхши ўйлаб кўр, Жалиладан пайғамбар чиқмаслиги аниқ, - дейишди унга.</verse>
				<verse number="53">Шундан кейин ҳаммалари уй-уйларига тарқалиб кетдилар.</verse>
			</chapter>
			<chapter number="8">
				<verse number="1">Исо Зайтун тоғи томон кетди.</verse>
				<verse number="2">Эрталаб яна маъбадга қайтиб келди. Бутун халқ Унинг олдига келар, У эса одамларга таълим бериб ўтирар эди.</verse>
				<verse number="3">Шу орада уламолар билан фарзийлар бир аёлни Исонинг олдига келтиришди, уни зино қилаётганда ушлаб олишган эди.</verse>
				<verse number="4">- Устоз! - дейишди аёлни ўртага қўйиб. - Бу аёл зино қилаётганида ушланди.</verse>
				<verse number="5">Мусо пайғамбар Қонунимизда бундайларни тошбўрон қилишни буюрганлар. Сен нима дейсан?</verse>
				<verse number="6">Бу сўроқ билан Исони тузоққа илинтириб айбламоқчи эдилар. Исо эса уларга эътибор бермай, энгашиб бармоғи билан ерга ёзар эди.</verse>
				<verse number="7">Улар бу ҳақда сўрайвергач, Исо тик турди-да:- Сизнинг ичингизда ким бегуноҳ бўлса, ўша биринчи бўлиб аёлга тош отсин, - деди.</verse>
				<verse number="8">Сўнг яна энгашиб ерга ёзаверди.</verse>
				<verse number="9">Улар бу гапни эшитиб, виждонан фош бўлишди. Чоллардан бошлаб, кексаю ёш ҳаммаси бирин-кетин кета бошлашди. Охирида ёлғиз Исо билан ўртада турган аёл қолди.</verse>
				<verse number="10">Исо ўрнидан турди-да, аёлдан бошқани кўрмай:- Эй аёл! - деди, - сени айбловчилар қани? Ҳеч ким сени маҳкум қилмадими?</verse>
				<verse number="11">- Ҳеч ким, Ҳазрат! - деб жавоб берди аёл. - Мен ҳам сени маҳкум қилмайман, - деди Исо. - Бор, бундан кейин бошқа гуноҳ қилма.</verse>
				<verse number="12">Исо яна халққа хитоб қилди:- Мен оламнинг нуриман. Кимки Менга эргашса, зулматда юрмайди, балки ҳаёт нурига эга бўлади.</verse>
				<verse number="13">Исонинг шу сўзига қарши фарзийлар:- Сен Ўзингга Ўзинг шоҳидлик беряпсан. Сенинг шоҳидлигинг ҳақиқат эмас, - дейишди.</verse>
				<verse number="14">Исо шундай жавоб берди:- Мен Ўзимга Ўзим шоҳидлик берсам ҳам, тўғри шоҳидлик бераман. Чунки Мен қаердан келиб, қаерга кетаётганимни биламан. Сизлар эса Менинг қаердан келиб, қаерга кетаётганимни билмайсизлар.</verse>
				<verse number="15">Сизлар ташқи қиёфага қараб ҳукм қиласизлар; Мен эса ҳеч кимни ҳукм қилмайман.</verse>
				<verse number="16">Агарда Мен ҳукм қилсам ҳам, тўғри ҳукм қиламан. Чунки ёлғиз эмасман, Мени юборган Отам Мени ёқлайди.</verse>
				<verse number="17">Мана, ўзларингизнинг Тавротда: “Икки шоҳиднинг гувоҳлиги тўғридир”, деб ёзилган.</verse>
				<verse number="18">Шундай қилиб, Ўзимга Ўзим ҳам шоҳидлик бераман, Мени юборган Отам ҳам шоҳидлик беради.</verse>
				<verse number="19">- Сенинг Отанг қаерда? - деб сўрадилар Исодан. У бунга жавобан:- Сизлар на Мени, на Отамни танийсизлар. Агар Мени таниганингизда, Отамни ҳам таниган бўлар эдингизлар, - деди.</verse>
				<verse number="20">Бу сўзларни Исо маъбадда таълим бераётиб, садақа қутисининг олдида айтди. Ҳеч ким Уни тутиб олмади, чунки Унинг вақт-соати ҳали келмаган эди.</verse>
				<verse number="21">Исо уларга яна деди:- Мен кетяпман. Сиз Мени қидирасиз-у, гуноҳкор бўлиб ўласизлар. Мен борадиган жойга сизлар бора олмайсизлар.</verse>
				<verse number="22">- Наҳотки У Ўзини Ўзи ўлдиради? “Мен борадиган жойга сизлар бора олмайсизлар”, деб айтяпти-ку, - дейишди ўзаро яҳудийлар.</verse>
				<verse number="23">Исо уларга шундай деди:- Сизлар пастдансиз, Мен эса юқориданман. Сизлар бу оламдан, Мен эса бу оламдан эмасман.</verse>
				<verse number="24">Сиз гуноҳкор бўлиб ўласизлар, деб айтдим-ку сизларга. Ҳа, агар Ўша Мен эканлигимга ишонмасангизлар, гуноҳкор бўлиб ўласизлар.</verse>
				<verse number="25">- Сен кимсан? - деб сўрашди шу маҳал Исодан. Исо шундай деди:- Бошданоқ сизларга қандай айтган бўлсам, худди Ўшаман.</verse>
				<verse number="26">Сиз ҳақингизда айтадиган ҳамда ҳукм ўтказадиган кўп нарсаларим бор. Бироқ Мени Юборган ҳақиқатгўйдир, Мен Ундан нима эшитган бўлсам, ўшани дунёга маълум қиламан.</verse>
				<verse number="27">Улар эса Исо Ўз Отаси ҳақида гапираётганини тушунмадилар.</verse>
				<verse number="28">Исо Ўз сўзида давом этди:- Инсон Ўғлини юқорига кўтарганингизда, Ўша Мен эканлигимни билиб қоласизлар. Ўшанда сизлар Мен Ўзимчалик ҳеч нарса қилмаслигимни, аксинча, Отам Менга қандай ўргатган бўлса, шундай сўзлаётганимни биласизлар.</verse>
				<verse number="29">Мени Юборган Ўзим биландир. Отам Мени ёлғиз қолдирмаган, Мен ҳар доим Унга маъқул бўлган ишларни қиламан.</verse>
				<verse number="30">Исо бу сўзларни айтар экан, кўп одамлар Унга ишондилар.</verse>
				<verse number="31">Шу вақт Исо Унга ишонган яҳудийларга деди:- Агар Менинг каломимга риоя қилсангизлар, ҳақиқий шогирдларим бўласизлар.</verse>
				<verse number="32">Сизлар ҳақиқатни билиб оласизлар, ҳақиқат эса сизларни озод қилади.</verse>
				<verse number="33">- Биз Иброҳим наслимиз, - деб жавоб берди улар. - Ҳеч қачон ҳеч кимга қул бўлмаганмиз. Сен қандай қилиб, “Озод бўласизлар”, деяпсан?</verse>
				<verse number="34">- Сизларга гапнинг ростини айтсам, - деди Исо, - гуноҳ қилувчи ҳар бир киши гуноҳнинг қулидир.</verse>
				<verse number="35">Қул уйда умрбод турмайди, ўғил умрбод туради.</verse>
				<verse number="36">Шундай қилиб, агар Ўғил сизларни озод қилса, ҳақиқатан эркин бўласизлар.</verse>
				<verse number="37">Иброҳим насли эканлигингизни биламан. Бироқ Менинг жонимга қасд қилмоқчисизлар. Чунки Менинг сўзим қалбингизга ўрнашмайди.</verse>
				<verse number="38">Мен Отамнинг ҳузурида нима кўрган бўлсам, ўшани сўзлаб бераман. Сизлар эса ўз отангиз ҳузурида кўрганларингизни бажарасизлар.</verse>
				<verse number="39">Улар Исога жавобан:- Бизнинг отамиз Иброҳим-ку, - дейишди. - Агар сиз Иброҳим фарзандлари бўлсангиз эди, Иброҳимнинг қилган ишларини қилар эдингизлар, - деди Исо.</verse>
				<verse number="40">- Энди бўлса, Худодан эшитган ҳақиқатни сизларга сўзлаб бераётган Одамни - Мени ўлдирмоқчисизлар. Иброҳим бундай йўл тутмаган эди.</verse>
				<verse number="41">Сизлар ўз отангизнинг ишларини қиляпсизлар. - Биз фаҳшдан туғилган эмасмиз-ку, бизнинг битта Отамиз бор, У Худодир, - деб жавоб беришди Исога. У уларга шундай деди:</verse>
				<verse number="42">- Агар Отангиз Худо бўлганида эди, Мени севар эдингиз, чунки Мен Худодан чиқдим. Мен Ўзимча келганим йўқ, Мени У юборди.</verse>
				<verse number="43">Нега айтганларимни англамаяпсизлар? Сабаб, Менинг сўзимни эшита олмайсизлар.</verse>
				<verse number="44">Сизларнинг отангиз - иблисдир. Сизлар ўз отангизнинг нафсу эҳтиросларини бажо келтирмоқчисизлар. Азалданоқ иблис қотил эди. У ҳақиқат томонида турмаган, чунки унда ҳақиқат йўқ. У ёлғон сўзлаганда, ўзига яраша сўзлайди. Чунки у ёлғончи, ёлғоннинг отасидир.</verse>
				<verse number="45">Аммо Мен ҳақиқатни сўзлаётганим учун, Менга ишонмаяпсизлар.</verse>
				<verse number="46">Қайси бирингиз Мени бирон гуноҳ билан айблай оласиз? Агарда ҳақиқатни сўзлаётган бўлсам, нега Менга ишонмаяпсизлар?</verse>
				<verse number="47">Ким Худоники бўлса, Худонинг сўзларини эшитади. Сизлар эса Худога бегона бўлганингиз учун, эшитмаётирсиз.</verse>
				<verse number="48">Бунга жавобан яҳудийлар:- Сен самарияликсану, Сени жин урибди, деб хато қилмабмиз! - дейишди.</verse>
				<verse number="49">- Мени жин ургани йўқ, - деди Исо. - Мен фақат Отамни ҳурмат қиламан. Сизлар эса Мени бадном қиляпсизлар.</verse>
				<verse number="50">Мен Ўз шуҳратимни изламайман, Мени Улуғловчи ва Ҳукмловчи бор.</verse>
				<verse number="51">Сизларга ростини айтайин: ким Менинг сўзимга риоя қилса, абадий ўлимга юз тутмайди.</verse>
				<verse number="52">- Энди биз биламиз, Сени жин урибди, - дейишди яҳудийлар Унга. - Иброҳим ва пайғамбарлар бари ўлиб кетган, Сен эса: “Ким Менинг сўзимга риоя қилса, абадий ўлимга юз тутмайди”, деяпсан-а?!</verse>
				<verse number="53">Наҳотки Сен вафот этган отамиз Иброҳимдан ҳам катта бўлсанг? Пайғамбарларнинг ҳаммаси ҳам ўлиб кетишган. Сен Ўзингни ким деб ҳисоблайсан?</verse>
				<verse number="54">Исо жавоб берди:- Агар Мен Ўзимни Ўзим улуғласам, Менинг улуғлигим пучдир. Отамнинг Ўзи Мени улуғлайди. Сизлар Уни Худойимиз дейсизлар,</verse>
				<verse number="55">аммо аслида Уни таниганингиз йўқ. Мен эса Уни таниб-биламан. Агар Уни билмайман, десам, сизларга ўхшаган ёлғончи бўламан. Бироқ Мен Уни таниб-биламан ва Унинг каломига риоя қиламан.</verse>
				<verse number="56">Отангиз Иброҳим Менинг кунимни кўришини билиб, шод-хуррам бўлган эди. Энди кўриб, хуррам бўлди.</verse>
				<verse number="57">- Сен ҳали эллик ёшга тўлганинг йўғу, Иброҳимни ҳам кўрибсан-а?! - дейишди яҳудийлар Унга.</verse>
				<verse number="58">Исо уларга:- Сизларга ростини айтай: Иброҳим вужудга келмасидан олдин Мен бор эдим, - деди.</verse>
				<verse number="59">Шунда Исога отиш учун тош олдилар. Лекин Исо улардан чекиниб, маъбаддан ташқарига чиқди. [Халқнинг ўртасидан ёриб ўтиб, узоқлашиб кетди. ]</verse>
			</chapter>
			<chapter number="9">
				<verse number="1">Исо ўтиб кетаётганда, Унинг кўзига бир туғма кўр одам чалинди.</verse>
				<verse number="2">Шогирдлари Исодан:- Устоз, бунинг кўр бўлиб туғилишида ким гуноҳкор, ўзими ёки ота-онасими? - деб сўрадилар.</verse>
				<verse number="3">Исо шундай жавоб берди:- Бунда на ўзи гуноҳкор, на ота-онаси, балки Худонинг ишлари унда намоён бўлиши учун у кўр туғилган.</verse>
				<verse number="4">Кун ёруғ экан, Мени Юборганнинг ишларини қилишим лозим. Ана тун келяпти, ўшанда ҳеч ким иш қила олмайди.</verse>
				<verse number="5">Мен оламда бор эканман, оламнинг нуридирман.</verse>
				<verse number="6">Исо буларни айтди-ю, ерга тупурди, тупукдан лой қилиб, кўрнинг кўзларига суртди.</verse>
				<verse number="7">- Бориб Силоам ҳовузида ювин, - деди унга. (Силоам - “Юборилган” демакдир.)Кўр одам бориб ювинди ва кўзи очилиб қайтди.</verse>
				<verse number="8">Шунда унинг қўшнилари ва илгари унинг кўр бўлиб ўтирганини кўрган одамлар:- Бу ҳалиги тиланчилик қилиб ўтирган кўр одам эмасми? - деб сўрашарди.</verse>
				<verse number="9">Баъзилар:- Бу худди ўша, - десалар, бошқалар:- Ўшанга ўхшайди, - дейишарди. Одамнинг ўзи эса:- Ўша менман, - деб таъкидларди.</verse>
				<verse number="10">- Ундай бўлса, кўзларинг қандай очилди? - деб сўрадилар.</verse>
				<verse number="11">- Исо деган Киши тупукдан лой қилиб кўзларимга суртди-ю, “Бориб Силоам ҳовузида ювин”, деди. Мен бориб ювиндим ва кўрадиган бўлиб қолдим, - деди у одам.</verse>
				<verse number="12">- У қаерда? - деб сўрадилар. - Билмайман, - деб жавоб берди у.</verse>
				<verse number="13">Илгари кўр бўлган ўша одамни фарзийларнинг олдига келтиришди.</verse>
				<verse number="14">Ўша куни яҳудийларнинг дам олиш куни эди. Бунга қарамай, Исо лой қилиб, кўр одамнинг кўзларини очган эди.</verse>
				<verse number="15">Бинобарин, фарзийлар ҳам кўрдан кўзлари қандай очилганини сўрадилар. - У кўзларимга лой суртди. Мен ювиндим-у, кўзларим кўрадиган бўлди, - деди ҳалиги одам.</verse>
				<verse number="16">- Бу Одам Худодан эмас, чунки У дам олиш кунига риоя қилмаяпти, - деди баъзи фарзийлар. Бошқалари эса:- Гуноҳкор одам бундай мўъжизаларни қандай қила олади? - дейишди. Шундай қилиб, ораларида нифоқ пайдо бўлди.</verse>
				<verse number="17">- Кўзларингни очган у Киши ҳақида сен нима дейсан? - деб сўрашди яна кўр одамдан. - У пайғамбар, - деди ўша.</verse>
				<verse number="18">Бироқ яҳудий дин арбоблари* кўзлари очилган одамнинг ота-онасини чақиртирмагунча, унинг илгари кўр бўлганига ва кўзлари очилганига ишонмадилар.</verse>
				<verse number="19">Ота-онаси келди. - Кўр туғилган, деб айтган ўғлингиз шуми? Хўш, энди қандай қилиб унинг кўзлари кўряпти? - деб сўрашди ота-онасидан.</verse>
				<verse number="20">Ота-онаси жавоб беришди:- Бу бизнинг ўғлимиз, унинг кўр туғилганини биламиз.</verse>
				<verse number="21">Лекин қандай қилиб кўзлари кўраётганини, кўзларини ким очганини биз билмаймиз. У балоғат ёшида, ўзидан сўранглар. Ўзи учун ўзи жавоб берсин.</verse>
				<verse number="22">Кўрнинг ота-онаси яҳудий дин арбобларидан* қўрққанлари учун бундай айтдилар. Дин арбоблари бундан аввал, ким Исонинг Масиҳлигини тан олса, ибодатхонадан бадарға қилинсин, деган фатвони чиқарган эдилар.</verse>
				<verse number="23">Ана шу сабабдан кўрнинг ота-онаси: “У балоғат ёшида, ўзидан сўранглар”, - дейишди.</verse>
				<verse number="24">Шундай қилиб, илгари кўр бўлган одамни иккинчи марта чақиришди:- Худони улуғла! Биз у Одамнинг гуноҳкорлигини биламиз, - дейишди.</verse>
				<verse number="25">- У гуноҳкорми, йўқми, мен билмайман, - деб жавоб берди у, - Мен шуни биламанки, мен кўр эдим, энди эса кўзларим кўряпти.</verse>
				<verse number="26">- У сенга нима қилди? Кўзларингни қандай очди? - деб яна ундан сўрадилар.</verse>
				<verse number="27">- Олдин ҳам мен сизларга айтган эдим-ку, аммо сизлар қулоқ солмаяпсизлар! Яна нима хоҳлайсизлар? Наҳотки сизлар ҳам Унинг шогирдлари бўлмоқчисизлар? - деди у одам.</verse>
				<verse number="28">Яҳудий дин арбоблари эса уни жеркиб:- Сен Унинг шогирди, биз Мусонинг шогирдларимиз.</verse>
				<verse number="29">Биз биламизки, Мусога Худо гапирган. Бу Киши-чи, Унинг қаерданлигини ҳам билмаймиз, - дейишди.</verse>
				<verse number="30">- Ана шуниси жуда ажабланарли-да! - деди уларга кўзи очилган одам. - Сизлар Унинг қаерданлигини билмайсизлар, аммо кўзларимни очган ана Шунинг Ўзи!</verse>
				<verse number="31">Маълумки, гуноҳкорларга Худо қулоқ солмайди. Бироқ ким Худодан қўрқиб, Унинг иродасига амал қилса, Худо уни тинглайди.</verse>
				<verse number="32">Туғма кўрнинг кўзларини биров очганлиги дунёда эшитилмаган гап.</verse>
				<verse number="33">Агар У Киши Худодан бўлмаганда, ҳеч нарса қилолмасди.</verse>
				<verse number="34">Яҳудий дин арбоблари бунга жавобан:- Сен ўзинг бутунлай гуноҳ ичида туғилган экансан-у, энди бизларга ақл ўргатяпсанми? - дейишди-да, уни қувиб чиқаришди.</verse>
				<verse number="35">У одамнинг қувиб чиқарилганлигини Исо эшитди-ю, уни ахтариб топди. - Сен Худонинг Ўғлига ишонасанми? - деб сўради ундан. У одам Исога:</verse>
				<verse number="36">- Ҳазрат, - деди, - У кимдирки, мен Унга ишонсам?</verse>
				<verse number="37">- Сен Уни кўрдинг, мана сен билан гаплашаётган - Ўшанинг Ўзи, - деди Исо.</verse>
				<verse number="38">Шунда у одам:- Ишонаман, ё Раббий, - деди-да, Исога сажда қилди.</verse>
				<verse number="39">Исо:- Кўрлар кўрсин, кўзи очиқлар эса кўр бўлсин, деб Мен бу дунёни ҳукм қилгани келганман, - деди.</verse>
				<verse number="40">Унинг атрофида баъзи фарзийлар турган эди. Улар бу гапни эшитгач:- Наҳотки бизлар ҳам кўр бўлсак? - деб сўрашди.</verse>
				<verse number="41">Исо уларга деди:- Агар кўр бўлганингизда, гуноҳингиз бўлмас эди. Лекин сизлар “Кўзларимиз кўряпти”, деганингиз учун, гуноҳингиз ўз бўйнингизда қолади.</verse>
			</chapter>
			<chapter number="10">
				<verse number="1">“Сизларга ростини айтай: ким қўй қўрасига эшикдан кирмай, бошқа йўлдан ошиб тушса, у ўғри ва босқинчидир.</verse>
				<verse number="2">Эшикдан кирган одам эса қўйларнинг чўпонидир.</verse>
				<verse number="3">Унга дарвозабон эшикни очиб беради. Қўйлар унинг товушига қулоқ солади. У эса ўз қўйларини номма-ном чақириб ташқарига олиб чиқади.</verse>
				<verse number="4">У ўз қўйларини қўрадан олиб чиқиб, уларнинг олдида бораверади. Қўйлар эса унга эргашади, чунки улар чўпоннинг товушини биладилар.</verse>
				<verse number="5">Бегона кишига эса эргашмайдилар. Аксинча, бегонанинг товушини танимай, ундан қочиб кетадилар”.</verse>
				<verse number="6">Исо бу ибратли нақлни айтиб берганда, тингловчилари Унинг нима демоқчи эканлигини тушунмадилар.</verse>
				<verse number="7">Шу сабабдан Исо яна гап олди:“Сизларга ростини айтай: Мен қўйларнинг эшигиман.</verse>
				<verse number="8">Мендан илгари ўтганларнинг ҳаммаси ўғри ва босқинчи эдилар. Лекин қўйлар уларга қулоқ солмадилар.</verse>
				<verse number="9">Мен эшикман. Ким Мен орқали кирса, нажот топади. У кириб чиқиб, яйлов ҳам топади.</verse>
				<verse number="10">Ўғри фақат ўғирлаш, бўғизлаш, барбод қилиш учун келади. Мен эса уларга ҳаёт, фаровон ҳаёт бериш учун келганман.</verse>
				<verse number="11">Мен яхши Чўпонман. Яхши Чўпон қўйлари учун жонини бағишлайди.</verse>
				<verse number="12">Ёлланган одам қўйларнинг чўпону эгаси эмас. У бўрининг келганини кўргач, қўйларни ташлаб, қочиб кетади. Бўри эса қўйларни талаб, тумтарақай қилади.</verse>
				<verse number="13">Ёлланган одам қўйлар ҳақида ҳеч қайғурмагани учун қочиб кетади.</verse>
				<verse number="14">Мен яхши Чўпонман. Мен Ўзимникиларни биламан, Ўзимникилар эса Мени биладилар.</verse>
				<verse number="15">Отам Мени қандай таниб-билса, Мен ҳам Отамни шундай таниб-биламан. Мен қўйларим учун жонимни бағишлайман.</verse>
				<verse number="16">Бу қўрадагидан бошқа қўйларим ҳам бор. Уларни ҳам олиб келишим керак. Улар ҳам Менинг товушимни эшитади ва бир сурув, бир чўпон бўлади.</verse>
				<verse number="17">Мен жонимни бериб, яна қайтиб оламан, шу боис Отам Мени севади.</verse>
				<verse number="18">Ҳеч ким жонимни Мендан ололмайди, Мен Ўз ихтиёрим билан уни бераман. Уни бериш ҳам қайтадан олиш ҳуқуқим бор. Ушбу муқаддас бурчни Менга Отам топширган”.</verse>
				<verse number="19">Бу гап сабаб бўлиб, яҳудийлар орасида яна келишмовчилик пайдо бўлди.</verse>
				<verse number="20">Ораларидан кўпи:- Уни жин урибди, У телбалик қиляпти-ку! Нега Унга қулоқ соляпсизлар? - дер эдилар.</verse>
				<verse number="21">Бошқалари эса:- Бу жин урганнинг сўзлари эмас, сўқир одамнинг кўзларини жин оча олармиди? - деб айтишарди.</verse>
				<verse number="22">Ўша вақтда Қуддусда Маъбадни Янгилаш байрами қутланарди. Қиш эди.</verse>
				<verse number="23">Исо маъбадда Сулаймон равоқида айланиб юрар эди.</verse>
				<verse number="24">Яҳудий дин арбоблари* Унинг атрофини ўраб олдилар. - Қачонгача Сен бизларни лақиллатасан? Агар Сен Масиҳ бўлсанг, бизларга очиғини айт, - дейишди.</verse>
				<verse number="25">Исо уларга жавоб берди:- Мен сизларга айтдим, аммо сизлар ишонмаяпсизлар. Менинг Отам номидан қилаётган ишларимнинг ўзи Мен тўғримда шоҳидлик бермоқда.</verse>
				<verse number="26">Сизлар эса ишонмаяпсизлар. Аввал айтганимдек, сизлар Менинг қўйларимдан эмассизлар.</verse>
				<verse number="27">Менинг қўйларим товушимга қулоқ солади. Мен уларни танийман, улар эса Менга эргашиб юришади.</verse>
				<verse number="28">Мен уларга абадий ҳаёт бағишлайман ва улар абадий ҳалок бўлмайдилар. Ҳеч ким уларни Менинг қўлимдан тортиб ололмайди.</verse>
				<verse number="29">Уларни Менга берган Отам ҳаммадан буюкдир. Отамнинг қўлидан уларни тортиб олишга ҳеч кимнинг кучи етмайди.</verse>
				<verse number="30">Мен ва Отам - бирмиз.</verse>
				<verse number="31">Шунда яҳудий дин арбоблари* яна Исони тошбўрон қилмоқчи бўлиб, тош ола бошладилар.</verse>
				<verse number="32">- Мен сизларга Отам номидан кўп хайрли ишлар кўрсатдим, уларнинг қайси бири учун Мени тошбўрон қилмоқчисизлар? - сўради Исо.</verse>
				<verse number="33">Яҳудий дин арбоблари* Унга жавобан:- Сени хайрли ишинг учун эмас, балки куфрлигинг учун тошбўрон қилмоқчимиз. Сен одам бўла туриб Ўзингни Худо деяпсан! - дейишди.</verse>
				<verse number="34">Исо шундай жавоб қайтарди:- Сизнинг Тавротда: “Мен айтдим, сизлар худоларсиз”, деб ёзилган эмасми?</verse>
				<verse number="35">Мана Худо қадимгиларга каломини юбориб, уларни ҳатто худолар деб атаган. Муқаддас Битикни эса бузиб бўлмайди.</verse>
				<verse number="36">Шундай экан, Отам Ўзига ажратиб олган ва дунёга юборган Киши “Худонинг Ўғлиман” деса, нима бўпти? Нега сизлар Мени куфрликда айблайсизлар?</verse>
				<verse number="37">Агар Мен Отамнинг ишларини қилмаётган бўлсам, Менга ишонмай қўя қолинглар.</verse>
				<verse number="38">Агар Унинг ишларини қилаётган бўлсаму, сизлар ишонмаётган бўлсангизлар, ақалли Менинг ишларимга ишонинглар. Отам Менда ва Мен Отамда эканимизни англаб, имонингизни комил қилинглар.</verse>
				<verse number="39">Шунда яна Исони ушлаб олишга ҳаракат қилдилар, аммо Исо улардан қутулиб қолди.</verse>
				<verse number="40">Сўнг Исо яна Ўрдун дарёсининг нарёғига, илгари Яҳё пайғамбар одамларни тавба қилдириб юрган жойга борди ва у ерда қолди.</verse>
				<verse number="41">Унинг олдига кўп одамлар келаверди. Улар:- Яҳё ҳеч қандай мўъжиза яратмаган эди, лекин Яҳёнинг бу Киши ҳақида айтганлари ҳаммаси тўғри чиқди, - дейишар эди.</verse>
				<verse number="42">Шундай қилиб, ўша ерда талай одамлар Исога узил-кесил ишондилар.</verse>
			</chapter>
			<chapter number="11">
				<verse number="1">Байтания деган қишлоқда Лазар исмли бир одам касал ётган эди. Марям ва Марта номли опа-сингил ҳам шу қишлоқда яшар эдилар.</verse>
				<verse number="2">Раббимиз Исога атир мой суртган ва Унинг оёқларини сочи билан артиб қуритган ўша Марям эди. Касал ётган Лазар эса Марямнинг акаси эди.</verse>
				<verse number="3">Опа-сингил Исога:- Ҳазрат, Сенинг азиз дўстинг касал бўлиб ётибди, - деб хабар етказишди.</verse>
				<verse number="4">Исо буни эшитиб:- Бу касаллик ўлим билан якунланмайди, балки Худонинг улуғланишига, шунингдек, Худо Ўғлининг улуғланишига сабаб бўлади, - деди.</verse>
				<verse number="5">Исо Марта ва унинг синглисини ҳамда Лазарни севар эди.</verse>
				<verse number="6">Аммо Лазарнинг бемор бўлиб ётганини билса ҳам, ўша жойда яна икки кун қолди.</verse>
				<verse number="7">Бундан сўнг У шогирдларига:- Яна Яҳудияга борамиз, - деди.</verse>
				<verse number="8">- Устоз, - деди шогирдлари, - яқиндагина яҳудияликлар Сени тошбўрон қилмоқчи эдилар-ку! Энди яна у ерга бормоқчимисан?</verse>
				<verse number="9">Исо жавоб берди:- Кундуз ўн икки соат-ку! Ким ёруғда юрса, қоқилмайди, чунки бу дунёнинг ёруғини кўради.</verse>
				<verse number="10">Кечаси юрган эса қоқилади, чунки ёруғлик у билан эмас.</verse>
				<verse number="11">Бу сўзларини айтиб бўлиб, уларга яна деди:- Дўстимиз Лазар ухлаб қолди. Мен уни уйғотгани кетяпман.</verse>
				<verse number="12">- Ҳазрат, агар ухлаб қолган бўлса, тузалиб кетади, - деди шогирдлари.</verse>
				<verse number="13">Исо Лазарнинг ўлимини назарда тутган эди. Шогирдлар эса Исо одатдаги уйқу тўғрисида гапирди, деб ўйладилар.</verse>
				<verse number="14">Кейин Исо уларга очиғини айтди:- Лазар вафот этди.</verse>
				<verse number="15">Мен сизлар учун хурсандманки, ўша ерда йўқ эдим, чунки бу сизларнинг имон топишингизга ярайди. Қани энди юринглар, унинг олдига борайлик.</verse>
				<verse number="16">Шунда “Эгиз” лақабли Тўма бошқа шогирдларга:- Қани юринглар, биз ҳам У билан ўламиз! - деди.</verse>
				<verse number="17">Исо у ерга етиб бориб билдики, Лазарнинг дафн қилинганига тўрт кун бўлган экан.</verse>
				<verse number="18">Байтания қишлоғи Қуддусдан яқин уч чақиримча ерда эди.</verse>
				<verse number="19">Кўп яҳудийлар Марта билан Марямнинг олдига акасининг вафоти муносабати ила тасалли бериш учун борган эдилар.</verse>
				<verse number="20">Марта Исонинг келаётганини эшитиб, Уни кутиб олгани чиқди. Марям эса уйда ўтирар эди.</verse>
				<verse number="21">- Ҳазрат! - деди Марта Исога. - Агар Сен бу ерда бўлганингда эди, менинг акам ўлмас эди.</verse>
				<verse number="22">Аммо ҳозир ҳам биламан, Сен Худодан нима сўрасанг, Худо Сенга беради.</verse>
				<verse number="23">- Сенинг аканг тирилади, - деди Исо.</verse>
				<verse number="24">- Биламан, қиёматда, охиратда тирилади, - деди Марта.</verse>
				<verse number="25">Исо унга деди:- Мен тирилиш ва ҳаётдирман. Менга ишонган одам ўлса ҳам яшайди.</verse>
				<verse number="26">Кимда-ким Менга ишониб яшаса, то абад ўлмайди. Бунга ишонасанми?</verse>
				<verse number="27">- Ҳа, Раббим, - деди Марта, - Сен оламга келадиган Масиҳ, Худонинг Ўғлисан, деб ишонаман.</verse>
				<verse number="28">Шундай деди-ю, Марта бориб синглиси Марямни яширинча чақирди. - Устоз шу ерда, У сени чақиряпти, - деди Марямга.</verse>
				<verse number="29">Марям буни эшитгач, шошиб ўрнидан турди-да, Исонинг олдига жўнади.</verse>
				<verse number="30">Исо ҳали қишлоққа кирмаган, Марта Уни кутиб олган жойда пойлаб турар эди.</verse>
				<verse number="31">Марям билан уйда қолган, унга тасалли бераётган яҳудийлар унинг шошилиб ўрнидан туриб ташқарига чиққанлигини кўришди. Марям йиғлагани қабрга кетяпти, деб ўйлашиб, унинг орқасидан кетаверишди.</verse>
				<verse number="32">Марям Исо турган ерга етиб келиб Уни кўрди-ю, оёқларига ўзини ташлаб:- Ҳазрат! - деди, - агар Сен шу ерда бўлганингда, менинг акам ўлмас эди!</verse>
				<verse number="33">Марям ҳам, у билан келган яҳудийлар ҳам йиғлаётган эдилар. Исо буни кўриб, қаттиқ изтиробга тушди, кўнгли ўртаниб кетди.</verse>
				<verse number="34">- Уни қаерга қўйдингизлар? - деб сўради. - Бориб кўргин! - дедилар.</verse>
				<verse number="35">Исонинг кўзи ёшланди.</verse>
				<verse number="36">Яҳудийлар:- Қаранг, уни нақадар севар экан! - дейишди.</verse>
				<verse number="37">Лекин улардан баъзилари:- Кўрнинг кўзларини очган бу Киши наҳот унинг ўлмай қолиши учун бирор нарса қилолмаган бўлса? - дедилар.</verse>
				<verse number="38">Исо тағин қаттиқ изтироб чекиб, қабр олдига келди. Қабр бир ғор бўлиб, унинг оғзида тош ётган эди.</verse>
				<verse number="39">Исо:- Тошни кўтаринглар! - деди. Марҳумнинг синглиси Марта Унга:- Ҳазрат, У қабрга қўйилганига тўрт кун бўлди, энди ҳидланиб қолган, - деди.</verse>
				<verse number="40">- Агар инонсанг, Худонинг улуғворлигини кўрасан, деб сенга айтган эдим-ку, - деди Исо.</verse>
				<verse number="41">Шундай қилиб, марҳум ётган ғор оғзидан тошни кўтариб олдилар. Исо эса осмонга кўз тикканча:- Эй Ота! - деди, - Мени эшитганинг учун Сенга ташаккур билдираман.</verse>
				<verse number="42">Сен Мени доимо эшитишингни биламан-у, лекин бу сўзларни шу ерда турган халқ учун, улар Мени Сен юборганингга ишонсин деб айтдим.</verse>
				<verse number="43">Шундай деди-ю, баланд овоз билан хитоб қилди:- Лазар, ташқарига чиқ!</verse>
				<verse number="44">Шу пайт қўлу оёқлари дока билан боғланган, юзи рўмол билан ўралган жасад чиқиб келди. - Уни ечинтириб, қўйинглар, кетаверсин, - деди Исо одамларга.</verse>
				<verse number="45">Марямни йўқлагани келган яҳудийлардан кўпи Исонинг қилган ишини кўриб, Унга ишонишди.</verse>
				<verse number="46">Аммо баъзилари фарзийларнинг олдига бориб, Исонинг қилганларини айтиб беришди.</verse>
				<verse number="47">Шундан кейин олий руҳонийлар ва фарзийлар кенгашга йиғилишди. - Биз нима қилайлик? Бу Одам жуда кўп мўъжизалар яратиб юрибди-ку! - дейишди ўзаро.</verse>
				<verse number="48">- Агар Уни ўз эркига қўйиб берсак, ҳамма Унга ишониб кетади. Римликлар келиб, муқаддас* жойимизни ҳам, халқимизни ҳам босиб оладилар.</verse>
				<verse number="49">Улардан бири, шу йили бош олий руҳоний бўлган Каяфа сўз олди:- Сизлар ҳеч нарсани билмайсизлар.</verse>
				<verse number="50">Бутун миллат ҳалок бўлганидан кўра, битта киши халқ учун ўлиши биз учун яхшироқ эканини ўйламадингизларми?</verse>
				<verse number="51">Бу сўзлар ундан ўзича чиқмаган эди. У шу йили бош олий руҳоний сифатида каромат қилиб, Исо халқ учун ўлишини олдиндан айтган эди.</verse>
				<verse number="52">Амалда Исо ёлғиз яҳудий* халқи учунгина эмас, балки тарқалиб гумроҳ бўлган барча Худо фарзандларини ҳам йиғиб бирлаштириш учун ўлиши керак эди.</verse>
				<verse number="53">Шундай қилиб, ўша кундан бошлаб Исони ўлдиришга тил бириктирдилар.</verse>
				<verse number="54">Исо эса энди яҳудийлар орасида очиқ юролмайдиган бўлиб қолди. У ердан саҳро яқинидаги Эфрайим шаҳрига борди. Ўша жойда Ўзининг шогирдлари билан қолди.</verse>
				<verse number="55">Яҳудийларнинг Фисиҳ байрами яқин эди. Мамлакатнинг ҳамма ёғидан эл-улус байрамдан олдин покланиш учун Қуддусга боришарди.</verse>
				<verse number="56">Шу вақтда Исони излардилар. Маъбадда йиғилиб турганлар ўзаро: “Қандай ўйлайсизлар, У байрамга келармикан? ” - деб сўраб-суриштирар эдилар.</verse>
				<verse number="57">Олий руҳонийлар ва фарзийлар эса Исони қўлга олиш ниятида юриб: “Ким Унинг қаердалигини билиб қолса, хабар қилсин”, деган фармон чиқардилар.</verse>
			</chapter>
			<chapter number="12">
				<verse number="1">Фисиҳ байрамидан олти кун олдин Исо яна Байтанияга, яъни ўлган Лазарни тирилтирган қишлоққа борди.</verse>
				<verse number="2">Ўша ерда Исога зиёфат ҳозирладилар. Марта хизмат қилиб юрган эди, Лазар эса Исо билан меҳмонлар қаторида ўтирар эди.</verse>
				<verse number="3">Шу пайт Марям бир шиша соф, қимматбаҳо сунбул мойи олиб келди ва Исонинг оёқларига суртиб, сочлари билан Унинг оёқларини артиб қуритди. Мойнинг ҳидидан уй хушбўй исга тўлиб кетди.</verse>
				<verse number="4">Исонинг шогирдларидан бири, Унга хиёнат қиладиган Симуннинг ўғли Яҳудо Ишқариёт гап қистириб:</verse>
				<verse number="5">- Бу мойни уч юз кумуш тангага сотиб камбағалларга бўлиб берса бўлмасмиди? - деди.</verse>
				<verse number="6">Бу гапни у камбағалларга қайишгани учун эмас, балки ўғри бўлгани учун айтди. Пул қутиси Яҳудонинг назоратида эди, у қутига солинадиган пулларни шилиб кетар эди.</verse>
				<verse number="7">- У аёлни тинч қўйинглар! - деди Исо. - Зотан у бу мойни Менинг дафн кунимга сақламоқчи эди.</verse>
				<verse number="8">Камбағаллар ҳар доим сизлар билан бирга. Мен эса доим сизлар билан бирга бўлмайман.</verse>
				<verse number="9">Исонинг Байтанияда эканлигини билиб, бир талай яҳудийлар у ерга келди. Улар нафақат Исони, балки Исо тирилтирган Лазарни ҳам кўришни истардилар.</verse>
				<verse number="10">Олий руҳонийлар эса Лазарни ҳам ўлдирмоқчи бўлиб келишган эдилар.</verse>
				<verse number="11">Чунки кўпчилик яҳудийлар Лазар туфайли у ерга бориб, Исога имон келтираётган эдилар.</verse>
				<verse number="12">Эртаси куни байрамга борган кўпчилик халойиқ Исонинг Қуддусга келаётганини эшитиб қолишди.</verse>
				<verse number="13">Пальма дарахти шохларини олиб, Уни қарши олишга чиқишди ва баланд овоз билан:“Нажот бергин! Худованд номидан келаётганИсроилнинг Подшоҳи муборак! ”- деб ҳайқиришар эди.</verse>
				<verse number="14">Исо бир хўтикни топиб, унга минди, худди Тавротда* ёзилганидай:</verse>
				<verse number="15">“Эй Сион қизи, қўрқма! Сенинг Подшоҳинг хўтикка миниб келадур”.</verse>
				<verse number="16">Исонинг шогирдлари аввал бунга тушунмадилар. Фақат Исо Ўз улуғворлигига эришгандан сўнггина улар бу оятнинг У ҳақда ёзилганини ва халқ худди оятдагидек қилганини эсладилар.</verse>
				<verse number="17">Исо билан юраётган кўпчилик халқ эса Исо Лазарни қабрдан чақириб тирилтирди, деб гувоҳлик бераётган эди.</verse>
				<verse number="18">Исо бундай ажойиб мўъжизани яратганини халқ эшитган эди, шунинг учун ҳам Уни очиқ чеҳра билан кутиб олаётган эдилар.</verse>
				<verse number="19">Фарзийлар эса бир-бирига:- Кўряпсизми, энди ҳеч нарса қилолмаяпсизлар. Бутун дунё Унинг ортидан бормоқда! - дейишарди.</verse>
				<verse number="20">Сиғиниш учун байрамга келганлар орасида баъзи юнонлар бор эди.</verse>
				<verse number="21">Улар Жалиланинг Байтсайда шаҳридан бўлган Филипнинг олдига бориб ўтиндилар:- Тақсир, биз Исони кўрмоқчи эдик.</verse>
				<verse number="22">Филип бориб бу ҳақда Идрисга айтди; кейин Идрис билан Филип иккаласи Исонинг олдига бориб, Унга айтишди.</verse>
				<verse number="23">Исо уларга шундай жавоб қайтарди:- Инсон Ўғли улуғланадиган вақт-соат келди.</verse>
				<verse number="24">Сизларга ростини айтай: агар буғдойнинг дони ерга тушиб ўлмаса, у бир донлигича қолади. Агарда ўлса, кўп ҳосил беради.</verse>
				<verse number="25">Ким ўз жонини севса, уни йўқотади. Ким бу дунёда ўз жонини аямаса, уни абадий ҳаёт учун сақлаб қолади.</verse>
				<verse number="26">Агар ким Менга хизмат қилса, Менинг изимдан юрсин. Мен қаерда бўлсам, хизматчим ҳам у ерда бўлади. Ким Менга хизмат қилса, Отам уни ҳурмат қилади.</verse>
				<verse number="27">Энди эса юрагим сиқиляпти, Мен нима ҳам десам экан? “Эй Отам, Мени ушбу вақт-соатдан қутқаз” дейми? Ваҳоланки, мен шу вақт-соат учун келганман.</verse>
				<verse number="28">Эй Ота, Ўз номингни улуғлагин! Исо шундай дейиши биланоқ осмондан: - Мен уни улуғлаганман ва бундан кейин ҳам улуғлайман, - деган садо келди.</verse>
				<verse number="29">У ерда турган омма буни эшитиб, момақалдироқ деб ўйлади. - Йўқ, Унга фаришта гапирди! - дейишди бошқалари.</verse>
				<verse number="30">Бунга жавобан Исо айтди:- Бу садо Мен учун эмас, сизлар учун бўлди.</verse>
				<verse number="31">Ҳозир бу дунё ҳукм қилинади, ҳозир бу дунёнинг ҳокими ташқарига чиқариб ҳайдалади.</verse>
				<verse number="32">Мен ердан юқорига кўтарилганимда, ҳаммани Ўзимга жалб қиламан.</verse>
				<verse number="33">Ушбу сўзларни Исо Ўзининг қай йўл билан ўлишини билдириш мақсадида айтган эди. Халқ бунга жавобан деди:</verse>
				<verse number="34">- Биз Тавротда, Масиҳ абадий туради, деб эшитганмиз. Қандай қилиб Сен: Инсон Ўғли юқорига кўтарилиши керак, деб айтяпсан? Ким бу Инсон Ўғли?</verse>
				<verse number="35">Исо уларга айтди:- Яна қисқа бир муддат нур сизлар билан бўлади. Нур борида юринглар, тағин зулмат сизларни қамраб олмасин. Зулматда юрадиган киши қаерга кетаётганини билмайди.</verse>
				<verse number="36">Ҳозирча нурга эгасизлар, нурга ишонинглар, токи нур аҳли бўлинглар. Буларни айтиб бўлгач, Исо узоқлашиб кетди ва халқнинг кўзидан яширинди.</verse>
				<verse number="37">Исо омманинг кўз ўнгида шунча кўп ибратли мўъжизалар яратган бўлса ҳам, улар Исога ишонмас эдилар.</verse>
				<verse number="38">Шу тариқа Ишаъё пайғамбарнинг айтган сўзи бажо бўлди:“Ё Худоё Худованд! Берган хабаримизга ким ҳам ишонди? Худованднинг қудрати кимга ошкора бўлди? ”</verse>
				<verse number="39">Улар ана шу сабабдан ишона олмадилар. Ишаъё пайғамбар яна айтганидек:</verse>
				<verse number="40">“Бу халқ ўз кўзларини кўр қилди, Ўз дилларини тош қилди. Кўзлари ила кўрмайдилар, Диллари ила фаҳмламайдилар, Мен уларни шифолашим учун, Менга қайтиб келмайдилар”.</verse>
				<verse number="41">Ишаъё пайғамбар Масиҳнинг улуғворлигини олдиндан кўриб, У тўғрида шуларни сўзлаган эди.</verse>
				<verse number="42">Шунга қарамасдан, бошлиқларнинг ҳам кўплари Исога имон келтираётган эдилар. Фақат ибодатхонадан ҳайдалишдан қўрқиб, улар фарзийлар олдида тан олмас эдилар.</verse>
				<verse number="43">Чунки бошлиқларга Худонинг мақтовидан кўра инсоннинг мақтови хуш ёқарди.</verse>
				<verse number="44">Исо хитоб қилиб деди: “Менга ишонган одам Менга эмас, балки Мени Юборганга ишонган бўлади.</verse>
				<verse number="45">Мени кўрган одам Мени Юборганни кўрган бўлади.</verse>
				<verse number="46">Менга ишонган ҳар бир киши зулматда қолмасин, деб Мен дунёга нур бўлиб келганман.</verse>
				<verse number="47">Ким Менинг сўзларимни эшитиб ишонмаса, уни Мен айбламайман. Мен дунёни айблаш учун эмас, балки қутқариш учун келганман.</verse>
				<verse number="48">Мени рад қилиб, сўзларимни қабул қилмаган одамнинг ҳаками бор - уни охиратда Менинг айтган каломим ҳукм қилади.</verse>
				<verse number="49">Мен Ўз номимдан сўзлаганим йўқ. Аксинча, Мени юборган Отам нима айтишимни, қандай сўзлашимни Менга амр этган.</verse>
				<verse number="50">Унинг амри эса абадий ҳаётдир, деб биламан. Хуллас, Мен нимаики гапираётган бўлсам, Отамнинг Менга айтганларини гапиряпман”.</verse>
			</chapter>
			<chapter number="13">
				<verse number="1">Фисиҳ байрамига оз қолган эди. Исо бу оламдан Отаси олдига ўтиш вақт-соати келганини билар эди. У бу оламдаги Ўзиникиларни севар эди, уларни охиригача севди.</verse>
				<verse number="2">Кечки овқат пайти эди. Симуннинг ўғли Яҳудо Ишқариётнинг дилига иблис аллақачон Исога хиёнат қилиш ниятини солган эди.</verse>
				<verse number="3">Исо бўлса, Отаси ҳамма нарсани Унинг қўлига берганини билар эди, Ўзи Худо ҳузуридан чиқиб, яна Худо ҳузурига қайтаётганини ҳам билар эди.</verse>
				<verse number="4">Шундай қилиб, Исо овқатдан сўнг устки кийимини ечиб ташлади, сочиқни олиб белига боғлади.</verse>
				<verse number="5">Кейин обдастага сув қуйиб, шогирдларининг оёқларини ювишга тушди. Белига боғлаган сочиқ билан уларнинг оёқларини артиб қуритди.</verse>
				<verse number="6">Исо Симун Бутруснинг олдига келди. - Раббим, наҳот оёқларимни Сен ювсанг?! - деди Бутрус.</verse>
				<verse number="7">- Мен ҳозир нима қилишимни сен билмайсан. Кейинчалик тушунасан, - деди Исо унга жавобан.</verse>
				<verse number="8">- Менинг оёқларимни икки дунёда ҳам ювмайсан! - деди Бутрус. - Агар сени ювмасам, Мен билан улушинг бўлмайди, - деди Исо.</verse>
				<verse number="9">Шунда Симун Бутрус:- Раббим, фақат оёқларимнигина эмас, қўлларимни, бошимни ҳам ювиб қўй! - деди.</verse>
				<verse number="10">Исо унга:- Чўмилган одам тамоман покдир, энди унинг оёғини ювса, бас. Сизлар ҳам поксизлар, аммо ҳаммангиз эмас, - деди.</verse>
				<verse number="11">Исо Ўзига хоинлик қиладиган одамни билар эди, шунинг учун “Ҳаммангиз пок эмассизлар”, деди.</verse>
				<verse number="12">Шогирдларининг оёқларини ювиб бўлгач, Исо тағин устки кийимини кийиб, ёнбошлади. Шогирдларига айтди:- Мен сизларга нима қилганимни англадингларми?</verse>
				<verse number="13">Сизлар Мени Устозимиз ва Раббимиз деб атайсизлар ва тўғри қиласизлар, чунки Мен худди шундайман.</verse>
				<verse number="14">Шундай қилиб, агар Мен Раббингиз ва Устозингиз бўла туриб оёқларингизни ювган бўлсам, сизлар ҳам бир-бирингизнинг оёқларингизни ювишингиз қарздир.</verse>
				<verse number="15">Мен сизларга нима қилган бўлсам, сизлар ҳам ўшани қилишингиз керак. Мен сизларга ўрнак кўрсатдим.</verse>
				<verse number="16">Сизларга ростини айтайин: қул ўзининг хўжайинидан юқори турмас, элчи ҳам уни юборгандан улуғ бўлмас.</verse>
				<verse number="17">Агар гапимни уққан бўлсангиз, бунга амал қилинглар ва бахтли бўласизлар!</verse>
				<verse number="18">- Мен ҳаммангиз ҳақингизда айтмаяпман, - давом этди Исо*, - Мен танлаган кишиларимни биламан. Забурда: “Нон-намагимни еган дўстим Менга қарши товонини кўтарди”, - деб ёзилган. Бу оят бажо бўлиши керак.</verse>
				<verse number="19">Ҳозирдан, бу воқеалар содир бўлмасидан олдин, мен сизларга айтяпман, токи бу воқеалар содир бўлганда, Мен - Ўша эканлигимга ишонинглар.</verse>
				<verse number="20">Сизларга ростини айтай: Мен юборган кишини қабул қилган Мени қабул қилган бўлади. Мени қабул қилган эса Мени Юборганни қабул қилган бўлади.</verse>
				<verse number="21">Исо буларни айтди-ю, кўнгли ғаш тортди. Энди очиқдан-очиқ сўзлай бошлади:- Сизларга ростини айтайин, сизлардан бир киши Менга хиёнат қилади.</verse>
				<verse number="22">Шогирдлари эса У кимни назарда тутаётганини билолмай, гангиб бир-бирига қараб турар эдилар.</verse>
				<verse number="23">Шогирдларидан бири Исонинг бағрига бош қўйиб ёнбошлар эди; Исо уни севар эди.</verse>
				<verse number="24">Унга Симун Бутрус: “Исо ким ҳақида гапиряпти, сўра-чи”, деб имо-ишора қилди.</verse>
				<verse number="25">Шунда у Исонинг кўксига яқинроқ энгашиб:- Раббим, у ким? - деб сўради.</verse>
				<verse number="26">Исо жавоб берди:- Мен бир бурда нонни ботириб кимга берсам, у ўшадир, - деди. Сўнг бурда нонни ботириб, Симун ўғли Яҳудо Ишқариётга берди.</verse>
				<verse number="27">Яҳудо бурдани олар-олмас, шайтон унинг ичига кириб олди. - Қиладиганингни тезроқ қил, - деди унга Исо.</verse>
				<verse number="28">Дастурхон атрофидагилардан ҳеч ким нима учун Исо бу сўзларни Яҳудога айтганини тушунмади.</verse>
				<verse number="29">Пул қутиси Яҳудода бўлгани сабабли, баъзилари Исо унга: “Байрам учун бизга керак бўладиган нарсаларни сотиб ол”, ёки “Камбағалларга бир нима бер”, деяпти деб ўйлардилар.</verse>
				<verse number="30">Яҳудо эса ўша бурда нонни олган ҳамон ташқарига чиқиб кетди. Тун чўккан эди.</verse>
				<verse number="31">Яҳудо чиқиб кетгач, Исо деди:- Ҳозир Инсон Ўғли улуғланди, Худо ҳам Инсон Ўғли орқали улуғланди.</verse>
				<verse number="32">Инсон Ўғли Худони улуғлагани учун, Худо ҳам Ўзича Инсон Ўғлини улуғлайди, ҳа, Уни тез орада улуғлайди.</verse>
				<verse number="33">Болаларим! Энди Мен сизлар билан узоқ бўлмайман. Мени қидирасизлар. Яҳудий мансабдорларига* айтган эдим, сизларга ҳам айтяпман: Мен борадиган жойга сизлар боролмайсизлар.</verse>
				<verse number="34">Сизларга янги буйруқ беряпман: бир-бирингизни севинглар. Мен сизларни қандай севган бўлсам, сизлар ҳам бир-бирингизни шундай севинглар.</verse>
				<verse number="35">Агар орангизда муҳаббат ҳукмрон бўлса, сизлар Менинг шогирдларим эканингизни ҳамма шундан билиб олади.</verse>
				<verse number="36">Симун Бутрус Исога деди:- Раббим, Сен қаерга кетяпсан? - Энди Мен борадиган жойга сен орқамдан боролмайсан, кейинчалик борарсан, - деди унга Исо.</verse>
				<verse number="37">- Раббим, - деди Бутрус, - Нега энди Сенинг орқангдан боролмас эканман? Мен Сен учун жонимни фидо қиламан!</verse>
				<verse number="38">Исо жавоб берди:- Мен учун жонингни фидо қиласанми-я? Сенга ростини айтсам, хўроз қичқирмасданоқ, сен Мендан уч марта тонасан!</verse>
			</chapter>
			<chapter number="14">
				<verse number="1">Исо шогирдларига деди*:- Юрагингиз ғаш бўлмасин. Худога ишонинг, Менга ҳам ишонингиз!</verse>
				<verse number="2">Отамнинг уйида маскан кўп. Шундай бўлмаса эди, Мен сизларга жой тайёрлагани кетяпман, деб айтармидим?</verse>
				<verse number="3">Мана, Мен бориб сизларга жой тайёрлайману, яна келиб, Мен бўлган жойда бўлишингиз учун сизларни олдимга олиб кетаман.</verse>
				<verse number="4">Мен борадиган жойни сизлар биласизлар, йўлни ҳам биласизлар.</verse>
				<verse number="5">- Раббим! - деди Унга Тўма, - Қаерга боришингни билмаймиз-ку, йўлни ҳам қандай била оламиз?</verse>
				<verse number="6">Исо унга деди:- Мен йўл, ҳақиқат ва ҳаётдирман. Менсиз ҳеч ким Отанинг олдига боролмайди.</verse>
				<verse number="7">Агар Мени билсангиз, Отамни ҳам биласизлар. Бундан буён Уни биласизлар, Уни кўргансизлар.</verse>
				<verse number="8">Филип Исога деди:- Раббий, бизларга Отани кўрсат, шу биз учун етарли!</verse>
				<verse number="9">- Филип, - деди унга Исо, - Мен шунча вақтдан бери сизлар билан биргаман-у, Мени танимайсанми? Мени кўрган Отамни кўрган бўлади. Энди сен қандай қилиб, “Отани бизларга кўрсат”, деяпсан?</verse>
				<verse number="10">Мен Отамда ҳозирман, Отам эса Менда ҳозир, сен бунга ишонмайсанми? Мен сизларга Ўзимдан тўқиб гапирмаяпман, балки Менда ҳозир бўлиб турган Отам Ўз ишларини бажармоқда.</verse>
				<verse number="11">Менга ишонинглар; Мен Отамда ва Отам Менда ҳозирдир. Бордию бунга ҳам ишонмасангизлар, ақалли бажараётган ишларимнинг ўзи орқали Менга ишонинглар.</verse>
				<verse number="12">Сизларга ростини айтайин: Менга ишонган киши Мен қилаётган ишларни ўзи қилади ва ҳатто бундан каттароғини ҳам қилади. Зеро Мен Отамнинг олдига кетяпман.</verse>
				<verse number="13">Менинг номимдан Отадан бирор нарса сўрасангизлар, уни бажо келтираман, токи Ота Ўз Ўғли орқали улуғлансин.</verse>
				<verse number="14">Ҳа, Менинг номим учун нима сўрасангизлар, Мен уни бажо келтираман.</verse>
				<verse number="15">- “Агар Мени севсангизлар, амрларимга амал қилинглар.</verse>
				<verse number="16">Мен Отамга мурожаат қиламан ва У то абад сизлар билан қоладиган бошқа Юпатувчини юборади.</verse>
				<verse number="17">Бу Юпатувчи - Ҳақиқат Руҳидир. Дунё Уни қабул қила олмайди, чунки Уни на кўради, на билади. Сизлар эса Уни биласизлар, чунки У сизлар билан доим биргадир, У ичингизда яшайди.</verse>
				<verse number="18">Сизларни етим қолдирмайман, яна олдингизга қайтиб келаман.</verse>
				<verse number="19">Бироздан кейин дунё Мени бошқа кўрмайди. Аммо сизлар Мени кўрасизлар; Мен ҳаёт бўлганим учун, сизлар ҳам яшайсизлар.</verse>
				<verse number="20">Мен Отамда, сизлар Менда ва Мен сизларда ҳозир эканимни ўша кунда фаҳмлайсизлар.</verse>
				<verse number="21">Ким Менинг амрларимни билса-ю, уларга амал қилса, у Мени севади. Ким Мени севса, Отам ҳам уни севади. Мен ҳам уни севаман ва Ўзимни унга кўрсатаман”.</verse>
				<verse number="22">Ишқариёт бўлмаган бошқа Яҳудо Исога деди:- “Раббим, бу қанақаси, Сен Ўзингни дунёга эмас, бизга кўрсатмоқчисан? ”</verse>
				<verse number="23">Исо унга шундай жавоб берди:- “Ким Мени севса, Менинг сўзимга амал қилади. Отам ҳам уни севади. Биз унинг ҳузурига келиб, Ўзимизга маскан яратамиз.</verse>
				<verse number="24">Мени севмаган киши сўзларимга амал қилмайди. Сизлар тинглаётган сўз Меники эмас, балки Мени юборган Отамникидир.</verse>
				<verse number="25">Буни, Мен сизлар билан эканман, айтдим.</verse>
				<verse number="26">Ўша Юпатувчи, яъни Менинг номимдан Отам юборадиган Муқаддас Руҳнинг Ўзи сизларга ҳаммасини ўргатади, Менинг сизларга айтган ҳамма сўзларимни У ёдингизга туширади”.</verse>
				<verse number="27">“Мен сизларга тинчлик қолдиряпман; Ўз тинчлигимни сизларга беряпман. Мен берган тинчлик дунё берган тинчликка ўхшамайди. Юрагингиз сиқилмасин, ҳадиксираманглар.</verse>
				<verse number="28">Сизларга айтганимни эшитдингизлар: Мен сизлардан кетиб, яна қайтаман. Агар Мени севганингизда эди, Отам олдига кетяпман деганимга қувонар эдингизлар. Зеро Отам Мендан улуғдир.</verse>
				<verse number="29">Бу ҳодисалар содир бўлганда ишонинглар деб, ҳали содир бўлмасдан олдин Мен бу ҳақда сизларга айтдим.</verse>
				<verse number="30">Сизлар билан сўзлашишга унча кўп вақтим қолмади. Чунки бу дунёнинг ҳокими келяпти, Менга эса у мутлақо ҳоким эмас.</verse>
				<verse number="31">Лекин дунё билсинки, Мен Отамни севаман, Отам Менга неки буюрган бўлса, худди шуни бажараман. Қани, туринглар, бу ердан кета қолайлик”.</verse>
			</chapter>
			<chapter number="15">
				<verse number="1">“Мен ҳақиқий токман, Отам эса Боғбондир.</verse>
				<verse number="2">Мендаги ҳосил бермайдиган ҳар бир новдани У кесиб ташлайди. Ҳосил берадиган ҳар бир новдани эса, яна кўпроқ ҳосил берсин деб, хомток қилиб тозалайди.</verse>
				<verse number="3">Менинг сизга айтган сўзим орқали сизлар ҳозирдан тозасизлар.</verse>
				<verse number="4">Мен билан алоқада бўлинглар, шунда Мен сизлар билан алоқада бўламан. Токда қолмаган новда ўз-ўзидан ҳосил беролмайди; шу сингари, агар сизлар Мен билан алоқада қолмасангизлар, ҳосил беролмайсизлар.</verse>
				<verse number="5">Мен - ток, сизлар - новдасизлар. Ким Мен билан алоқада бўлиб, Мен у билан алоқада бўлсам, у кўп ҳосил беради. Менсиз ҳеч нарса қилолмайсизлар.</verse>
				<verse number="6">Ким Мен билан алоқани узса, новда каби ташлаб юборилади ва қурийди. Бундай новдаларни эса териб, ўтга улоқтириб ёндиришади.</verse>
				<verse number="7">Агар сиз Мен билан алоқада бўлиб, сўзларимни қалбингизга жо қилсангизлар, истаганингизни сўранглар, эришасизлар.</verse>
				<verse number="8">Сизлар кўп ҳосил берсангиз, Отам улуғланади, сизлар эса Менинг шогирдларим бўласизлар”.</verse>
				<verse number="9">“Отам Мени қандай севган бўлса, Мен ҳам сизларни шундай севдим. Менинг муҳаббатимга содиқ қолинглар.</verse>
				<verse number="10">Мен Отамнинг амрларига амал қилиб, Унинг муҳаббатига содиқ қолганман. Худди шу сингари сизлар ҳам, агар Менинг амрларимга амал қилсангизлар, муҳаббатимга содиқ қоласизлар.</verse>
				<verse number="11">Менинг шодлигим сизларга ўтсин ва кўнглингиз қувончларга тўлсин деб, Мен бу сўзларни сизларга айтдим.</verse>
				<verse number="12">Менинг амрим шу: Мен сизларни қандай севган бўлсам, сизлар ҳам бир-бирингизни шундай севинглар.</verse>
				<verse number="13">Ким ўз жонини дўстлари учун бағишласа, бундан ортиқ севги йўқ.</verse>
				<verse number="14">Агар сизлар буюрганларимни бажо келтирсангизлар, Менинг дўстларим бўласизлар.</verse>
				<verse number="15">Мен сизларни энди қул деб атамайман. Қул хўжайини нима қилишини билмайди. Сизларни дўстларим дейман, чунки Отамдан эшитган ҳамма нарсани сизларга билдирдим.</verse>
				<verse number="16">Сизлар Мени эмас, Мен сизларни танладим. Бориб ҳосил беринглар ва ҳосилингиз боқий бўлсин, деб сизларни танладим. Шундай қилиб, Менинг номимдан Отадан нимаики сўрасангизлар, У сизларга беради.</verse>
				<verse number="17">Хуллас, сизларга буйруғим шу: бир-бирингизни севинглар! ”</verse>
				<verse number="18">“Агар дунё сизлардан нафратланаётган бўлса, билингизким, сизлардан илгари Мендан нафратланган.</verse>
				<verse number="19">Сизлар бу дунёники бўлсангиз эди, дунё сизларни ўзиники каби севар эди. Ҳолбуки, сизлар бу дунёники эмассизлар; Мен сизларни дунёдан танлаб олдим. Ана шу сабабдан дунё сизлардан нафратланади.</verse>
				<verse number="20">Қул ўз хўжайинидан юқори бўлмас, деган сўзимни эсланглар. Агар Мени қувғин қилган бўлсалар, сизларни ҳам қувғин қиладилар. Агар Менинг сўзларимга риоя қилган бўлсалар, сизларникига ҳам риоя қиладилар.</verse>
				<verse number="21">Одамлар сизларга неки қилсалар, Менинг номим учун қиладилар; чунки Мени Юборганни танимайдилар.</verse>
				<verse number="22">Агар Мен келиб уларга айтмаганимда эди, уларда гуноҳ бўлмас эди. Энди бўлса гуноҳлари узрсиз қолди.</verse>
				<verse number="23">Мендан нафратланган Отамдан ҳам нафратланган бўлади.</verse>
				<verse number="24">Агар Мен улар орасида бошқалар сира қилмаган ишларни намоён қилмаганимда эди, уларда гуноҳ бўлмас эди. Энди бўлса ишларимни кўрдилар-у, Мендан ҳам, Отамдан ҳам нафратландилар.</verse>
				<verse number="25">Бу эса уларнинг Тавротдаги: “Мендан ноҳақ нафратландилар”, - деган оят бажо бўлиши учун содир бўлди.</verse>
				<verse number="26">Отам ҳузуридан Мен сизларга юборадиган Юпатувчи, яъни Отам наздидан чиқувчи Ҳақиқат Руҳи келгач, У Мен тўғримда гувоҳлик беради.</verse>
				<verse number="27">Сизлар ҳам гувоҳлик берасизлар, чунки бошданоқ Мен билан биргасизлар”.</verse>
			</chapter>
			<chapter number="16">
				<verse number="1">“Мен буларни сизлар васвасага тушманглар, деб айтдим.</verse>
				<verse number="2">Сизларни ибодатхонадан ҳайдаб юборадилар. Ҳатто шундай замон келадики, сизларни ўлдираётган ҳар бир киши бу билан Худога хизмат қиляпман, деб ўйлайди.</verse>
				<verse number="3">Бу ишларни Отамни ҳам, Мени ҳам танимаганлари учун қиладилар.</verse>
				<verse number="4">Буларни сизларга ҳозирдан маълум қилиб қўйяпман, токи ўша вақт-соат келганда, сўзларимни эсга олинглар. Аввалдан сизларга буларни айтишимга ҳожат йўқ эди, чунки сизлар билан бирга эдим.</verse>
				<verse number="5">Энди эса Мени Юборганнинг олдига кетяпман. Лекин орангиздан ҳеч ким Мендан: “Қаерга кетяпсан? ” деб сўрамаяпти.</verse>
				<verse number="6">Буларни сизларга айтганим учун, дилингиз ғам-қайғуга ботган.</verse>
				<verse number="7">Аммо сизларга ҳақиқатни айтаман, Менинг кетишим сиз учун фойдалидир. Агар Мен кетмасам, Юпатувчи олдингизга келмайди. Агарда кетсам, Уни олдингизга юбораман.</verse>
				<verse number="8">У эса келиб, гуноҳ, адолат ва ҳукм хусусида дунёнинг хато қилганини фош қилади.</verse>
				<verse number="9">Дунёнинг гуноҳи шундан иборатки, одамлар Менга ишонмайдилар.</verse>
				<verse number="10">Илоҳий адолат шундаки, Мен Отамнинг олдига кетяпман ва сизлар Мени бошқа кўрмайсизлар.</verse>
				<verse number="11">Илоҳий ҳукм эса шундан далолат берадики, бу дунёнинг ҳокими ҳукм қилинган.</verse>
				<verse number="12">Сизларга яна айтадиганларим кўпу, лекин энди ичингизга сиғдиролмайсизлар.</verse>
				<verse number="13">Муқаддас Ҳақиқат Руҳи келгач, У сизларни бутун ҳақиқат йўлига бошлайди. У Ўзича гапирмайди, неки эшитса, ўшани сўзлаб беради, У келажак ҳақида сизларга хабар қилади.</verse>
				<verse number="14">У Мендан эшитган нарсаларни сизларга маълум қилади, шу билан Мени улуғлайди.</verse>
				<verse number="15">Отам эга бўлган ҳамма нарса Меникидир. Ана шу сабабдан, У Мендан эшитган нарсаларни сизларга маълум қилади, деб айтдим.</verse>
				<verse number="16">Кўп ўтмай, сизлар Мени кўролмай қоласизлар, яна кўп ўтмай, кўрасизлар. Чунки Мен Отамнинг олдига кетяпман”.</verse>
				<verse number="17">Шу пайтда Исонинг шогирдлари бири иккинчисига:- Ажабо, У бизга нима деяпти ўзи? “Кўп ўтмай Мени кўролмай қоласизлар, яна кўп ўтмай кўрасизлар”, деди. “Отамнинг олдига кетяпман”, деб ҳам айтди.</verse>
				<verse number="18">“Кўп ўтмай” дейиши билан нима демоқчи экан, биз англай олмадик, - дер эдилар.</verse>
				<verse number="19">Исо шогирдлари Ўзидан гап сўрамоқчи бўлганликларини пайқади ва сўз олди:- Кўп ўтмай Мени кўролмай қоласизлар, яна кўп ўтмай кўрасизлар, деб Мен сизларга айтдим-ку, наҳотки бу гапимни муҳокама қиляпсизлар?</verse>
				<verse number="20">Сизларга ростини айтайин: сизлар йиғлаб дод-фарёд қиласизлар, дунё эса қувонади. Сизлар қайғурасиз, лекин қайғунгиз шодликка айланади.</verse>
				<verse number="21">Ойи тўлган аёл дард билан туғади. Аммо бола туғилгандан кейин, дунёга одамзод келди деб қувонади ва чеккан дардини унутиб юборади.</verse>
				<verse number="22">Шунга ўхшаш, сизлар ҳам энди ғам-қайғу чекяпсизлар. Лекин Мен сизларни яна кўраман ва юрагингиз қувончга тўлади. Қувончингизни эса сизлардан ҳеч ким тортиб олмайди.</verse>
				<verse number="23">Ўша куни Мендан ҳеч нарса сўрамайсизлар. Сизларга ростини айтайин: агар Менинг номимдан Отадан нима сўрасангизлар, Ўзи сизларга беради.</verse>
				<verse number="24">Ҳозиргача Менинг номимдан Отадан бирон нарса сўрамадингизлар. Сўранглар, эришасизлар ва қувончингиз камол топади.</verse>
				<verse number="25">- Шу вақтгача сизларга рамз билан гапириб келдим. Лекин шундай бир вақт келадики, энди сизларга рамз билан гапирмай, Отам ҳақида очиқдан-очиқ хабар қиламан.</verse>
				<verse number="26">Ўша куни истаганингизни Менинг номимдан сўрайсизлар. Мен эса сизлар учун Отамдан илтимос қиламан, деб айтмаяпман.</verse>
				<verse number="27">Отамнинг Ўзи сизларни севади, чунки сизлар Мени севиб, Худо ҳузуридан чиққанимга ишондингизлар.</verse>
				<verse number="28">Мен Отамнинг ҳузуридан чиқиб, дунёга келдим. Энди яна дунёни тарк этиб, Отамнинг олдига кетмоқдаман.</verse>
				<verse number="29">- Мана, ҳозир Сен очиқ сўзлаяпсан, ҳеч рамз қўлламаяпсан, - дейишди шогирдлар Исога.</verse>
				<verse number="30">- Ҳозир кўриб турибмизки, Сен ҳаммасини биласан. Бирон-бир кишининг савол беришига ҳам муҳтож эмассан. Ана шунинг учун биз Сен Худо ҳузуридан чиққанингга ишонамиз.</verse>
				<verse number="31">- Энди ишонасизларми? - деди Исо уларга.</verse>
				<verse number="32">- Мана, ҳар бирингиз ўз томонингизга тўзиб, Мени ёлғиз қолдирадиган вақт-соат келади ва ҳатто келди ҳам. Бироқ Мен ёлғиз эмасман, чунки Отам Мен биландир.</verse>
				<verse number="33">Буларни сизларга Менда хотиржам бўлишингиз учун айтдим. Дунёда қайғу-алам чекасизлар; лекин дадил бўлинглар, Мен дунёни енгдим.</verse>
			</chapter>
			<chapter number="17">
				<verse number="1">Шу гаплардан кейин Исо кўзларини осмонга тикиб, деди:“Эй Ота! Вақт-соати келди. Ўғлинг Сени улуғлаши учун Сен ҳам Ўз Ўғлингни улуғлагин.</verse>
				<verse number="2">Сен Унга бутун башарият устидан ҳокимликни бердинг; Сен Унга берган одамларнинг ҳаммасига У абадий ҳаёт ато қилади.</verse>
				<verse number="3">Абадий ҳаёт эса Сени - танҳо Ҳақ Худони ҳамда Сен юборган Исо Масиҳни таниб-билишдан иборатдир.</verse>
				<verse number="4">Сен Менга топширган вазифани Мен адо этиб, ер юзида Сени улуғладим.</verse>
				<verse number="5">Дунё яратилишидан аввал Мен Сенинг ҳузурингда улуғвор эдим. Энди, эй Ота, Ўз ҳузурингдаги ўша улуғворликни Менга тағин ато қилгин.</verse>
				<verse number="6">Сен дунёдан Менга берган одамларга Сенинг исмингни изҳор қилдим. Улар Сеники эдилар ва Сен уларни Менга бердинг. Улар эса Сенинг каломингга амал қилдилар.</verse>
				<verse number="7">Улар энди тушуниб олдилар: Сен Менга нима берган бўлсанг, ҳаммаси Сендан экан.</verse>
				<verse number="8">Менга берган каломларингни уларга топширдим. Улар эса каломларингни қабул қилиб, Мен Сенинг ҳузурингдан чиққанлигимни чинакамига тушундилар, Мени Сен юборганингга ишондилар.</verse>
				<verse number="9">Мен улар учун сўрайман; дунё учун эмас, балки Менга берганларинг учун сўрайман. Чунки улар Сеникидир.</verse>
				<verse number="10">Зотан Меники бўлган ҳамма - Сеники, Сеники эса - Меникидир. Шу тариқа Менинг улуғворлигим улар орқали зоҳир бўлади.</verse>
				<verse number="11">Бундан сўнг Мен бу дунёда бўлмайман, Сенинг ҳузурингга қайтяпман. Улар эса бу дунёда қоладилар. Эй Муқаддас Ота! Менга кимни берган бўлсанг, Ўз номинг билан асраб қолгин, токи улар ҳам Биздай бир бўлсинлар.</verse>
				<verse number="12">Мен улар билан бўлганимда, Сенинг номинг билан уларни асрар эдим. Ҳа, Менга берган одамларнинг ҳаммасини омон сақладим. Фақат оят бажо бўлсин деб, пешанасига ҳалокат ёзилган одамдан бошқа улардан ҳеч ким ҳалок бўлмади.</verse>
				<verse number="13">Энди эса Сенинг олдингга борай деб турибман. Менинг шодлигим уларга ўтиб дилларини бутунлай тўлдирсин, деб буларни ҳали дунёда бўлганимда айтяпман.</verse>
				<verse number="14">Мен уларга Сенинг каломингни топширдим. Дунё эса улардан нафратланди. Чунки Мен дунёдан бўлмаганим каби, улар ҳам дунёдан эмаслар.</verse>
				<verse number="15">Энди уларни дунёдан олишингни эмас, балки ёвуз шайтондан сақлашингни сўраяпман.</verse>
				<verse number="16">Мен бу дунёдан бўлмаганим каби, улар ҳам бу дунёдан эмаслар.</verse>
				<verse number="17">Уларни ҳақиқатинг билан муқаддас қилгин. Сенинг каломинг - ҳақиқатдир.</verse>
				<verse number="18">Сен Мени дунёга юборган эдинг, Мен ҳам уларни дунёга юбордим.</verse>
				<verse number="19">Улар ҳақиқий муқаддас бўлсин деб, Мен Ўзимни улар учун бағишлайман.</verse>
				<verse number="20">Мен фақат улар учунгина сўрамайман, балки уларнинг гапи бўйича Менга имон келтирадиганлар учун ҳам сўрайман:</verse>
				<verse number="21">Ҳаммалари бир бўлишсин. Эй Ота, Сен Менда ва Мен Сенда ҳозир бўлганимизга ўхшаб, улар ҳам Бизда ҳозир бўлиб, бир бўлишсин. Шу тариқа дунё Мени Сен юборганингга инонсин.</verse>
				<verse number="22">Менга ато қилган улуғворлигингни уларга бердим, токи биз бир бўлганимиздек, улар ҳам бир бўлишсин.</verse>
				<verse number="23">Сен Менда, Мен эса уларда ҳозир бўлиб, мукаммал бирликка эришсинлар. Натижада, дунё Мени Сен юборганингни тан олсин, Мени қандай севсанг, Меникиларни ҳам шундай севганингни дунё билсин.</verse>
				<verse number="24">Эй Ота! Сен Менга берган одамлар Мен билан бир жойда бўлишини хоҳлайман. Сен Менга ато қилган улуғворликни улар ҳам кўриб турсин, дунёни яратмасдан аввалоқ Сен Мени қандай севганингни улар билсин.</verse>
				<verse number="25">Эй одил Ота! Дунё Сени билмаса ҳам, Мен Сени биламан. Булар ҳам Мени Сен юборганингни билиб олдилар.</verse>
				<verse number="26">Сенинг номингни уларга билдирганман ва янада билдираман. Менга боғлаган муҳаббатинг улардан ўрин олсин, Мен ҳам улардан ўрин олайин”.</verse>
			</chapter>
			<chapter number="18">
				<verse number="1">Бу сўзларни айтгандан сўнг, Исо Ўз шогирдлари билан у ердан чиқиб, Қидрон сойлигининг нариги бўйига ўтди. Ўша ерда бир боғ бор эди. Исо шогирдлари билан боққа кирди.</verse>
				<verse number="2">Исонинг хоини Яҳудо ҳам ўша жойни билар эди, чунки Исо шогирдлари билан у ерда тез-тез учрашиб турар эди.</verse>
				<verse number="3">Шундай қилиб, Яҳудо бир тўда аскарларни ҳамда олий руҳонийлар ва фарзийлар томонидан юборилган миршабларни олиб, у ерга келди. Қўлларида машъалу фонуслар, қурол-яроғлар бор эди.</verse>
				<verse number="4">Исо Ўз бошига келадиган ҳамма нарсани билар эди. У одамларга пешвоз чиқиб, сўради:- Кимни қидиряпсизлар?</verse>
				<verse number="5">- Носиралик Исони, - деб жавоб беришди улар. - У Менман, - деди Исо. Исонинг хоини Яҳудо уларнинг ўртасида турган эди.</verse>
				<verse number="6">Исо “У Менман” дейиши биланоқ, улар орқага тисланиб, ерга йиқилишди.</verse>
				<verse number="7">Исо улардан яна сўради:- Кимни қидиряпсизлар? - Носиралик Исони, - дедилар.</verse>
				<verse number="8">- Сизларга айтдим-ку, У Менман. Агар Мени қидираётган бўлсангизлар, шуларни қўйиб юборинглар, кетаверишсин, - деди уларга Исо.</verse>
				<verse number="9">Унинг илгари: “Сен Менга берган кишилардан ҳеч бирининг ҳалок бўлишига йўл қўймадим”, деган сўзлари шу билан бажо бўлди.</verse>
				<verse number="10">Шу онда Симун Бутрус ёнидаги қиличини қинидан суғурди-да, олий руҳонийнинг қаролига бир уриб, ўнг қулоғини узиб юборди. Қаролнинг исми Малик эди.</verse>
				<verse number="11">Исо Бутрусга:- Қиличингни қинига солиб қўй! Наҳотки Менга Отам берган тақдир шаробини ичмасам? - деди.</verse>
				<verse number="12">Шу заҳоти аскарлар билан бўлинма қўмондони ва яҳудий мансабдорларининг* қароллари Исони ушлаб, боғлаб қўйишди.</verse>
				<verse number="13">Уни олдин Ҳанан олдига олиб келишди. Ҳанан шу йилги бош олий руҳоний бўлган Каяфанинг қайнатаси эди.</verse>
				<verse number="14">Бу - яҳудий мансабдорларига*: “Халқ учун битта кишининг ўлиши яхшироқ”, деб маслаҳат берган Каяфа эди.</verse>
				<verse number="15">Исонинг орқасидан Симун Бутрус ва яна бошқа бир шогирд эргашиб боришар эди. Бу шогирд олий руҳонийга таниш эди, у Исо билан бемалол олий руҳонийнинг ҳовлисига кирди.</verse>
				<verse number="16">Бутрус эса ташқарида, эшикнинг олдида турарди. Кейинроқ олий руҳонийга таниш бўлган шогирд яна ташқарига чиқди-да, дарвозабон аёлга бирор нарса деб, Бутрусни ичкарига олиб кирди.</verse>
				<verse number="17">Шунда дарвозабон чўри Бутрусдан:- Сен ҳам У Одамнинг шогирдларидан эмасмисан? - деб сўради. - Йўқ! - деди Бутрус.</verse>
				<verse number="18">Ҳаво совуқ бўлгани учун у ерда турган қароллар билан миршаблар кўмир ёқиб, исинаётган эдилар. Бутрус ҳам улар билан исиниб турар эди.</verse>
				<verse number="19">Шу пайтда олий руҳоний Исога Ўз шогирдлари ва таълимотига тааллуқли саволлар берар эди.</verse>
				<verse number="20">Исо унга жавоб берди:- Мен элу оламга очиқ сўзладим. Ҳар доим яҳудийлар йиғиладиган ибодатхоналарда ва маъбадда таълим бериб юрдим, ҳеч яширинча гап айтмадим.</verse>
				<verse number="21">Нега Мени сўроқ қиляпсан? Менинг нутқларимни эшитганлардан сўраб билгин, гапирганларимни улар билса керак.</verse>
				<verse number="22">Исо буларни айтиб бўлган ҳам эдики, яқин турган миршаблардан бири:- Олий руҳонийга ҳам шундай жавоб берасанми? - деди-ю, Исонинг юзига туширди.</verse>
				<verse number="23">Исо бунга жавобан:- Агар Мен ёмон гап гапирган бўлсам, ёмонлигини кўрсат. Агар тўғри айтган бўлсам, нега Мени урасан? - деди.</verse>
				<verse number="24">Шундан кейин Ҳанан Исони боғланган ҳолда олий руҳоний Каяфа қошига юборди.</verse>
				<verse number="25">Симун Бутрус ҳамон исиниб турган эди. - Сен ҳам Унинг шогирдларидан эмасмисан? - деб сўрашди ундан. - Йўқ! - деб тонди у.</verse>
				<verse number="26">Олий руҳонийнинг қаролларидан бири Бутрус қулоғини узиб юборган одамнинг қариндоши эди. Бу қарол Бутрусга яна:- Сени боғда У билан кўрдим, шекилли? - деди.</verse>
				<verse number="27">Бутрус эса янгидан тонди. Нақ шу пайт хўроз қичқирди.</verse>
				<verse number="28">Тонг ёришган эди. Яҳудий мансабдорлари* Исони Каяфа олдидан маҳкамага олиб бордилар. Улар Фисиҳ байрам таомини емагунча ҳаром бўлишдан қўрқиб, маҳкамага кирмадилар.</verse>
				<verse number="29">Шу сабабли Пилат ташқарига, уларнинг олдига чиқди. - Бу Одамга қарши қандай айбни қўймоқдасизлар? - деб сўради.</verse>
				<verse number="30">- Агар У жиноятчи бўлмаганида, Уни сенинг қўлингга топширмас эдик, - деб жавоб беришди улар.</verse>
				<verse number="31">- Уни ўзларингиз олинглар-да, ўз Қонунингиз бўйича ҳукм қилаверинглар, - деди Пилат. - Бизга ҳеч кимни қатл қилишга ижозат берилмаган, - дейишди унга яҳудийлар.</verse>
				<verse number="32">Бу гаплар эса Исо Ўзининг қандай ўлиши ҳақида айтганларини тасдиқлади, Унинг кароматлари бажо бўлиши керак эди.</verse>
				<verse number="33">Шундай қилиб, Пилат яна маҳкамага кирди ва Исони чақирди:- Сен яҳудийларнинг Подшоҳимисан? - деб сўради.</verse>
				<verse number="34">- Бу гап Ўзингдан чиқдими, ёки бошқалар сенга Мен тўғримда айтишдими? - деб сўради Исо.</verse>
				<verse number="35">- Нима, мен яҳудийманми? Ахир, Ўз халқинг, Ўз олий руҳонийларинг Сени менга топширишди. Сен нима иш қилиб қўйдинг? - деди Пилат.</verse>
				<verse number="36">Исо жавоб берди:- Менинг Шоҳлигим бу дунёдан эмас. Агар Шоҳлигим бу дунёдан бўлганда эди, яҳудий мансабдорлари* қўлига тушмаслигим учун Менинг қаролларим курашар эдилар. Бироқ энди Менинг Шоҳлигим бу ердан эмас.</verse>
				<verse number="37">- Демак, Сен подшоҳ экансан-да? - деди Пилат. - Подшоҳ эканимни ўзинг айтдинг, - деди Исо. - Мен ҳақиқат тўғрисида шоҳидлик қилмоқ учун туғилганман, ана шу мақсадда оламга келдим. Кимки ҳақиқат тарафида бўлса, Менинг овозимни эшитади.</verse>
				<verse number="38">- Ҳақиқат нима? - сўради Пилат. Буни айтди-ю, яна ташқарига, яҳудийларнинг олдига чиқди. - Мен Ундан ҳеч қандай айб тополмаяпман, - деди уларга.</verse>
				<verse number="39">- Сизларнинг бир одатингиз бор-ку, сизлар учун Фисиҳ байрамида бир маҳбусни озод қилиб келар эдим. Шунга кўра, сизлар учун яҳудийларнинг Подшоҳини озод қилишимни истайсизларми?</verse>
				<verse number="40">- Уни эмас, Бараббани озод қил! - деб ҳамма бараварига бақирди. Барабба эса қароқчи эди.</verse>
			</chapter>
			<chapter number="19">
				<verse number="1">Шундан кейин Пилат Исога даст солиб, Уни қамчилатди.</verse>
				<verse number="2">Аскарлар эса тиканлардан тож ўриб, Исонинг бошига қўйдилар, танасига шоҳона тўн кийдирдилар.</verse>
				<verse number="3">Исонинг олдида турганларича:- Яшавор, эй яҳудийларнинг Подшоҳи! - деб, Уни тарсакилар эдилар.</verse>
				<verse number="4">Пилат яна ташқарига чиқиб халойиққа хитоб қилди:- Мана, Уни олдингизга чиқаряпман, билиб қўйинглар, мен Ундан ҳеч қандай айб тополмадим!</verse>
				<verse number="5">Шу пайт бошида тиканли тож, эгнида шоҳона тўн билан Исо ташқарига чиқди. - Мана, у Одам! - деди Пилат уларга.</verse>
				<verse number="6">Олий руҳонийлар ва миршаблар Исони кўриб, бақириб кетишди:- Уни хочга михлаб қўй, хочга! - Уни сизлар олиб хочга михлаб қўйинглар! Мен Ундан ҳеч қандай айб тополмадим, - деди Пилат уларга.</verse>
				<verse number="7">Яҳудийлар унга жавобан:- Бизда Қонун бор, Қонунимиз бўйича У ўлиши керак, чунки У Ўзини Худонинг Ўғли қилиб кўрсатди, - дедилар.</verse>
				<verse number="8">Пилат буни эшитгач, юраги орқага тортиб кетди.</verse>
				<verse number="9">Қайтадан маҳкамага кирди ва Исодан:- Сен қаердансан? - деб сўради. Исо унга жавоб бермади.</verse>
				<verse number="10">- Менга жавоб бермайсанми? - деди Пилат. - Сени хочга михлатиш ё бўшатиш учун ҳукм юритишга қодир эканимни билмайсанми?</verse>
				<verse number="11">Исо жавоб берди:- Агар сенга юқоридан берилмаганида эди, сен Менинг устимдан ҳеч қандай ҳукм юрита олмас эдинг. Шу сабабдан Мени сенинг қўлингга тутиб берганнинг гуноҳи сенинг гуноҳингдан катта.</verse>
				<verse number="12">Шу вақтдан бошлаб Пилат Исони қўйиб юборишга чора излай бошлади. Аммо яҳудийлар қичқиришарди:- Агар Уни қўйиб юборсанг, сен Қайсарнинг дўсти эмассан. Ўзини подшоҳ дейдиган ҳар бир киши Қайсарнинг душмани бўлади!</verse>
				<verse number="13">Пилат бу сўзни эшитгач, Исони ташқарига олиб чиқди ва яҳудийча Габбата деган тош супа устидаги ҳукм курсисига ўтирди.</verse>
				<verse number="14">Ўша куни Фисиҳ байрами арафаси, туш маҳали эди. Пилат яҳудийларга хитоб қилди:- Мана, Подшоҳингиз!</verse>
				<verse number="15">- Йўқ қил Уни, йўқ қил! Хочга михлаб қўй! - деб бақирди улар. - Сизларнинг Подшоҳингизни хочга михлаб қўяйми? - сўради Пилат. - Қайсардан бошқа подшоҳимиз йўқ, - дейишди олий руҳонийлар.</verse>
				<verse number="16">Охири Пилат Исони хочга михлаш учун уларга топширди. Улар эса Исони олиб кетдилар.</verse>
				<verse number="17">Исо Ўз хочини кўтариб, Бошсуяги (яҳудийча Гўлгота) деган жойга келди.</verse>
				<verse number="18">У ерда Исони хочга михлаб қўйдилар. Исо ўртада бўлиб, чап ва ўнг томонига яна икки кишини михлаб қўйдилар.</verse>
				<verse number="19">Пилат шу мазмундаги лавҳани ёзиб хочнинг тепасига остириб қўйди: “Яҳудийларнинг Подшоҳи Носиралик Исо”.</verse>
				<verse number="20">Исо хочга михланган жой шаҳарга яқин бўлгани учун, бу лавҳани анчагина яҳудийлар ўқиб ўтар эдилар. Лавҳа яҳудий, юнон ва лотин тилларида ёзилган эди.</verse>
				<verse number="21">Яҳудий олий руҳонийлари эса Пилатга бориб шундай дедилар:- “Яҳудийларнинг Подшоҳи” деб ёзма, балки Ўзи айтганидек, “Мен яҳудийларнинг Подшоҳиман”, деб ёзиб қўй.</verse>
				<verse number="22">- Мен нимаики ёзган бўлсам, шундайлигича қолсин, - деди Пилат.</verse>
				<verse number="23">Аскарлар Исони михлаб бўлиб, Унинг кийимини олдилар. Ҳар аскарга бир парчадан теккудай қилиб, кийимни тўрт бўлакка бўлдилар. Ички кўйлагини ҳам олдилар. Ички кўйлак бошдан-оёқ чоксиз бир тўқима эди.</verse>
				<verse number="24">Аскарлар бир-бирига:- Буни йиртмайлик, бу учун қуръа ташлаймиз, кимга тушса, ўшаники бўлсин, - дейишди. Шу тариқа қуйидаги Забур ояти бажо бўлди:“Кийимларимни ўзаро бўлишиб олиб, Либосим учун қуръа ташладилар”. Аскарлар худди шундай қилдилар.</verse>
				<verse number="25">Исонинг хочи ёнида Унинг онаси, онасининг опаси, Клопанинг хотини Марям ҳамда магдалалик Марям турар эдилар.</verse>
				<verse number="26">Исо онаси ёнида Ўзининг севикли шогирди турганини кўрди-да, онасига:- Эй аёл, мана бу сенинг ўғлинг! - деди.</verse>
				<verse number="27">Кейин шогирдига қараб:- Мана бу сенинг онанг! - деди. Ўша ондан бошлаб у шогирд Марямни ўз уйига олиб кетди.</verse>
				<verse number="28">Шундан кейин Исо энди ҳаммасининг амалга ошганини кўрди. Забур ояти бажо бўлсин деб, У:- Чанқадим! - деди.</verse>
				<verse number="29">Бу ерда сирка тўла бир идиш турган эди. Аскарлар сиркага шимгични ботирдилар-да, найнинг учига илиб, Исонинг оғзига олиб бордилар.</verse>
				<verse number="30">Исо сиркани татиб кўргач:- Амалга ошди! - деди-ю, бошини эгиб жон берди.</verse>
				<verse number="31">Ўша куни дам олиш куни арафаси - жума эди. Эртанги шанба жуда табаррук кун ҳисоблангани учун, яҳудий мансабдорлари* жасадларни хочда қолдиришни истамадилар. Улар Пилатнинг олдига бориб, жасадларнинг болдирларини синдириб ташлаб, хочдан туширишни сўрадилар.</verse>
				<verse number="32">Шунда аскарлар бориб, Исо билан бирга хочга михланган биринчи, сўнгра иккинчи одамнинг болдирларини синдириб ташладилар.</verse>
				<verse number="33">Исонинг олдига келиб, Унинг аллақачон ўлганлигини пайқадилар, болдирларини синдирмадилар.</verse>
				<verse number="34">Лекин аскарлардан бири Исонинг биқинини найза билан тешди, шу заҳоти Унинг биқинидан қон билан сув оқиб чиқди.</verse>
				<verse number="35">Бу ҳодисани кўрган киши, сизлар ишонинглар деб, гувоҳлик бериб келмоқда. Унинг гувоҳлиги ҳақиқатдир, у ҳақиқатни сўзлаётганини билади.</verse>
				<verse number="36">Ана шу бўлиб ўтган ҳодиса: “Унинг суяги синмайди”, - деган Забур ояти бажо келиши учун рўй берди.</verse>
				<verse number="37">Бошқа бир оятда шундай айтилган: “Найзаланган Одамга тикилиб қарайдилар”.</verse>
				<verse number="38">Бундан сўнг ариматеялик Юсуф Пилатдан Исонинг жасадини хочдан тушириш учун илтимос қилди. Юсуф Исонинг шогирди эди-ю, лекин яҳудийлардан қўрққани учун буни яшириб юрар эди. Пилат эса ижозат берди. Шунда Юсуф бориб, Исонинг жасадини бўшатиб олди.</verse>
				<verse number="39">Бундан илгари кечаси Исонинг олдига келган Никодим ҳам юз қадоқча мирра билан сабур қоришмасини олиб келди.</verse>
				<verse number="40">Улар икковлон Исонинг жасадини олиб, яҳудийларнинг дафн одатларига кўра, бу муаттар моддалар билан Уни кафанладилар.</verse>
				<verse number="41">Исо михланган жойда бир боғ бор эди, у боғда ҳали ҳеч мурда қўйилмаган янги қабр бор эди.</verse>
				<verse number="42">Яҳудийларнинг дам олиш кунига тайёргарлик қилиш муддати тугаётгани сабабли улар, бу жой яқинроқ, деб Исони ўша қабрга кўмдилар.</verse>
			</chapter>
			<chapter number="20">
				<verse number="1">Ҳафтанинг биринчи куни эрта саҳарда, ҳали қоронғи пайтда, магдалалик Марям қабрнинг олдига келиб, қабр оғзидаги тошнинг ағдарилганини кўрди.</verse>
				<verse number="2">У югуриб Симун Бутрус ва Исонинг севган бошқа шогирди олдига келди-да:- Раббимни қабрдан олиб кетишибди, Уни қаерга қўйишганини билмаймиз, - деди.</verse>
				<verse number="3">Ўша заҳоти Бутрус ва бошқа шогирд қабр томон жўнашди.</verse>
				<verse number="4">Иккови бирга югуриб кетишди. Аммо у шогирд Бутрусдан тезроқ югуриб, қабрга биринчи бўлиб етиб келди.</verse>
				<verse number="5">У энгашиб ичкарига кўз ташлади, у ерда фақат кафан ётганини кўрди. Ўзи қабрга кирмади.</verse>
				<verse number="6">Унинг орқасидан Симун Бутрус етиб келиб, қабрга кирди-ю, ётган кафанни кўрди.</verse>
				<verse number="7">Исонинг бошига ўралган рўмол эса кафан билан бирга эмас, алоҳида жойга йиғиштириб қўйилган эди.</verse>
				<verse number="8">Шунда аввал келган шогирд ҳам қабрга кирди ва кўриб, ишонч ҳосил қилди.</verse>
				<verse number="9">Лекин Исо ўлиб тирилиши керак, деган оятларни улар ҳали тушунмас эдилар.</verse>
				<verse number="10">Шундан сўнг шогирдлар яна ўз уйларига қайтиб кетдилар.</verse>
				<verse number="11">Марям эса қабрнинг олдида турганча, йиғлар эди. Йиғлаётиб, бир эгилиб қабр ичига назар солди.</verse>
				<verse number="12">Шунда оқ кийим кийган икки фариштани кўриб қолди. Бири Исонинг жасади ётган жойнинг бош томонида, иккинчиси эса оёқ томонида ўтирган эди.</verse>
				<verse number="13">Улар Марямга:- Эй аёл, нега йиғлаяпсан? - дейишди. - Раббимни олиб кетишибди, Уни қаерга қўйишганини билмайман, - деди у.</verse>
				<verse number="14">Шундай деди-ю, орқасига бурилиб, турган Исони кўрди. Лекин Унинг Исо эканлигини билмади.</verse>
				<verse number="15">- Эй аёл, нега йиғлаяпсан? Кимни қидиряпсан? - деди Исо унга. Марям Уни боғбон деб ўйлади. Унга:- Оға, агар сен Уни олиб кетган бўлсанг, қаерга қўйганингни менга айт-чи, мен Уни бориб келай, - деди.</verse>
				<verse number="16">Исо унга:- Марям! - деди. - Раббуний! - деди Марям Исога қайрилиб. (Раббуний яҳудий тилида “Устозим” демакдир).</verse>
				<verse number="17">- Менга қўл тегизма! - деди Исо Марямга. - Мен ҳали Отамнинг ҳузурига чиққаним йўқ. Сен бориб биродарларимга шундай деб айтгин: Мен Ўз Отам ва сизларнинг Отангизнинг, Ўз Худойим ва сизларнинг Худойингизнинг ҳузурига чиқиб кетяпман.</verse>
				<verse number="18">Шунда магдалалик Марям шогирдларнинг олдига бориб:- Мен Раббимни кўрдим! - деди, Исо унга нималар айтганини гапириб берди.</verse>
				<verse number="19">Ўша якшанба куни оқшомда шогирдлар тўпланган эдилар. Улар яҳудий мансабдорларидан* қўрқиб, уйнинг эшикларини қулфлаб қўйган эдилар. Шу пайт Исо келиб қолди. У ўртада туриб шогирдларига:- Сизларга тинчлик бўлсин! - деди.</verse>
				<verse number="20">Шундай деб, қўл-оёқларини ва биқинини уларга кўрсатди. Шогирдлар Раббимизни кўрдик, деб жуда севиндилар.</verse>
				<verse number="21">Исо яна уларга деди:- Сизларга тинчлик бўлсин! Отам Мени қандай юборган бўлса, Мен ҳам сизларни шундай юборяпман.</verse>
				<verse number="22">Шундай деб, уларнинг устига пуфлади ва:- Муқаддас Руҳни олинглар, - деди.</verse>
				<verse number="23">- Кимнинг гуноҳларини кечирсангизлар, у кечирилади. Кимнинг гуноҳларини кечирмасангизлар, у кечиримсиз қолаверади.</verse>
				<verse number="24">Ўн икки шогирддан бири, “Эгиз” лақабли Тўма, Исо келганда у ерда шогирдлар орасида йўқ эди.</verse>
				<verse number="25">Бошқа шогирдлар унга:- Биз Раббимизни кўрдик, - дейишди. Тўма уларга шундай деди:- Мен Унинг қўлларидаги мих чандиқларини кўрмагунимча, Унинг мих чандиқларига ўз бармоғимни тегизмагунимча, қўлимни Унинг биқинига қўймагунимча, ишонмайман.</verse>
				<verse number="26">Саккиз кундан сўнг Исонинг шогирдлари яна уйда тўпланган эдилар, Тўма ҳам улар билан бирга эди. Уйнинг эшиклари қулф бўлган вақтда Исо келди ва ўрталарида туриб:- Сизларга тинчлик бўлсин! - деди.</verse>
				<verse number="27">Кейин Тўмага қараб:- Бармоғингни бу ёққа текиз! Менинг қўлларимни кўр, қўлингни чўзиб биқинимга қўй ва имонсиз бўлма, имонли бўл! - деди.</verse>
				<verse number="28">Тўма Исога:- Эй, менинг Раббим ва Худойим! - деб жавоб берди.</verse>
				<verse number="29">Исо унга шундай деди:- Сен Мени кўрганинг учун ишондинг. Кўрмай ишонганлар қандай бахтлидирлар!</verse>
				<verse number="30">Исо бу китобда ёзилмаган бошқа бир талай ибратли мўъжизаларни Ўз шогирдларига кўрсатди.</verse>
				<verse number="31">Булар эса Исо - Худонинг Ўғли, Масиҳ эканлигига ишонишингиз учун ва ишониб, Унинг номи билан ҳаётга эришишингиз учун ёзилган.</verse>
			</chapter>
			<chapter number="21">
				<verse number="1">Ундан кейин Тиверия кўли бўйида Исо Ўзини яна шогирдларига кўрсатди. Бу шу йўсинда содир бўлди:</verse>
				<verse number="2">Симун Бутрус, “Эгиз” лақабли Тўма, Жалиланинг Кана шаҳридан бўлган Натанъил, Забадийнинг ўғиллари ва бошқа икки шогирд бир жойда эдилар.</verse>
				<verse number="3">Симун Бутрус бошқаларга:- Мен балиқ овлагани кетяпман, - деди. - Бизлар ҳам сен билан борамиз, - дейишди улар ва қайиққа тушиб, жўнаб кетишди. Лекин ўша кеча ҳеч нарса тутишолмади.</verse>
				<verse number="4">Кун ёришгач, Исо қирғоқда турар эди. Шогирдлари эса Унинг Исо эканлигини пайқамадилар.</verse>
				<verse number="5">- Болалар, сизларда бирон овқат борми? - сўради Исо улардан. - Йўқ, - деди улар.</verse>
				<verse number="6">- Тўрингизни қайиқнинг ўнг томонига ташланглар, шунда тутасизлар, - деди Исо. Улар эса тўрни ташладилар ва балиқ кўплигидан тортиб ололмадилар.</verse>
				<verse number="7">Шу пайт Исонинг севикли шогирди Бутрусга:- Ана, Раббимиз! - деди. Симун Бутрус бу Раббимиз, деб эшитибоқ, ечиб ташлаган жомасини кийди-ю, ўзини кўлга отди.</verse>
				<verse number="8">Бошқа шогирдлар эса балиқ тўла тўрни судраганча, қайиқда келдилар. Улар қуруқликдан яқин тақрибан икки юз газ нарида эдилар.</verse>
				<verse number="9">Қирғоққа чиққанларида, ёниб турган кўмирни ва қовурилаётган балиқ билан нонни кўрдилар.</verse>
				<verse number="10">Исо уларга:- Сизлар ҳозир тутган балиқларингизни олиб келинглар, - деди.</verse>
				<verse number="11">Симун Бутрус бориб, тўрни қирғоққа тортиб чиқарди. Тўрда бир юз эллик учта катта балиқ бор эди. Балиқлар кўплигига қарамасдан, тўр йиртилмади.</verse>
				<verse number="12">Исо шогирдларига:- Келиб овқатланинглар, - деди. Улардан ҳеч бири: “Сен кимсан? ” - деб сўрашга ботинолмади, чунки улар, Бу бизнинг Раббимиз, деб билар эдилар.</verse>
				<verse number="13">Исо яқинроқ келиб, нонни олди ва уларга берди. Балиқни ҳам шундай бўлиб берди.</verse>
				<verse number="14">Шу йўсин Исо тирилгандан кейин учинчи марта шогирдларига зоҳир бўлди.</verse>
				<verse number="15">Нонушта қилиб бўлишгач, Исо Симун Бутрусдан сўради:- Юнус ўғли Симун, сен Мени улардан кўпроқ севасанми? - Ҳа, Раббим! Мен Сени яхши кўришимни Ўзинг биласан-ку, - деди Унга Бутрус. - Қўзиларимни ўтлат, - деди унга Исо.</verse>
				<verse number="16">Иккинчи марта Исо Бутрусдан яна сўради:- Юнус ўғли Симун, сен Мени севасанми? - Ҳа, Раббим! Сени яхши кўришимни Ўзинг биласан-ку, - деди Бутрус Унга. - Қўйларимни боқ, - деди унга Исо.</verse>
				<verse number="17">Сўнг учинчи марта Бутрусдан сўради:- Юнус ўғли Симун, сен Мени яхши кўрасанми? Ўзидан уч марта: “Мени яхши кўрасанми”, деб сўраганига Бутрус хафа бўлди. - Раббим! Сен ҳаммасини биласан, мен Сени яхши кўришимни ҳам биласан, - деди Бутрус. Исо унга шундай деди:- Қўйларимни ўтлат!</verse>
				<verse number="18">Сенга ростини айтайин: ёш бўлганингда камарингни ўзинг боғлар, хоҳлаган жойингга борар эдинг. Лекин қариганингда эса қўлларингни узатасан ва бошқа биров камарингни боғлайди-ю, сени хоҳламаган жойингга олиб боради.</verse>
				<verse number="19">Исо бу сўзларни Бутруснинг қай йўл билан ўлиб, Худони улуғлашига ишора қилиб айтган эди. Сўнгра унга:- Менинг орқамдан юр! - деди.</verse>
				<verse number="20">Бутрус бурилиб, Исонинг севикли шогирди орқаларидан эргашиб келаётганини кўрди. Бу кечки зиёфатда Исонинг бағрига бош қўйиб: “Раббим, Сени ким тутиб беради? ” - деб сўраган шогирди эди.</verse>
				<verse number="21">Бутрус уни кўриб, Исодан:- Раббим, унинг тақдири нима бўлади? - деб сўради.</verse>
				<verse number="22">Исо унга:- Агар Мен келгунимгача унинг соғ қолишини истасам, бундан сенга нима? Сен Менинг орқамдан юравер, - деди.</verse>
				<verse number="23">Шундай қилиб, биродарлар орасида, бу шогирд ўлмайди, деган гап-сўз тарқалиб кетди. Ҳолбуки, Исо уни ўлмайди демаганди. У фақат: “Агар Мен келгунимгача унинг соғ қолишини истасам, бундан сенга нима”, - деб айтган эди.</verse>
				<verse number="24">Ана шу шогирд бу ишларнинг ҳаммасига гувоҳ бўлиб, уларни ёзиб олган. Унинг гувоҳлиги ҳақиқат эканлигини биламиз.</verse>
				<verse number="25">Исо бажарган бошқа бир талай ишлар ҳам бор. Булар бирма-бир ёзиб чиқилганда эди, ёзилган китоблар оламга ҳам сиғмас эди, деб ўйлайман. Омин.</verse>
			</chapter>
		</book>
		<book number="44">
			<chapter number="1">
				<verse number="1">-</verse>
				<verse number="2">Эй Теофил, Исонинг бажаришга ва ўргатишга киришган ҳамма нарсаларини, чунончи Унинг дастлабки кунларидан бошлаб, то Ўзининг танлаган ҳаворийларига Муқаддас Руҳ амри ила буйруқлар бериб, осмонга кўтарилган кунигача рўй берган ҳамма воқеаларни илк китобимда қаламга олдим.</verse>
				<verse number="3">Исо азоб чекиб ўлгандан кейин, қирқ кун мобайнида ҳаворийларига зоҳир бўлиб, Худонинг Шоҳлиги ҳақида уларга сўзлар ва кўп ишонарли исботлар билан Ўзини барҳаёт қилиб кўрсатар эди.</verse>
				<verse number="4">Уларни тўплаб, буюриб деди:- Қуддус шаҳридан кетиб қолманглар, балки Отамнинг берган ваъдаси амалга ошгунча у ерда кутиб туринглар. Сизлар бу ваъдани Мендан эшитгансизлар.</verse>
				<verse number="5">Яҳё пайғамбар одамларни сувга чўмдириб, тавба қилдирган, сизлар эса кўп ўтмай Муқаддас Руҳга чўмдириласизлар.</verse>
				<verse number="6">Ҳаворийлар шундай йиғилган пайтда, Исодан сўрадилар:- Ё Раббий, Сенинг Исроилда Шоҳликни тиклашинг шу вақтга тўғри келмайдими?</verse>
				<verse number="7">Исо уларга деди:- Отам Ўз эрки билан белгилаб қўйган вақту фурсатларни билиш сизларнинг ишингиз эмас.</verse>
				<verse number="8">Лекин Муқаддас Руҳ устингизга тушиб келганда, сизлар қувват оласизлар, Қуддусда, Яҳудия билан Самариянинг ҳамма жойида ва ҳатто дунёнинг энг олис ерларида ҳам Менинг шоҳидларим бўласизлар.</verse>
				<verse number="9">Буларни айтгач, Исо уларнинг кўз олдида осмонга кўтарилди. Уни булут қоплаб, кўздан ғойиб бўлди.</verse>
				<verse number="10">Исо кўтарилаётиб, ҳаворийлар осмонга тикилиб турган пайтда, оқ кийим кийган икки зот уларнинг ёнида пайдо бўлди:</verse>
				<verse number="11">- Эй жалилаликлар! Нега сизлар осмонга қараб турибсизлар? Сизларнинг орангиздан осмонга олинган бу Исо, кўкка кўтарилганини қандай кўрган бўлсангиз, худди шундай қайтиб келади, - дейишди.</verse>
				<verse number="12">Шундан сўнг ҳаворийлар Зайтун тоғидан Қуддусга қайтиб келдилар. Бу тоғ Қуддусдан бир чақиримлик йўлчалик яқиндир.</verse>
				<verse number="13">Улар шаҳарга кириб, қўнган хонадонларининг болохонасига чиқдилар. Бутрус, Ёқуб, Юҳанно ва Идрис, Филип ва Тўма, Бартолмей ва Матто, Алфей ўғли Ёқуб, ватанпарвар Симун ва Ёқуб ўғли Яҳудо ўша ерда эдилар.</verse>
				<verse number="14">Уларнинг ҳаммаси, шу жумладан, Исонинг онаси Марям, бошқа хотин-қизлар ҳамда Исонинг укалари якдиллик ва сидқидиллик билан тоат-ибодатга берилган эдилар.</verse>
				<verse number="15">Ўша кунларда юз йигирмага яқин имонли биродарлар йиғини олдида Бутрус оёққа турди-да, сўзга чиқиб:</verse>
				<verse number="16">“Эрлар, биродарлар! - деди. - Исони тутиб берганларнинг сарвари бўлмиш Яҳудо ҳақида Муқаддас Руҳнинг Довуд пайғамбарга берган ояти бажо келиши керак эди.</verse>
				<verse number="17">Бу киши сафимизга қўшилиб, ўша хизматидан қисматига ярашасини олган эди.</verse>
				<verse number="18">У ҳаром йўл билан қўлга киритган пулига бир ерни сотиб олиб, гуп этиб қулаб тушди-ю қорни ёрилди, бутун ичак-човоқлари чиқиб кетди.</verse>
				<verse number="19">Бу ҳодиса бутун Қуддус аҳлига маълум бўлди ва у ер маҳаллий тилда Ҳақалдама, яъни “Қон Ери” деб аталиб қолди.</verse>
				<verse number="20">Забур китобида ёзилганидай:“Унинг маскани ҳувиллаб қолсин, Унда истиқомат қилувчи қолмасин”. Ва шунингдек:“Унинг ўрнини бошқаси олсин”.</verse>
				<verse number="21">-</verse>
				<verse number="22">Шундай қилиб, энди сафимизга қўшиладиган киши, худди бизларга ўхшаб Раббимиз Исонинг тирилганига шоҳид бўлган биров бўлмоғи керак. Раббимиз Исо орамизда яшаган бутун замонда, яъни Яҳё пайғамбарнинг одамларни дарёда тавба қилдириш давридан бошлаб, то Исо орамиздан юксакликка олинган кунга қадар бизлар билан бирга юрган одамлардан бири бўлиши лозим”, - деди.</verse>
				<verse number="23">Шунга кўра икки кишини: Юстус лақабли ва Барсабо деб ҳам аталувчи Юсуф ҳамда Маттияни олға чиқаздилар.</verse>
				<verse number="24">-</verse>
				<verse number="25">Кейин ибодат қилиб дедилар: “Эй бутун инсонларнинг қалбини биладиган Раббимиз! Яҳудонинг ўз жойига бориб, тарк этган ҳаворийлик хизматини бўйнига олиши учун бу икки кишидан қай бирини танладинг, уни кўрсатгин! ”</verse>
				<verse number="26">Шундан сўнг улар учун қуръа ташладилар. Қуръа Маттиянинг чекига тушди ва у ўн бир ҳаворийга қўшилди.</verse>
			</chapter>
			<chapter number="2">
				<verse number="1">Ҳосил байрами бўлганда, шогирдларнинг ҳаммаси якдиллик билан бир жойда йиғилиб турган эдилар.</verse>
				<verse number="2">Тўсатдан осмондан кучли шамол эсаётгандек бир шовқин келди-ю, улар турган уйни тамоман тўлдирди.</verse>
				<verse number="3">Оловга ўхшаш алангаланиб турган тиллар уларга кўринди. Булар бўлиниб, уларнинг ҳар бири устига биттадан қўнди.</verse>
				<verse number="4">Ҳаммалари Муқаддас Руҳга тўлиб, Унинг бераётган башорати билан янги тилларда гапира бошлашди.</verse>
				<verse number="5">Ўша замонда Қуддусда фалак остидаги ҳамма эллардан келган диндор яҳудийлар турар эди.</verse>
				<verse number="6">Бу товушни эшитганларида, эл-улус бир жойга ялпи тўпланиб келди. Ҳар бири ўз шевасида гапиришаётганини эшитиб, эсанкираб қолди.</verse>
				<verse number="7">Ҳамма ҳайрату таажжубга тушиб, ўзаро: “Бу гапираётганларнинг ҳаммаси жалилалик эмасми? - дейишарди.</verse>
				<verse number="8">- Қандай қилиб ҳар биримиз ўз она тилимизни эшитяпмиз?</verse>
				<verse number="9">Парфияликлар, мидияликлар, эламликлар; Месопотамия, Яҳудия, Каппадокия, Понт ва Асия юртларида яшовчилар,</verse>
				<verse number="10">Фригия, Памфилия, Миср ва Ливиянинг Киринея атрофидаги ерларда яшовчилар, Римдан келганлар, яҳудийлар билан яҳудий динига кирганлар ҳам,</verse>
				<verse number="11">критликлар билан араблар ҳам бизнинг тилларимизда Худонинг улуғ ишлари ҳақида гапираётганларини эшитяпмиз”, - дер эдилар.</verse>
				<verse number="12">Ҳамма довдираб қолиб, бир-бирига: “Бу қандай гап? ” - деб таажжуб изҳор этарди.</verse>
				<verse number="13">Бошқалари эса масхара қилиб: “Улар мусаллас ичиб маст бўлишибди”, - деб айтишарди.</verse>
				<verse number="14">Унда Бутрус ўн бир ҳаворий билан бирга оёққа қалқиди-да, овозини баландлатиб халойиққа хитоб қилди:“Эй барча яҳудийлар ва Қуддусда яшовчилар, сўзларимга қулоқ солиб, шуни билиб қўйинглар:</verse>
				<verse number="15">Бу одамлар сиз ўйлагандек маст эмаслар, чунки ҳозир эрталаб соат тўққиз-ку!</verse>
				<verse number="16">Бу воқеа билан Йўэл пайғамбарнинг азалдан каромат қилиб айтганлари бажо келмоқда. У айтган эди:</verse>
				<verse number="17">“Мана, охирги кунларда воқе бўлади, - дейди Худованд -Мен бутун жонзод узра Ўз Руҳимни ёғдираман. Сизнинг ўғил-қизларингиз башорат қиладилар, Йигитларингиз ваҳий кўрадилар, Мўйсафидларингиз кароматли туш кўрадилар.</verse>
				<verse number="18">Ўша кунларда Мен қулу чўриларим устигаЎз Руҳимни ёғиндай юбораман, Улар эса башорат берадилар.</verse>
				<verse number="19">Юксакликда, осмонда ғаройибот, Тубанликда, ер юзида эса ажойибот, Қон, олов ва паға-паға тутун барпо қиламан.</verse>
				<verse number="20">Худованднинг улуғ ва нурафшон куни келишидан аввал, Қуёш қоронғиликка, ой эса қонга айланиб кетади.</verse>
				<verse number="21">Ўшанда Худованд исмини айтиб чақирганҲар бир киши нажот топади”.</verse>
				<verse number="22">Эй Исроил эрлари, бу сўзларни тингланглар! Носиралик Исо - қилган қудратли ва ажойиб мўъжизалари асосида Худо томонидан тасдиқланган кишидир. Унинг орангизда қилган ишларини ўзларингиз биласизлар.</verse>
				<verse number="23">Худонинг азалий мурод-мақсади ва чексиз билимига кўра қўлингизга топширилган ўша Одамни сизлар тутиб, қонунсизлар қўли билан хочга михлатиб ўлдирдингизлар.</verse>
				<verse number="24">Лекин Худо ўлим занжирларини узиб, Уни тирилтирди, чунки ўлим Уни ушлаб туриши мумкин эмас эди.</verse>
				<verse number="25">Довуд Забурда* У ҳақда деганидай:“Худовандни доимо олдимда кўрдим. У ўнг томонимда бўлгани учун, Мен ҳеч қачон иккиланмадим.</verse>
				<verse number="26">Шул боис юрагим қувонур, Тилимдан шод-хуррамлик тўкилур, Бундан сўнг таним умидвору бехатар бўлур.</verse>
				<verse number="27">Сен жонимни ўликлар диёрига ташлаб кетмайсан, Азизингнинг чиришни кўришига йўл қўймайсан.</verse>
				<verse number="28">Ҳаёт йўлларини менга билдириб келдинг, Ўз ҳузурингда мени бахт-қувончга тўйдирасан”.</verse>
				<verse number="29">Эрлар, биродарлар! Сизларга улуғ отамиз Довуд ҳақида рўй-рост гапиришимга ижозат берилсин: у ҳам ўлди, ҳам кўмилди ва унинг қабри бугунгача бизда бордир.</verse>
				<verse number="30">У пайғамбар бўлгани учун билар эдики, Худо унга қасам ичиб берган ваъдаси бўйича ўз уруғидан бўлганлардан бирини [Масиҳ қилиб, ўлимидан кейин тирилтириб] тахтига ўтирғизади.</verse>
				<verse number="31">У Масиҳнинг тирилишини олдиндан кўриб, Унинг жони ўликлар диёрига ташланмаслиги, жасади эса чиришни кўрмаслиги тўғрисида каромат қилган эди.</verse>
				<verse number="32">Ана бу Исони Худо тирилтириб қўйди, биз ҳаммамиз эса бунинг гувоҳларимиз.</verse>
				<verse number="33">У Худонинг қудрати билан юксалтирилгандан кейин, Ота Худонинг ваъдаси бўйича олган Муқаддас Руҳни бизга ёғиндай юборди. Ҳозир сизлар бу воқеани кўриб, эшитиб турибсизлар.</verse>
				<verse number="34">Довуд ўзи осмонга чиқмаган бўлса-да, шуни айтиб кетган:“Худованд менинг Раббимга деди:</verse>
				<verse number="35">Ёвларингни оёқларинг остига йиқитмагунимча, Сен Менинг ўнг томонимда ўлтириб тургин”.</verse>
				<verse number="36">Шундай қилиб, бутун Исроил аҳли узил-кесил билсинки, сизлар хочга михлаган бу Исони Худо - Раб ва Масиҳ қилиб тайинлади”.</verse>
				<verse number="37">Бу сўзларни эшитганлар юракларига ўқ қадалгандай бўлишди, Бутрус ва бошқа ҳаворийларга:- Биродарлар, биз нима қилайлик? - дейишди.</verse>
				<verse number="38">Бутрус уларга деди:- Тавба қилинглар ва гуноҳларингиз кечирилиши учун ҳар бирингиз Исо Масиҳ номидан сувга чўмиб имон келтиринглар. Шундай қилиб, Муқаддас Руҳ инъомини оласизлар.</verse>
				<verse number="39">Чунки бизнинг Раббимиз - Худованд бу ваъдани сизлар билан фарзандларингиз ва шунингдек, ҳамон узоқлардан чорламоқчи бўлган ҳамма одамзод учун берган.</verse>
				<verse number="40">Бутрус бошқа кўп сўзлар билан тингловчиларни огоҳлантириб: “Бу бузуқ наслдан халос бўлинглар! ” - деб ўтинар эди.</verse>
				<verse number="41">Шундай қилиб, унинг сўзини чин кўнгилдан қабул қилганлар сувга чўмиб имон келтирдилар. Ўша куни уч мингга яқин жон жамоатга қўшилди.</verse>
				<verse number="42">Улар ҳаворийларнинг таълимотига, ҳамдўстликка, нон синдиришга ва тоат-ибодатларга астойдил берилиб борар эдилар.</verse>
				<verse number="43">Ҳар бир жонда хавотир бор эди. Ҳаворийлар эса Қуддусда кўп ажойиб ва мўъжизакор ишлар қилмоқда эдилар.</verse>
				<verse number="44">Бутун имон топганлар ҳамжиҳат бўлиб, ҳамма нарсалари муштарак эди.</verse>
				<verse number="45">Мол-мулкларини сотиб ҳаммага, ҳар кимнинг эҳтиёжига қараб тақсимлаб, ёрдамлашар эдилар.</verse>
				<verse number="46">Ҳар куни якдиллик билан маъбадда йиғилиб туришар, уйларида эса нон синдириб, шодлик ва соддадиллик билан овқатланишарди.</verse>
				<verse number="47">Худонинг ҳамду саноси уларнинг тилидан тушмас, бутун халқнинг кўнглини хушлардилар. Худо эса кун сайин нажот топганларни имонлилар жамоатига қўшиб қўяр эди.</verse>
			</chapter>
			<chapter number="3">
				<verse number="1">Бир куни Бутрус билан Юҳанно ибодат маҳали - соат учда бирга маъбадга чиқаётган эдилар.</verse>
				<verse number="2">У ерда онадан туғма шол бўлган биров ҳам бор эди. Бу одамни маъбадга кираётганлардан садақа тилаш учун ҳар кун маъбаднинг Гўзал деган дарвозаси ёнига келтириб қўяр эдилар.</verse>
				<verse number="3">У маъбадга кириб келаётган Бутрус билан Юҳаннони кўрибоқ, улардан ҳам садақа сўради.</verse>
				<verse number="4">Бутрус билан Юҳанно эса кўзларини унга тикиб:- Бизларга қара! - дедилар.</verse>
				<verse number="5">У одам улардан бирон нарса олишни умид қилиб, уларга диққат билан қарар эди.</verse>
				<verse number="6">Бутрус унга:- Менда кумуш ва олтин йўқ, аммо ўзимда борини сенга бераман: носиралик Исо Масиҳ номидан сенга айтаман, ўрнингдан туриб юр! - деди-ю,</verse>
				<verse number="7">ўнг қўлидан тутиб, уни оёққа турғизди. Бирданига унинг тиззалари билан тўпиқлари мустаҳкамланиб қолди.</verse>
				<verse number="8">У дик этиб оёққа турди-да, юра бошлади. Худога ҳамд айтиб, ирғиб-сакраб юрганича, улар билан маъбадга кирди.</verse>
				<verse number="9">Бутун халқ эса у одамнинг Худони қандай олқишлаб бораётганини кўрди.</verse>
				<verse number="10">Маъбаднинг Гўзал деган дарвозасида садақа сўраб ўтирадиган одам бунинг ўзи эканини улар пайқагач, у билан юз берган мўъжиза қаршисида ғоят ажабланиб ҳайрон қолдилар.</verse>
				<verse number="11">Соғайган шол Бутрус билан Юҳаннонинг олдидан кетмай тургани учун, бутун халқ ҳайрон бўлиб, уларнинг ҳузурига югуриб келди. У ер Сулаймон равоқи эди.</verse>
				<verse number="12">Бутрус буни кўриб, халққа хитобан: “Эй Исроил эрлари! - деди. - Нима учун бунга ҳайрон бўляпсизлар? Гўё бизлар ўз қудратимиз ёки тақводорлигимиз билан ўша кишини оёққа турғизганимиздек, бизларга нега қараб турибсизлар?</verse>
				<verse number="13">Мана, ота-боболаримизнинг Худоси, Иброҳим, Исҳоқ ва Ёқубнинг Худоси Ўзининг Ўғлони Исони юксалтириб, шон-шарафга сазовор қилган. Сизлар эса Унинг хоинлари бўлдингизлар. Пилат Уни қўйиб юборишга қарор қилганда, Пилатнинг олдида Уни рад қилдингизлар.</verse>
				<verse number="14">Қотил одамнинг сизларга бахш этилишини сўраб, муқаддас ва солиҳ Бўлганни рад қилдингизлар.</verse>
				<verse number="15">Ҳа, Ҳаёт Соҳибини ўлдирдингизлар. Бироқ Худо Уни тирилтирди ва биз бунга гувоҳмиз.</verse>
				<verse number="16">Бу сизлар кўрган ва билган одам эса Исонинг исми ҳақи, Унинг исмига ишониш сабабли олдингизда соппа-соғ турибди. Ҳаммангизнинг кўз ўнгингизда бу одамга шифо берган нарса - Исо номидан қилинган эътиқоддир.</verse>
				<verse number="17">Энди биродарлар, бошлиқларингиз каби сизлар ҳам бу ишни билмасдан қилганингизни биламан.</verse>
				<verse number="18">Худо-ку барча пайғамбарлар оғзи ила Масиҳнинг азоб чекишини олдиндан хабар қилган эди ва Ўз сўзини ана шу йўсинда бажо келтирди.</verse>
				<verse number="19">Шундай қилиб, гуноҳларингизнинг ўчирилиши учун тавба қилинглар ва Худога илтижо этинглар,</verse>
				<verse number="20">токи Худо сизларга фароғат кунларини бахш этсин ва азалдан тайинлаган Исо Масиҳни олдингизга юборсин.</verse>
				<verse number="21">Гарчи, Худо қадимдан бери муқаддас пайғамбарлар оғзи билан билдирган борлиқни тузатиш вақти бўлмагунга қадар, У осмонда қолиши керакдир.</verse>
				<verse number="22">Мусо пайғамбар ота-боболаримизга гапириб деган: “Раббингиз бўлган Худованд сизларга биродарларингиз орасидан мен каби бир Пайғамбар зоҳир қилгай. Бутун ишларда сизларга нимаики гапирса, Унга қулоқ солингизлар.</verse>
				<verse number="23">Ўша Пайғамбарга қулоқ солмаган ҳар бир жон ўз халқи орасидан қириб ташлангай”.</verse>
				<verse number="24">Шунингдек, Шомуил пайғамбардан бошлаб, ундан кейин гапирган бутун пайғамбарлар ҳам бу кунларга қарата башорат қилганлар.</verse>
				<verse number="25">Сизлар эса пайғамбарлар ворислари, Худо ота-боболарингиз билан қилган аҳднинг ворисларисизлар. Худо: “Ер юзидаги барча халқлар сенинг наслингдан барака топадилар”, - деб Иброҳим билан аҳд тузган эди.</verse>
				<verse number="26">Шундай қилиб, Худо ҳар бирингизни ёвуз ишларингиздан қайтариб, баракали қилай, деб Ўзининг Ўғлони Исони тирилтирди ва биринчи галда сизларга юборди”.</verse>
			</chapter>
			<chapter number="4">
				<verse number="1">Бутрус билан Юҳанно халққа гапириб турганда, руҳонийлар, маъбад миршаббошиси ҳамда саддуқий мазҳабидан бўлганлар уларнинг устига бостириб келдилар.</verse>
				<verse number="2">Улар Исони ибрат қилиб кўрсатиб, ўликларнинг тирилиши ҳақида халққа таълим бераётганлари учун, дин пешволари жуда аччиқланган эдилар.</verse>
				<verse number="3">Бутрус билан Юҳаннони ушладилар ва энди вақт кеч бўлди, деб эртагача уларни қамоқхонада қолдирдилар.</verse>
				<verse number="4">Сўзни эшитганларнинг кўплари эса имон келтирдилар; бу одамларнинг сони беш мингга яқин эди.</verse>
				<verse number="5">Эртаси куни яҳудийларнинг бошлиқлари, оқсоқоллари ва уламолари Қуддусда тўпландилар.</verse>
				<verse number="6">Олий руҳоний Ҳанан, Каяфа, Юҳанно, Искандар ва олий руҳоний авлодидан бўлган бошқаларнинг ҳаммаси шу ерда эдилар.</verse>
				<verse number="7">Иккала ҳаворийни ўртада турғизиб: “Сизлар қандай ваколат билан ва кимнинг номидан буни қилдингизлар? ” - деб сўрашди улардан.</verse>
				<verse number="8">Муқаддас Руҳга тўлган Бутрус уларга деди: “Эй халқнинг раҳнамолари, Исроилнинг оқсоқоллари!</verse>
				<verse number="9">Агар бугун бир хаста одамга қилинган эзгу иш, унинг қандай шифо топгани ҳақида биздан жавоб талаб қилаётган бўлсангиз,</verse>
				<verse number="10">унда ҳаммангизга - бутун Исроил халқига маълум бўлсинки, сизлар хочга михлаб қўйган ва Худо эса тирилтирган носиралик Исо Масиҳ исми ҳақи бу одам қаршингизда соппа-соғ турибди.</verse>
				<verse number="11">Бу Исо - оятдагидек*: “Сиз бинокорлар менсимаган, лекин пештоқнинг боши бўлиб қолган тошдир”. Бошқа ҳеч кимдан нажот йўқ.</verse>
				<verse number="12">Нажот топишимиз учун, осмони фалак остида одамзодга берилган бошқа ҳеч бир исм йўқ”.</verse>
				<verse number="13">Руҳонийлар Бутрус ва Юҳаннонинг бу жасоратини кўриб ва улар ўқимаган, оддийгина одамлар эканларини билиб, жуда ҳайрон қолдилар. Уларнинг Исо билан бирга бўлганликларини пайқаб олдилар.</verse>
				<verse number="14">Шифо топган одамнинг ҳам улар билан бирга турганини кўриб, уларга қарши ҳеч нарса айта олмадилар.</verse>
				<verse number="15">Уларга кенгашдан ташқарига чиқиб кетишни буюриб, сўнгра ўзаро муҳокама қилишга тушдилар.</verse>
				<verse number="16">“Бу одамларни нима қилишимиз керак? Уларнинг қўли билан очиқдан-очиқ бир мўъжиза қилинганини бутун Қуддус аҳли билиб олди-ку! Бизлар буни рад қилолмаймиз.</verse>
				<verse number="17">Лекин халқ орасида бу гап яна кўпроқ ёйилмаслиги учун уларга дўқ урамиз, яна тағин бу исм тўғрисида бошқа ҳеч кимга сўзламасинлар”, - дейишди.</verse>
				<verse number="18">Сўнгра уларни чақириб, Исо номини тилга олиб мутлақо таълим берманглар, деб буюрдилар.</verse>
				<verse number="19">Лекин Бутрус ва Юҳанно уларга жавоб бериб: “Ўзларингиз қарор қилинглар, Худодан кўра кўпроқ сизларга қулоқ солишимиз Худо олдида тўғри бўладими?</verse>
				<verse number="20">Биз кўрган-эшитганларимизни айтмай туролмаймиз”, - дейишди.</verse>
				<verse number="21">-</verse>
				<verse number="22">Кенгаш аъзолари жазо бериш учун ҳеч қандай асос тополмагач, уларга яна бир дўқ уриб, қўйиб юбордилар. Мўъжиза натижасида шифо топган одам қирқ ёшдан ошганини бутун халқ билиб, юз берган воқеа учун Худога ҳамду сано айтишар эди.</verse>
				<verse number="23">Бутрус билан Юҳанно озодликка чиқарилгандан кейин, ўртоқларининг қошига бориб, олий руҳонийлар билан оқсоқолларнинг барча айтганларини сўзлаб бердилар.</verse>
				<verse number="24">Улар буни эшитгач, бир овоздан Худога нидо қилиб дедилар:“Эй бизнинг Эгамиз, еру осмон, денгиз ва уларнинг ичидаги ҳамма нарсаларни яратган Худо!</verse>
				<verse number="25">Сен Муқаддас Руҳ орқали Ўз қулинг - отамиз Довуд оғзи ила дегансан:“Миллатлар нега исён кўтаряптилар? Халқлар нега беҳуда қасд қилмоқдалар?</verse>
				<verse number="26">Дунё подшоҳлари ва ҳукмдорлари бош кўтариб, Худованд ва Унинг Масиҳига қарши тил бириктирдилар”.</verse>
				<verse number="27">Ҳақиқатан ҳам, Ҳирод билан Пўнтий Пилат бу шаҳарда Исроил халқи ва бошқа халқлар билан тил бириктириб, Сен Масиҳ деб тайинлаган азизу муқаддас Ўғлонинг Исога қарши қўл кўтаришди.</verse>
				<verse number="28">Сен Ўз қудратинг ва хоҳишинг билан аввалдан белгилаган ишларнинг ҳаммасини бажаришди.</verse>
				<verse number="29">Энди, ё Раббий, уларнинг дўқ-пўписаларига қара, Сенинг сўзингни тўла жасорат билан айтиш қувватини шу қулларингга эҳсон айла.</verse>
				<verse number="30">Азиз Ўғлонинг Исо исми билан одамларга шифо бериш ва турли аломатлар, мўъжизалар яратиш учун қўлингни узатгин! ”</verse>
				<verse number="31">Ибодат қилиб бўлгач, улар йиғилиб турган жой силкиниб кетди. Ҳаммалари Муқаддас Руҳга тўлиб, Худонинг сўзини жасорат билан гапира бошладилар.</verse>
				<verse number="32">Инонганларнинг жамоати бир жон, бир тан эди. Ҳеч бири мулкидан бирон нарсани меники демас эди, ҳамма нарсани умумий деб билишар эди.</verse>
				<verse number="33">Ҳаворийлар эса Раббимиз Исо Масиҳ қайта тирилди, деб жуда таъсирчан тарзда гувоҳлик беришар эди. Худонинг буюк инояти барчада намоён бўлаётган эди.</verse>
				<verse number="34">Ораларида муҳтож киши йўқ эди. Чунки ерлари ёки уй-жойлари бор бўлганларнинг ҳаммаси мулкларини сотар, эвазига олган пулларини келтириб,</verse>
				<verse number="35">ҳаворийларнинг ихтиёрига топширардилар. Шу йўсинда пул ҳар бирига эҳтиёжига кўра тақсимланар эди.</verse>
				<verse number="36">Шулар каби Юсуф исмли, левитлар авлодига мансуб кипрлик бир киши бор эди. Ҳаворийлар унга Барнабо, яъни “далда берувчи” деган ном беришган эди.</verse>
				<verse number="37">У ўз ерини сотиб, пулини ҳаворийларнинг ихтиёрига топширди.</verse>
			</chapter>
			<chapter number="5">
				<verse number="1">Яна Ҳанания деган бир киши билан хотини Саффира бор эдилар. Бу киши бир ерни сотиб,</verse>
				<verse number="2">хотинининг розилиги билан ўша пулдан бир қисмини олиб яширди, бир қисмини эса келтириб ҳаворийларнинг ихтиёрига топширди.</verse>
				<verse number="3">Бутрус унга деди:- Эй Ҳанания, нега энди сен шайтонга юрагингни бой бериб, Муқаддас Руҳга ёлғон гапирдинг, ернинг пулидан бир қисмини олиб яширдинг?</verse>
				<verse number="4">Сотишдан олдин у сеники эмасмиди? Сотилгандан кейин ҳам пули сенинг ҳукмингда эмасмиди? Нима учун дилингда бундай ният қилдинг? Сен одамларга эмас, балки Худога ёлғон гапирдинг.</verse>
				<verse number="5">Ҳанания бу сўзларни эшитиши биланоқ ерга йиқилиб жон берди. Буни эшитганларнинг ҳаммасини қаттиқ даҳшат қоплади.</verse>
				<verse number="6">Йигитлар ўликни кафанлашга киришдилар ва ташқарига чиқариб кўмдилар.</verse>
				<verse number="7">Бундан қарийб уч соат кейин, бўлиб ўтган воқеадан хабарсиз Ҳананиянинг хотини ҳам кириб келди.</verse>
				<verse number="8">Бутрус бурилиб, ундан сўради:- Менга айтгин, ерни шунчага сотдингизларми? - Ҳа, шунчага, - деди аёл.</verse>
				<verse number="9">Бутрус:- Нега сизлар Тангри Руҳини синаб кўришга келишдингизлар? Мана, эрингни кўмганлар эшикдан киришяпти. Энди сени ҳам ташқарига олиб чиқишади, - деди.</verse>
				<verse number="10">Шу ондаёқ аёл Бутруснинг оёқларига йиқилиб, жон берди. Йигитлар ичкарига кириб, уни ўлиб ётган ҳолда кўрдилар. Ўлигини ташқарига олиб чиқиб, эрининг ёнига кўмдилар.</verse>
				<verse number="11">Бу воқеаларни эшитган бутун имонлилар жамоати ва бошқа ҳаммани қаттиқ даҳшат қоплади.</verse>
				<verse number="12">Халқ орасида ҳаворийларнинг қўллари билан кўп ажойиб ва мўъжизали ишлар содир бўлар эди. Ҳамма имонлилар якдиллик билан Сулаймон равоқида йиғилиб турдилар.</verse>
				<verse number="13">Халқ шарафлаётган бўлса-да, аммо ташқаридан ҳеч ким улар билан қўшилишга журъат эта олмас эди.</verse>
				<verse number="14">Шунга қарамай, Исони Раббим деб тан олиб, жамоатга қўшилган эркак ва аёлларнинг сони тобора ортиб борар эди.</verse>
				<verse number="15">Бутрус ўтиб кетаётганда, ҳеч бўлмаса унинг сояси баъзилар устига тушсин деб, хасталарни кўчаларга чиқазиб, замбил ва каравотларга ётқизиб қўйишар эди.</verse>
				<verse number="16">Теваракдаги шаҳарлар аҳолиси ҳам Қуддусга кўплашиб келиб, ўзларининг касал ва ёмон руҳлардан қийналган одамларини келтирар эдилар. Қийналганларнинг ҳаммаси эса шифо топар эдилар.</verse>
				<verse number="17">Шунинг кетидан олий руҳоний ва унинг саддуқий мазҳабидаги барча маслакдошларининг ғашлиги келди.</verse>
				<verse number="18">Ҳаворийларни қўлга олиб, давлат қамоқхонасига ташладилар.</verse>
				<verse number="19">Лекин Худованднинг фариштаси кечаси зиндоннинг эшикларини очиб, уларни ташқарига чиқариб қўйди.</verse>
				<verse number="20">“Боринглар, маъбадга чиқиб, бу абадий* ҳаёт сўзларининг барини халққа айтаверинглар! ” - деди фаришта.</verse>
				<verse number="21">Ҳаворийлар бу сўзга қулоқ солиб, эрта тонг маъбадга кириб таълим бера бошладилар. Шу пайтда олий руҳоний ва у билан бирга бўлганлар келиб, Исроил ўғилларининг оқсоқоллар мажмуи бўлган Олий Кенгашни йиғилишга чақирдилар, ҳаворийларни келтириш учун зиндонга одам юбордилар.</verse>
				<verse number="22">Лекин хизматкорлар бориб, зиндонда уларни топмай, қайтиб келиб:</verse>
				<verse number="23">- Биз қамоқхонани бутун эҳтиёткорлик билан қулфланган ва қоровулларни эшиклар олдида турган ҳолда кўрдик. Лекин очиб қараганимизда, ичкарида ҳеч кимни топмадик, - деган хабарни бердилар.</verse>
				<verse number="24">Маъбад миршаббошиси ва барча олий руҳонийлар бу сўзларни эшитиб, ҳайрон бўлишди. “Бу нима бўлиши мумкин? ” деб ўйланиб қолдилар.</verse>
				<verse number="25">Ўша пайтда бир одам хабар олиб келиб:- Мана, сизлар зиндонга ташлаган одамлар маъбадда халққа таълим бериб юришибди, - деди.</verse>
				<verse number="26">Миршаббоши хизматчилари билан бирга бориб, уларни олиб келтирди. Халқ бизларни тошбўрон қилар, деб қўрққанлари учун уларга зўрлик ишлатмадилар.</verse>
				<verse number="27">Ҳаворийларни олиб келиб, Олий Кенгаш ҳузурида турғизиб қўйишди. Олий руҳоний уларни сўроқ қилди:</verse>
				<verse number="28">- Бу исм асосида таълим берманглар, деб сизларга қаттиқ тақиқ қилмаганмидик? Мана, таълимотингиз билан Қуддусни тўлдириб юбордингизлар ва бу Одамнинг қонини бизнинг бўйнимизга туширмоқчисизлар, - деди.</verse>
				<verse number="29">Бутрус ва бошқа ҳаворийлар бунга жавобан:- Одамлардан кўра Худога кўпроқ итоат қилиш керак.</verse>
				<verse number="30">Сизлар ёғочга осиб ўлдирган Исони ота-боболаримизнинг Худоси тирилтириб қўйди.</verse>
				<verse number="31">Исроил халқи гуноҳ қилишдан қайтиб кечирим топсин, деб Худо Исони юксалтириб, Ўзининг ўнг томонига ўтқазиб, Сарвар ва Халоскор қилиб қўйди.</verse>
				<verse number="32">Бизлар бу ишларнинг гувоҳларимиз. Шунингдек, Худога итоат қилганларга насиб бўладиган Муқаддас Руҳ ҳам гувоҳлик қилмоқда, - дедилар.</verse>
				<verse number="33">Кенгаш аъзолари буни эшитгач, қаттиқ ғазабланиб ҳаворийларни ўлдиришга қасд қилдилар.</verse>
				<verse number="34">Лекин фарзий мазҳабидаги бир Таврот тафсирчиси, бутун халқнинг ҳурматини қозонган Гамалиэл исмли бир киши Кенгашда ўрнидан туриб, ҳаворийларни қисқа вақтга ташқарига чиқазиб туришни буюрди.</verse>
				<verse number="35">Сўнг Кенгаш аъзоларига хитоб қилди:“Эй Исроил эрлари, бу одамлардан эҳтиёт бўлинглар! Сизлар нима қилмоқчисизлар?</verse>
				<verse number="36">Мана, бундан олдин ўзини бир буюк кишидек кўрсатган Февда пайдо бўлди-ку, унга эса қарийб тўрт юз киши қўшилди. У ўлдирилди, унга қўшилганларнинг ҳаммаси эса тарқаб, йўқолиб кетишди.</verse>
				<verse number="37">Ундан кейин, аҳолини рўйхатга олиш ўтказилган вақтда жалилалик Яҳудо пайдо бўлиб, анча халқни орқасидан эргаштириб борди. Лекин у ҳам ҳалок бўлди ва унга эргашганларнинг барчаси тарқаб кетишди.</verse>
				<verse number="38">Энди сизлар бу одамлардан қўл тортинглар, дейман, уларни қўйиб юборинглар! Чунки агар бу қилинган ташаббус, бу ҳаракат инсон иши бўлса, вайрон бўлади.</verse>
				<verse number="39">Лекин агар Худодан бўлса, сизлар уни бузолмайсизлар. Яна сиз ҳам Худога қарши уруш қилганлардан бўлиб қолманглар! ”</verse>
				<verse number="40">Кенгаш аъзолари Гамалиэлнинг маслаҳатига кўнишди. Ҳаворийларни чақириб, уларни калтаклашга буюришди. Сўнг Исо номидан сўзлашларини тақиқлаб, уларни қўйиб юборишди.</verse>
				<verse number="41">Ҳаворийлар эса, Раббимиз Исо номи учун ҳақоратга сазовор бўлдик, деб қувониб, Кенгашдан чиқиб кетишди.</verse>
				<verse number="42">Улар ҳар куни маъбадда ва хонадонларда таълим бериш, Исо Масиҳ ҳақидаги Хушхабарни ёйишдан тинмас эдилар.</verse>
			</chapter>
			<chapter number="6">
				<verse number="1">Исо шогирдлари кўпайиб бораётган ўша кунларда юнон тилида сўзлашувчи яҳудийлар орасидан ерли яҳудийларга қарши норозилик юз берди, чунки кундалик эҳтиёжларини улашиб бераётганда, уларнинг бева аёллари эътиборсиз қолардилар.</verse>
				<verse number="2">Ана шу сабабли, ўн икки ҳаворий Исо шогирдларининг жамини чақириб, бундай дедилар:“Биз Худонинг каломини ёйиш ишини четда қолдириб, дастурхонга хизмат қилишимиз яхши эмас.</verse>
				<verse number="3">Эй биродарлар, энди синалган ҳамда Муқаддас Руҳ ва ҳикматга тўлиб-тошган етти кишини орангиздан танлаб олинглар; уларни бу хизматга тайин этамиз.</verse>
				<verse number="4">Бизлар эса доимо ибодатга берилиб, Худо каломини ёйиш хизматида машғул бўлайлик”.</verse>
				<verse number="5">Бу таклиф бутун жамоатга маъқул тушди. Имони комил ва Муқаддас Руҳга тўлган Стефан исмли одамни, шунингдек, Филип, Прохор, Никанор, Тимон, Пармен ва яҳудий динига кирган антиохиялик Николайни сайладилар.</verse>
				<verse number="6">Уларни ҳаворийлар олдига турғизиб қўйдилар. Ҳаворийлар эса уларнинг бошига қўлларини қўйиб дуо қилдилар.</verse>
				<verse number="7">Шундай қилиб, Худонинг каломи ёйилган сари, Қуддусдаги Исо шогирдларининг сони ниҳоятда кўпайиб борар эди. Айниқса, руҳонийлардан кўпчилик имонга бўйсунишар эди.</verse>
				<verse number="8">Бу пайт имони комил ва илоҳий қудратга тўлган Стефан халқ орасида буюк ва ажойиб мўъжизалар кўрсатар эди.</verse>
				<verse number="9">Эркинлар Синагогаси деган яҳудий жамоасидан баъзилари, шунингдек, Киринея, Искандария, Киликия ва Асиядан бўлган бир қанча кишилар Стефан билан баҳсга киришдилар.</verse>
				<verse number="10">Бироқ унинг сўзидаги ҳикмат ва Руҳга қарши туролмадилар.</verse>
				<verse number="11">Шунда баъзи одамларни гижгижлаб: “Бунинг Мусо ва Худога қарши куфр сўзлари айтганини эшитдик”, - деб айтишга кўндирдилар.</verse>
				<verse number="12">Эл-халқни ва оқсоқоллар билан уламоларни қўзғаб, Стефанга ҳужум қилишди-ю, уни тутиб олиб, Олий Кенгашнинг қошига судраб келишди.</verse>
				<verse number="13">Сохта гувоҳларни ёллаб, уларга бундай дегиздилар: “Бу одам ҳадеб шу муқаддас маъбад ва Тавротни ёмонлаб юрибди-ку.</verse>
				<verse number="14">Носиралик Исо бу жойни хароб қилади ва Мусонинг бизларга берган урф-одатларни ўзгартиради, деб айтганини эшитдик”.</verse>
				<verse number="15">Шу пайт Олий Кенгашда ўтирганларнинг ҳаммаси Стефанга тикилиб қараб, унинг юзи бир фариштанинг юзига ўхшаб қолганини кўришди.</verse>
			</chapter>
			<chapter number="7">
				<verse number="1">Олий руҳоний Стефандан: “Бу сўзлар ростми? ” - деб сўради.</verse>
				<verse number="2">Стефан сўз бошлади:“Эй эрлар, биродарлар ва оталар, тингланглар! Отамиз Иброҳим Ҳорон шаҳрига кўчиб ўрнашишидан аввал, ҳали Месопотамияда бўлганда, улуғвор Худованд унга зоҳир бўлиб:</verse>
				<verse number="3">“Ўз ерингдан, она юртингдан чиқиб, Мен сенга кўрсатадиган ерга кет”, - деган эди.</verse>
				<verse number="4">Ўшанда Иброҳим халдейларнинг юртидан чиқиб, Ҳорон шаҳрида истиқомат қилди. Отаси ўлгандан кейин, у ердан сизлар яшаётган бу ерга Худо уни кўчирди.</verse>
				<verse number="5">Бу ерда унга оёқ қўядиган бирон парча ерни бермади. Лекин ҳали унинг боласи йўқ экан, Худо бу юртни унга ва унинг зурриётига мулк қилиб беришни ваъда этди.</verse>
				<verse number="6">Худо унинг зурриёти бегона юртда ғарибларча яшаб, тўрт юз йил қул бўлиб жабр-зулм кўражагини билдирди.</verse>
				<verse number="7">“Уларни қул қилиб олган халқни эса Мен ҳукм қиламан. Шундан кейин улар у ердан чиқиб, бу ерда Менга хизмат қиладилар”, - деди Худо.</verse>
				<verse number="8">Сўнгра уларга суннат аҳдини берди. Иброҳим эса Исҳоқ исмли ўғил кўриб, уни саккиз кунлигида суннат қилди. Исҳоқ ҳам Ёқуб билан, Ёқуб эса ўн икки қабиламиз оталари билан шундай йўл тутди.</verse>
				<verse number="9">Оталар ғаразга тўлиб, Юсуфни Мисрга сотдилар. Лекин Худо у билан бирга эди.</verse>
				<verse number="10">Худо Юсуфни бутун қайғуларидан халос қилиб, унга ҳикмат берди, уни Миср подшоҳи Фиръавннинг ҳимматига сазовор этди. Фиръавн уни Миср ва бутун саройи устидан ҳоким қилиб қўйди.</verse>
				<verse number="11">Ундан сўнг бутун Миср ва Канъон ўлкалари бўйлаб қаҳатчилик юз берди-ю, буюк қайғу даври бошланди. Оталаримиз озиқ-овқат топмайдиган бўлишди.</verse>
				<verse number="12">Ёқуб Мисрда буғдой борлигини эшитиб, биринчи галда оталаримизни у ерга жўнатди.</verse>
				<verse number="13">Иккинчи гал борганларида эса, Юсуф ака-укаларига ўзини танитиб қўйди. Шу йўсинда Юсуфнинг авлоди Фиръавнга маълум бўлиб қолди.</verse>
				<verse number="14">Юсуф ҳам хабар юбориб, отаси Ёқубни ва етмиш беш нафардан иборат бутун уруғ-аймоғини чақиртириб олди.</verse>
				<verse number="15">Ёқуб Мисрга борди. Ўзи ва оталаримиз у ерда қазо қилдилар.</verse>
				<verse number="16">Сўнгра жасадлари Шакам шаҳрига келтирилиб, шакамлик Ҳамўр ўғилларидан Иброҳимнинг кумуш пулга сотиб олган мақбарасига дафн этилдилар.</verse>
				<verse number="17">Худо Иброҳимга берган қасамли ваъдасини бажо келтириш вақти яқинлашганда, Исроил халқи Мисрда униб-ўсиб кўпайган эди.</verse>
				<verse number="18">У вақт Мисрда Юсуфни танимаган бошқа бир подшоҳ тахтга чиқди.</verse>
				<verse number="19">Бу подшоҳ авлодимизга қарши найранг ишлатди, ота-боболаримизга жабр-жафо ўтказди. Гўдакларини ташлаб, уларни ўлимга маҳкум этишга мажбур қилди.</verse>
				<verse number="20">Шу вақтда Худо жуда гўзал қилиб яратган Мусо туғилди. У уч ой отасининг уйида боқилди.</verse>
				<verse number="21">Ташлаб кетилгандан сўнг, Фиръавннинг қизи уни топиб олиб, ўз ўғли каби тарбия қилди.</verse>
				<verse number="22">Мусога мисрликларнинг ҳамма ҳикмати ўргатилиб, у сўзда ва ишда маҳоратли бўлди.</verse>
				<verse number="23">Мусо қирқ ёшга тўлганда, унинг юрагида биродарлари - Исроил ўғилларини кўриш орзуси туғилди.</verse>
				<verse number="24">Озор тортаётган бир одамни кўрганда, унинг тарафини олиб, мисрликни ўлдирди, ранжиганнинг ўчини олди.</verse>
				<verse number="25">“Худо мен орқали уларга нажот беришини биродарларим тушунар”, деб ўйлаган эди. Лекин улар тушунмади.</verse>
				<verse number="26">Эртаси куни Мусо уришаётганларни кўриб қолди. Уларни ярашишга ундаб:- Сизлар биродарсизлар; нега бир-бировларингизга озор беряпсизлар? - деди.</verse>
				<verse number="27">Лекин биродарига озор бераётган одам Мусони итариб:- Ким сени устимизга бошлиқ ва қози қилиб қўйди?</verse>
				<verse number="28">Кеча мисрликни ўлдирганинг каби мени ҳам ўлдирмоқчимисан? - деди.</verse>
				<verse number="29">Бу сўзларни эшитиб, Мусо қочиб кетди. Мидён диёрида мусофир бўлиб яшаб, у ерда икки ўғил кўрди.</verse>
				<verse number="30">Қирқ йил тўлгандан кейин, Синай тоғи саҳросида ёнаётган бутанинг алангаси ичидан Мусога Худованднинг фариштаси зоҳир бўлди.</verse>
				<verse number="31">Мусо бу манзарани кўриб ҳайратда қолди. Қараш учун яқинлашганда, Худованд унга хитоб қилиб:</verse>
				<verse number="32">“Мен оталарингнинг Худосиман, Иброҳим, Исҳоқ ва Ёқубнинг Худосиман”, - деди. Мусо эса қўрқувдан титраб, қарашга журъат эта олмас эди.</verse>
				<verse number="33">“Оёқ кийимларингни ечиб қўй, чунки сен турган жой муқаддас ердир, - деди унга Худованд.</verse>
				<verse number="34">- Мен Мисрда бўлган халқимнинг мусибатини кўриб, ноласини эшитдим ва уларни халос қилиш учун осмондан тушдим. Энди бор, Мен сени Мисрга юбораман”.</verse>
				<verse number="35">Одамлар: “Сени ким бошлиқ ва қози қилиб қўйди? ” - деб рад этганлари ана шу Мусо эди. Бутада Мусога зоҳир бўлган фаришта орқали Худо Мусони бошлиқ ва халоскор қилиб юборди.</verse>
				<verse number="36">Исроил халқини Миср диёридан чиқарган, у ерда, Қизил денгизда ҳамда қирқ йил саҳрода ажойиб мўъжизалар яратиб юрган ўша Мусо эди.</verse>
				<verse number="37">Бу орада Исроил ўғилларига: “Раббингиз - Худованд сизларга биродарларингиз орасидан мен каби бир Пайғамбар зоҳир қилгай, Унга қулоқ солингизлар”, - деган ўша Мусо эди.</verse>
				<verse number="38">Саҳрода Худонинг уммати олдида бўлган, Синай тоғида фариштанинг ҳузурида ҳамда ота-боболаримиз ҳузурида турган ўша Мусо эди. Фаришта бизга етказиш учун Мусога ҳаётбахш каломлар берган эди.</verse>
				<verse number="39">Аммо ота-боболаримиз унга бўйсунишни истамай, рад қилишди, кўнгилларини Миср томон мойиллантиришди.</verse>
				<verse number="40">Ҳорунга: “Бизларга бош бўладиган худолар яса, чунки бизни Миср еридан чиқарган Мусога нима бўлганини билмаймиз”, - дейишди.</verse>
				<verse number="41">Ўша кунларда бир бузоқни ясадилар. Бутга қурбонлик сўйиб, ўз қўллари яратганидан қувониб кетдилар.</verse>
				<verse number="42">Худо эса улардан юз ўгириб, осмон жисмларига топинишга уларни топшириб қўйди. Пайғамбарларнинг китобида ёзилганидек:“Эй Исроил хонадони! Қирқ йил саҳрода кезганларингизда, Қурбонликлар сўйиб, Менга тасаддуқ бердингизмикин?</verse>
				<verse number="43">Сизлар-ку илоҳингиз Малукнинг чодирини, Худойингиз Кайвоннинг юлдузини кўтариб юрдингизлар. Ўзларингизга бут тимсолларини ясаб, Уларга сиғиниб сажда қилдингизлар. Шу сабабли Мен сизларни Бобилдан нарига сургун қиламан”.</verse>
				<verse number="44">Саҳрода оталаримизнинг шаҳодат чодири бор эди. Бу чодир худди Худонинг Мусога буюрган тасвирида ясалган эди.</verse>
				<verse number="45">Чодирни қабул қилган оталаримиз Наби Ясу билан бирга юришди. Худо қувган халқларнинг мол-мулкини эгаллаб олган сайин, чодирни ўзлари билан олиб боришарди. Довуднинг кунларига қадар чодир ораларида қолди.</verse>
				<verse number="46">Худонинг меҳрини қозонган Довуд: “Ёқубнинг Худосига бир маскан қуриб берай”, - деб орзуманд бўлди.</verse>
				<verse number="47">Ниҳоят Довуд ўғли* Сулаймон Худога уй қуриб берди.</verse>
				<verse number="48">Шунга қарамасдан, Худойи Таоло инсон қўли билан қурилган маъбадларда яшамайди. У пайғамбар оғзи ила айтганки:</verse>
				<verse number="49">“Осмон - Менинг тахтим, Ер эса - пойандозим экан, Сизлар Менга қандай уй қурасизлар? - деб айтади Худованд, -Ёки Менинг ором топишим учунҚандай маскан бор экан?</verse>
				<verse number="50">Буларнинг ҳаммасини яратганМенинг қўлим эмасми? ”</verse>
				<verse number="51">Эй энсаси қотганлар! Юраги ва қулоқлари суннат бўлмаганлар! Оталарингиз каби сизлар ҳам доимо Муқаддас Руҳга қарши турасизлар.</verse>
				<verse number="52">Оталарингиз пайғамбарлардан қайси бирини қувғин қилишмаган? Солиҳ Кишининг келишини башорат қилиб айтганларни ҳам ўлдиришган-ку. Сизлар ҳам энди Ўшанинг хоинлари ва қотиллари бўлиб қолдингизлар.</verse>
				<verse number="53">Сизлар Илоҳий Қонунни фаришталар буйруғи билан олиб, ўша Қонунга риоя қилганингиз йўқ! ”</verse>
				<verse number="54">Кенгаш аъзолари бу сўзларни эшитгач, қутуриб жўшиб, Стефанга қарши тишларини ғижирлатдилар.</verse>
				<verse number="55">Муқаддас Руҳга тўлган Стефан эса осмонга тикилиб қараб, Худонинг улуғворлигини ва Худонинг ўнг томонида турган Исони кўрди.</verse>
				<verse number="56">“Мана, мен осмоннинг очилиб кетганини ва Худонинг ўнг томонида турган Инсон Ўғлини кўряпман! ” - деди.</verse>
				<verse number="57">Улар бўлса қулоқларини бекитиб, овозлари борича қичқириб, ҳаммалари Стефан устига ёпирилди.</verse>
				<verse number="58">Уни шаҳардан ташқарига судраб чиқиб, тошбўрон қилишди. Унга қарши гувоҳликка ўтганлар эса кийимларини Шоул деган бир йигитнинг пойига қўйишди.</verse>
				<verse number="59">Стефанни тошбўрон қилаётганларида, у ибодат қилиб: “Ё Раббим Исо, руҳимни қабул қилгин! ” - деди.</verse>
				<verse number="60">Охири тиз чўкиб, баланд овоз билан хитоб қилди: “Ё Раббий, бу гуноҳни уларга қўйма! ”Шуни айтиб, жон берди.</verse>
			</chapter>
			<chapter number="8">
				<verse number="1">Стефаннинг ўлдирилишини Шоул маъқуллаган эди. Ўша куннинг ўзида Қуддусдаги имонлилар жамоатига қарши кескин қувғин даври бошланди. Ҳаворийлардан бошқа ҳамма Яҳудия ва Самариянинг ҳар хил жойларига тарқаб кетдилар.</verse>
				<verse number="2">Баъзи диндор одамлар Стефанни кўмиб, у учун катта йиғи қилдилар.</verse>
				<verse number="3">Шоул эса имонлилар жамоатини талон-тарож қилар эди. Уйма-уй юриб, эркакми, хотинми, ҳаммани судраб қамоқхонага берар эди.</verse>
				<verse number="4">Шу орада тарқалиб кетганлар Инжил Хушхабарини тарғиб қилиб юришди.</verse>
				<verse number="5">Филип Самария шаҳрига келиб, унинг аҳлига Масиҳни тарғиб қилди.</verse>
				<verse number="6">Филипнинг сўзини тинглашиб ва қилаётган мўъжизаларини кўришиб, бутун халқ унга қулоқ солди.</verse>
				<verse number="7">Чунки ёмон руҳларга гирифтор бўлган кўп кишилардан руҳлар баланд овоз билан бақириб чиқар, анчагина шолу чўлоқлар эса шифо топарди.</verse>
				<verse number="8">Шундай қилиб, у шаҳарга катта хурсандчилик келди.</verse>
				<verse number="9">Самария шаҳрида сеҳргарлик қилган, ўзини буюк бир одам қилиб кўрсатиб, шаҳар аҳолисини ҳайратда қолдириб келаётган Симун исмли бир киши бор эди.</verse>
				<verse number="10">Каттаю кичик ҳамма унга қулоқ осиб: “Бу Худонинг буюк қудрати! ” - деб айтар эди.</verse>
				<verse number="11">Симун анча вақтдан бери ўзининг сеҳр-жоду ишлари билан халқни ҳайратда қолдириб келгани учун, ҳамма унга қулоқ беришар эди.</verse>
				<verse number="12">Лекин Худонинг Шоҳлиги ва Исо Масиҳ тўғрисидаги Хушхабарни келтирган Филипни тинглашиб, кўп эркак ва хотин унинг сўзига ишонди ва сувга чўмиб имон келтирди.</verse>
				<verse number="13">Симуннинг ўзи ҳам ишониб, сувда имон келтирди. У Филипнинг қилаётган ажойиб ва қудратли мўъжизаларини кўрган сайин ҳайратга тушиб, Филипдан ажралмайдиган бўлиб қолди.</verse>
				<verse number="14">Қуддусда қолган ҳаворийлар эса, самарияликлар ҳам Худонинг каломини қабул қилибди, деб эшитганларида, Бутрус билан Юҳаннони уларнинг олдига юборишди.</verse>
				<verse number="15">Бутрус билан Юҳанно у ерга келгач, самариялик имонлилар Муқаддас Руҳни қабул қилиши учун ибодат қилишди.</verse>
				<verse number="16">Чунки уларнинг бирортасига ҳам Муқаддас Руҳ тушмаган эди. Улар Исони Раббимиз деб тан олиб, сувда имон келтиришган эди, холос.</verse>
				<verse number="17">Ҳаворийлар уларнинг бошига қўл қўйиши биланоқ улар Муқаддас Руҳни қабул қилишди.</verse>
				<verse number="18">Ҳаворийларнинг қўл қўйиши билан Муқаддас Руҳ берилганини Симун кўриб, уларга пул келтирди-да:</verse>
				<verse number="19">- Менга ҳам бу қудратни беринглар, токи, кимнинг бошига қўлларимни қўйсам, Муқаддас Руҳни қабул қиладиган бўлсин! - деди.</verse>
				<verse number="20">Лекин Бутрус унга:- Кумушинг сен билан бирга ҳалок бўлсин; сен Худонинг ҳадясини пул билан олиш мумкин деб хаёл қилдинг, - деди.</verse>
				<verse number="21">- Бу ишда сенинг на ҳиссанг бор ва на қисматинг бор, чунки Худо олдида юрагинг тўғри эмас.</verse>
				<verse number="22">Энди бу ёмонлигингдан тавба қилиб Худога ёлвор, балки юрагингнинг ниятидан кечар.</verse>
				<verse number="23">Чунки сенинг аччиқ зардага тўлган ва ёвузлик занжирига боғланганингни кўряпман.</verse>
				<verse number="24">Симун бунга жавобан:- Мен учун сизлар Раббингизга ёлвориб сиғининглар, тағин айтганларингиздан бири бошимга тушмасин! - деди.</verse>
				<verse number="25">Бутрус билан Юҳанно у ерда Худонинг каломини ваъз қилиб, шаҳодат бергандан кейин, Самариянинг яна кўп қишлоқларига Хушхабарни етказиб, Қуддусга қайтиб кетдилар.</verse>
				<verse number="26">Шу пайтда Филипга Худованднинг фариштаси гапириб: “Ўрнингдан тур ва жануб томон, Қуддусдан Ғазага борадиган саҳро йўлига бор! ” - деди.</verse>
				<verse number="27">Филип эса йўлга равона бўлди. Ўша вақтда Ҳабашистон маликаси Кандакининг вазири, маликанинг бутун хазиналари мудири бўлган ҳабашистонлик бир амалдор ўз ватанига қайтиб кетаётган эди. У Худога топиниш учун Қуддусга бориб келган,</verse>
				<verse number="28">аравасида Ишаъё пайғамбарнинг китобини ўқиб ўтирган эди.</verse>
				<verse number="29">Муқаддас Руҳ Филипга: “Яқинлашиб бу аравага ҳамроҳ бўлгин! ” - деди.</verse>
				<verse number="30">Филип ҳабашнинг олдига чопиб борди. Унинг Ишаъё пайғамбарнинг китобини ўқиб турганини эшитиб:- Ўқиётганингни тушуняпсанми? - деб сўради.</verse>
				<verse number="31">- Менга йўл-йўриқ кўрсатувчи бўлмаса, қандай тушуна оламан? - деди ҳабаш. Филипдан ўз ёнига чиқиб ўтиришни илтимос қилди.</verse>
				<verse number="32">Унинг Тавротдан ўқиётган жойи эса бу эди:“У қўй каби бўғизлашга етакланди. Қўзи жун қирқувчиси олдида қандай индамай турса, У ҳам Ўз оғзини очмади.</verse>
				<verse number="33">У хўрланиб ҳаққониятдан маҳрум бўлди, Ер юзидаги умрига хотима берилди. Унинг насл-насабини ким зикр этур? ”</verse>
				<verse number="34">Амалдор Филипга қараб:- Сендан илтимос қиламан, пайғамбар буни ким ҳақида айтяпти? Ўзи ҳақидами ёки бошқа киши ҳақидами, менга айт-чи, - деди.</verse>
				<verse number="35">Филип эса ўша оятдан бошлаб, Исо ҳақидаги Хушхабарни унга баён қилди.</verse>
				<verse number="36">Йўлда давом этиб кетаётганларида, сув бор бир жойга келдилар. Амалдор:- Мана, сув! Менинг чўмиб имон келтиришимга нима тўсқинлик қилади? - деди.</verse>
				<verse number="37">[Филип унга:- Агар бутун қалбинг билан ишонсанг бўлади, - деди. Амалдор:- Исо Масиҳ - Худонинг Ўғли деб ишонаман, - деди. ]</verse>
				<verse number="38">Ўшанда аравани тўхтатишга буюриб, Филип билан амалдор иккаласи ҳам сувга тушишди, Филип амалдорни сувга чўмдириб имонга киритди.</verse>
				<verse number="39">Улар сувдан чиққач, Муқаддас Руҳ [амалдорнинг устига тушиб келди ва Худованднинг фариштаси] Филипни кўтариб кетди. Амалдор бошқа уни кўрмадию, қувониб ўз йўлида давом этди.</verse>
				<verse number="40">Филип Ашдод шаҳрида пайдо бўлди ва Кесарияга келгунча йўл юриб, ҳамма шаҳарларда Хушхабарни тарғиб қилди.</verse>
			</chapter>
			<chapter number="9">
				<verse number="1">Шоул ҳали ҳам Исо Масиҳнинг шогирдларига қарши қатлу қирғин таҳдидлари билан нафас олиб юрар эди. У олий руҳонийнинг ҳузурига бориб,</verse>
				<verse number="2">Дамашқ шаҳридаги яҳудий ибодатхоналари учун мактублар сўради. Бу таълимотнинг изидан бораётган кимсани топса, у эркак ёки хотин бўлишидан қатъи назар, кишанлаб Қуддусга келтирмоқ ниятида эди.</verse>
				<verse number="3">Йўли Дамашққа яқинлашганда, тўсатдан осмондан тушган нур унинг атрофини ярқиратиб юборди.</verse>
				<verse number="4">У ерга йиқилган заҳоти:- Шоул, Шоул! Нега Мени қувғин қиляпсан? - деган овозни эшитди.</verse>
				<verse number="5">Шоул:- Ё Раббий, Сен кимсан? - деди. - Мен сен қувғин қилаётган Исоман. Нишга қарши тепишинг қийин, - деди У.</verse>
				<verse number="6">Шоул ваҳималаниб, титроқ билан:- Ё Раббий, нима қилишимни буюрасан? - деди. Исо унга:- Қани, ўрнингдан туриб шаҳарга кир, унда нима қилишинг кераклиги сенга айтилади, - деди.</verse>
				<verse number="7">Шоулнинг ҳамроҳлари овозни эшитиб, лекин ҳеч кимни кўрмасдан, қотиб қолгандилар.</verse>
				<verse number="8">Шоул ердан туриб кўзларини очганда, ҳеч нарса кўринмас эди. Уни қўлидан тутиб, Дамашқ шаҳрига келтирдилар.</verse>
				<verse number="9">Уч кунгача кўзлари кўрмай қолди, на еди ва на ичди.</verse>
				<verse number="10">Дамашқ шаҳрида Ҳанания деган Исонинг шогирди бор эди. Раббимиз Исо ваҳийда унга кўриниб:- Эй Ҳанания! - деди. - Лаббай, Раббим! - деди у.</verse>
				<verse number="11">Раб унга деди:- Ўрнингдан тур ва Тўғри деган кўчага бориб, Яҳудонинг уйидаги Тарс шаҳарлик Шоул исмли одамни сўрагин. Шу маҳалда у ибодат қиляпти.</verse>
				<verse number="12">Ваҳийда Ҳанания исмли бир одам унинг ёнига келганини ва кўзлари очилиши учун қўлларини унинг бошига қўйганини кўрди.</verse>
				<verse number="13">Ҳанания жавоб берди:- Ё Раббий, бу одам Қуддусда Сенинг азизларингга қанча ёмонлик қилгани ҳақида кўп одамлардан эшитдим.</verse>
				<verse number="14">Бу ерда ҳам Сенинг исмингни айтганларнинг ҳаммасини тутқунга солиш учун олий руҳонийлардан ижозат олибди-ку, - деди.</verse>
				<verse number="15">Раббимиз Исо унга шундай деди:- Сен боравер, мана бу одам Менинг исмимни турли халқлар, подшоҳлар ва Исроил ўғиллари олдида улуғлаш учун танланган қуролимдир.</verse>
				<verse number="16">Менинг исмим учун у қанчалар азоб чекиши керак эканини Ўзим унга кўрсатаман.</verse>
				<verse number="17">Ҳанания бориб ўша уйга кирди. Шоулнинг бошига қўлларини қўйиб:- Биродарим Шоул! Келаётган йўлингда сенга кўринган Раббимиз Исо, кўзларинг яна кўриши ва Муқаддас Руҳга тўлишинг учун мени юборди, - деди.</verse>
				<verse number="18">Ўша заҳоти Шоулнинг кўзларидан парда тушгандай бўлиб, кўра бошлади. Ўрнидан турибоқ, сувга чўмиб имон келтирди. Сўнг овқат еб, қувватга кирди.</verse>
				<verse number="19">Шоул бир неча кун Дамашқдаги Исо шогирдлари билан бирга бўлди.</verse>
				<verse number="20">У дарҳол Исо Худонинг Ўғли экани ҳақида яҳудий ибодатхоналарида тарғибот қила бошлади.</verse>
				<verse number="21">Эшитганлар эса ҳайратда қолиб: “Қуддусда бу исмни айтганларни қириб ташлаган, кишанлаб олий руҳонийларга олиб бориш учун бу ерга келган унинг ўзи эмасми? ” - деб айтишарди.</verse>
				<verse number="22">Шоул эса тобора нуфузини ошириб борарди. Исонинг Масиҳлигига доир ишонарли далилларни олға суриб, Дамашқда турган яҳудийларни довдиратиб қўярди.</verse>
				<verse number="23">Орадан неча кунлар ўтиб, ниҳоят яҳудийлар сўз бириктириб, Шоулни ўлдиришга қарор қилишди.</verse>
				<verse number="24">Уни ўлдириш учун кечаю кундуз шаҳар дарвозалари олдида пойлаб туришар эди. Лекин уларнинг қасди Шоулга аён бўлди.</verse>
				<verse number="25">Кечаси шогирдлар уни саватга солиб, девордан тушириб юборишди.</verse>
				<verse number="26">Шоул Қуддус шаҳрига етиб боргач, у ердаги Исо шогирдларига қўшилиб, иноқлашишга уринди. Лекин унинг Исо шогирди бўлганига ҳеч ким ишонмай, ундан қўрқишарди.</verse>
				<verse number="27">Ўшанда Барнабо Шоулни ҳаворийларнинг ҳузурига бошлаб келди ва унинг йўлда Исони қандай кўриб, Исо унга нима деб сўзлаганини, Дамашқда Исонинг номи билан қандай довюраклик билан ваъз айтганини уларга айтиб берди.</verse>
				<verse number="28">Бундан кейин Шоул энди улар билан бирга юрадиган бўлиб, Қуддусда Раббимиз Исонинг номи билан қўрқмасдан тарғибот қиларди.</verse>
				<verse number="29">Юнон тилида сўзлашувчи яҳудийлар билан ҳам суҳбатлашиб баҳслашарди. Улар эса Шоулни ўлдириш пайига тушдилар.</verse>
				<verse number="30">Имонли биродарлари буни эшитгач, Шоулни Кесариягача кузатиб, Тарсга жўнатишди.</verse>
				<verse number="31">Шундай қилиб, Яҳудия, Жалила ва Самария юртлари бўйлаб имонлилар жамоати тинчликка эришди. Жамоат Худодан қўрқиб тобора ривож топар, Муқаддас Руҳдан жасурланиб, сон жиҳатдан кўпайиб борарди.</verse>
				<verse number="32">Бу орада Бутрус ҳамма жойларни айланиб чиқиб, Лўд шаҳрида турган имонлиларнинг олдига ҳам борди.</verse>
				<verse number="33">У ерда саккиз йилдан бери тўшагидан турмаган Еней исмли бир шол одамни кўрди.</verse>
				<verse number="34">Бутрус унга:- Еней, Исо Масиҳ сенга шифо беряпти. Ўрнингдан тур, кўрпа-тўшагингни йиғиб қўй! - деди. Еней ўша заҳоти ўрнидан туриб кетди.</verse>
				<verse number="35">Лўд шаҳри ва Шарон даласида яшаганларнинг ҳаммаси у кишининг ҳолини кўрди-да, Исони Раббимиз деб тан олиб, имон келтирдилар.</verse>
				<verse number="36">Яффада Исонинг шогирди бўлган Тавита исмли бир аёл бор эди. Бу отнинг таржимаси “оҳу” демакдир. Бу аёл ихлосмандлик билан хайрли ишларга берилиб, кўп садақа қилар эди.</verse>
				<verse number="37">Худди ўша кунларда у касалланиб ўлди. Уни ювиб, болохонага қўйишди.</verse>
				<verse number="38">Лўд шаҳри Яффага яқин бўлгани учун, Бутруснинг у ерда эканини эшитиб қолган шогирдлар унинг ҳузурига икки кишини юбориб: “Тезда бизнинг олдимизга келгин! ” - деб илтимос қилишди.</verse>
				<verse number="39">Бутрус ўрнидан қўзғалиб, улар билан бирга кетди. Уйга етиб келгач, уни болохонага олиб киришди. Бутун бевалар унинг ёнига тўпланиб, дод-фарёд қилар, Оҳунинг тириклигида тиккан кўйлак ва жомаларини кўрсатишарди.</verse>
				<verse number="40">Бутрус эса ҳаммани ташқарига чиқазгандан кейин, тиз чўкиб ибодат қилди ва жасадга қараб:- Тавита, ўрнингдан тур! - деди. Шунда аёл кўзларини очди-да, Бутрусни кўриб, ростланиб ўтирди.</verse>
				<verse number="41">Бутрус қўлини узатиб, уни турғизиб қўйди. Сўнг имонлилар билан бева аёлларни чақириб, тирик ҳолдаги аёлни уларга топширди.</verse>
				<verse number="42">Бу ҳодиса бутун Яффага маълум бўлди ва кўп одамлар имон келтириб, Исони Раббим деб тан олдилар.</verse>
				<verse number="43">Бутрус анча вақт Яффада Симун исмли бир кўнчининг уйида турди.</verse>
			</chapter>
			<chapter number="10">
				<verse number="1">Кесария шаҳрида Корнилий исмли бир одам бор эди. У “Итальян” деган полкда юзбоши,</verse>
				<verse number="2">бутун хонадони билан Худодан қўрқадиган диндор бир одам эди. Халққа кўпдан-кўп садақа бериб, доимо Худога ибодат қиларди.</verse>
				<verse number="3">Бир куни тушдан сўнгги соат учлар чамасида Худонинг бир фариштаси унинг олдига келганини у ваҳийда очиқ кўрди. Фаришта унга деди:- Корнилий!</verse>
				<verse number="4">- Лаббай, Ҳазрат? - деди Корнилий унга ваҳима билан тикилиб. Фаришта деди:- Қилган ибодату садақаларинг Худо ҳузурида ижобат бўлди.</verse>
				<verse number="5">Энди Яффага одамлар юбориб, Бутрус лақабли Симун деган кишини олдингга чақиртир.</verse>
				<verse number="6">У уйи денгиз бўйида бўлган Симун исмли кўнчиникида меҳмон бўлиб турибди. [Унинг сенга айтадиган сўзларидан ўзинг билан бутун хонадонинг нажот топасизлар. ]</verse>
				<verse number="7">Унга гапирган фаришта кетгандан сўнг, Корнилий хизматкорларидан иккисини ва унинг хусусий вазифадори бўлган диндор бир аскарни чақирди.</verse>
				<verse number="8">Уларга ҳамма нарсани тушунтириб, Яффага жўнатди.</verse>
				<verse number="9">Эртаси куни туш чамасида, бу одамлар йўл юриб шаҳарга яқинлашарканлар, Бутрус ибодат қилиш учун томга чиқди.</verse>
				<verse number="10">У оч қолганини ҳис этиб, овқат егиси келди. Овқатни тайёрлар эканлар, у руҳланиб ўзини йўқотди.</verse>
				<verse number="11">Осмон очилиб, катта рўмолга ўхшаш бир идиш тўрт бурчагидан осилган ҳолда пастга тушиб келаётганини кўрди.</verse>
				<verse number="12">Рўмолнинг ичида ерга хос ҳар хил тўрт оёқли ва судралувчи ҳайвонлар ҳамда кўкда учувчи қушлар бор эди.</verse>
				<verse number="13">Бир овоз унга хитоб қилиб:- Бутрус, тур ва сўйиб егин! - деди.</verse>
				<verse number="14">Бутрус:- Асло, ё Раббим! Мен мутлақо ифлос ёки ҳаром нарса еган эмасман, - деди.</verse>
				<verse number="15">Яна овоз иккинчи марта унга эшитилиб:- Худо ҳалол деганини сен ҳаром дема! - деб айтди.</verse>
				<verse number="16">Бу манзара уч марта такрорланди. Сўнг идиш яна осмонга кўтарилди.</verse>
				<verse number="17">Бутрус гангиб қолган эди. Мен кўрган ваҳийнинг нима маъноси бор экан, деб ўйлаб турганда, Корнилий томонидан юборилган одамлар Симуннинг уйини суриштириб дарвоза бўсағасида тўхтаб қолишди.</verse>
				<verse number="18">Улар овозларини баландлатиб:- Бутрус лақабли Симун шу ердами? - деб сўрашди.</verse>
				<verse number="19">Бутрус эса ҳануз ваҳийни ўйлаб, мулоҳазага чўмиб ўтирарди. Муқаддас Руҳ унга: “Мана, уч киши сени излаяпти.</verse>
				<verse number="20">Ўрнингдан тургин-да, пастга туш ва ҳеч шубҳа қилмасдан улар билан бирга боргил, чунки уларни Мен юбордим”, - деди.</verse>
				<verse number="21">Бутрус пастга тушиб, Корнилий томонидан юборилган одамларга:- Сизлар излаётган одам мен бўламан. Нима юмуш билан бу ерга келдингизлар? - деди.</verse>
				<verse number="22">Улар Бутрусга:- Корнилий исмли, бутун яҳудий халқи орасида яхши ном чиқарган, солиҳ, Худодан қўрқадиган бир юзбоши бор. Муқаддас фаришта унга, сени ўз уйига чақиртириб, айтганларингга қулоқ беришини буюрибди, - дейишди.</verse>
				<verse number="23">Шунда Бутрус уларни ичкарига чорлаб, меҳмон қилди. Эртаси куни Бутрус жойидан қўзғалиб, келганлар билан йўлга чиқди. Яффадаги имонлилардан баъзи одамлар ҳам унга ҳамроҳ бўлди.</verse>
				<verse number="24">Иккинчи куни Кесарияга келишди. Корнилий эса ўз қариндошлари ва яқин дўстларини бир жойга тўплаб, уларни кутиб турарди.</verse>
				<verse number="25">Бутрус ичкарига кирганда, Корнилий уни қаршилаб, оёқларига йиқилиб сажда қилди.</verse>
				<verse number="26">Бироқ Бутрус:- Тур, мен ҳам бир инсонман, - деди-ю уни оёққа турғизди.</verse>
				<verse number="27">Бутрус Корнилий билан суҳбатлашиб уйга кираркан, тўпланиб турган катта жамоани кўрди.</verse>
				<verse number="28">Уларга айтди:- Бошқа қабила кишиси билан алоқа қилиш, иноқлашиш яҳудий бир одам учун жоиз эмаслигини биласизлар. Лекин Худо ҳеч бир одамни ифлос ёки ҳаром деб ҳисобламаслик лозимлигини менга кўрсатди.</verse>
				<verse number="29">Шунинг учун мен чақирилганимда, сўз қайтармай келдим. Энди айтинглар-чи, нима учун мени чақирдингизлар?</verse>
				<verse number="30">Корнилий сўз бошлади:- Бундан тўрт кун аввал, салкам айни шу маҳалда мен уйимда рўза тутардим. Соат учда ибодат қилаётганимда, бирданига порлоқ кийимли бир одам рўпарамда пайдо бўлди.</verse>
				<verse number="31">“Корнилий! - деди у. - Худо ибодатингни эшитди ва садақаларингни мақбул топди.</verse>
				<verse number="32">Энди Яффага одам юбор, денгиз бўйидаги кўнчи Симуннинг уйида меҳмон бўлиб турган Бутрус лақабли Симунни чақиртир. Унинг сенга айтадиган сўзлари бор”, - деди.</verse>
				<verse number="33">Мен ҳам ўша заҳоти сенинг олдингга одамларни юбордим ва хайрият, келганинг яхши бўлди-да. Энди Худо сенга буюрган сўзларининг ҳаммасини тинглаш учун биз барчамиз бу ерда Худонинг ҳузурида ҳозирмиз.</verse>
				<verse number="34">-</verse>
				<verse number="35">Бутрус сўз бошлади:“Ҳақиқатан, Худонинг юз-хотир қилмаслигини, балки Ундан қўрққан ва тўғрилик ила иш тутган ҳаммани миллатига қарамай қабул қилишини мен энди чинакамига тушундим.</verse>
				<verse number="36">Худо Ўз каломини Исроил ўғилларига юбориб, Исо Масиҳ номидан тинчлик муждасини эълон қилди. Исо Масиҳ эса ҳамманинг Раббидир.</verse>
				<verse number="37">Яҳё пайғамбар ваъз қилиб, халқни сувда тавба қилдириб юргандан кейин, Жалиладан бошлаб бутун Яҳудия юрти бўйлаб содир бўлган воқеаларни сизлар биласизлар.</verse>
				<verse number="38">Носира шаҳридан чиққан Исони Худо юборди. Худонинг Ўзи Исо билан бирга бўлгани учун, У Муқаддас Руҳ ва қудратга тўлган ҳолда эзгулик қилар, иблиснинг золим ҳукми остида қийналиб юрганларнинг ҳаммасини соғайтирар эди.</verse>
				<verse number="39">Мана биз яҳудийларнинг мамлакатида ва Қуддус шаҳрида Исонинг қилган барча ишларига гувоҳмиз. Унинг Ўзини эса ёғочга осиб ўлдирдилар.</verse>
				<verse number="40">Аммо Худо учинчи куни Уни тирилтириб, кўзларга намоён қилди.</verse>
				<verse number="41">Исо тирилгандан кейин бутун халққа эмас, балки Худо олдиндан танлаган, У билан еб-ичган шоҳидларга - бизларгагина зоҳир бўлди.</verse>
				<verse number="42">Худо Исони тиригу ўликларни ҳукм қилувчи этиб тайинлаган. Бу ҳақда гувоҳлик бериб, халққа ваъз айтишимизни Худонинг Ўзи буюрган.</verse>
				<verse number="43">Исога инонган ҳар бир кишининг гуноҳлари Унинг номи билан кечирилади, деб қадимий пайғамбарларнинг ҳаммаси ҳам шаҳодат берганлар”.</verse>
				<verse number="44">Бутрус ҳали гапириб турганда, каломни эшитаётганларнинг барчаси устига Муқаддас Руҳ тушди.</verse>
				<verse number="45">Бутрус билан бирга келганлар Исога ишонган яҳудийлар эди. Муқаддас Руҳ ғайрияҳудийларга ҳам насиб бўлганини улар кўриб, ҳайратда қолдилар.</verse>
				<verse number="46">Чунки у кишиларнинг янги тилларда сўзлашиб, Худони улуғлаётганларини эшитиб туришарди. Шунда Бутрус сўз олди:</verse>
				<verse number="47">“Худди бизлар каби Муқаддас Руҳни қабул қилган бу одамларнинг сувга чўмиб имон келтиришига ким моне бўла олар экан? ” - деди-ю,</verse>
				<verse number="48">уларни Исо Масиҳ номи билан чўмдиришни буюрди. Шундан кейин улар Бутрусдан бир неча кун қолишини илтимос қилишди.</verse>
			</chapter>
			<chapter number="11">
				<verse number="1">Ғайрияҳудийлар ҳам Худонинг сўзини қабул қилибди, деган хабар ҳаворийларнинг ва Яҳудиядаги имонлиларнинг қулоғига етиб келди.</verse>
				<verse number="2">Шу сабабдан Бутрус Қуддус шаҳрига борганда, суннатчилар унга таъна қилиб:</verse>
				<verse number="3">“Сен суннат қилинмаган одамларнинг олдига кириб, улар билан бирга еб-ичибсан-ку! ” - дейишди.</verse>
				<verse number="4">Бутрус эса бўлиб ўтган воқеаларни бир бошдан уларга нақл қилишга тушди:</verse>
				<verse number="5">“Мен Яффа шаҳрида ибодат қилаётган эканман, ўзимни йўқотиб ваҳий кўрдим: мана, катта рўмолга ўхшаш бир идиш тўрт бурчагидан осилган ҳолда осмондан тушиб, то олдимгача келаётган экан.</verse>
				<verse number="6">Унинг ичига назар солсам, ер юзининг тўрт оёқли, ваҳший ва судралувчи ҳайвонларини ҳамда кўкда учувчи қушларни кўрдим.</verse>
				<verse number="7">Ўшанда:- Бутрус, тур ва сўйиб егин! - деган бир овозни эшитдим.</verse>
				<verse number="8">Мен эса:- Асло, ё Раббим! Менинг оғзимга мутлақо ифлос ёки ҳаром нарса кирган эмас, - дедим.</verse>
				<verse number="9">Овоз иккинчи марта осмондан эшитилиб:- Худо ҳалол деганини сен ҳаром дема, - деди менга.</verse>
				<verse number="10">Бу манзара уч марта такрорланди. Кейин ҳаммаси яна осмонга кўтарилди.</verse>
				<verse number="11">Мана, ўша заҳоти Кесариядан менга юборилган уч одам мен турган уйнинг рўпарасида тўхтаб қолди.</verse>
				<verse number="12">Муқаддас Руҳ эса ҳеч шубҳаланмай улар билан бирга боришимни айтди. Шундай қилиб, бу олти биродар ҳам менга ҳамроҳ бўлишди, улар билан бирга ўша одамнинг уйига кирдик.</verse>
				<verse number="13">У эса уйида пайдо бўлган фариштани қандай кўрганини бизларга айтиб берди. Фаришта унга: “Яффага одамлар юбор, Бутрус лақабли Симунни чақиртир.</verse>
				<verse number="14">У сенга айтадиган сўзларидан ўзинг билан бутун хонадонинг нажот топасизлар”, - деб айтибди.</verse>
				<verse number="15">Мен гапира бошлаганимдаёқ, даставвал бизнинг устимизга тушган Муқаддас Руҳ уларнинг устига ҳам тушиб келди.</verse>
				<verse number="16">Шунда мен Раббимиз Исонинг: “Яҳё пайғамбар одамларни сувга чўмдириб тавба қилдирган, сизлар эса Муқаддас Руҳга чўмдириласизлар”, - деган сўзини эсга олдим.</verse>
				<verse number="17">Агар Худо бизга берган ҳадяни Раббимиз Исо Масиҳга худди биздай инонган мана буларга ҳам берган бўлса, унда мен ким бўлдимки, Худога қаршилик қила олсам? ”</verse>
				<verse number="18">Бу сўзларни эшитиб, улар тинчланди. “Худо ғайрияҳудийларни ҳам тавба қилдириб, абадий ҳаёт насиб қилар экан”, - деб Худони олқишлашди.</verse>
				<verse number="19">Стефаннинг ўлдирилиши билан бошланган қувғин оқибатида тарқалиб кетган имонлилар шу орада Худонинг каломини яҳудийлардан бошқа ҳеч кимга билдирмай, Финикия, Кипр ва Антиохиягача етиб борган эдилар.</verse>
				<verse number="20">Антиохия шаҳрига келган баъзи бир кипрлик ва киринеялик кишилар эса Раббимиз Исонинг Хушхабарини у ердаги юнонларга ҳам етказдилар.</verse>
				<verse number="21">Раббимизнинг кучи улар орқали амал қилаётгани учун ҳам кўпчилик Исони Раббим деб имон келтирди.</verse>
				<verse number="22">Бу ҳақда Қуддусдаги имонлилар жамоатининг қулоғига хабар етиб келгач, Барнабога Антиохияга боришни топширдилар.</verse>
				<verse number="23">Барнабо у ерга келганда, Худо иноятининг самарасини кўриб қувонди. Раббимиз Исога чин кўнгилдан берилинглар, деб ҳаммага далда берди.</verse>
				<verse number="24">У Муқаддас Руҳ ва имонга тўлган, хушфеъл одам бўлгани учун, халқнинг талай қисми Исони Раббим деб қабул қилди.</verse>
				<verse number="25">Кейин Барнабо Шоулни ахтариб, Тарсга борди ва уни топиб, Антиохияга келтирди.</verse>
				<verse number="26">Бир йил мобайнида улар имонлилар жамоати билан тўпланиб, талай одамга таълим беришди. Биринчи марта Антиохия шаҳрида Исо шогирдлари Масиҳий деган номни олдилар.</verse>
				<verse number="27">Ўша кунларда Антиохияга Қуддусдан баъзи пайғамбарлар келди.</verse>
				<verse number="28">Улардан Агав дегани Муқаддас Руҳдан руҳланиб қад ростлади-да, бутун дунёда оғир қаҳатчилик бўлишини каромат қилди. (Бу воқеа Қайсар Клавдий даврида содир бўлди.)</verse>
				<verse number="29">Шунда шогирдларнинг ҳар бири қўлидан келганича, Яҳудияда яшовчи имондошларига ёрдам юборишга аҳд қилишди.</verse>
				<verse number="30">Бу аҳдни амалга ошириб, йиғилган нафақаларни Барнабо ва Шоул орқали жамоатнинг оқсоқолларига юборишди.</verse>
			</chapter>
			<chapter number="12">
				<verse number="1">Ўша кунларда подшоҳ Ҳирод имонлилар жамоатидан баъзиларига озор бериш учун қўл кўтарди.</verse>
				<verse number="2">Юҳаннонинг акаси Ёқубни қилич билан чопиб ўлдирди.</verse>
				<verse number="3">Бу яҳудийларга ёққанини кўриб, унинг ортидан Бутрусни ҳам қўлга олди. Ана шу воқеалар яҳудийлар* хамиртурушсиз нон ёпадиган Фисиҳ байрамида содир бўлди.</verse>
				<verse number="4">Ҳирод Бутрусни зиндонга қамаб, Фисиҳ байрамидан кейин халқ олдига чиқариш нияти бор эди. Уни қўриқлаш учун ҳар бири тўрт аскардан иборат тўрт дастага топширди.</verse>
				<verse number="5">Бутрус шундай зиндонда тутиларкан, имонлилар жамоати унинг учун ихлос билан Худога ибодат қилар эди.</verse>
				<verse number="6">Ҳирод уни чиқармоқчи бўлган кундан аввалги кечаси Бутрус икки аскар ўртасида, иккита занжир билан кишанланган ҳолда ухлаётган эди. Эшикнинг ёнидаги қоровуллар эса зиндонни қўриқлашар эди.</verse>
				<verse number="7">Ногаҳон Худованднинг фариштаси Бутруснинг ёнида пайдо бўлиб, ҳужрада нур порлади. Фаришта Бутруснинг биқинига туртиб:- Тезроқ ўрнингдан тур! - деб уни уйғотди. Шу ондаёқ қўлларидаги занжирлар тушиб кетди.</verse>
				<verse number="8">Фаришта Бутрусга:- Камарингни боғла, чориқларингни кий! - деди. У шундай қилди. Кейин фаришта:- Тўнингни кий, орқамдан юр! - деди.</verse>
				<verse number="9">Бутрус чиқиб, унинг орқасидан кетди. Фақат фаришта қилаётган ишнинг ўнг ёки туш эканини уқмай, ваҳий кўраётганини ўйлар эди.</verse>
				<verse number="10">Биринчи ва иккинчи қоровулхоналардан ўтиб, шаҳарга чиқадиган темир дарвозага келишди. Дарвоза ўзидан-ўзи уларга очилди. Ташқарига чиқиб, бир кўчани босиб ўтишди. Ногаҳонда Бутруснинг ёнидаги фаришта ғойиб бўлди.</verse>
				<verse number="11">Бутрус ўзига келгач: “Энди мен чиндан кўрдим, Раббим фариштасини юбориб, мени Ҳирод қўлидан ва яҳудий халқининг бутун қасд-адоватидан қутқазди”, - деди.</verse>
				<verse number="12">У бўлиб ўтган воқеаларнинг фарқига етган заҳоти Марк лақабли Юҳаннонинг онаси Марямнинг уйига етиб келди. У ерда бир талай одам тўпланиб, ибодат қилаётган эди.</verse>
				<verse number="13">Бутрус дарвозани тақиллатгач, Рода исмли бир хизматкор қиз қулоқ солгани чиқди.</verse>
				<verse number="14">Бутруснинг овозини таниб, севинганидан дарвозани очмай ичкарига югуриб, унинг ташрифини билдирди.</verse>
				<verse number="15">- Ақлинг жойидами? - дейишди улар қизга. Лекин қиз ўз айтганини тасдиқлайвергач, улар:- Унинг фариштасидир, - дейишди.</verse>
				<verse number="16">Шу орада Бутрус тақиллатишда давом этди. Очганларида уни кўриб ҳайрон қолишди.</verse>
				<verse number="17">Бутрус уларнинг жим туриши учун қўли билан имо қилиб, Раббимиз уни қандай зиндондан чиқарганини гапириб берди. Сўнг:- Буларни Ёқуб ва бошқа биродарларга билдиринглар! - деб, у ердан чиқди-да, бошқа жойга кетди.</verse>
				<verse number="18">Кундуз бўлгач, Бутрус билан нима юз бергани ҳақида ўйлаб, аскарлар қаттиқ ҳаяжонга тушишди.</verse>
				<verse number="19">Ҳирод эса уни излаб тополмаганидан кейин қоровулларни сўроқ қилиб, ўлим жазосига маҳкум этди. Шундан сўнг Ҳирод Яҳудияни тарк этиб, Кесария шаҳрига борди ва у ерда бир муддат қолди.</verse>
				<verse number="20">У Тир ва Сидўн аҳолисига бор заҳрини сочар эди. Улар эса ўзаро келишиб, унинг ҳузурига ташриф буюришди. Подшоҳнинг сарой нозири Бластани ўз томонларига кўндириб, сулҳ сўрашди. Чунки уларнинг вилояти учун зарур бўлган озиқ-овқат подшоҳнинг вилоятидан олинар эди.</verse>
				<verse number="21">Белгиланган кунда Ҳирод шоҳона кийимларини кийиб, минбарга ўтирди-да, халойиққа ваъз айтди.</verse>
				<verse number="22">Халойиқ эса: “Бу одамнинг овози эмас, бу Худонинг овози! ” - деб хитоб қиларди.</verse>
				<verse number="23">Ўша ондаёқ Худованднинг фариштаси Ҳиродни урди. У шарафни Худога бермагани учун танасини қуртлар кемириб, жон берди.</verse>
				<verse number="24">Худонинг каломи эса тобора ёйилар, самара берарди.</verse>
				<verse number="25">Барнабо билан Шоул топшириқни бажолагач, Марк лақабли Юҳаннони ўзлари билан бирга олиб, Қуддусдан қайтиб келишди.</verse>
			</chapter>
			<chapter number="13">
				<verse number="1">Антиохия шаҳридаги имонлилар жамоатида баъзи бир пайғамбарлар ва муаллимлар, чунончи Барнабо, “Қорача” лақабли Симун, киринеялик Луций, вилоят ҳокими Ҳирод билан бирга тарбияланган Маноҳим ва Шоул бор эдилар.</verse>
				<verse number="2">Булар диний хизматини ўтаб, рўза тутиб турган маҳалда, Муқаддас Руҳ гапириб: “Барнабо билан Шоулни Мен сайлаган иш учун Менга ажратиб беринглар! ” - деди.</verse>
				<verse number="3">Шу тариқа, улар яна рўза тутиб ва ибодат қилиб бўлгач, Барнабо билан Шоулнинг бошига қўлларини қўйганча дуо ўқиб, уларни жўнатишди.</verse>
				<verse number="4">Барнабо билан Шоул Муқаддас Руҳ буюрганига кўра йўлга тушиб, Селевкия шаҳрига келдилар. У ердан эса Кипр оролига сузиб кетдилар.</verse>
				<verse number="5">Саламис шаҳрига келиб, яҳудийларнинг ибодатхоналарида Худонинг каломини тарғиб қилдилар. Юҳанно ҳам уларнинг хизматида эди.</verse>
				<verse number="6">Улар бутун оролни кезиб чиқиб, Пафос шаҳрига етиб келдилар. У ерда сеҳргар ва сохта пайғамбар бўлган Барйешу исмли бир яҳудийга дуч келдилар.</verse>
				<verse number="7">Барйешу вилоят ҳокими Сергий Павлуснинг ходими эди. Ақлли одам бўлган ҳоким Барнабо билан Шоулни чақиртиб, Худонинг каломини тингламоқчи бўлди.</verse>
				<verse number="8">Бироқ Барйешу (бошқа оти билан Алимо, яъни “сеҳргар”) уларга қаршилик кўрсатиб, ҳокимни имондан тойдиришга тиришарди.</verse>
				<verse number="9">Шунда Муқаддас Руҳга тўлган Шоул, яъни Павлус, унга кўзларини тикиб деди:</verse>
				<verse number="10">- Эй иблис ўғли! Юрагинг ҳар хил ҳийла ва айёрликка тўлгандир, ҳар қандай ҳақиқат душманисан! Худованднинг тўғри йўлларини чалкаштиришни бас қил!</verse>
				<verse number="11">Ва энди Худованд сенга қарши қўл кўтарди. Сен кўр бўласан ва бир қанча вақт қуёшни кўрмайсан. Шу заҳотиёқ бу одамнинг кўзлари қоронғи-зимистонликка кўмилди. Энди у атрофни пайпаслаганича ўзига етакловчи излар эди.</verse>
				<verse number="12">Ҳоким бу воқеани кўрди-да, Раббимиз Исо тўғрисидаги таълимотга қойил қолиб, имон келтирди.</verse>
				<verse number="13">Павлус ва унга ҳамроҳ бўлганлар Пафос шаҳридан сузиб кетиб, Памфилиянинг Пергия шаҳрига келишди. Юҳанно эса улардан ажралиб, Қуддусга қайтиб борди.</verse>
				<verse number="14">Улар Пергиядан яна йўлга чиқиб, Писидия юртидаги Антиохия шаҳрига боришди. Шанба кунида яҳудийларнинг ибодатхонасига кириб ўтиришди.</verse>
				<verse number="15">Таврот ва Пайғамбарлар китобларидан қироат тугагач, ибодатхонанинг жамоабошилари уларга киши юбориб:“Эрлар, биродарлар, агар халққа берадиган насиҳат сўзларингиз бўлса, марҳамат қилиб айтинглар”, - дейишди.</verse>
				<verse number="16">Павлус оёққа турди ва қўли билан ишора қилиб: “Эй Исроил эрлари ва барча Худодан қўрққанлар, тинглангиз! - деди.</verse>
				<verse number="17">- Бу халқнинг, Исроилнинг Худоси ота-боболаримизни танлади. Улар Миср ерида, ғурбатда яшаганда, Худо уларнинг мартабасини баланд қилди. Сўнгра Ўзининг музаффар қўли билан уларни у ердан олиб чиқди.</verse>
				<verse number="18">Қарийб қирқ йил саҳрода уларнинг кирдикорларига чидади.</verse>
				<verse number="19">Канъон мамлакатида етти элатни ҳалокатга йўлиқтириб, уларнинг заминини Исроил халқига насиб қилди.</verse>
				<verse number="20">Бу ҳол қарийб тўрт юз эллик йил давом этди. Шундан сўнг, Шомуил пайғамбар замонигача Худо уларга қозиларни берди.</verse>
				<verse number="21">Бунинг изидан халқ подшоҳ талаб қилди ва Худо Бенямин насл-насабидан Киш ўғли Шоул деган мардни уларга қирқ йил подшоҳ қилиб берди.</verse>
				<verse number="22">Уни тахтдан туширгандан кейин эса, уларга Довудни подшоҳ қилиб берди. Худо Довуд ҳақида шундай шаҳодат берди: “Мен кўнглимдагидай бир одамни - Ишай ўғли Довудни топдим; бутун истакларимни у бажо келтиради”.</verse>
				<verse number="23">Худо берган ваъдасига мувофиқ, Довуд зурриётидан Исроилга Нажоткорни - Исони юборди.</verse>
				<verse number="24">Исонинг келишидан бурун Яҳё пайғамбар бутун Исроил халқини тавба-тазарру қилишга ва сувда имон келтиришга ундаб юрди.</verse>
				<verse number="25">Яҳё ўз фаолиятини якунлаётганда: “Сизлар мени ким деб ҳисоблайсизлар? Мен Масиҳ эмасман. Лекин мендан кейин Келаётган бор, ана мен Унинг чориқ ипларини ечишга ҳам муносиб эмасман”, - деган эди.</verse>
				<verse number="26">Эй эрлар, биродарлар, эй Иброҳим наслидан бўлганлар ва орангиздаги барча Худодан қўрққанлар! Бу Нажоткор ҳақидаги хабар энди сизларгача етиб келди.</verse>
				<verse number="27">Қуддусда яшовчилар билан уларнинг раҳнамолари Исони тан олмадилар. Уни ўлимга маҳкум қилиб, ҳар шанба куни тиловат қилинадиган пайғамбар сўзларини ўзлари бажо келтирдилар.</verse>
				<verse number="28">Унда ўлимга лойиқ ҳеч бир айб тополмаган ҳолда, Пилатдан Уни ўлдиришни сўрадилар.</verse>
				<verse number="29">У ҳақида ёзилган бутун оятларни шундай бажо келтиришгандан кейин, Уни ёғочдан тушириб қабрга қўйдилар.</verse>
				<verse number="30">Лекин Худо Исони тирилтирди.</verse>
				<verse number="31">Исо Ўзи билан бирга Жалиладан Қуддусга борганларга анча кунлар давомида кўриниш бериб турди. Энди улар халқ олдида Унинг гувоҳлари бўлиб қолганлар.</verse>
				<verse number="32">Бизнинг сизларга етказаётган Хушхабар ҳам шу: Худо оталаримизга берган ваъдасини</verse>
				<verse number="33">уларнинг болалари бўлмиш бизлар учун Исони тирилтириш орқали амалга оширди. Забур китобининг иккинчи саносида ёзилганидек:“Сен Менинг Ўғлимсан, Сени бугун таваллуд эттирдим”.</verse>
				<verse number="34">Исони тирилтириш ва асло чиришига йўл қўймаслик ҳақида эса Худо Забурда* яна шундай деган:“Мен Довудга ваъда қилган дуоларимниСизларга муқаррар этиб бергайман”.</verse>
				<verse number="35">Шунингдек, бошқа бир оятда ҳам:“Ўз Азизингнинг чиришни кўришига йўл қўймайсан”, - деган.</verse>
				<verse number="36">Довуд Худонинг амри билан ўз наслига хизмат қилганидан кейин вафот этди ва ота-боболари сингари кўмилиб, унинг танаси чириб кетди.</verse>
				<verse number="37">Бироқ Худо тирилтирган Исонинг танаси чиришни кўрмади.</verse>
				<verse number="38">Энди эй биродарлар, мана шу сизларга маълум бўлсинки, ушбу Исо номидан гуноҳларингиз кечирилиши эълон қилинмоқда.</verse>
				<verse number="39">Сизлар Мусонинг Қонунига амал қилиб, оқланишингиз мумкин эмас эди. Энди эса Исо Масиҳга ишонган кишининг ҳар қандай гуноҳидан Худо ўтади.</verse>
				<verse number="40">Фақат эҳтиёт бўлинглар, яна пайғамбарлар китобида айтилган бу сўзлар сизларнинг бошингизга тушмасин:</verse>
				<verse number="41">“Эй хор қилувчилар, қаранглар, Ҳайратда қолиб ҳалок бўлинглар! Сиз яшаётган кунларда Мен бир иш қиламанки, Уни сизларга бирон киши айтиб берганда эди, Унга ҳеч инонмас эдингизлар””.</verse>
				<verse number="42">Бундан сўнг Павлус билан Барнабо яҳудийларнинг ибодатхонасидан чиқиб кетишди. Халойиқ улардан бу ҳақда келгуси шанба куни яна сўзлашни илтимос қилди.</verse>
				<verse number="43">Жамоат тарқалгандан кейин, яҳудийлардан ва Худодан қўрқиб яҳудий динига кирганлардан кўпгинаси Павлус ва Барнабонинг орқасидан эргашдилар. Улар бу кишилар билан суҳбат қуриб, Худонинг иноятига таяниб, имонда маҳкам бўлишга ишонтиришарди.</verse>
				<verse number="44">Келгуси шанбада шаҳарликларнинг қарийб ҳаммаси Худонинг каломини эшитиш учун йиғилишди.</verse>
				<verse number="45">Лекин шунча халойиқни кўрган яҳудийлар ҳасадга тўлиб, Павлуснинг айтаётган сўзларини инкор қилганча, ҳақоратга ўта бошладилар.</verse>
				<verse number="46">Шунда Павлус билан Барнабо жасорат билан жавоб бериб дедилар: “Худонинг каломини биринчи навбатда сиз, яҳудийларга тарғиб қилмоқ керак эди. Аммо сизлар Уни рад қилиб, ўзларингизни абадий ҳаётга нолойиқ кўрдингизлар. Шундан буён биз бошқа халқ вакилларига мурожаат қиламиз.</verse>
				<verse number="47">Чунки Худованд Тавротда* бизга васият қилиб деган:“Сени турли халқларга нур беришга қўйдим, Замин четларига қадар нажот келтиргин дея””.</verse>
				<verse number="48">Ғайрияҳудийлар буни эшитгандан сўнг севиниб, Раббимизнинг каломини кўкка кўтаришди, абадий ҳаётга тайин бўлганларнинг ҳаммаси эса имон келтиришди.</verse>
				<verse number="49">Шу тариқа Раббимизнинг каломи бутун мамлакат бўйлаб ёйилиб борар эди.</verse>
				<verse number="50">Бироқ яҳудийлар художўй ва эътиборли аёллар ва шунингдек, шаҳарнинг нуфузли одамларини Павлус ва Барнабога қарши қўзғатиб, уларни ўз юртларидан қувиб чиқаздилар.</verse>
				<verse number="51">Шунда Павлус ва Барнабо оёқ чангларини уларга силтаб қоқиб, Икония шаҳрига кетишди.</verse>
				<verse number="52">Шогирдлар бўлса, севинч ва Муқаддас Руҳга тўлиб-тошиб борардилар.</verse>
			</chapter>
			<chapter number="14">
				<verse number="1">Икония шаҳрида Павлус билан Барнабо одатдагидай яҳудийларнинг ибодатхонасига кириб, ваъз айтдилар. Натижада яҳудий ва юнонлардан жуда кўплари имон келтирди.</verse>
				<verse number="2">Лекин инонмаган яҳудийлар мажусийларнинг юракларини заҳарлаб, уларни имонлиларга қарши қўзғатдилар.</verse>
				<verse number="3">Павлус билан Барнабо бўлса, анча вақт Раббимиз Исо учун жасорат билан фаолият кўрсатардилар. Раббимиз ҳам уларнинг қўллари орқали ажойиб ва мўъжизакор ишлар яратиб, Ўзининг иноятли каломини тасдиқлар эди.</verse>
				<verse number="4">Шундай қилиб, шаҳар аҳолиси иккига бўлинди: баъзилари яҳудийлар ва баъзилари ҳаворийлар томонига ўтдилар.</verse>
				<verse number="5">Яҳудийлар ва мажусийлар ўз раҳнамолари билан келишиб, ҳаворийларга озор бериб, уларни тошбўрон қилмоқчи бўлишди.</verse>
				<verse number="6">Улар эса буни пайқаб қолиб, Ликаониянинг Листра ва Дервия шаҳарлари ва атрофдаги вилоятга қочиб кетишди.</verse>
				<verse number="7">У ерда Инжил Хушхабарини тарғиб қилишда давом этишди.</verse>
				<verse number="8">Листра шаҳрида бир чўлоқ киши ерда ўтирар эди. У туғма майиб бўлиб, умрида асло юрмаган эди.</verse>
				<verse number="9">У Павлуснинг айтаётган сўзларини тингларкан, Павлус унга кўз тикиб, дарддан халос бўлиш учун имони борлигини пайқади.</verse>
				<verse number="10">Овозини баланд қилиб:- Раббим Исо Масиҳ номидан сенга айтаман: оёғингда тикка тур! - деди. Ўша заҳоти у киши ўрнидан ирғиб турди-да, юра бошлади.</verse>
				<verse number="11">Халойиқ Павлус қилган ишни кўриб, Ликаония тилида баралла:- Тангрилар одам қиёфасида олдимизга тушибди! - деб бақира кетишди.</verse>
				<verse number="12">Барнабони - Зевс, Павлусни эса нотиқ бўлгани учун Ҳермес дейишди.</verse>
				<verse number="13">Шаҳарнинг ташқарисидаги Зевс маъбадининг коҳини эса шаҳар дарвозаларига ҳўкизларни ва гулчамбарларни олиб келиб, халойиқ билан бирга қурбонлик келтирмоқчи бўлди.</verse>
				<verse number="14">Ҳаворийлар Барнабо ва Павлус буни эшитгач, кийимларини йиртганча, ўзларини халойиқнинг орасига отиб:</verse>
				<verse number="15">“Эрлар! - деб бақиришди. - Нима учун бу ишларни қиляпсизлар? Биз ҳам сизларга ўхшаган инсонмиз! Сизлар бу сохта тангриларга топинишдан қайтиб, ер, осмон, денгиз ва ундаги ҳамма нарсани яратган барҳаёт Худога илтижо қилинглар. Мана, биз сизларга етказаётган Хушхабаримиз шу.</verse>
				<verse number="16">Гарчи Худо ўтган барча халқларга ўз йўллари билан юришларига эрк берган бўлса-да,</verse>
				<verse number="17">шу билан бирга Ўзини доимо ошкора қилиб келган. Осмондан ёғингарчилик ва серҳосил мавсумлар бериб, ризқ-рўзингизни таъминлаб, юракларингизни бахт-саодатга тўлдириб, сизларга эзгулик қилиб келган”.</verse>
				<verse number="18">Ҳаворийлар бу сўзларни айтиб бўлиб, оломонни зўрға тинчитишди ва ўзларига қурбонлик қилмасликка кўндиришди. [Ҳамма уй-уйларига кетгандан сўнг, улар яна шу ерда таълим беришни давом эттиришди. ]</verse>
				<verse number="19">Шу орада ҳаворийлар жасорат билан ваъз айтиб турганда, Антиохия ва Икония шаҳарларидан яҳудийлар келиб, халқни улардан бош тортишга ундадилар. “Улар бирон ҳақиқатни айтишгани йўқ, ҳамма сўзлари ёлғон”, - деб халқнинг авзойини бузиб, Павлусни тошбўрон қилдилар. Уни ўлган ҳисоблаб, шаҳардан ташқарига судраб чиқдилар.</verse>
				<verse number="20">Лекин шогирдлари унинг атрофига тўпланганда, Павлус ўрнидан туриб, шаҳарга қайтиб кирди. Эртаси куни Барнабо билан Дервия шаҳрига жўнади.</verse>
				<verse number="21">Хушхабарни Дервия шаҳрида тарғиб қилиб, кўп шогирд орттиришгандан сўнг, Листра, Икония ва Антиохия шаҳарларига қайтдилар.</verse>
				<verse number="22">Йўл-йўлакай Исо шогирдларининг жонларига жон қўшиб, имонда собит бўлишлари учун далда берардилар. “Худонинг Шоҳлигига кўп қайғулардан ўтиб киришимиз керак”, - деб насиҳат қилардилар.</verse>
				<verse number="23">Ҳар бир имонлилар жамоати учун оқсоқоллар тайин этдилар. Рўза тутиб, имонлиларни дуо қилиб, Раббимиз деб қаттиқ ишонишган Исо Масиҳнинг қарамоғига уларни топширдилар.</verse>
				<verse number="24">Писидия юртидан ўтиб Памфилия вилоятига келдилар.</verse>
				<verse number="25">Пергия шаҳрида Худонинг сўзини ваъз қилгандан кейин, Атталияга тушиб бордилар.</verse>
				<verse number="26">У жойдан сузиб, энди тамомлаган ишлари учун Худонинг иноятига топширилган жой - Антиохияга қайтиб келдилар.</verse>
				<verse number="27">У ерга етгач, имонлилар жамоатини йиғиб, Худонинг улар билан нималар қилганини, мажусийларга имон эшигини қандай очганини сўзладилар.</verse>
				<verse number="28">Бу ердаги Исо шогирдлари билан бирга анча вақт турдилар.</verse>
			</chapter>
			<chapter number="15">
				<verse number="1">Яҳудия ўлкасидан келган баъзи одамлар Антиохияда турган имонли биродарларига: “Агар Мусонинг одати бўйича суннат қилмасангизлар, нажот тополмайсизлар”, - дея таълим берардилар.</verse>
				<verse number="2">Павлус ва Барнабо улар билан анча тортишув ва баҳсга киришдилар. Охирида Павлус билан Барнабони, шунингдек, ораларидан бошқа баъзи кишиларни тайин этиб, бу масалани ҳаворийлар ва оқсоқоллар қошида ечиш мақсадида уларни Қуддусга юборишга қарор қилишди.</verse>
				<verse number="3">Улар жамоат томонидан жўнатилгандан сўнг, Финикия ва Самария ўлкаларидан ўтаётиб, ўша ердаги биродарларига мажусийларнинг Худога илтижо қилишганини айтиб бериб, ҳаммага катта севинч бағишлардилар.</verse>
				<verse number="4">Қуддусга етганларида, имонлилар жамоати, ҳаворийлар ва оқсоқоллар томонидан яхши қабул қилиндилар. Ўзлари билан Худонинг қилган бутун ишларини, мажусийларга имон эшигини қандай очганини уларга билдирдилар.</verse>
				<verse number="5">Лекин фарзийлар мазҳабидан Исога ишонган баъзи бирлари қарши туриб: “Уларни суннат қилиш ва Мусонинг Қонунига риоя эттириш керак”, - дедилар.</verse>
				<verse number="6">Ҳаворийлар ва оқсоқоллар бу масалани муҳокама қилиш учун йиғилдилар.</verse>
				<verse number="7">Анча мунозарадан кейин Бутрус ўрнидан туриб, уларга хитоб этди:“Эрлар, биродарлар! Сизларга маълумки, мажусийлар Инжил Хушхабарини мендан эшитиб, имон келтирсинлар деб, Худо анча вақт аввал орангиздан мени танлаган эди.</verse>
				<verse number="8">Қалбларни билган Худо бизга берган Муқаддас Руҳни уларга ҳам эҳсон этиб, шу билан уларни маъқул топганини тасдиқ этди.</verse>
				<verse number="9">Улар билан бизнинг орамизни ҳеч қандай фарқ билан ажратмасдан, имон келтиришлари орқали уларнинг ҳам дилларини тозалади.</verse>
				<verse number="10">У ҳолда, сизлар нима учун Худони синаб, на оталаримиз, на бизлар кўтариб боролмаган бўйинтуруқни Исо шогирдларининг бўйнига юкламоқчисизлар?</verse>
				<verse number="11">Ўзимиз биргина Раббимиз Исонинг инояти билан нажот топишга ишонганимиз каби, улар ҳам худди шунга ишонишади”.</verse>
				<verse number="12">Шунда бутун жамоат жим бўлиб, Барнабо билан Павлусга қулоқ солиб турди. Улар эса Худонинг ўзлари орқали мажусийлар орасида бажарган барча ажойиб ва мўъжизакор ишларини айта бошладилар.</verse>
				<verse number="13">Улар сўзлаб бўлгандан кейин, Ёқуб гап бошлади:“Эрлар, биродарлар, менга қулоқ солинглар!</verse>
				<verse number="14">Симун, биринчи галда Худо бошқа миллатлардан Ўз исмини таниган бир халқни олиш учун осмондан тушганини тушунтирди.</verse>
				<verse number="15">Ана, пайғамбарларнинг сўзлари ҳам бунга мувофиқ келяпти, Тавротда ёзилишича:</verse>
				<verse number="16">“Бундан кейин Мен қайтиб келиб, Довуднинг йиқилган даргоҳини барпо қилурман. Унинг харобаларини янгидан қуриб, Уни бошдан қайта тиклаб қўюрман.</verse>
				<verse number="17">Токи қолган одамлар, Исмимни таниган барча халқлар, Мен - Худовандни излаб топсинлар.</verse>
				<verse number="18">Буларни қадимдан маълум этган Худованд буюриб бажармоқда”.</verse>
				<verse number="19">Шунинг учун менинг фикримча, бошқа миллатлардан Худога имон келтирганларни қийнаб қўймаслигимиз лозим.</verse>
				<verse number="20">Фақат уларга хат ёзиб, бутларга сўйилган ҳаром қурбонлик гўшти, зино, бўғилган ҳайвоннинг гўшти ва қон ейишдан ўзларини сақласинлар, [ўзлари учун истамаган нарсани ўзгага қилмасинлар], деб буйруқ берайлик.</verse>
				<verse number="21">Зотан, Мусонинг Қонуни қадимги аждодлар замонидан бери ҳар бир шаҳарда ваъз қилинмоқда, ҳар шанба куни ибодатхоналарда қироат қилиниб келмоқда”.</verse>
				<verse number="22">Бунинг изидан бутун жамоат билан ҳаворийлар ва оқсоқоллар ўз ораларидан одамларни сайлаб, Павлус ва Барнабо билан Антиохияга юборишни лозим кўрдилар. Биродарлар орасида обрў орттирган Барсабо лақабли Яҳудони ва Силани сайладилар.</verse>
				<verse number="23">Улар орқали шу мактубни ёзиб юбордилар: “Ҳаворийлар, оқсоқоллар ва барча биродарлардан, турли халқ вакилларидан иборат бўлиб, Антиохия, Сурия, ва Киликияда яшаётган биродарларимизга салом!</verse>
				<verse number="24">Эшитишимизча, биздан чиққан баъзи кишилар ўзларининг гаплари билан сизларни довдиратиб, суннат қилиш керак, Мусонинг Қонунига риоя қилиш керак, деб кўнгилларингизни ташвишга солишибди. Биз эса буни буюрмаган эдик.</verse>
				<verse number="25">Шу сабабдан ўз орамиздан сайланган баъзи бир одамларни азизларимиз Барнабо ва Павлус билан бирга сизларнинг олдингизга юбориш учун бир фикрга келдик.</verse>
				<verse number="26">Бу иккаласи Раббимиз Исо Масиҳнинг исми учун ўз жонларини ҳам аямаган зотлардир.</verse>
				<verse number="27">Қароримиз бўйича ҳузурингизга ҳозирча Яҳудо билан Силани йўллаяпмиз; улар сизларга буларни оғзаки ҳам тушунтирадилар.</verse>
				<verse number="28">Шундай қилиб, Муқаддас Руҳга ва бизга маъқул кўринган қуйидаги зарур саналганлардан бошқа сизларга ҳеч нарса юкламасликка қарор қилдик, чунончи:</verse>
				<verse number="29">бутларга сўйилган қурбонлик гўшти, қон, бўғилган ҳайвоннинг гўшти ҳамда зинодан ўзингизни сақланглар. [Ўзингиз учун истамаган нарсани ўзгага қилманглар. ] Бу ҳаром нарсалардан ўзларингизни сақлаб юрсангиз, яхши иш қилган бўласизлар. Саломат бўлинглар! ”</verse>
				<verse number="30">Шундай қилиб, бу одамлар йўлга тушиб, Антиохия шаҳрига келишди. У ердаги жамоатни тўплаб, хатни топширишди.</verse>
				<verse number="31">Улар эса насиҳатни ўқиб севиндилар.</verse>
				<verse number="32">Ўзлари ҳам пайғамбар бўлган Яҳудо ва Сила маъноли, мўл сўз билан биродарларига далда бериб, жонларига жон қўшдилар.</verse>
				<verse number="33">Бу ерда бир муддат туришганидан кейин, биродарлари уларни эсон-омон кузатиб, юборганлар қошига қайтаришди.</verse>
				<verse number="34">[Лекин Сила Антиохияда қолишни афзал кўрди ва Яҳудо якка ўзи Қуддусга қайтди. ]</verse>
				<verse number="35">Павлус ва Барнабо бўлса, Антиохияда қолишди. Улар бошқа кўп кишилар билан ҳамжиҳат бўлиб, таълим беришни ва Раббимиз Исонинг Хушхабарини тарғиб қилишни давом эттиришди.</verse>
				<verse number="36">Бир мунча вақтдан кейин Павлус Барнабога: “Энди қайтиб бориб, Раббимиз каломини тарғиб этган ҳар бир шаҳардаги биродарларимизни йўқлайлик, уларнинг ҳол-аҳволини билайлик”, - деди.</verse>
				<verse number="37">Барнабо эса Марк деган Юҳаннони ҳам ўзи билан бирга олмоқчи эди.</verse>
				<verse number="38">Лекин Павлус, Памфилияда ўзларини тарк этиб, ҳамкорликдан бош тортган одамни ўзи билан бирга олишни ўринли деб ҳисобламас эди.</verse>
				<verse number="39">Натижада ораларида шундай хафалик бўлиб ўтдики, улар бир-бирларидан айрилиб қолдилар. Барнабо Маркни эргаштириб, Кипр оролига сузиб кетди.</verse>
				<verse number="40">Павлуснинг ўзи эса Силани танлади. Биродарлар уни Худонинг иноятига топширгандан сўнг, у жўнаб кетди.</verse>
				<verse number="41">У Сурия ва Киликия ўлкаларидан ўтиб борган сари, Масиҳ жамоатларини имонда мустаҳкамлар эди.</verse>
			</chapter>
			<chapter number="16">
				<verse number="1">Павлус Дервия ва Листра шаҳарларига етиб борди. У ерда Тимўтий исмли Исо шогирди бор эди. Унинг онаси имон топган яҳудий, отаси эса юнон эди.</verse>
				<verse number="2">Бу киши Листра ва Иконияда яшаган имонлилар орасида яхши ном чиқарган эди.</verse>
				<verse number="3">Тимўтийни ўзи билан бирга олиб кетишни истаб, Павлус ўша атрофдаги яҳудийлар сабабли уни суннат қилди. Чунки унинг отаси юнон эканини ҳамма билар эди.</verse>
				<verse number="4">Улар шаҳарма-шаҳар кезиб боришаркан, Қуддусдаги ҳаворийлар ва оқсоқоллар томонидан қарор қилинган қонун-қоидаларни имонлиларга топшириб, буларга риоя қилишларини тайинлашарди.</verse>
				<verse number="5">Шу йўсинда жамоатларнинг имони қувватланиб, сони кундан-кунга ошиб бораётган эди.</verse>
				<verse number="6">Павлус билан йўлдошлари Фригия ва Галатия юртларидан ўтишди, чунки Муқаддас Руҳ Асияда Худо сўзини тарғиб қилишларига тўсқинлик қилди.</verse>
				<verse number="7">Мисия чегараларига яқинлашганда, Битинияга бормоққа интилдилар, лекин Исонинг Руҳи яна уларга ижозат бермади.</verse>
				<verse number="8">Шундай қилиб, Мисия юртидан ўтиб, Троас шаҳрига тушиб келдилар.</verse>
				<verse number="9">Ўша кечаси македониялик бир одам Павлуснинг тушига кирди. У Павлуснинг қаршисида туриб: “Македонияга келиб, бизга ёрдам бергин! ” - деб ёлворар эди.</verse>
				<verse number="10">Павлуснинг кўрган бу кароматли тушидан кейин бизлар дарҳол Македонияга бориш ҳаракатини қилдик. Чунки Раббимиз бизни у аҳолига Хушхабарни етказишга чақиряпти, деган хулосага келган эдик.</verse>
				<verse number="11">Троас шаҳридан жўнаб, тўғри Самофракия ва эртаси куни Неаполь шаҳрига сузиб бордик.</verse>
				<verse number="12">У ердан чиқиб, Македониянинг ўша қисмидаги биринчи Рим колонияси бўлмиш Филиппи шаҳрига келдик ва ўша ерда бир неча кун туриб қолдик.</verse>
				<verse number="13">Яҳудийларнинг дам олиш кунида биз шаҳардан ташқарига чиқиб, худди ўйлаганимиздек дарё бўйида ибодат қилаётган жамоатга дуч келдик. Йиғилган аёллар билан суҳбатлаша бошладик.</verse>
				<verse number="14">Тингловчилар орасида Лидия исмли художўй бир аёл бор эди. У Тиятира шаҳарлик алвон тўн сотувчи эди. Павлуснинг айтаётганларини фаҳмлаши учун Раббимиз унинг қалбини очди.</verse>
				<verse number="15">Лидия ўзининг уй аҳли билан бирга сувда имон келтиргандан сўнг, бизни меҳмон қилмоқчи бўлди. “Агар сизлар мени Раббимиз Исога имон келтирган деб ҳисобласангизлар, уйимга кириб ўтиринглар”, - деб бизни кўндирди.</verse>
				<verse number="16">Бир куни ибодатгоҳга кетаётганимизда, ичида фолчилик руҳи бўлган бир чўри бизга дуч келди. У фолчилик маҳорати билан хўжайинларига кўп даромад келтирарди.</verse>
				<verse number="17">Павлуснинг ва ҳаммамизнинг орқамиздан юриб:- Бу одамлар Худойи Таолонинг қулларидир, бизга нажот йўлини эълон қилмоқдалар, - деб бақирарди.</verse>
				<verse number="18">Анча кун буни такрорлади. Охири, Павлуснинг жонига тегиб, у чўрига бурилди-да, ичидаги руҳга:- Исо Масиҳ номидан сенга буюраман: чўридан чиқиб кет! - деди. Руҳ эса ўша заҳоти чўрининг танидан чиқиб кетди.</verse>
				<verse number="19">Чўрининг хўжайинлари энди даромад умиди йўқолганини кўриб, Павлус билан Силани тутганларича марказий майдонга, шаҳар маҳкамасига судраб бордилар.</verse>
				<verse number="20">Уларни Рим маъмурларининг қошига чиқариб:- Бу одамлар яҳудий бўла туриб, шаҳримизни тўс-тўполон қилиб юбормоқдалар!</verse>
				<verse number="21">Биз римликларга қабул этиш ва бажариш мумкин бўлмаган одатларни тарғиб қилмоқдалар, - дейишди.</verse>
				<verse number="22">Оломон Павлус билан Силага ёпирила бошлагач, маъмурлар уларнинг уст-бошини йиртиб олиб, калтаклашга буюрдилар.</verse>
				<verse number="23">Уларни жуда кўп калтаклашгандан кейин зиндонга ташлаб, қаттиқ қўриқлашни зиндонбонга буюрдилар.</verse>
				<verse number="24">У ҳам олган амрига кўра, уларни зиндоннинг ички бўлмасига қамаб, оёқларини кундалаб қўйди.</verse>
				<verse number="25">Тун яримлаб қолганда, Павлус ва Сила ибодат қилиб, Худони куйлашар эди; маҳбуслар эса уларни тинглаб туришарди.</verse>
				<verse number="26">Тўсатдан шиддатли зилзила юз берди-да, қамоқхонанинг пойдеворини силкитиб ташлади. Ўша заҳоти барча эшиклар очилиб, ҳамманинг кишанлари бўшаб қолди.</verse>
				<verse number="27">Зиндонбон эса уйғонган заҳоти зиндон эшикларининг очилиб қолганини кўрди. У қиличини қинидан суғуриб, ўзини ўлдирмоқчи бўлди, чунки маҳбуслар қочиб кетишган, деб ўйларди.</verse>
				<verse number="28">Лекин Павлус баланд овозда бақириб:- Зинҳор ўз жонингга қасд қилма, биз ҳаммамиз шу ердамиз! - деди.</verse>
				<verse number="29">Зиндонбон чироқ сўраб, зиндонга югуриб кирди ва титраб Павлус билан Силанинг пойига ўзини ташлади.</verse>
				<verse number="30">Уларни ташқарига чиқариб:- Жаноблар, нажот топиш учун нима қилишим керак? - деб сўради.</verse>
				<verse number="31">Улар:- Раббимиз Исо Масиҳга ишонгин, сен ўзинг ва бутун хонадонинг нажот топасизлар, - дейишди.</verse>
				<verse number="32">Кейин унга ва бутун уй аҳлига Худонинг каломини сўзлаб беришди.</verse>
				<verse number="33">Зиндонбон кечанинг ўша соатида Павлус билан Силани бир четга олиб, яраларини ювди. Дарҳол ўзи билан бутун хонадони сувга чўмиб имон келтирди.</verse>
				<verse number="34">Уларни ўз уйига келтириб, дастурхонга таклиф қилди. Худога имон топдим деб, бутун хонадони билан бирга жуда хуррам бўлаётган эди.</verse>
				<verse number="35">Кундуз бўлгач, римлик маъмурлар:- У одамларни қўйиб юборинглар, - деб вазифадорларини йўллашди.</verse>
				<verse number="36">Зиндонбон Павлусга хабар етказиб:- Маъмурлар сизларни озодликка чиқариш учун одам юборишибди, энди чиқиб эсон-омон кета қолинглар, - деди.</verse>
				<verse number="37">Павлус уларга шундай жавоб берди:- Рим фуқароси бўлган бизни суд қилмай халқнинг кўз ўнгида уриб, зиндонга ташладилар. Энди эса бизни яширинча қўйиб юбормоқчиларми? Йўқ, ўзлари келиб бизни чиқазсинлар!</verse>
				<verse number="38">Вазифадорлар бу сўзларни маъмурларга айтиб бердилар. Павлус билан Силанинг Рим фуқароси бўлганларини маъмурлар эшитгач, юраклари сесканиб кетди.</verse>
				<verse number="39">Келиб улардан кечирим сўрадилар. Сўнг уларни кузатиб, шаҳардан кетишларини илтимос қилдилар.</verse>
				<verse number="40">Павлус билан Сила эса зиндондан чиқибоқ, Лидиянинг уйига боришди. Биродарлари билан кўришиб, уларга насиҳат бергандан кейин, жўнаб кетишди.</verse>
			</chapter>
			<chapter number="17">
				<verse number="1">Амфиполь ва Аполлония шаҳарларидан ўтиб, Салоника шаҳрига келишди. У ерда яҳудийларнинг ибодатхонаси бор эди.</verse>
				<verse number="2">Павлус ўзининг одатидай яҳудийларнинг олдига кириб, сурункасига уч шанба куни улар билан муқаддас ёзувлар борасида мунозара қилди.</verse>
				<verse number="3">“Сизларга мен эълон қилаётган бу Исо - Масиҳдир”, - деб айтар, Масиҳнинг азоб билан ўлиб тирилиши кераклигини ишонтирарли исботлар билан баён этар эди.</verse>
				<verse number="4">Яҳудийлардан баъзилари, шунингдек, Худодан қўрққан кўпгина юнонлар билан эъзозли аёллардан иборат катта бир тўда қаноат ҳосил қилиб, Павлус билан Силага қўшилдилар.</verse>
				<verse number="5">Лекин инонмаган* яҳудийлар ҳасадга тўлиб, майдондан ярамас одамларни тўплаб, халойиқ орасига ғулу солишди-да, бутун шаҳарни тўс-тўполонга айлантириб юборишди. Ясоннинг уйига ҳужум қилиб, Павлус билан Силани халқнинг олдига олиб чиқишни талаб қилишди.</verse>
				<verse number="6">Уларни тополмай, Ясон ва баъзи имонлиларни шаҳар маъмурлари ҳузурига судраб келишди-да, қичқиришиб: “Дунёни остин-устин қилаётган бу одамлар мана бу ерга ҳам келишибди!</verse>
				<verse number="7">Мана, Ясон уларни уйига қабул қилибди. Буларнинг ҳаммаси: Исо деган бошқа бир подшоҳ бор, деб Қайсарнинг буйруқларига қарши ҳаракат қилмоқдалар”, - дейишди.</verse>
				<verse number="8">Бу сўзлар оломонни ва шаҳар маъмурларини жуда ҳам ҳаяжонга солди.</verse>
				<verse number="9">Ниҳоят, Ясон ва бошқалардан кафолат олиб, уларни қўйиб юборишди.</verse>
				<verse number="10">Дарҳол, ўша кечасиёқ имонлилар Павлус билан Силани Верия шаҳрига жўнатишди. Улар у ерга етгач, яҳудийларнинг ибодатхонасига боришди.</verse>
				<verse number="11">Бу ердаги яҳудийлар Салоника аҳолисидан кўра фаросатлироқ эдилар. Худо сўзини жуда иштиёқ билан қабул қилиб, бу таълимот ҳақиқатмикин, деб кундан-кунга муқаддас ёзувларни синчиклаб ўқир эдилар.</verse>
				<verse number="12">Шундай қилиб, улардан кўплари, шу жумладан муҳтарам юнон аёлу эркакларининг кўпчилиги ҳам имон келтиришди.</verse>
				<verse number="13">Павлус Верия шаҳрида ҳам Худонинг каломини ваъз қиляпти, деб эшитган Салоникадаги яҳудийлар у ерга ҳам келиб, халойиқни гижгижлаб, алғов-далғов қилдилар.</verse>
				<verse number="14">Шунда имонлилар Павлусни зудлик билан денгизга кузатиб қўйдилар. Сила ва Тимўтий эса ўша ерда қолдилар.</verse>
				<verse number="15">Павлуснинг кузатувчилари уни Афина шаҳригача узатиб қўйдилар. Павлусдан: “Сила билан Тимўтий олдимга тезроқ келишсин”, деган топшириқни олгандан сўнг, улар йўлга тушди.</verse>
				<verse number="16">Павлус Афинада Сила билан Тимўтийни кутиб тураркан, бу шаҳарнинг бутлар билан тўлганини кўриб, кўнгли жуда ғашланди.</verse>
				<verse number="17">Шу тариқа, у гоҳ яҳудий ибодатхонасида яҳудийлар ва Худодан қўрққан бошқа кишилар билан сўзлашар, гоҳ бозор майдонида учрашиб турганлар билан ҳар куни мунозара қилар эди.</verse>
				<verse number="18">Айниқса, эпикурчи ва стоик файласуфлар у билан баҳслашардилар. Павлус Исо ва тирилиш тўғрисидаги Хушхабарни баён этди. Бири: “Бу маҳмадона нима демоқчи экан? ” - деса, бошқалари: “У бегона тангриларнинг ваъзхони, шекилли”, - деб айтишарди.</verse>
				<verse number="19">Павлусни Арес-тепага олиб боришди ва унга: “Сен тарғиб қилаётган бу янги таълимотнинг нималигини билишимиз мумкинми?</verse>
				<verse number="20">Қулоқларимизга ғалати сўзлар эшитиляпти-да, биз уларнинг нималигини билмоқчимиз”, - дейишди.</verse>
				<verse number="21">Барча афиналиклар ва бу шаҳарда яшовчи бегоналар ҳамма вақтларини янгиликларни сўзлаш ёки тинглаш билангина ўтказишарди.</verse>
				<verse number="22">Шундай қилиб, Павлус Арес-тепанинг ўртасида туриб, ваъз айтди:“Эй афиналиклар! Мен сизларни ҳар жиҳатдан жуда диндор кўряпман.</verse>
				<verse number="23">Чунончи, кезиб-кезиб, азиз жойларингизни кўздан кечириб, “НОМАЪЛУМ ХУДОГА БАҒИШЛАНГАН” деб ёзилган бир қурбонгоҳга ҳам дуч келдим. Худди шу сизлар билмай сиғинаётган Худони мен сизларга маълум қилмоқчиман.</verse>
				<verse number="24">Борлиқни яратган Парвардигори олам еру осмон Эгаси бўлиб, инсон қўли билан яратилган маъбадларда яшамайди.</verse>
				<verse number="25">У бирон нарсага муҳтож эмаски, Унга инсон қўллари билан хизмат қилиб бўлса. У Ўзи ҳаммага ҳаёт, нафас ва борлиқни берган.</verse>
				<verse number="26">Худо барча одамзодни бир одамдан яратиб, ер юзига тарқалиб яшашига йўл қўйган. Инсониятнинг белгили даврларини, турли истиқомат жойларини Худо тайин этган.</verse>
				<verse number="27">У ҳар биримизга жуда яқин бўлиб, пайпаслаб-пайпаслаб бўлса-да, Мени қидириб топинглар, деб буюрмоқда.</verse>
				<verse number="28">Зотан, биз У орқали яшаймиз, ҳаракат қиламиз, бормиз. Ўз шоирларингиздан баъзилари айтганидек: “Биз ҳам Унинг уруғидирмиз”.</verse>
				<verse number="29">Энди биз Худонинг уруғидан бўлганимиз сабабли, гўё Худойи Таолони инсон ақли билан ижод қилинган ёки инсон ҳунари билан ишланган олтин, кумуш ёки тош буюмлар билан тенглаштирмаслигимиз керак.</verse>
				<verse number="30">Худо ўтган бу қоронғи даврларга кўз юмган бўлса-да, энди ҳамма ерда, ҳамма инсонларнинг тавба қилишларини буюрмоқда.</verse>
				<verse number="31">Ўзи қўйган Зот орқали У дунёни адолат билан ҳукм этадиган бир кун тайин этди. Ўша Зотни ўлганидан кейин тирилтириб, барча инсонларга ишонч бағишлади”.</verse>
				<verse number="32">Ўликларнинг тирилишини эшитиб, баъзилар масхара қилиб кулдилар. Бошқалар эса: “Бу ҳақда сени бўлак пайт эшитамиз”, - дедилар.</verse>
				<verse number="33">Шундай қилиб, Павлус уларнинг ўртасидан чиқиб кетди.</verse>
				<verse number="34">Баъзи одамлар эса унга эргашиб имон келтирдилар, шу жумладан Арес-тепа кенгашининг аъзоси - Дионисий, Дамар исмли бир аёл ва бошқалар бор эди.</verse>
			</chapter>
			<chapter number="18">
				<verse number="1">Бу ҳодисалардан кейин Павлус Афинани тарк этиб, Коринф шаҳрига келди.</verse>
				<verse number="2">Бу шаҳарда асли понтлик бўлган Акил исмли бир яҳудийни топди. Қайсар Клавдий бутун яҳудийларга Римдан чиқиб кетишлари ҳақида фармон чиқаргани туфайли, Акил билан хотини Прискилла яқинда Италиядан келишган эди. Павлус уларнинг олдига борди.</verse>
				<verse number="3">Ҳамкасб бўлганлари учун уларнинг ёнида қолиб ишлади. Уларнинг ҳунари эса чодир тикувчилик эди.</verse>
				<verse number="4">Павлус ҳар шанба куни яҳудийлар ибодатхонасида баҳслашиб, яҳудий билан юнонларни ишонтиришга ҳаракат қиларди.</verse>
				<verse number="5">Сила билан Тимўтий Македониядан келганларидан кейин, Павлус ўзини бутунлай ваъзхонликка бағишлаб, Исонинг Масиҳлигини яҳудийларга таъкидлаб баён этарди.</verse>
				<verse number="6">Лекин улар қарши бориб, уни ҳақорат қилгач, Павлус кийимидаги чангни қоқиб: “Сизлар тўккан қон ўз бўйнингизга! Мен тозаман. Бу кундан эътиборан мен мажусийларнинг олдига бораман”, - деди.</verse>
				<verse number="7">Павлус у ердан кетиб, Худога сиғинувчи Юстус исмли бир одамнинг уйига келди. Унинг уйи эса яҳудийлар ибодатхонасига девор-дармиён эди.</verse>
				<verse number="8">Шундай қилиб, ибодатхонанинг жамоабошиси бўлган Крисп бутун хонадони билан Исони Раббим деб имон келтирди. Буни эшитган коринфликлардан кўплари ҳам ишониб, сувда имон келтирдилар.</verse>
				<verse number="9">Бир кечаси Павлуснинг тушида Исо кўриниш бериб: “Қўрқма, лекин тинмай гапиравергин, - деди.</verse>
				<verse number="10">- Мен сен билан биргаман, ҳеч ким сенга қўл тегизиб ёмонлик қилмайди; чунки бу шаҳарда кўп одамларим бор”.</verse>
				<verse number="11">Павлус шундан сўнг бир йилу олти ой бу ерда яшаб, Худо каломидан таълим берди.</verse>
				<verse number="12">Галлион Ахая вилояти ҳокими бўлган даврда, яҳудийларнинг ҳаммаси бир бўлиб, Павлусга қарши бош кўтаришди. Уни маҳкамага судраб келиб:</verse>
				<verse number="13">“Бу одам Қонунимизга зид ўлароқ Худога сиғинишни халққа ўргатмоқда”, - деб айтишди.</verse>
				<verse number="14">Павлус оғзини очай деганда, Галлион яҳудийларга хитоб этиб: “Ҳой яҳудийлар! Агар бирон ҳақсизлик ёки оғир жиноят масаласи бўлса эди, у вақтда арзингизни эшитиш учун менда бир асос бўлар эди.</verse>
				<verse number="15">Ҳолбуки, баҳс таълимот, исмлар ва Қонунингиз ҳақида бораётган бўлса, унда ўзларингиз ҳал этинглар. Мен бу ишларнинг қозиси бўлишни истамайман”,</verse>
				<verse number="16">- деди-ю, уларни маҳкамадан ҳайдаб юборди.</verse>
				<verse number="17">Шунда бутун юнонлар жамоабоши Состенни тутиб, маҳкама олдида урдилар. Галлион эса бунга парво қилмади.</verse>
				<verse number="18">Павлус яна анча кун Коринф шаҳрида тургандан кейин, биродарлари билан хайрлашиб, Акил ва Прискилла билан бирга Сурияга бораётган кемага тушди. У назр-аҳд қилгани учун, Кенхрея шаҳрида сочларини қирқтирган эди.</verse>
				<verse number="19">Эфес шаҳрига етиб борганда, Павлус Акил билан Прискиллани у ерда қолдирди. Ўзи эса яҳудийлар ибодатхонасига кириб, баҳс очди.</verse>
				<verse number="20">Яҳудийлар янада кўпроқ вақт уларникида қолишини Павлусдан илтимос қилган бўлишса-да, у кўнмади.</verse>
				<verse number="21">Улар билан хайрлашиб: “Яқинлашиб келаётган байрамни мен албатта Қуддусда қутлашим керак. Аммо Худо хоҳласа, олдингизга яна қайтиб келаман”, - деди-ю, Эфесдан сузиб кетди. [Акил билан Прискиллани эса Эфесда қолдирди. ]</verse>
				<verse number="22">Кема Кесария портига етиб келиб тўхтади. Павлус Қуддусга бориб, имонлилар жамоати билан кўришди. Сўнгра Антиохия шаҳрига тушди.</verse>
				<verse number="23">У ерда бир муддат туриб, тағин йўлга чиқди. Тартиб бўйича Галатия ва Фригия юртларини кезиб чиқиб, барча Исо шогирдларининг кўнглини кўтарди.</verse>
				<verse number="24">Шу орада асли искандариялик бўлган Аполлос исмли бир киши Эфес шаҳрига келди. У гапга чечан, Тавротни яхши билган бир яҳудий эди.</verse>
				<verse number="25">Бу одам Раббимиз Исо йўлида тарбия олган бўлиб, бу ҳақда тўғри ва оташин руҳ билан таълим берар эди. Лекин у фақатгина Яҳё пайғамбарнинг сувда тавба қилдириш усулини билар эди.</verse>
				<verse number="26">Яҳудийлар ибодатхонасида жасорат билан ваъз айтадиган бўлди. Аполлосни тинглаган Акил билан Прискилла уни кутиб олиб, Раббимиз Исо йўлини аниқ қилиб тушунтириб бердилар.</verse>
				<verse number="27">Аполлос Ахая юртига бормоқ ниятини изҳор этганда, биродарлари у ердаги Исо шогирдларига хат ёзиб, уни яхши қабул қилишларини ўтиндилар. Аполлос Ахаяга бориб, Худонинг инояти билан имон топганларга самарали ёрдам берди.</verse>
				<verse number="28">Таврот асосида Исонинг Масиҳ эканини исбот этиб, ҳамманинг кўз ўнгида яҳудийларнинг иддаоси нотўғрилигини узил-кесил фош қилар эди.</verse>
			</chapter>
			<chapter number="19">
				<verse number="1">Аполлос Коринф шаҳрида бўлганда, Павлус тоғли вилоятларни кезиб ўтиб, Эфес шаҳрига келди. У ерда бир неча Исо шогирдини топиб, улардан сўради:</verse>
				<verse number="2">- Сизлар имон келтирганингизда Муқаддас Руҳни қабул қилдингизларми? - Муқаддас Руҳ борлигини биз ҳеч қачон эшитмаганмиз, - деб жавоб берди улар.</verse>
				<verse number="3">- Бундай бўлса, сизлар қай асосда сувга чўмиб имон келтиргансизлар? - деб сўради Павлус. - Биз Яҳё пайғамбарнинг таълимоти асосида сувга чўмиб имон келтирганмиз, - деб жавоб бердилар.</verse>
				<verse number="4">Павлус деди:- Яҳё пайғамбар халқни дарёга чўмдириб, тавба қилдирган эди, холос. У халққа: Мендан кейин келадиган Зотга, яъни Исо Масиҳга инонинглар, деб айтган эди.</verse>
				<verse number="5">Улар буни эшитгач, Раббимиз Исо номидан ҳам сувга чўмиб имон келтирдилар.</verse>
				<verse number="6">Павлус қўлларини уларнинг бошига қўйиши билан Муқаддас Руҳ уларнинг устига тушиб келди. Улар янги тилларда гапириб, каромат қила бошладилар.</verse>
				<verse number="7">Улар жами бўлиб, ўн икки кишига яқин эдилар.</verse>
				<verse number="8">Павлус уч ой давомида бемалол яҳудийлар ибодатхонасида баҳслашиб, Худонинг Шоҳлиги тўғрисида ишонтирарли далиллар келтирарди.</verse>
				<verse number="9">Ниҳоят, баъзилар бўйин қотиб, имонни рад қилиб, халқ олдида Раббимиз Исо йўлини ёмонлайдиган бўлишди. Павлус улардан юз ўгириб, шогирдларини улардан ажратди ва ҳар куни Тиран деган бир кишининг мактабида суҳбатлашарди.</verse>
				<verse number="10">Шу тариқа икки йил давомида хоҳ яҳудий, хоҳ юноний бўлсин, Асия вилоятида яшаганларнинг ҳаммаси Раббимиз Исонинг каломини эшитдилар.</verse>
				<verse number="11">Худо Павлуснинг қўллари билан кўп қудратли ишларни қилар эди.</verse>
				<verse number="12">Ҳатто унинг баданига теккан рўмоллар ва камарлар ҳам беморларнинг устига қўйилганда, улар касалдан халос бўлар, ичларидаги ёвуз руҳлар эса чиқиб кетарди.</verse>
				<verse number="13">Яҳудийлар орасида сайёҳ юрувчи баъзи азайимхонлар ҳам бор эди. Булар ёвуз руҳларга чалинган одамлар тепасида Раббимиз Исонинг исмини зикр қилишга уннай кетар, “Павлус эълон этаётган Исо номи билан сизларга буюрамиз”, - деб айтишарди.</verse>
				<verse number="14">Бундай қилганлар орасида олий руҳоний Скева исмли бир яҳудийнинг етти ўғли бор эди.</verse>
				<verse number="15">Ёвуз руҳ уларга жавобан: “Исони танийман, Павлусни биламан, сизлар эса ким бўласизлар? ” - деди.</verse>
				<verse number="16">Шундай дейиши биланоқ ёвуз руҳли одам уларнинг устига ташланиб, шундай зўр чиқдики, азайимхонлар қип-яланғоч ва ярадор ҳолда у уйдан қочиб қутулишди.</verse>
				<verse number="17">Бу воқеа Эфесда яшаган яҳудий билан юнонларнинг ҳаммасига маълум бўлди. Ҳаммани даҳшат қоплаб, Раббимиз Исонинг исми улуғланди.</verse>
				<verse number="18">Имон келтирганлардан кўплари эса келиб, қилмишларини очиқ эътироф этишарди.</verse>
				<verse number="19">Шунингдек, сеҳргарлик қилганлардан кўпчилиги ўз китобларини тўплаб, ҳамманинг кўз ўнгида ёндирдилар. Китобларнинг қимматини ҳисоблаганда, эллик минг кумуш тангага тенг келди.</verse>
				<verse number="20">Ана шу йўсинда Раббимиз каломи қудрат билан ёйилар, таъсири тобора ортиб борар эди.</verse>
				<verse number="21">Бу воқеалар бўлиб ўтгандан сўнг, Павлус ўз кўнглида Македония ва Ахаядан ўтиб, Қуддусга боришга жазм этди. “У ерда бўлганимдан кейин Римни ҳам кўришим керак”, - деб ният қилди.</verse>
				<verse number="22">Павлус ўзига хизмат қилиб юрганлардан икки кишини: Тимўтий ва Ерастни Македонияга юборди, ўзи вақтинча Асия вилоятида қолди.</verse>
				<verse number="23">Ўша кезларда Раббимиз Исо йўлига қарши деярли кучли ғалаён юз берди.</verse>
				<verse number="24">Димитрий исмли бир заргар кумушдан Артемис маъбадларини ясаб, санъаткорларга кўп фойда келтирарди.</verse>
				<verse number="25">Димитрий санъаткору ҳунармандларни йиғиб: “Биродарлар! - деди, - Сизларга маълумки, бизнинг фаровонлигимиз бу ҳунар орқалидир.</verse>
				<verse number="26">Эфесдагина эмас, балки қарийб бутун Асия вилоятида бу Павлус: инсон қўли билан ясалаётган бу буюмлар худо эмас, деганини ўзларингиз кўриб, эшитиб турибсизлар. Шу гап билан у кўп одамларни авраб йўлдан оздирди.</verse>
				<verse number="27">Шундай қилиб, ҳунаримиз эътиборсиз бўлиб қолиш хавфигина эмас, балки бутун Асия ва бутун дунё сиғинадиган буюк маъбуда Артемиснинг маъбади ҳам арзимайдиган нарсага айланиб, маъбуда улуғворлигидан маҳрум бўлиб қолиш хавфига рўбарў келдик”.</verse>
				<verse number="28">Халойиқ буни эшитгач, қаттиқ ғазабланиб: “Эфеснинг Артемиси буюкдир! ” - деб бақира кетди.</verse>
				<verse number="29">Бутун шаҳар саросимага тўлиб кетди. Ҳамма бирдан Павлуснинг йўлдошлари - македониялик Гай ва Аристархни ушлаганча, шитоб билан театр томон ёпирилишди.</verse>
				<verse number="30">Павлус халқнинг орасига кирмоқчи бўлганда, шогирдлар унга йўл қўйишмади.</verse>
				<verse number="31">Асия вилояти маъмурларидан баъзилари ҳам унинг дўстлари бўлганлари сабабли унга хабар юбориб, театрда кўринмасин, деб илтимос қилишди.</verse>
				<verse number="32">Бу орада одамлардан бири у деса, бошқаси бу деб қичқиришарди. Йиғин тартибсиз эди, кўплари эса нима учун йиғилганларини билишмас эди.</verse>
				<verse number="33">Яҳудийларнинг таклифига кўра, халойиқ ичидан Искандар деган бир кишини вакил қилиб илгари сурдилар. Искандар қўли имоси билан халойиқ олдида ўзини ҳимоя қилмоқчи бўлди.</verse>
				<verse number="34">Лекин халойиқ унинг яҳудий эканини билгач, ҳамма бир оғиздан қарийб икки соат: “Эфеснинг Артемиси буюкдир! ” - деб бақириб туришди.</verse>
				<verse number="35">Оқибат шаҳар котиби оломонни тинчитиб: “Эй Эфес халқи! - деди. - Эфес шаҳри буюк маъбуда Артемиснинг ва осмондан тушган тошнинг ҳомийси эканини қайси одам билмайди?</verse>
				<verse number="36">Модомики, бу ишда даъво йўқдир, унда сизлар хотиржам бўлишингиз ва ўйламасдан ҳаракат қилмаслигингиз керак.</verse>
				<verse number="37">Ана, маъбадни таламаган ҳам, маъбудангизни ҳақорат ҳам қилмаган кишиларни сизлар бу ерга бошлаб келибсиз.</verse>
				<verse number="38">Агар Димитрий ва у билан бирга бўлган санъаткорлар бирон кишидан шикоят қилмоқчи бўлишса, унда маҳкамалар бор, қозилар бор, қўйинг, бир-биридан шикоят қилаверишсин.</verse>
				<verse number="39">Бордию бошқа бирон нарсани талаб қилмоқчи бўлсангизлар, бу масала қонуний мажлисда ҳал қилинади.</verse>
				<verse number="40">Бугун бўлиб ўтган ишлар туфайли ғалаён қўзғашда айбланиш хавфида турибмиз-ку! Бундай тўполон учун ўзни оқлагудек ҳеч қандай важимиз ҳам йўқ”. Шу сўзларни айтиб бўлиб, котиб йиғинни тарқатиб юборди.</verse>
				<verse number="41">***</verse>
			</chapter>
			<chapter number="20">
				<verse number="1">Тўполон тугагандан кейин Павлус Исо шогирдларини чақириб, насиҳат қилди ва улар билан хайрлашиб, Македонияга жўнаб кетди.</verse>
				<verse number="2">У кезиб ўтган юртлардаги имонлиларга кўп ўгит-насиҳат бериб, Юнонистонга келди.</verse>
				<verse number="3">Уч ой у ерда турди. Сурияга сузиб кетай, деган пайтда яҳудийлар унга қарши суиқасд уюштирмоқчи бўлишди. Шунинг учун яна Македония орқали қайтишга қарор қилди.</verse>
				<verse number="4">Вериядан Пир ўғли Сосипатр, Салоникадан Аристарх ва Секунд, Дервиядан Гай ва Тимўтий, асияликлардан эса Тихик ва Трофим уни Асиягача кузатиб бордилар.</verse>
				<verse number="5">Улар аввал жўнаб, бизларни Троасда кутиб турардилар.</verse>
				<verse number="6">Бизлар эса Хамиртурушсиз Нон байрамидан кейин Филиппи шаҳридан сузиб, беш кун деганда уларнинг олдига - Троас шаҳрига етиб келдик. У ерда етти кун турдик.</verse>
				<verse number="7">Якшанба куни нон синдириш учун бир ерда тўпланган эдик. Павлус эртаси куни жўнамоқчи бўлиб, имонлиларга насиҳат бериб, сўзни ярим кечагача давом эттирди.</verse>
				<verse number="8">Бизлар йиғилган болохонада жуда кўп шамчироқ ёнган эди.</verse>
				<verse number="9">Евтих исмли бир йигит дераза рахида ўтирарди. Павлуснинг нутқи узоқ чўзилиб, йигитни қаттиқ уйқу босди. У уйқусида қимирлаб, учинчи қаватдан пастга тушиб кетди. Ердан унинг ўлигини кўтаришди.</verse>
				<verse number="10">Павлус пастга тушиб, йигитнинг устига ўзини ташлади ва уни қучоқлаб: “Хавотир бўлманглар, унинг жони ўзидадир! ” - деди.</verse>
				<verse number="11">Сўнг яна юқорига чиқиб, нон синдириб овқатланди. Тонг отгунча анча суҳбат қилиб, йўлга чиқди.</verse>
				<verse number="12">Шу орада ўсмирни тирик олиб келишди ва беҳад хурсанд бўлишди.</verse>
				<verse number="13">Бизлар олдин кемага тушиб, Павлусни у ердан олиб кетиш учун Асса шаҳрига сузиб бордик; чунки ўзи пиёда бормоқчи бўлиб, бизларга шундай топшириқ берган эди.</verse>
				<verse number="14">Бизлар Ассада учрашгач, унинг билан Митилина шаҳрига бордик.</verse>
				<verse number="15">У ердан сузиб кетиб, эртаси кун Хиос ороли қаршисига келдик. Учинчи кун эса Самос оролига ўтиб, Трогилия шаҳрида тўхтагандан кейин, яна бир кун ўтиб, Милит шаҳрига етиб бордик.</verse>
				<verse number="16">Павлус Асияда кечикиб қолмаслик мақсадида Эфес шаҳрига кирмай ўтиб кетишга қарор қилган эди. Агар иложи бўлса, Ҳосил байрамини Қуддусда қутлайин, деб шошилаётган эди.</verse>
				<verse number="17">Милитдан Павлус Эфесга одам юбориб, маҳаллий имонлилар жамоатининг оқсоқолларини ўз қошига чақиртирди.</verse>
				<verse number="18">Улар унинг ҳузурига келганда, деди:“Мен Асия вилоятига оёқ босган илк кундан бери, ёнингизда яшаган шунча вақт давомида қандай ҳаракат қилганимни ўзларингиз биласизлар.</verse>
				<verse number="19">Яҳудийларнинг ёвуз ниятлари туфайли бошимдан ўтган оғир синовлар ичида камтарлик ва кўзимнинг ёши билан Раббимга хизмат қилиб юрдим.</verse>
				<verse number="20">Фойдали бўлган ҳеч бир нарсадан сизларни маҳрум қилмайин, деб кўчама-кўча, уйма-уй юриб таълим бериш фурсатини бекор ўтказмадим.</verse>
				<verse number="21">Тавба қилиб, Худога илтижо этинглар ва Раббимиз Исо Масиҳга имон келтиринглар, деб яҳудийлар билан юнонларга жиддий насиҳат қилиб турдим.</verse>
				<verse number="22">Мана энди Муқаддас Руҳнинг банди бўлиб, Қуддусга боряпман. У ерда мен билан нима юз беришини билмайман.</verse>
				<verse number="23">Фақат шуни биламанки, шаҳарма-шаҳар юрган сари занжиру кишанлар, қайғу-аламлар мени кутади. Буни Муқаддас Руҳ менга аён қилмоқда.</verse>
				<verse number="24">Лекин бунга қарамай, ўз жонимни ҳам аямайман - қани энди фаолиятимни тамомлаб, Худонинг иноятидан далолат берувчи Хушхабарга гувоҳлик бермоқ учун Раббим Исодан олган топшириқни қувонч ила бажо келтира олсам.</verse>
				<verse number="25">Энди яна шуни биламанки, гарчи орангизда Худо Шоҳлигини эълон қилиб юрган бўлсам-да, ҳеч бирингиз менинг юзимни ортиқ кўра олмайсизлар.</verse>
				<verse number="26">Шунинг учун бу куннинг ўзида сизга таъкидлаб айтаманки, мен бировнинг ҳалокатига жавобгар эмасман.</verse>
				<verse number="27">Чунки Худонинг мурод-мақсадини сизларга тамоман баён этиш учун бирон фурсатни бой бермадим.</verse>
				<verse number="28">Ўзингизни ва Муқаддас Руҳ сизларни назоратчи қилиб тайинлаган барча жамоатни кўз-қулоқ бўлиб эҳтиётланглар. Сизлар чўпонлик қилаётган ушбу сурувни Раббимиз Исо Ўз қони эвазига сотиб олган.</verse>
				<verse number="29">Мен кетганимдан кейин, сурувни аямайдиган йиртқич бўрилар орангизга суқилиб киришларини биламан.</verse>
				<verse number="30">Ҳатто ўз ораларингиздан чиққан одамлар ҳам тескари сўзлари билан Исо шогирдларини йўлдан оздириб, орқаларидан эргаштирадилар.</verse>
				<verse number="31">Шунинг учун ҳушёр бўлиб туринглар. Мен сизга қай тариқа уч йил кечаю кундуз, кўзларимнинг ёши билан ҳар бирингизга ҳормай-толмай панду насиҳат бериб юрганимни хотирланглар.</verse>
				<verse number="32">Энди биродарларим, сизларни Худонинг паноҳига ва Унинг иноятли каломига топшираман. Бу калом сизларни мустаҳкамлашга ва Худонинг бутун азизлари билан сизларга ҳам насиб этган мерос улушига сазовор қилишга қодирдир.</verse>
				<verse number="33">Мен ҳеч кимнинг симу зарига ёхуд кийимига кўз тикканим йўқ.</verse>
				<verse number="34">Ўзимнинг, шунингдек, йўлдошларимнинг эҳтиёжларини қондиришда шу қўлларим хизмат этганини ўзларингиз яхши биласизлар.</verse>
				<verse number="35">Шундай меҳнат қилиб, ожизларга ёрдам беришда мен сизларга намуна бўлиб қолдим. Шу билан бирга, “Олишдан кўра беришнинг бахтиёрлиги катта”, - деган Раббимиз Исонинг сўзларини ҳам эслаб туринглар”.</verse>
				<verse number="36">Бу сўзларни айтиб бўлиб, Павлус тиз чўкди-да, ҳамма билан бирга ибодат қилди.</verse>
				<verse number="37">Сўнг ҳаммалари зор йиғлаб, Павлуснинг бўйнига ташланиб, уни ўпишарди.</verse>
				<verse number="38">Павлуснинг: “Ортиқ юзимни кўролмайсизлар”, - деган сўзи эса уларни айниқса ғамгин қилган эди. Ниҳоят, уни кемагача кузатиб боришди.</verse>
			</chapter>
			<chapter number="21">
				<verse number="1">Улардан айрилиб, кемада сузиб тўғри Кос оролига келдик. Эртаси куни Родос оролига тушиб, у ердан эса Патара шаҳрига сузиб бордик.</verse>
				<verse number="2">У жойдан Финикияга кетадиган бир кемани топиб, сузиб кетдик.</verse>
				<verse number="3">Кипр кўринганда, оролнинг жанубий ёнидан ўтиб, Сурияга қараб йўл олдик. Тир шаҳрида кемадан юк туширадиган бўлишгани учун, у ерда қуруқликка чиқдик.</verse>
				<verse number="4">Исо шогирдларини ахтариб топиб, уларнинг ёнида етти кун қолдик. Улар Муқаддас Руҳ илҳоми билан Павлусга: Қуддусга борма, дейишарди.</verse>
				<verse number="5">Бир неча кун ўтгандан кейин йўлга чиқдик. Барча имонлилар хотин ва бола-чақалари билан бирга бизни шаҳарнинг ташқарисигача кузатиб боришди. Соҳилда тиз чўкиб, ибодат қилдик.</verse>
				<verse number="6">Биз бир-биримиз билан хайрлашиб бўлиб, кемага тушдик, улар эса уйларига қайтиб кетишди.</verse>
				<verse number="7">Тир шаҳридан сузиб кетдик ва Птолемай шаҳрига етиб бориб, денгиздаги саёҳатимизни тугатдик. У ердаги имонли биродарларимизни қутлаб, улар билан бир кун бирга бўлдик.</verse>
				<verse number="8">Эртаси куни Павлусга эргашаётган бизлар йўлга тушиб, Кесарияга келдик. Етти вазифадорнинг бири бўлган Инжил воизи Филипнинг уйига кириб, уникида қолдик.</verse>
				<verse number="9">Унинг башорат қиладиган тўрт нафар бокира қизи бор эди.</verse>
				<verse number="10">У ерда бир қанча кун турганимиздан кейин, Яҳудиядан Агав исмли бир пайғамбар тушиб келди.</verse>
				<verse number="11">У олдимизга кириши биланоқ Павлуснинг камарини олди-да, ўзининг қўл-оёқларини боғлаб деди: “Муқаддас Руҳ бундай демоқда: Қуддусдаги яҳудийлар бу камарнинг эгасини шунақасига боғлаб, мажусийларнинг қўлига топширадилар”.</verse>
				<verse number="12">Бу гапларни эшитгач, биз ва у ердагилар ҳам Қуддусга бормаслиги учун Павлусга ёлвордик.</verse>
				<verse number="13">Лекин Павлус жавоб бериб: “Нима қиляпсизлар? Нега йиғлаб, дилимга озор беряпсизлар? Мен Қуддусга бориб асир бўлишгина эмас, Раббим Исо учун ҳатто ўлишга ҳам тайёрман”.</verse>
				<verse number="14">Павлусни кўндира олмаганимизни кўриб: “Раббимиз айтгандай бўлсин! ” - деб жим қолдик.</verse>
				<verse number="15">Ана шу кунлардан кейин анжомларимизни йиғиштириб, Қуддусга бордик.</verse>
				<verse number="16">Кесариядан баъзи бир Исо шогирдлари бизга йўлдош бўлишди. Улар бизларни яшаб туриш учун Исонинг эски шогирдларидан бўлган кипрлик Минасоннинг уйига бошлаб келишди.</verse>
				<verse number="17">Қуддусга келганимизда, имонли биродарларимиз бизни очиқ чеҳра билан қабул қилишди.</verse>
				<verse number="18">Эртаси куни Павлус билан бирга Ёқубни кўргани бордик. Бутун оқсоқоллар жамоати ҳам ҳозир бўлди.</verse>
				<verse number="19">Улардан ҳол-аҳвол сўрагандан кейин, Павлус ўз хизмати туфайли Худонинг мажусийлар орасида қилган ишларини бирма-бир тушунтира бошлади.</verse>
				<verse number="20">Буларни эшитишгач, Худога ҳамду сано айтиб, Павлусга: “Эй биродаримиз, - дейишди. - Яҳудийлар орасида имон келтирган неча минг одам борлигини кўряпсан. Уларнинг ҳаммаси Мусонинг* Қонуни учун фидойидирлар.</verse>
				<verse number="21">Фақат улар эшитган гап-сўзларига кўра, сен мажусийлар орасида яшаётган яҳудийларга: ўғилларингизни суннат қилманг, урф-одатга амал қилманглар, Мусонинг Қонунидан чиқинглар, деб таълим бериб юраётган эмишсан.</verse>
				<verse number="22">Шундай қилиб, нима қилдик? Сенинг келганингни эшитиб, халойиқ албатта тўполон қилади.</verse>
				<verse number="23">Шунинг учун, сенга нима десак, бундай қил: бизда назр атаган тўрт киши бор.</verse>
				<verse number="24">Уларни ёнингга олиб, бирга таҳорат қил, сочларини олдиришлари учун қурбонлик харажатини ўз зиммангга ол. Унда сенинг тўғрингда эшитганлари ноҳақ эканини, аксинча, Мусонинг Қонунига риоя қилиб юрганингни ҳамма билиб олади.</verse>
				<verse number="25">Мажусийлардан имон келтирганларга келсак, биз керак бўлмаган қонун-қоидаларга риоя қилмаслик ҳақида уларга хат ёзиб йўллаганмиз. Қабул қилган қароримиз бўйича, уларга фақатгина бутларга сўйилган қурбонлик гўшти, қон, бўғилган ҳайвоннинг гўшти ва зинодан ўзларини сақлашни тайинлаганмиз”.</verse>
				<verse number="26">Эртаси куни Павлус ўша одамларни ёнига олиб, улар билан бирга таҳорат қилди. Сўнг маъбадга кириб, покланиш кунлари қачон тугашини, ҳар бири учун қачон қурбонлик келтирилишини маълум қилди.</verse>
				<verse number="27">Етти кунлик муддат тугаётганда, асиялик яҳудийлар Павлусни маъбадда кўриб қолишди. Улар бутун халқни алғов-далғов қилиб, Павлусни ушлаб олишди-да:</verse>
				<verse number="28">“Эй Исроил эрлари, ёрдам беринглар! - деб бақира кетишди. - Мана ҳамма ёқда, ҳамма инсонлар орасида халқимизга, Таврот ва муқаддас жойга қарши таълим бериб юрган одам шунинг ўзи! Бунинг устига юнонларни ҳам маъбадга олиб кириб, муқаддас жойни ҳаром қилди-ку! ”</verse>
				<verse number="29">Буни айтишларига сабаб, бундан илгари эфеслик Трофимни шаҳарда Павлус билан бирга кўришган бўлиб, уни маъбадга олиб кирган, деб ўйлашарди.</verse>
				<verse number="30">Бутун шаҳар ҳаракатга келиб, халқ жўшиб кетди. Павлусни тутиб, маъбаддан ташқарига судраб боришди. Ўша заҳотиёқ эшиклар бекитилди.</verse>
				<verse number="31">Улар Павлусни ўлдиришмоқчи эди. Шу пайт бутун Қуддус қўзғолон кўтарибди, деган хабар Рим* қўшини мингбошисининг қулоғига етиб борди.</verse>
				<verse number="32">У дарҳол аскарларни ва юзбошиларни олиб, уларнинг устига ҳужум бошлади. Оломон мингбоши билан аскарларни кўргач, Павлусни уришдан тўхтади.</verse>
				<verse number="33">Мингбоши дарров яқинлашди-да, Павлусни тутиб, иккита занжир билан кишанлаб қўйишни буюрди. - Бу ким ва нима қилибди? - деб сўради.</verse>
				<verse number="34">Оломон орасида бири бу деб қичқирса, бошқаси у деб бақирарди. Олағовур бўлганидан мингбоши ҳақиқатни билолмай, Павлусни қалъага олиб боришни буюрди.</verse>
				<verse number="35">Павлус зинапояга етганда, оломоннинг зўр сиқуви туфайли аскарлар уни кўтариб боришди.</verse>
				<verse number="36">Чунки халойиқнинг кўпчилиги унинг орқасидан эргашиб бориб: “Унга ўлим! ” - деб бақирарди.</verse>
				<verse number="37">Қалъага кираётганда, Павлус мингбошига:- Сенга бир нарса айтишим мумкинми? - деди. Мингбоши:- Сен юнон тилини биласанми?</verse>
				<verse number="38">Бир неча кун илгари ғалаён кўтариб, тўрт минг хунрезни саҳрога олиб чиққан мисрлик сен эмасми? - деди.</verse>
				<verse number="39">Павлус бунга жавобан:- Мен Киликиянинг унчалик аҳамиятсиз бўлмаган Тарс шаҳрида туғилган бир яҳудийман. Сендан илтимос қиламан, халққа гапириш учун менга ижозат бергин, - деди.</verse>
				<verse number="40">Мингбоши ижозат бергандан кейин, Павлус зинапояда туриб, қўли билан халққа ишора қилди. Чуқур сукунат чўкканда, яҳудий тилида сўзлай бошлади.</verse>
			</chapter>
			<chapter number="22">
				<verse number="1">“Эй эрлар, эй биродарлар ва оталар! Энди ҳузурингизда мени оқловчи сўзларимни тингланглар! ” - деди.</verse>
				<verse number="2">Павлуснинг уларга яҳудий тилида гапираётганини эшитгач, улар янада жим бўлдилар. Павлус сўзида давом этди:</verse>
				<verse number="3">“Мен яҳудийман. Киликиянинг Тарс шаҳрида туғилган бўлсам-да, ушбу шаҳарда Гамалиэлнинг қарамоғида тарбияланганман. Бугун бу ерда йиғилган ҳаммаларингиз каби мен ҳам ота-боболар Қонуни йўриғида жиддий тарбияланиб, Худо учун фидойи бўлиб келганман.</verse>
				<verse number="4">Ҳатто бу Исо йўлининг избосарларини - эркакми, аёлми демасдан ҳаммасини боғлаб зиндонларга топширар, ўласи қилиб қувардим.</verse>
				<verse number="5">Ана, олий руҳоний билан оқсоқолларнинг ҳаммаси менинг гувоҳларимдир. Мен улардан Дамашқдаги яҳудий биродарларга ёзилган мактублар олиб, у ерда яшаган Исо имонлиларини жазолаш учун Қуддусга кишанлаб келтирмоқ ниятида йўлга тушган эдим.</verse>
				<verse number="6">Туш арафасида мен йўл босиб, Дамашққа яқинлашаётганимда, тўсатдан осмондан тушган кучли бир нур атрофимни порлатиб юборди.</verse>
				<verse number="7">Мен ерга йиқилдим-у, бир овознинг менга:- Шоул, Шоул, нега Мени қувғин қиляпсан? - деганини эшитдим.</verse>
				<verse number="8">Мен:- Ё Раббий, Сен ким бўласан? - деб сўрасам, У:- Мен сен қувғин қилаётган носиралик Исоман, - деб жавоб берди.</verse>
				<verse number="9">Йўлдошларим нурни кўриб қўрқишган бўлса-да, лекин менга Гапирганнинг овозини эшитмадилар.</verse>
				<verse number="10">Шунда мен:- Ё Раббий, нима қилишим керак? - дедим. Исо менга:- Ўрнингдан туриб Дамашққа бор, қилишинг лозим бўлган ҳамма нарса ўша ерда сенга айтилади, - деди.</verse>
				<verse number="11">У нурнинг ялтирашидан кўр бўлганим учун, ҳамроҳларим қўлимдан тутганча, Дамашққа етаклаб боришди.</verse>
				<verse number="12">Дамашқда яшаган бутун яҳудийлар орасида яхши ном чиқарган, Худонинг Қонунига амал қилиб юрган Ҳанания исмли диндор бир одам бор эди.</verse>
				<verse number="13">У ёнимга келиб турди-да, менга:- Биродарим Шоул, кўзларинг очилсин! - деди. Мен эса ўша заҳоти уни кўрдим.</verse>
				<verse number="14">Ҳанания менга:- Оталаримизнинг Худоси Унинг иродасини билишинг ва Солиҳ Кишини кўриб, Ўзининг овозини эшитишинг учун сени танлади.</verse>
				<verse number="15">Чунки кўрган ва эшитганларинг учун барча инсонлар олдида Унинг гувоҳи бўласан.</verse>
				<verse number="16">Энди нимани кутиб ўтирибсан? Ўрнингдан тур, сувда имон келтир ва Исонинг исмини чақириб, гуноҳларингдан фориғ бўл! - деди.</verse>
				<verse number="17">Мен Қуддусга қайтиб келгандан сўнг, маъбадда ибодат қилаётганимда ўзимни йўқотиб,</verse>
				<verse number="18">Раббим Исони кўрдим. У менга:- Қани, тезроқ Қуддусдан чиқиб кет, чунки бу ерда Мен учун берган гувоҳлигингни қабул этмайдилар! - деди.</verse>
				<verse number="19">Мен:- Ё Раббий! - дедим. - Сенга инонганларни зиндонга ташлаб ибодатхоналарда урган одам мен эканимни улар билишади-ку.</verse>
				<verse number="20">Сенинг шаҳидинг Стефаннинг қонини тўкканларида мен ҳам у ерда ҳозир эдим. Ҳатто унинг ўлдирилишига рози бўлиб, қотилларининг кийимларини сақлаб турардим, - дедим.</verse>
				<verse number="21">Раббим Исо эса:- Сен кета қол! Чунки Мен сени олисдаги элу халқларнинг олдига юбораман, - деди”.</verse>
				<verse number="22">Бу вақтгача Павлусни тинглаб турганлар бояги сўзини эшитишлари биланоқ шовқин кўтаришди. “Бундай одамни ер юзидан йўқ қил! У яшашга муносиб эмас! ” - деб бақира кетишди.</verse>
				<verse number="23">Улар шундай қичқиришиб, устларидан кийимларини қоқиб, ҳавога тупроқ сочиб туришаркан,</verse>
				<verse number="24">мингбоши Павлусга қарши бундай бақираётганларининг сабабини билмоқчи бўлиб, уни қалъага олиб бориб қамчилашни буюрди.</verse>
				<verse number="25">Уни тасма билан боғлашаётган вақтда, Павлус ёнида турган юзбошига:- Рим фуқаросини ҳукм қилмай қамчилаш, сизнингча, қонунга мос келадими? - деб сўради.</verse>
				<verse number="26">Юзбоши буни эшитгач, бориб мингбошига хабар берди:- Қаранг, сиз нима қилмоқчисиз ўзи? Бу одам Рим фуқароси экан-ку, - деди.</verse>
				<verse number="27">Шунда мингбоши Павлуснинг ёнига келиб:- Менга айтгин-чи, сен Рим фуқаросимисан? - деб сўради. - Ҳа, - деди Павлус.</verse>
				<verse number="28">Мингбоши:- Мен бу фуқароликка кўп пул билан эга бўлганман, - деди. Павлус:- Мен ҳатто бу фуқароликда туғилганман, - деб жавоб берди.</verse>
				<verse number="29">Шунда Павлусни сўроқ қилмоқчи бўлганлар дарҳол ундан қўл тортишди. Мингбоши ҳам унинг Рим фуқароси эканини билгач, уни боғлаб қўйгани учун қўрқиб кетди.</verse>
				<verse number="30">Эртаси куни мингбоши яҳудийлар Павлусни нимада айблашларини аниқ билиш мақсадида, уни кишанлардан бўшатди. Яҳудий олий руҳонийлари ва барча Олий Кенгаш аъзоларига йиғилишларини буюрди. Павлусни келтириб, уларнинг қаршисига қўйди.</verse>
			</chapter>
			<chapter number="23">
				<verse number="1">Павлус Олий Кенгаш аъзоларига тикилиб қараб:- Эй биродарлар! Мен бу кунга қадар Худо олдида пок виждон билан яшаб келаман, - деди.</verse>
				<verse number="2">Буни айтиши биланоқ, олий руҳоний Ҳанания Павлуснинг ёнида турганларга унинг оғзига уришларини буюрди.</verse>
				<verse number="3">Павлус унга:- Эй оқланган девор, Худо сени уради! Сен қонун асосида ҳукм чиқариш учун ўтирибсан, аммо қонунга зид ўлароқ мени уришга амр беряпсан! - деди.</verse>
				<verse number="4">Олдинда турганлар:- Худонинг олий руҳонийсини ҳақорат қиляпсанми? - дедилар.</verse>
				<verse number="5">Павлус деди:- Биродарлар! Унинг олий руҳоний эканини билмас эдим; чунки Тавротда: “Халқинг орасида бошлиқ бўлганни ёмонлама”, - деб ёзилган.</verse>
				<verse number="6">Уларнинг бир қисми саддуқий ва бошқа қисми фарзий мазҳабларидан бўлганини Павлус билгач, Кенгашга баланд овоз билан хитоб қилиб:- Биродарлар! Мен фарзийман, ҳам фарзийнинг ўғлиман. Мен ўликларнинг тирилишига қаттиқ эътиқод қилганим учун мени тергаяптилар, - деди.</verse>
				<verse number="7">У буни айтган маҳалда фарзийлар билан саддуқийлар орасида жанжал чиқиб, мажлис иккига бўлиниб кетди.</verse>
				<verse number="8">Чунки саддуқийлар қиёматни ҳам, фариштани ҳам, руҳни ҳам йўқ, дейдилар. Фарзийлар эса буларнинг ҳаммасини тан оладилар.</verse>
				<verse number="9">Шундай қилиб, катта шовқин бўлди. Фарзийлар мазҳабининг уламоларидан баъзилари сўзга чиқиб, қатъий эътироз билдиришди:- Бизлар бу одамда ҳеч бир ёмонлик топмаяпмиз. Агар бирон руҳ ёки фаришта унга айтган бўлса нима бўпти, биз Худога қаршилик кўрсатмайлик! - дейишди.</verse>
				<verse number="10">Жанжал тобора зўрайиб боргач, Павлусни тилка-пора қилмасинлар, деб қўрққан мингбоши пастга тушиб, ораларидан уни чиқазиб қалъага олиб киришни аскарларга буюрди.</verse>
				<verse number="11">Кейинги кечада Раббимиз Исо* Павлусга зоҳир бўлиб: “Дадил бўл! Қуддусда Менга қандай гувоҳлик берган бўлсанг, Римда ҳам шундай гувоҳлик беришинг керак”, - деди.</verse>
				<verse number="12">Кун ёришгач, баъзи яҳудийлар қасдланиб, Павлусни ўлдирмагунча еб-ичмасликка қасам ичдилар.</verse>
				<verse number="13">Бундай аҳдлашганларнинг сони қирқ кишидан зиёд эди.</verse>
				<verse number="14">Улар олий руҳонийлар билан оқсоқолларнинг ҳузурига келиб: “Павлусни ўлдирмагунимизча ҳеч нарса емасликка оғир қасам ичдик, - дедилар.</verse>
				<verse number="15">- Энди сизлар Олий Кенгаш аъзолари билан бирга мингбошининг ҳузурига боринглар ва гўё Павлус масаласини яна аниқроқ текширмоқчимиз, деб уни эртага олдингизга чиқаришини илтимос қилинглар. Бизлар эса у етиб келмасидан аввалроқ уни ўлдиришга ҳозирлик кўриб турамиз”.</verse>
				<verse number="16">Павлус синглисининг ўғли, яъни жияни ана шу қасд ҳақида эшитиб қолиб, қалъага кирди-да, унга буни маълум қилди.</verse>
				<verse number="17">Павлус юзбошилардан бирини чақириб:- Бу йигитни мингбошининг ҳузурига олиб боргин, унга айтадиган бир гапи бор, - деди.</verse>
				<verse number="18">У йигитни олди ва мингбошининг қошига келтириб:- Маҳбус Павлус мени ёнига чақириб, бу йигитни сизнинг олдингизга бошлаб келишимни илтимос қилди, сизга айтадиган бир гапи бор экан, - деди.</verse>
				<verse number="19">Мингбоши йигитнинг қўлидан ушлаб, уни бир четга тортди-да:- Менга айтадиган нима гапинг бор? - деб сўради.</verse>
				<verse number="20">Йигит жавоб берди:- Яҳудийлар гўё Павлуснинг ишини яна аниқроқ текшириш учун уни эртага Кенгаш олдига чиқаришни сиздан илтимос қилишга келишибдилар.</verse>
				<verse number="21">Лекин сиз уларга қулоқ солманг. Чунки уларнинг қирқдан ортиғи Павлусни пойлаб туришибди; уни ўлдирмагунча еб-ичмаслик ҳақида қасам ичишибди. Мана ҳозир сизнинг фармойишингизни кутиб, тайёр бўлиб туришибди, - деди.</verse>
				<verse number="22">Мингбоши:- Менга бу гапларни билдирганингни ҳеч кимга айтма! - деб йигитни қўйиб юборди.</verse>
				<verse number="23">Мингбоши юзбошилардан иккитасини чақириб:- Кун ботгандан уч соат кейин Кесария шаҳрига бориш учун икки юз пиёда аскар, етмиш отлиқ ва икки юз ўқчи аскар ҳозирланглар.</verse>
				<verse number="24">Павлусни миндириб, вилоят ҳокими Феликснинг қошига соғ-саломат етказиб бориш учун от-улов ҳам беринглар, - деб буюрди.</verse>
				<verse number="25">Мингбоши қуйидаги мазмунда бир мактуб ҳам ёзди:</verse>
				<verse number="26">“Клавдий Лисийдан муҳтарам ҳоким Феликсга - салом!</verse>
				<verse number="27">Ушбу одамни яҳудийлар тутиб ўлдирмоқчи эдилар. Унинг Рим фуқароси эканини билиб, мен аскарлар билан бирга етиб келиб, унинг бошини қутқардим.</verse>
				<verse number="28">Кейин нимада айбдор этаётганларини билмоқчи бўлиб, уни яҳудийларнинг кенгашига олиб бордим.</verse>
				<verse number="29">Натижада ўзларининг шариатига доир масалалар бўйича уни гуноҳкор қилаётганларини билдим-у, лекин унда ўлимга ёки кишанга лойиқ ҳеч қандай айб топмадим.</verse>
				<verse number="30">Яҳудийларнинг бу одамга қарши уюштираётган суиқасдидан хабардор бўлгач, мен дарҳол уни сизнинг ҳузурингизга юбордим. Унинг айбловчиларига ҳам унга қарши бўлган даъволарини сизнинг қошингизда гапиришларини буюрдим. Саломат бўлинг”.</verse>
				<verse number="31">Шундай қилиб, аскарлар олган фармонига кўра Павлусни кечаси Антипатрисга бошлаб боришди.</verse>
				<verse number="32">Эртасига у билан бирга бориш учун отлиқларни қолдириб, ўзлари эса қалъага қайтиб кетишди.</verse>
				<verse number="33">Отлиқлар Кесарияга етгач, мактубни вилоят ҳокимига беришди ва Павлусни ҳам унга топширишди.</verse>
				<verse number="34">Ҳоким мактубни ўқигач, Павлусдан қайси вилоятдан эканини сўради. Киликиядан бўлганини билгач, унга:</verse>
				<verse number="35">“Айбловчиларинг келганидан кейин сенинг ишингни сўроқлайман”, - деди-ю, Ҳирод саройида қамоқда сақлансин деб амр берди.</verse>
			</chapter>
			<chapter number="24">
				<verse number="1">Орадан беш кун ўтгандан кейин, олий руҳоний Ҳанания ва баъзи оқсоқоллар Тертулл исмли бир ҳуқуқшунос билан Кесария шаҳрига келишиб, Павлусни қоралайдиган арзларини ҳокимга баён этишди.</verse>
				<verse number="2">Павлус чақирилгач, Тертулл айблашни бошлади:</verse>
				<verse number="3">“Эй муҳтарам Феликс, халқимизнинг ободончилигига ғамхўрлик қилар экансиз, ўз соянгизда осойишталикка эришганимизни ҳар доим ва ҳар ерда беҳад миннатдорчилик ила тан оламиз.</verse>
				<verse number="4">Сизни кўп овора қилмаслик учун, ўзингизга хос бўлган меҳрибонлик ила бизнинг мухтасар сўзимизни эшитишингизни илтимос қиламан.</verse>
				<verse number="5">Биз бу одамни жамиятнинг марази деб биламиз. Мана у насронийлар бидъатининг намояндаси бўлиб, дунёнинг барча яҳудийларини оёқлантирмоқда.</verse>
				<verse number="6">У маъбадимизни ҳам ҳаром этишга қўл кўтарган вақтдаёқ, биз уни тутиб, ўз қонунимизга кўра суд қилмоқчи бўлдик.</verse>
				<verse number="7">Лекин мингбоши Лисий келиб, уни зўрлик билан қўлимиздан тортиб олиб, сизнинг қошингизга юборди.</verse>
				<verse number="8">Уни айбловчи бизнинг ҳам сизнинг ҳузурингизга келишимизни буюрди. Бу кишини сўроқ қилсангиз, биз уни нималарда айблашимизни унинг ўзидан билиб олишингиз мумкин”.</verse>
				<verse number="9">Ҳозир бўлган барча яҳудийлар ҳам айтилганларнинг тўғрилигини билдириб, Павлусга қўйилган айбни тасдиқлардилар.</verse>
				<verse number="10">Ҳоким Павлусга гапириши учун ишора этгач, у сўз бошлади:“Сиз кўп йиллардан бери бу халққа ҳаққоний қози бўлганингизни билганим учун, мен ўз ишимни бемалол ҳимоя қиламан.</verse>
				<verse number="11">Ўзингиз билиб олишингиз мумкин: менинг сиғиниш учун Қуддусга келганимга ўн икки кундан ошгани йўқ.</verse>
				<verse number="12">На маъбадда, на ибодатхоналарда ва на Қуддус шаҳрида бирон киши билан баҳс қилганим ёки халқ орасига ғулғула солганимни улар кўришмади.</verse>
				<verse number="13">Ҳозир ҳам мени айблашларида бирон бир асос борлигини исбот қилишолмайди.</verse>
				<verse number="14">Ҳузурингизда шуни эътироф этаманки, улар бидъат деб атаган Йўлнинг избосари ўлароқ, ота-боболарим сиғинган Худойи Таолонинг ҳақиқий бандасиман. Таврот ва Пайғамбарлар китобида ёзилганларнинг ҳаммасига инонаман.</verse>
				<verse number="15">Айбловчиларимнинг ўзлари ҳам тан олганидек, мен солиҳ билан фосиқларни тирилтирадиган Худога қаттиқ эътиқод қиламан.</verse>
				<verse number="16">Шунинг учун ҳам Худо билан инсонлар олдида доим виждонимни соф сақлашга тиришаман.</verse>
				<verse number="17">Орадан кўп йиллар ўтгандан кейин, халқим шарафига хайр-садақа ва қурбонликлар бағишлаш учун Қуддусга қайтиб бордим.</verse>
				<verse number="18">Бу вақтда мени маъбадда таҳорат қилаётган ҳолатда топдилар; ҳолбуки, у ерда оломон ҳам, шовқин ҳам йўқ эди.</verse>
				<verse number="19">Фақат асиялик баъзи бир яҳудийлар бор эди. Аслида ўша одамлар бу ерга келиб, бирон шикоятлари бўлса, ҳузурингизда мени айблашлари керак эди.</verse>
				<verse number="20">Ёки бу ердагиларнинг ўзлари айтишсин, яҳудийларнинг Олий Кенгаши олдида турганимда менда қандай ҳақсизлик топишган экан?</verse>
				<verse number="21">Мен уларнинг орасида туриб, баланд овозда: “Ўликларнинг тирилишига ишонганим учун бугун олдингизда ҳукм қилиняпман”, - деб айтдим. Эҳтимол, шу сўзим учун айбдор саналсам керак? ”</verse>
				<verse number="22">Шунда Феликс: “Мингбоши Лисий келганидан кейин ишларингни синчиклаб текшираман”, - деб муҳокамани кейинга қолдирди. Феликс ўзи Исонинг йўли борасида анча хабардор эди.</verse>
				<verse number="23">Павлусни юзбошига топшириб: “Қамаб қўйилсин, лекин енгиллик берилсин, унга хизмат қилмоқчи бўлган дўстларига ҳеч қаршилик қилинмасин”, деб буюрди.</verse>
				<verse number="24">Бир неча кундан кейин Феликс яҳудий хотини Друсилла билан келди. Павлусни чақиртириб, Исо Масиҳга ишониш тўғрисида уни тинглади.</verse>
				<verse number="25">Павлус ҳақиқат, нафсни тийиш ва қиёмат-қойим ҳақида гапирганда, Феликснинг юраги чўчиб кетди. “Энди боргин, вақт топганимда сени яна чақираман”, - деди.</verse>
				<verse number="26">Айни замонда, Павлус озод бўлиши учун менга пора беради деган умидда уни тез-тез суҳбатга чақирадиган бўлди.</verse>
				<verse number="27">Икки йилдан сўнг Феликснинг ўрнига Порций Фест келди. Феликс яҳудийларнинг кўнглини олмоқчи бўлиб, Павлусни қамоқда қолдирди.</verse>
			</chapter>
			<chapter number="25">
				<verse number="1">Фест вилоятга келганига уч кун ўтгандан кейин, Кесариядан Қуддусга борди.</verse>
				<verse number="2">Шунда олий руҳонийлар билан яҳудийларнинг асилзодалари ҳокимнинг олдига келиб, Павлусдан шикоят қилдилар.</verse>
				<verse number="3">Мурувват кўрсатиб, Павлусни Қуддусга чақиртиришини ўтиниб сўрадилар; ҳолбуки, йўл-йўлакай уни ўлдиришни қасд қилган эдилар.</verse>
				<verse number="4">Фест эса Павлус Кесарияда қамоқда турганини ва ўзи ҳам яқинда у ерга қайтиб боражагини уларга билдирди.</verse>
				<verse number="5">“Шундай қилиб, сизлардан кимнинг иложи бўлса, мен билан бирга боришсин ва агар бу одамда бирон ёмонлик бўлса, уни айбдор қилишсин”, - деди у.</verse>
				<verse number="6">Фест уларнинг ёнида саккиз ёки ўн кундан зиёд турмай, Кесарияга қайтиб борди. Эртаси куни ҳукм курсисига ўтириб, Павлусни олиб келишни буюрди.</verse>
				<verse number="7">Павлус ўртага чиққач, Қуддусдан келган яҳудийлар уни ўраб олганларича, ўзлари исбот қилолмайдиган кўп оғир айбларни унга қўйдилар.</verse>
				<verse number="8">Павлус эса ўзининг ҳимоя сўзида:- Мен на яҳудийларнинг Қонунига, на маъбадга ва на Қайсарга қарши бирон бир жиноят қилганим йўқ, - деди.</verse>
				<verse number="9">Фест яҳудийларнинг кўнглини топмоқчи бўлиб, Павлусдан:- Қуддусга бориб, у ерда менинг олдимда бу хусусларда суд бўлишни истайсанми? - деб сўради.</verse>
				<verse number="10">Павлус деди:- Мен Қайсарнинг ҳукм курсиси олдида турибман, мен бу ерда ҳукм этилишим шарт. Мен яҳудийларга ҳеч бир ҳақсизлик қилмаганимни ўзингиз ҳам яхши биласиз.</verse>
				<verse number="11">Агар мен ўлимга лойиқ бирор жиноятда айбдор бўлганимда, унда ўлимдан бош тортмасдим. Агарда бу кишилар менга қўяётган айблар асоссиз бўлса, унда мени ҳеч ким уларнинг қўлига топширолмайди. Мен Қайсарнинг ҳукмини талаб қиламан.</verse>
				<verse number="12">Фест маслаҳатчилари билан кенгашгандан сўнг, Павлусга жавоб бериб:- Сен Қайсарнинг ҳукмини талаб қилдинг, Қайсарнинг олдига борасан, - деди.</verse>
				<verse number="13">Бир неча кундан кейин, подшоҳ Агриппа билан Верника Фестни табриклаш учун Кесарияга келдилар.</verse>
				<verse number="14">Улар у ерда анча вақт тургандан кейин, Фест Павлуснинг ишини подшоҳга тақдим қилди:- Бу ерда Феликс қамоқда қолдириб кетган бир одам бор.</verse>
				<verse number="15">Мен Қуддусда бўлганимда, яҳудийларнинг олий руҳонийлари ва оқсоқоллари шикоят билан олдимга келиб, уни маҳкум этишни талаб қилишди.</verse>
				<verse number="16">Мен уларга жавоб бериб, айбланувчи одам айбловчилари билан юзлаштирилмасдан ва унга қўйилган айблардан ўзини ҳимоя қилиш имкониятини бермасдан, ўлимга маҳкум қилиш римликларнинг одати эмас, дедим.</verse>
				<verse number="17">Шунинг учун улар бу ерга келишганда, сира вақт йўқотмай эртаси куниёқ мен ҳукм курсисига ўтириб, бу одамни олиб келишларини буюрдим.</verse>
				<verse number="18">Лекин айбловчилар уни ўраб олгач, мен тахмин қилган жиноятлардан бирортасини бўйнига қўя олмадилар.</verse>
				<verse number="19">Фақат ўз динлари билан боғлиқ, Павлус тирик эканини даъво қилаётган Исо исмли ўлган бир шахс ҳақида баъзи баҳслари бор эди.</verse>
				<verse number="20">Мен бу масалани ҳал қилишда қийналиб қолдим-да, Павлусдан Қуддусга бориб, бу хусусда суд бўлишни истар-истамаслигини сўрадим.</verse>
				<verse number="21">Лекин у бу ишни Императори аъзамнинг муҳокамасига қолдиришни талаб қилгани сабабли, уни император ҳузурига юборгунга қадар қамоқда тутиб туриш ҳақида буйруқ бердим.</verse>
				<verse number="22">Агриппа Фестга:- Бу одамни мен ҳам тинглашни истар эдим, - деди. - Эртанинг ўзидаёқ уни тинглайсиз, - деди унга Фест.</verse>
				<verse number="23">Эртаси куни Агриппа билан Верника буюк ҳашамат билан келиб, мингбошилар ва шаҳарнинг атоқли кишилари билан бирга маҳкама саройига кирдилар. Фестнинг амри билан Павлус олиб келтирилди.</verse>
				<verse number="24">Фест сўз бошлади:“Подшоҳ Агриппа ва бизлар билан биргаликда бу ерда ҳозир бўлган ҳамма кишилар! Мана бу одамни кўриб турибсизлар. Қуддусда ва шу ерда кўпгина яҳудийлар менга мурожаат қилиб, бу одам бошқа яшамаслиги керак, дея қичқирдилар.</verse>
				<verse number="25">Менинг бўлса, унинг ўлимга лойиқ бирор иш қилмаганига ишончим комил. Унинг ўзи Императори аъзамнинг ҳузурида судланишни талаб этгани учун, уни Римга юборишга қарор қилдим.</verse>
				<verse number="26">Фақат олий ҳокимга унинг ҳақида ёзиш учун эса бирон қатъий сўзим йўқ. Шунинг учун уни ҳаммангизнинг, ва айниқса, подшоҳим Агриппа, сизнинг ҳузурингизга чиқартирдимки, бу ишни кўриб чиққандан кейин ёзиш учун бирон тайин сўз топилар, деб.</verse>
				<verse number="27">Чунки менинг фикримча, бир маҳбусни императорга юбориб, унга қарши қўйилган айбларни кўрсатмаслик мулоҳазасизлик бўлур эди”.</verse>
			</chapter>
			<chapter number="26">
				<verse number="1">Агриппа Павлусга: “Ўзингни оқлаш учун гапиришингга рухсат берилади”, - деди. Шунда Павлус қўлини силтаганча, ўзини ҳимоя қилиб гапира бошлади:</verse>
				<verse number="2">“Подшоҳ Агриппа! Яҳудийларнинг менга қўяётган ҳамма айбларидан бугун сизнинг ҳузурингизда ўзимни ҳимоя қилаётганим учун бахтиёр ҳисоблайман.</verse>
				<verse number="3">Айниқса сиз яҳудийларнинг барча одатларини ва мубоҳасали масалаларини яхши билганингизни кўзда тутиб, сабр-тоқат билан мени тинглашингизни илтимос қиламан.</verse>
				<verse number="4">Менинг ёшлигимдан ўз мамлакатимда кечирган ҳаётим ҳамда кейинроқ Қуддус шаҳрида кечган умримни барча яҳудийлар билишади.</verse>
				<verse number="5">Мени азалдан танишади ва агар хоҳласалар, динимизнинг энг жиддий мазҳаби бўлмиш фарзийчилик таълимоти бўйича яшаб келганимга гувоҳлик бера олишади.</verse>
				<verse number="6">Энди эса, Худонинг оталаримизга берган ваъдасига умид қилганим туфайли, мен судда ҳозирман.</verse>
				<verse number="7">Ўн икки қабиламиз кеча-кундуз қунт ва ғайрат билан Худо йўлида хизмат қилиб, у ваъданинг ижро бўлишини кўриш умидидадирлар. Мен ана худди шу умидга эришганим учун, эй подшоҳим Агриппа, яҳудийлар мени айбламоқдалар.</verse>
				<verse number="8">Худо ўликларни тирилтиришини сизлар нима учун ишониб бўлмайдиган бир иш деб ҳисоблайсизлар?</verse>
				<verse number="9">Тўғриси, ўзим ҳам носиралик Исо номига қарши кўп хилофона амалларни қилиш керак, деб ўйлар эдим.</verse>
				<verse number="10">Мен буни Қуддусда қилдим ҳам. Олий руҳонийлардан ижозат олиб, кўп азизу муқаддас кишиларни зиндонларга ташлаб, уларни ўлдираётганларида мен буни ёқлардим.</verse>
				<verse number="11">Барча яҳудий ибодатхоналарида уларни кўп марталаб жазога тортиб, Исони ҳақоратлашга мажбур қилардим. Уларга нисбатан ҳаддан ташқари дарғазаб бўлиб, ҳатто бегона шаҳарларда ҳам қувғин қилардим.</verse>
				<verse number="12">Бунга доир яна бир бор олий руҳонийларнинг ваколати ва топшириғи билан Дамашққа бораётган эдим.</verse>
				<verse number="13">Ва мана, эй подшоҳим, кундуз куни йўлда кетаётганимда, қуёш нуридан ҳам ярқироқ бир нур осмондан порлаганини кўриб қолдим. Нур мени ва йўлдошларимни ёрқин ёғдуга чўмдирди.</verse>
				<verse number="14">Биз ҳаммамиз ерга йиқилгандан кейин, менга яҳудий тилида сўзлаётган бир овозни эшитдим:- Шоул, Шоул, нега Мени қувғин қиляпсан? Нишга қарши тепишинг қийин, - деди.</verse>
				<verse number="15">Мен:- Ё Раббий, Сен ким бўласан? - деб сўрасам, У:- Мен сен қувғин қилаётган Исоман, - деди.</verse>
				<verse number="16">- Қани, қаддингни ростлаб оёққа бос! Чунки сен Менинг хизматимда бўласан. Мени қандай кўрганинг ҳамда Мен қай тариқа сенга зоҳир бўлганим ҳақида гувоҳлик қилишинг учун сени тайинладим.</verse>
				<verse number="17">-</verse>
				<verse number="18">Сени ўз миллатинг ва бошқа халқлар қўлидан халос қиламан. Мажусийларнинг кўзларини очиб, уларни зулматдан нурга ва шайтоннинг ҳокимиятидан Худога қайтариш учун сени юбораман, токи улар Менга имон келтириб, гуноҳлари кечирилсин ва Худо азизларига насиб этадиган абадий* меросга ноил бўлсинлар, - деди.</verse>
				<verse number="19">Бинобарин, эй подшоҳ Агриппа, мен кўкдан юборилган ушбу ваҳийга монелик қилмадим.</verse>
				<verse number="20">Аввал Дамашқ аҳолисига, кейин Қуддус ва бутун Яҳудия юртидаги, шунингдек, бошқа ерлардаги мажусийларни тавба қилдириб, Худога илтижо қилиш ва тавбага яраша ишларни бажаришга ундаб юрдим.</verse>
				<verse number="21">Шу иш учун яҳудийлар мени маъбадда тутиб ўлдиришга қасд қилдилар.</verse>
				<verse number="22">Лекин мен Худодан олган ёрдамим билан шу кунга қадар каттаю кичикка гувоҳлик бериб келаман. Мусо ва барча пайғамбарларнинг каромат қилиб айтганларидан бошқа ҳеч нимани гапирмаяпман,</verse>
				<verse number="23">чунончи: Масиҳ Ўз миллатига ҳам, бошқа миллатларга ҳам илоҳий нур ҳақида хабар қилиш учун азоб чекиб ўлиши ҳамда ўликлар ичидан биринчи бўлиб тирилиши муқаррар эди”.</verse>
				<verse number="24">Павлус ўзини шундай ҳимоя қиларкан, Фест баланд овоз билан сўзини бўлди-да:- Нодонлик қиляпсан, Павлус! Катта олимлик сени ақлдан озишга оборяпти! - деди.</verse>
				<verse number="25">Павлус эса деди:- Мен нодонлик қилмаяпман, муҳтарам Фест. Аксинча, ҳақиқат ва фаросат юзасидан фикр юргизяпман.</verse>
				<verse number="26">Подшоҳ бу хусусларда билимдон бўлгани учун у билан бемалол сўзлашмоқдаман. Бу воқеалардан ҳеч бири унинг назаридан қочмаган бўлса керак, деб ўйлайман. Чунки булар бир чеккада қилинган иш эмас.</verse>
				<verse number="27">Подшоҳ Агриппа, пайғамбарларга ишонасизми? Биламан, ишонасиз!</verse>
				<verse number="28">Агриппа Павлусга:- Яна бирпасда мени кўндириб, Масиҳий қилмоқчисан-а? - деди.</verse>
				<verse number="29">- Хоҳ қисқа, хоҳ узоқ муддатда бўлсин, - деди Павлус, - фақат ўзингизгина эмас, балки бугун мени тинглаётганларнинг ҳаммаси ҳам, бу занжирлардан холи, мен каби бўлишларини Худодан сўрар эдим!</verse>
				<verse number="30">Павлус шуларни айтганидан кейин подшоҳ, вилоят ҳокими, Верника ва улар билан бирга ўтирганлар ўринларидан туришди.</verse>
				<verse number="31">Четга чиқиб, бир-бирлари билан маслаҳатлашиб олишди. - Бу одам ўлимга ёки ҳибсга лойиқ ҳеч бир иш қилмаяпти-ку, - деб айтишар эди.</verse>
				<verse number="32">Охирида Агриппа Фестга:- Агар бу одам Қайсар ҳукмини талаб қилмаганда, уни озод этиш мумкин эди, - деди. [Шундай қилиб, ҳоким уни Қайсар олдига юборишга қарор қилди. ]</verse>
			</chapter>
			<chapter number="27">
				<verse number="1">Италияга сузиб боришга қарор қилинганда, Павлус ва бошқа баъзи маҳбусларни Август полкидан Юлий исмли бир юзбошига топширдилар.</verse>
				<verse number="2">Биз Асия соҳиллари бўйлаб сузадиган Адрамит кемасига ўтириб жўнадик. Биз билан бирга Салоникадан келган македониялик Аристарх ҳам бор эди.</verse>
				<verse number="3">Эртаси куни Сидўн шаҳрига келиб тўхтадик. Юлий Павлусга инсоний муомала қилиб, дўстларининг ёнига бориб тирикчилик эҳтиёжларини қондиришига рухсат берди.</verse>
				<verse number="4">У ердан яна жўнаб, шамол рўпарадан эсгани учун Кипр оролини паналаб сузиб ўтдик.</verse>
				<verse number="5">Киликия ва Памфилия қаршисидаги денгиздан ўтиб, Ликиядаги Мира шаҳрига келдик.</verse>
				<verse number="6">Юзбоши у ерда Италияга кетадиган Искандария кемасини топиб, бизни унга ўтқизди.</verse>
				<verse number="7">Анча кун жуда қийналиб сузиб, Книдос шаҳрининг қирғоғига зўрға етиб бордик. Шамол қирғоққа яқинлашишимизга имкон бермади. Шунда Салмон бурнини айланиб, Крит оролини паналаб сузиб ўтдик.</verse>
				<verse number="8">Крит қирғоғи бўйлаб машаққат ила сузиб, Гўзал Бандаргоҳлар деган жойга келдик. Ласея шаҳри бу ерга яқиндир.</verse>
				<verse number="9">Энди орадан кўп вақт ўтиб, ҳатто Рўза куни ҳам кечган, сузиб бориш эса янада хавфли бўлиб қолган эди. Шунинг учун Павлус йўлдошларига маслаҳат бериб:</verse>
				<verse number="10">“Эрлар, кўряпманки, сузишни давом эттириш юк ва кема учунгина эмас, ўз жонимиз учун ҳам хавф-хатарли бўлади”, - деди.</verse>
				<verse number="11">Лекин юзбоши Павлуснинг сўзларидан кўра, кема ҳайдовчисига ва дарғага кўпроқ ишонар эди.</verse>
				<verse number="12">Пристань қишни ўтказишга мослаштирилмагани учун, кўпчилик йўловчилар у ердан жўнаб кетишга ва иложи бўлса, Критнинг Финик портига бориб, қишлашга қарор беришди. Финик жануби-ғарб ва шимоли-ғарб томонлардан эсадиган шамоллардан панада эди.</verse>
				<verse number="13">Хафиф жануб шабадаси эса бошлаганда, улар ўзларини мақсадимизга эришдик, деб ҳисоблаб, лангар кўтариб жўнадилар ва Крит соҳили бўйлаб сузиб кетдилар.</verse>
				<verse number="14">Лекин кўп ўтмай, орол томонидан “боди-шимол” деган шиддатли бир бўрон бостириб келди.</verse>
				<verse number="15">Тўфон кемани шундай исканжага олдики, у шамолга қарши бардош беролмади. Тўлқинларга таслим бўлиб, сузиб борардик.</verse>
				<verse number="16">Клавда деган кичик бир орол ёнидан ўтаётганимизда, кеманинг қайиқчасини зўрға ушлаб қолдик.</verse>
				<verse number="17">Қайиқчани кўтариб олишгандан кейин, кемани арқонлар билан ўраб боғладилар. Саёз жойларга ботиб қолишдан қўрқиб, елканни туширдилар ва сузувчи лангар ташлаб, шамолга таслим бўлдилар.</verse>
				<verse number="18">Тўфон кучаяверганидан, эртаси куни кемадан юкни ота бошлашди.</verse>
				<verse number="19">Учинчи куни эса ўз қўлимиз билан кема жиҳозларини сувга ташлаб юбордик.</verse>
				<verse number="20">Анча кун қуёш ҳам, юлдузлар ҳам кўринмай қолди. Тўфон шиддатли тус олган сари, қутулиб қолишимизга бўлган ҳар қандай умидни йўқотган эдик.</verse>
				<verse number="21">Кемадагилар кўпдан бери овқат емаганлари сабабли, Павлус уларнинг ўртасида туриб: “Эрлар! - деди. - Менга қулоқ солиб Критдан кетмаганингизда эди, бу зарару заҳматларга дучор бўлмасдинглар.</verse>
				<verse number="22">Энди эса сизлардан ўтиниб сўрайман: дадил бўлинглар. Чунки сизлардан ҳеч бир жон ҳалок бўлмайди, фақат кема нобуд бўлади.</verse>
				<verse number="23">Мана, мен Унга мансуб бўлган ва Унга хизмат қилиб юрган Худонинг фариштаси бу кеча менга зоҳир бўлди.</verse>
				<verse number="24">У: “Қўрқма, Павлус! - деди. - Сен Қайсарнинг олдида туришинг керак. Кема йўловчиларига келганда, уларнинг ҳаммасини Худо сенга бағишлади”, - деди.</verse>
				<verse number="25">Шунинг учун, эрлар, дадил бўлинглар! Чунки Худо худди менга айтганидек қилишига қаттиқ ишонаман.</verse>
				<verse number="26">Ҳар ҳолда биронта оролга тушишимиз керак”.</verse>
				<verse number="27">Адрия денгизида шамолга таслим бўлиб юришимизнинг ўн тўртинчи кечасида, қарийб туннинг ярмида денгизчилар қандайдир бир қуруқликка яқинлашганларини пайқадилар.</verse>
				<verse number="28">Чуқурликни ўлчаб, йигирма қулоч эканини билдилар. Кейин бироз масофада яна ўлчаб, ўн беш қулоч эканини аниқладилар.</verse>
				<verse number="29">Тошлоқ жойга урилиб қолишдан қўрқиб, кеманинг орқа тарафидан тўртта лангар ташладилар. Тонг отишини интизор бўлиб кутардилар.</verse>
				<verse number="30">Шу орада денгизчилар кемадан қочмоқ ниятида, гўё кеманинг тумшуғидан лангар ташламоқчи бўлиб, қайиқчани денгизга тушира бошладилар.</verse>
				<verse number="31">Павлус эса юзбоши ва аскарларга қараб:- Агар улар кемада қолмасалар, сизлар қутулолмайсизлар, - деди.</verse>
				<verse number="32">Шунда аскарлар қайиқчанинг арқонларини кесиб, қайиқчани сувга тушириб юбордилар.</verse>
				<verse number="33">Тонг отай деганда, Павлус ҳаммани овқат ейишга ундаб:- Бугун ўн тўртинчи кундирки, ҳеч нарса емай озиқ-овқатсиз қолиб турибсизлар, - деди.</verse>
				<verse number="34">- Шунинг учун овқат ейишингизни ёлвориб сўрайман; бу қутулишингиз учун керакдир. Сизлардан ҳеч кимнинг бошидаги бирор соч толаси ҳам нобуд бўлмайди.</verse>
				<verse number="35">Павлус бу сўзларни айтгандан кейин нонни олди, ҳамманинг олдида Худога шукрона айтиб, нонни синдириб ея бошлади.</verse>
				<verse number="36">Шу тариқа ҳамма дадилланиб, овқат еди.</verse>
				<verse number="37">Кемада жами бўлиб икки юз етмиш олти жон бор эдик.</verse>
				<verse number="38">Овқатга тўйганимиздан кейин буғдойни денгизга отиб, кемани енгиллаштирдилар.</verse>
				<verse number="39">Кундуз бўлгач, кўрган қуруқликларини танимадилар; қирғоғи қумлоқ бўлган бир қўлтиқни пайқадилар. Иложи бўлса, кема билан у жойга бориб тўхташга қарор қилдилар.</verse>
				<verse number="40">Лангарларни узиб ташлаб, денгизда қолдирдилар. Айни замонда рулларнинг ипларини ечиб, олдинги елканни шамолга томон қаратиб, қирғоқ сари кетдилар.</verse>
				<verse number="41">Кема қирғоқнинг саёз ерига дуч келиб, қумга тиқилиб қолди. Кеманинг тумшуғи ботганча қимирламай қолди, қуйруғи эса тўлқинларнинг кучи билан парчалана бошлади.</verse>
				<verse number="42">Ўшанда аскарлар, маҳбуслардан бирон киши сузиб қочиб кетмасин, деб уларни ўлдиришни ният қилдилар.</verse>
				<verse number="43">Лекин юзбоши Павлусни қутқазмоқчи бўлиб, бу ниятларини бажаришдан уларни тўхтатди. Сузишни билганлар биринчи бўлиб ўзларини кемадан ташлаганча қуруқликка чиқсинлар,</verse>
				<verse number="44">қолганлари эса хоҳ тахталарга, хоҳ кеманинг бирон синиқ бўлагига тутиниб, уларнинг кетидан борсинлар, дея амр берди. Шу йўсинда ҳамма соғ-саломат қуруқликка чиқиб олди.</verse>
			</chapter>
			<chapter number="28">
				<verse number="1">Халос бўлганимиздан кейин, оролнинг оти Мальта эканини билдик.</verse>
				<verse number="2">Ерли аҳоли бизга одатдан ташқари инсонийлик кўрсатди. Ёмғир ёғиб совуқ бўлгани учун, улар ўт ёқиб, ҳаммамизни дўстона қабул қилдилар.</verse>
				<verse number="3">Шу маҳал Павлус бир даста ўтин йиғиб, оловнинг устига қўяётганда, иссиқдан қочаётган бир заҳарли илон унинг қўлини чақиб олиб, осилиб қолди.</verse>
				<verse number="4">Павлуснинг қўлига илон осилганини ерлилар кўргач, бир-бирларига: “Бу одам қотил бўлса керак. Денгиздан халос бўлган бўлса ҳам, Ҳақ уни тирик қолдирмаяпти-да! ” - дейишди.</verse>
				<verse number="5">Павлус эса ҳеч қандай зарар кўрмасдан, илонни ўтга силкитиб ташлади.</verse>
				<verse number="6">Орол аҳолиси унинг шишиб кетишини ёки ўлиб қолиб, тўсатдан ерга йиқилишини кутарди. Лекин узоқ кутишгандан кейин унга ҳеч қанақа фалокат юз бермаганини кўришгач, бошқача фикр қилиб: “У бир худодир”, - деб айтишарди.</verse>
				<verse number="7">У жойнинг яқинида оролнинг бошлиғи бўлган Публий исмли бир кишининг ер-мулки бор эди. У бизни қабул этиб, уч кун меҳмондўстлик қилди.</verse>
				<verse number="8">Ўша пайтда Публийнинг отаси юракбуруғдан қийналиб, иситмалаб ётар эди. Павлус унинг ёнига кирди ва қўлларини унинг устига қўйганча ибодат қилиб, уни соғайтирди.</verse>
				<verse number="9">Бу ҳодисадан кейин оролдаги бошқа хасталар ҳам келиб, шифо топишди.</verse>
				<verse number="10">Эл бизга иззат-икром кўрсатди, жўнаётганимизда зарур нарсалар билан таъминладилар.</verse>
				<verse number="11">Уч ойдан кейин Искандариядан келиб, ўша оролда қишлаб қолган Жавзо туғли бир кема билан сузиб кетдик.</verse>
				<verse number="12">Сиракузага бориб, у ерда уч кун турдик.</verse>
				<verse number="13">У ердан сузиб кетиб, Ригияга келдик. Бир кундан кейин эсаётган жануб шамолидан фойдаланиб, икки кунда Путеолга етиб бордик.</verse>
				<verse number="14">У ерда баъзи имонли биродарларимизни топдик. Етти кун уларникида туришимиз учун рухсатимизни сўраб олдилар. Кейин Римга етиб келдик.</verse>
				<verse number="15">У ердаги биродарлар дарагимизни эшитиб, Аппия форуми ва ҳатто Уч Меҳмонхона майдонигача бизни кутиб олгани чиқишганди. Павлус уларни кўриб, Худога шукр қилди ва кўнгли кўтарилди.</verse>
				<verse number="16">Римга кирганимиздан кейин юзбоши маҳбусларни лашкарбошига топширди. Павлусга эса уни қўриқлаб турадиган бир аскар билан алоҳида яшаш учун рухсат берилди.</verse>
				<verse number="17">Уч кундан сўнг Павлус яҳудийларнинг атоқли кишиларини бир жойга чорлади. Улар тўпланганда: “Эрлар, биродарлар! - деб хитоб қилди. - Мен халқимизга ёхуд ота-боболаримиз одатларига қарши ҳеч нарса қилмаган ҳолда, Қуддусда қўлга тушиб, римликларга топширилдим.</verse>
				<verse number="18">Улар ҳам мени суд қилиб, ўлимга лойиқ бирон гуноҳда айблай олмай озод қилмоқчи бўлдилар.</verse>
				<verse number="19">Лекин яҳудийлар бунга қарши чиққач, мен Қайсарнинг ҳукмини талаб этишга мажбур бўлдим. Мен буни халқимни бирон хусусида қораламоқ ниятида қилмадим.</verse>
				<verse number="20">Аслини олганда, мен Исроилнинг умиди учун бу занжир билан боғланганман. Ана шу сабабдан ҳам сизлар билан кўришиб гаплашишни истардим”.</verse>
				<verse number="21">Улар жавоб бериб: “Сенинг ҳақингда Яҳудиядан ҳеч қандай хат-хабар олганимиз йўқ, у ердан келган биродарлардан бирортаси ҳам бизга нохуш маълумот ё ахбор билдиргани йўқ.</verse>
				<verse number="22">Шунга қарамай, қандай фикр юритишингни сендан эшитмоқчимиз, чунки бу бидъатга қарши ҳар ерда баҳс бўлаётгани бизга маълумдир”, - дедилар.</verse>
				<verse number="23">Павлус учун бир кун тайин этиб, жуда кўп киши у турган меҳмонхонага келди. Эрталабдан оқшомгача Павлус уларга Худонинг Шоҳлигини баён этиб гувоҳлик берар, Мусонинг Қонунига ва Пайғамбарлар китобига биноан Исо тўғрисида ишончли далиллар келтирар эди.</verse>
				<verse number="24">Унинг айтганларига баъзилари эътиқод қўйиб, баъзилари эса инонмадилар.</verse>
				<verse number="25">Ўзаро келишмовчилик юзага келиб, Павлус уларга бир сўзни айтгандан сўнг, улар кета бошлади. Павлус деди:“Муқаддас Руҳ Ишаъё пайғамбар орқали оталаримизга жуда тўғри гапириб кетган:</verse>
				<verse number="26">“Бу халққа бориб айтгин:Эшитиб-эшитиб ҳам англамайсизлар;Қараб-қараб ҳам кўролмайсизлар.</verse>
				<verse number="27">Чунки бу халқнинг дилини ёғ босган, Қулоқлари зўрға эшитадиган бўлган, Кўзларини эса юмиб олганлар. Мабодо кўзлари кўрадиган, қулоқлари эшитадиган, Диллари эса фаҳмлайдиган бўлса-ю, тавба қилсалар, Мен уларга шифо берган бўлур эдим”.</verse>
				<verse number="28">Шуни билиб қўйинглар: Худонинг бу нажоти энди бошқа халқларга юборилган; улар эса эшитадилар”.</verse>
				<verse number="29">[Павлус бу сўзларни айтиб бўлгандан кейин, яҳудийлар ўзаро анча тортишиб, у ердан чиқиб кетишди. ]</verse>
				<verse number="30">Павлус ижарага олган уйида тўлиқ икки йил турди. Ҳузурига келганларнинг ҳаммасини қабул қилар эди.</verse>
				<verse number="31">Худонинг Шоҳлиги келди ва Исо Масиҳ Раббимиздир, дея жасорат билан бемалол ваъз айтиб, таълим берар эди. Омин.</verse>
			</chapter>
		</book>
		<book number="45">
			<chapter number="1">
				<verse number="1">Худонинг Инжил Хушхабарини етказмоққа махсус сайланган ва ҳаворийликка чорланган Исо Масиҳнинг қули - Павлусдан салом.</verse>
				<verse number="2">Худо қадимданоқ ўз пайғамбарлари орқали муқаддас ёзувларда башорат қилганидек, ушбу Хушхабар Унинг Ўғли ҳақидадир.</verse>
				<verse number="3">Исо Масиҳ жисман Довуд зурриёти эса-да,</verse>
				<verse number="4">руҳан илоҳийлик касб этади. У қайтадан тирилиб, Худонинг Ўғли эканини қудратли равишда намоён қилди.</verse>
				<verse number="5">Шундай қилиб, Раббимиз Исо Масиҳ номидан барча халқларни имонга бўйсундирайлик, деб Худо Унинг исми ҳақи бизга иноят қилди ҳамда ҳаворийликни ато этди.</verse>
				<verse number="6">Исо Масиҳ даъват этган сизлар ҳам ўша халқлардансизлар.</verse>
				<verse number="7">Худо севган ва муқаддас бўлишга чақирган барча Римда яшовчиларга Отамиз Худодан ва Раббимиз Исо Масиҳдан иноят ва тинчлик бўлсин.</verse>
				<verse number="8">Энг аввало, имонингиз шуҳрати бутун дунёга таралаётганини кўриб, Исо Масиҳ шарофати ила барчангиз учун Худойимга шукр айтаман.</verse>
				<verse number="9">Худо менга шоҳиддирки, мен Унинг Ўғлининг Хушхабарини тарғиб этишда сидқидилдан хизмат қилибгина қолмасдан, узлуксиз ибодатларимда сизларни хотирлайдирман.</verse>
				<verse number="10">Худо хоҳласа, ниҳоят ёнингизга бориш насиб этсин, деб тоат-ибодатдаман.</verse>
				<verse number="11">Мустаҳкамланишингиз учун сизларга бирон руҳий инъом бахш этай, деб сизларни кўришни кўп орзу қиламан.</verse>
				<verse number="12">Яна тўғриси, кўришганимизда сизнинг ҳам, менинг ҳам имонимиз бир эканидан ўзаро жасорат топамиз, демоқчиман.</verse>
				<verse number="13">Эй биродарлар, бошқа халқларда бўлгани каби, сизларда ҳам мен туфайли бирор натижа бўлсин, деб кўп дафъа ёнингизга келишни ният этганим, лекин ҳозиргача қаршиликларга дуч келганимдан бехабар қолишингизни истамайман.</verse>
				<verse number="14">Мен юнонлару варварлар, олимлару жоҳиллар олдида қарздорман.</verse>
				<verse number="15">Шундай қилиб, Римдаги сизларга ҳам қўлимдан келганича, Инжил Хушхабарини етказишга тайёрман.</verse>
				<verse number="16">Ҳар ҳолда мен Инжилдан ор қилмайман. Аввало яҳудий, сўнг турли халқдан имон келтирган ҳар бир киши учун Инжил Худонинг халоскорлик қудратини етказувчи Хушхабардир.</verse>
				<verse number="17">Бу Хушхабарнинг мағзи шуки, Худо Ўзи гуноҳкорни оқлайди. Бу оқлаш эса фақатгина имон орқали содир бўлади. Тавротда* ёзилганидек: “Имони билан оқланган киши ҳаёт бўлур”.</verse>
				<verse number="18">Ноҳақлик қилиб ҳақиқатни оёқ ости қилаётган барча бетавфиқ ва фосиқ инсонларга кўкдан Худонинг ғазаби тўкилишга тайёр.</verse>
				<verse number="19">Худо ҳақида нимаики билиш мумкин бўлса, уларга равшандир; Худонинг Ўзи уларга зоҳир этган.</verse>
				<verse number="20">Унинг кўринмас хусусиятлари, яъни абадий қудрати ва илоҳиёти, Ўз ижод маҳсулию борлиқни яратганидан англашилади ва очиқ кўриниб туради. Шундай қилиб, уларнинг узрлари йўқ.</verse>
				<verse number="21">Чунки улар Худони идрок этганлари ҳолда, Уни Худо сифатида улуғламадилар ва Унга шукрона айтмадилар. Бунинг ўрнига бемаъни хаёлларга берилиб, уларнинг бефаросат диду дилига зулмат тушди.</verse>
				<verse number="22">Ўзларини ақлли билиб, ақлдан ноқис бўлиб қолдилар.</verse>
				<verse number="23">Мангу барҳаёт Худонинг улуғвор жамолини улар дунёдан ўткинчи инсон, қуш, чорва, судралувчи суратидаги бутларга алмаштирдилар.</verse>
				<verse number="24">Шунинг учун Худо уларни ўз юракларидаги чиркин эҳтирослари оғушида қолдирди. Улар бир-бирининг баданларида беҳаёлик қилиб, тубанлашиб кетдилар.</verse>
				<verse number="25">Худонинг ҳақиқатини ёлғон билан алмаштириб, Холиқ ўрнига махлуққа сиғиниб топиндилар. Холиқи оламга эса абадий шон-шарафлар бўлсин! Омин.</verse>
				<verse number="26">Шу сабабдан Худо уларни беҳаё эҳтиросларга топширди. Уларнинг хотинлари табиий алоқани ғайритабиий алоқа билан алмаштирдилар.</verse>
				<verse number="27">Шунга ўхшаб, эркаклар ҳам аёл билан табиий алоқани ташлаб, бир-бирига шаҳвоний муносабатни қизитдилар. Эркак билан эркак шармандагарчилик қилиб, бузуқликларига яраша жазони ўзларидан олдилар.</verse>
				<verse number="28">Худони тан олишни лозим кўрмаганлари учун, Худо уларни бузуқ фикрга, лозим бўлмаган ишларни қилишга гирифтор қилди.</verse>
				<verse number="29">Улар ҳар турли ҳақсизлик, зино, ёвузлик, тамагирлик ва гина-кудуратга тўлиб, ҳасадгўйлик, қотиллик, жанжалкашлик, фирибгарлик ва бадфеълликка муккасидан кетгандирлар.</verse>
				<verse number="30">Улар тили аччиқ, туҳматчи, худобезор, дилозор, кибрли, мағрур, бадният, ота-онага итоатсиз,</verse>
				<verse number="31">андишасиз, бевафо, илтифотсиз, муросасиз ва бераҳмдирлар.</verse>
				<verse number="32">Бундай ҳаракат қилувчилар ўлимга сазовор, деган Худонинг адолатли ҳукмини улар билган ҳолда, нафақат бу ишларни ўзлари қиладилар, балки бу ишларни қилувчиларни қўллаб-қувватлайдилар.</verse>
			</chapter>
			<chapter number="2">
				<verse number="1">Шунинг учун билки, эй ҳукм қилувчи киши, сен ким бўлишингдан қатъи назар, узринг қабул қилинмайди. Сен бошқа одамни ҳукм этиш баробарида ўзингни ҳам маҳкум этасан. Чунки, эй ҳукмловчи, ўзинг ҳам шу ишларни қиляпсан-ку!</verse>
				<verse number="2">Бундай ишлар қилиб юрганларни Худо маҳкум қилишда ҳақли эканини биламиз.</verse>
				<verse number="3">Айни ишларни ўзинг қила туриб, шундай ишларни қилувчиларни ҳукм этсанг, Худонинг ҳукмидан қочиб қутуламан, деб ўйлайсанми, эй одам?</verse>
				<verse number="4">Ёки Худонинг муруввати сени тавбага келтиришини билмай, Унинг илтифоти, мулойимлиги ва сабрининг чексизлигига бепарво қарайсанми?</verse>
				<verse number="5">Мана, сен саркаш ва тавба қилмовчи қалбинг туфайли Худонинг одил ҳукми амалга ошажак қаҳр-ғазаб кунигача ўзингга-ўзинг ғазаб тўплаб юрибсан-ку.</verse>
				<verse number="6">Худо ҳар кимни қилмишига яраша тақдирлайди.</verse>
				<verse number="7">Яхши ишда қунт қилиб, улуғ қадриятни ва мангуликни излаганларга У абадий ҳаёт ато этади.</verse>
				<verse number="8">Аммо худбинлик қилиб, ҳақиқатга бўйсунмай, ҳақсизлик пайидан бўлганларга қаҳру ғазабини сочади.</verse>
				<verse number="9">Аввало яҳудий, сўнг ўзга халқ кишиси бўлиб ёмонлик қилувчи ҳар бир банданинг жонини У қийноқ ва қайғуга солади.</verse>
				<verse number="10">Аввало яҳудий, сўнг ўзга халқ кишиси бўлиб яхшилик қилувчи ҳар бир бандага эса иззат, ҳурмат ва эсонлик насиб этади.</verse>
				<verse number="11">Зероки, Худо юз-хотир қилиб ўтирмайди.</verse>
				<verse number="12">Илоҳий* Қонунни билмай туриб гуноҳ қилганлар Қонундан ташқари ҳалок бўладилар. Илоҳий* Қонунни била туриб гуноҳ қилганлар эса қонуний равишда жазоланадилар.</verse>
				<verse number="13">Чунки Худо Қонунни эшитганларни эмас, балки бажо келтирганларни оқлайди.</verse>
				<verse number="14">Илоҳий Қонуни йўқ халқлар ўз-ўзларидан бу Қонунда буюрилгандек қилганларида, улар Илоҳий Қонунга эга бўлмай туриб, ўзлари учун ўзлари қонундирлар.</verse>
				<verse number="15">Бу билан улар Илоҳий Қонуннинг талаблари ўз юракларида ёзилганини кўрсатадилар. Уларнинг виждони ҳамда бири иккинчисини гоҳ қоралаб, гоҳ оқловчи фикрлари бунга гувоҳдир.</verse>
				<verse number="16">Мен тарғиб этаётган Инжил Хушхабарига кўра, Худо Исо Масиҳ орқали инсонларнинг сирли ишларини муҳокама этадиган кунда ана шундай бўлади.</verse>
				<verse number="17">Мана, сен ўзингни яҳудий деб, Илоҳий Қонунга суяниб, Худо билан мақтаниб юрибсан.</verse>
				<verse number="18">Сен Худонинг хоҳиш-иродасини билиш ва яхшини ёмондан фарқ қилишни Илоҳий Қонундан ўрганиб олибсан.</verse>
				<verse number="19">-</verse>
				<verse number="20">Сен Илоҳий Қонундаги илму маърифат ҳамда ҳақиқатнинг моҳиятига англаб етибсан-у, кўрларга йўл кўрсатувчи, зулматда қолганларга нур, ғофилларга мураббий, ғўр болаларга эса муаллим бўлганингга ишонч ҳосил қилибсан.</verse>
				<verse number="21">Шундай экан, сен қандай қилиб бошқаларга таълим бера туриб, ўзингга таълим бермайсан?</verse>
				<verse number="22">“Ўғрилик қилма”, деб насиҳат қилиб, ўзинг ўғрилик қиласанми? “Зино қилма”, деб туриб, ўзинг зино қиласанми? “Бутлардан жирканаман”, деб, бутхоналарни талайсанми?</verse>
				<verse number="23">Илоҳий Қонунни мақтайсан-у, унга амал қилмай Худони таҳқирлайсанми?</verse>
				<verse number="24">Худди Тавротда* ёзилгани каби:“Сизлар боис мажусийлар орасидаХудо исми мудом куфр қилинадир”.</verse>
				<verse number="25">Суннат масаласига келайлик. Агар сен Илоҳий Қонунга риоя қилсанг, суннатнинг фойдаси бор. Лекин Қонунни бузсанг, сенинг суннатинг суннатсизлик кабидир.</verse>
				<verse number="26">Шунингдек, агар суннат қилинмаганлар Илоҳий Қонунга амал қилсалар, уларнинг суннатсизлиги суннат бўлган каби қабулга ўтмайдими?</verse>
				<verse number="27">Одатан суннат бўлмаган ҳолда Илоҳий Қонунга амал қилган кимдир суннат ҳамда Қонун эгаси бўлган сен, қонунбузарни айбламайдими?</verse>
				<verse number="28">Зотан, зоҳиран яҳудий асл яҳудий эмас ва зоҳиран, жисмангина қилинган суннат асл суннат эмас.</verse>
				<verse number="29">Фақат ботинан яҳудий асл яҳудийдир. Шунингдек, асл суннат - дил суннатидир. Бу эса Қонун битигидан қатъи назар, Худо Руҳи таъсирида содир бўладиган суннатдир. Бундай суннатни қабул қилган киши одамларнинг эмас, Худонинг мақтовига сазовор бўлади.</verse>
			</chapter>
			<chapter number="3">
				<verse number="1">Хўш, яҳудийларнинг қандай устунлиги бор? Ёки суннатнинг нима фойдаси бор?</verse>
				<verse number="2">Яҳудийлар ҳар жиҳатдан буюк устунликка эгадирлар. Бу устунлик энг аввал шундан иборатки, Худонинг ваҳийлари уларга ишониб топширилгандир.</verse>
				<verse number="3">Агар улардан баъзилари имонсиз бўлиб чиққан бўлса, нима қипти? Наҳотки бу имонсизлик Худонинг уларга садоқатини бекор қила олади?</verse>
				<verse number="4">Йўқ, асло! Ҳар бир инсон ёлғончи бўлса ҳам, Худо ҳақдир. Забурда* ёзилганидек:“Сен сўзингда доим ҳақ бўлурсан, Сени ҳукм қилсалар-да, Ўзингни оқларсан”.</verse>
				<verse number="5">Шундай қилиб, агар бизнинг ҳақсизлигимиз Худонинг одиллигини янада очиқроқ кўрсатса, нима ҳам дердик? Инсоний фикр юритиб айтайин: бандалари бошига ғазаб ёғдиргани учун Худони ноҳақ деб бўладими?</verse>
				<verse number="6">Асло! Акс ҳолда Худо дунёни қандай қилиб ҳукм қила олади?!</verse>
				<verse number="7">Яна шундай сўраш мумкин*: агар менинг ёлғончилигим туфайли Худонинг ҳақиқати янада улуғроқ бўлар экан, менинг устимдан гуноҳкор деб ҳукм чиқарилиш тўғри бўладими?</verse>
				<verse number="8">Яхшиликка айланиб қолар, деб ёмонлик қилаверайлик, десакмикин-а? Чиндан ҳам, у шундай таълим беради, деб баъзилар бизга туҳмат қилмоқдалар. Бу кишилар одилона жазо оладилар.</verse>
				<verse number="9">Хўш, шундай қилиб, биз, яҳудийларнинг ўзга халқларга қараганда* устунлигимиз борми, ўзи? Асло йўқ! Чунки илгари исбот этганимиздек, хоҳ яҳудий бўлсин, хоҳ юнон бўлсин, ҳамма одамлар ҳам гуноҳнинг ҳокимияти остидадирлар.</verse>
				<verse number="10">Забурда* ёзилишича:“Солиҳ киши йўқ, Бир киши ҳам йўқдир.</verse>
				<verse number="11">Идрокли ҳеч ким йўқ, Худони изловчи ҳеч ким йўқдир.</verse>
				<verse number="12">Ҳамма гумроҳ бўлди, барча бузилди. Яхшилик қилгувчи йўқ, бирор киши ҳам йўқ.</verse>
				<verse number="13">Уларнинг бўғзи - очиқ лаҳаддир, Сўзларида - тилёғламалик, Тиллари остида - илон заҳари.</verse>
				<verse number="14">Зардага, заққумга тўла оғизлари,</verse>
				<verse number="15">Қон тўкмак-чун чаққондир оёқлари.</verse>
				<verse number="16">Улар қадам босган жойга фалокат келур.</verse>
				<verse number="17">Улар билмас тинчлик йўлини.</verse>
				<verse number="18">Худодан қўрқиш йўқ уларнинг кўз ўнгида”.</verse>
				<verse number="19">Энди биз биламизки, Илоҳий Қонун неки буюрган бўлса, Қонунга қарам бўлганларга буюрган, токи ҳар бир оғиз юмилсин ва бутун дунё Худо олдида гуноҳкор бўлсин.</verse>
				<verse number="20">Зотан Қонун амрларини бажо қилиш билан ҳеч кимса Худо олдида ўзини оқлай олмайди. Аксинча, Илоҳий Қонун инсонга ўз гуноҳкорлигини янада аниқроқ кўрсатади.</verse>
				<verse number="21">Энди эса, Қонунга алоқасиз равишда Худо талаб қилган солиҳликка эришиш йўли аниқ-равшан кўринмоқда, бунга Таврот ва пайғамбарлар ҳам гувоҳлик берадилар:</verse>
				<verse number="22">Худо талаб қилган солиҳлик - Исо Масиҳга ишонишдан иборатдир. Шу имонга эга бўлган ҳаммани Худо оқлайди. Чунки одамлар орасида ҳеч бир фарқ йўқ.</verse>
				<verse number="23">Ҳамма гуноҳ қилган ва Худонинг улуғворлигидан маҳрумдир.</verse>
				<verse number="24">Лекин Худо инояти билан, Исо Масиҳнинг қони эвазига гуноҳкорлар текин оқланадилар.</verse>
				<verse number="25">Масиҳ биз учун қонини тўкканига ишонган кишининг гуноҳлари ювилсин, деб Худо Масиҳни қурбонликка бағишлади ва шу йўсинда Ўзининг адолатли ҳукмини очиқ намоён қилди. Худо сабр қилиб, илгари қилинган гуноҳларни жазосиз қолдирган бўлса-да,</verse>
				<verse number="26">ҳозирга келиб, Ўзининг адолатли ҳукмини амалга оширди. Шундай қилиб, бир ёқдан Худо Ўз адолатига содиқ қолмоқда ва иккинчи ёқдан Исога ишонган гуноҳкор оқланмоқда.</verse>
				<verse number="27">Энди мақтанишга арзигулик нарсамиз қолдими? - Битди. Қайси қонунга кўра битди? Таврот амрларини бажо келтиришни талаб қилувчи қонунга кўрами? - Йўқ, имонни талаб қилувчи қонунга кўра.</verse>
				<verse number="28">Биз қаноат ҳосил қилдикки, Худо Таврот амрларини бажо келтирувчи эмас, балки имон келтирувчи кишини оқлайди.</verse>
				<verse number="29">Ёки наҳот Худо бошқа халқларнинг ҳам Худоси бўлмай, фақат яҳудийларнинг Худосими? Албатта, барча халқларнинг ҳам Худосидир.</verse>
				<verse number="30">Суннат аҳлини имон асосида оқлайдиган Худо ягона бўлиб, суннат аҳли бўлмаганларни ҳам худди шу имон орқали оқлайди.</verse>
				<verse number="31">Демак, биз бу имон туфайли Илоҳий Қонунни бекор қиляпмизми? - Асло! Аксинча, Қонунни тасдиқлаяпмиз.</verse>
			</chapter>
			<chapter number="4">
				<verse number="1">Хўш, бобокалонимиз Иброҳим, дейлик, аждодидан нима орттирди?</verse>
				<verse number="2">Агар Иброҳим савоб ишлари туфайли ўзини оқлаганда эди, мақтаниш учун сабаб топар эди. Бироқ Худо олдида мақтаниб бўлмайди.</verse>
				<verse number="3">Мана Тавротда не дейилган: “Иброҳим Худога ишонди ва шу тариқа оқланди”.</verse>
				<verse number="4">Меҳнаткашга тўланадиган маош илтифот эмас, хизмат ҳақидир.</verse>
				<verse number="5">Бироқ қилган савобли ишига суянмай, балки бетавфиқни ҳам йўлга солиб оқловчи Худога ишонган киши ўз эътиқоди билан оқланади.</verse>
				<verse number="6">Мана, Забурда ҳам, * савоб ишларидан қатъи назар, Худо ёрлақаган одамни Довуд бахтиёр деб айтади:</verse>
				<verse number="7">“Қонунсиз ишлари афв этилиб, Кимнингки гуноҳи ўтилса, Бундай одам бахтиёрдир!</verse>
				<verse number="8">Кимнингки Худованд инобатга олмас айбин, Саодатманд эрур шу киши! ”</verse>
				<verse number="9">Бу бахтиёрликнинг суннатга дахли борми, йўқми? Боя айтганимиздек, Иброҳимнинг эътиқоди уни Худо олдида оқлади.</verse>
				<verse number="10">Хўш, Иброҳим қандай ҳолатда оқланди? Суннат бўлганидан сўнгми, ёки суннат бўлганидан аввалми? - Суннат бўлганидан аввал.</verse>
				<verse number="11">Иброҳим ҳали суннат бўлмасидан, имони туфайлигина Худо олдида оқланди. Сўнг имонининг муҳри ўлароқ суннат белгисини қабул қилди. Шундай қилиб, Иброҳим суннатсиз ҳолатда имон келтирган ҳамманинг ҳам маънавий* отасидирки, улар ҳам унга ўхшаб, имон туфайли Худо олдида оқланадилар.</verse>
				<verse number="12">Айни замонда, Иброҳим аҳли суннатнинг ҳам отаси ҳисобланади, шу шарт биланки, улар суннат бўлибгина қолмай, балки Иброҳим суннат бўлмасиданоқ тан олган ўша имоннинг изи билан юрсалар.</verse>
				<verse number="13">Худо Иброҳим ва унинг зурриётига ер юзини эгаллаб олиш тўғрисида ваъда берган эди. Бу ваъда Иброҳимга Тавротга амал қилган, деб эмас, балки имони билан ўзини оқлаган, деб насиб этди.</verse>
				<verse number="14">Агар ер юзини эгаллаб олувчилар фақат Илоҳий Қонунга амал қилувчилар бўлганида эди, унда имон беҳуда, илоҳий ваъда эса қуруқ бўлиб қолар эди.</verse>
				<verse number="15">Қонун Худо* ғазабини қўзғатади, холос. Қонун бўлмаган ерда жиноят ҳам бўлмайди.</verse>
				<verse number="16">Шу сабабдан илоҳий ваъда Худо иноятига боғлиқ бўлиб, фақат имон билан амалга ошади. Бунга эса Иброҳим зурриётининг ҳаммаси дохил, яъни Тавротга эга бўлибгина қолмасдан, балки Иброҳимнинг имонига ҳам эга бўлган ҳамма дохилдир.</verse>
				<verse number="17">Худо Иброҳимга: “Мен сени кўпдан-кўп халқларнинг отаси қилиб тайинладим”, деган эди. Шундай қилиб, ўликларни тирилтирувчи ва мавжуд бўлмаган нарсаларни вужудга келтирувчи Парвардигорга ишониб, Иброҳим ҳаммамизнинг отамиз бўлиб қолди.</verse>
				<verse number="18">Худо Иброҳимга яна: “Сенинг зурриётинг сон-саноқсиз бўлади”, деган эди. Иброҳим кўп халқларнинг отаси бўлишга ҳеч бир умиди қолмаганига қарамасдан, имони туфайли умидвор эди.</verse>
				<verse number="19">У юз ёшга яқинлашганда, ўзининг бадани мажолсизлашганини ва Соро бибининг пуштдан қолганини била туриб, имонда заифлашмади.</verse>
				<verse number="20">Худонинг ваъдасидан эса имонсизлик қилиб шубҳаланмади, балки Худога ҳамд-сано айтиб, имонида маҳкам турди.</verse>
				<verse number="21">Худо берган ваъдасини бажо келтиришга қодир, деб Иброҳим қатъий ишонар эди.</verse>
				<verse number="22">Ана шу ишончи туфайли у Худо олдида оқланди.</verse>
				<verse number="23">Бу сўз эса фақат Иброҳимгагина хос эмас,</verse>
				<verse number="24">балки биз учун ҳам айтилган. Худо Раббимиз Исони тирилтирганига ишонсак, биз ҳам оқланамиз.</verse>
				<verse number="25">Раббимиз Исо бизнинг гуноҳларимиз учун ўлимга топширилди ва оқланишимиз учун тирилиб келди.</verse>
			</chapter>
			<chapter number="5">
				<verse number="1">Раббимиз Исо Масиҳга бўлган имонимизни инобатга олиб, Худо бизни оқлади ва биз билан сулҳ тузди.</verse>
				<verse number="2">Раббимиз Исо Масиҳ Ўзи Худонинг иноят эшигини бизга очиб берди. Биз имонимиз туфайли бу иноятга эришиб, маҳкам турамиз ва Худонинг улуғворлигига эришмоқ умиди билан фахрланиб юрамиз.</verse>
				<verse number="3">Бунинг устига, қайғулар билан ҳам фахрланмоқдамиз, чунки қайғу сабр-қаноатни ҳосил қилишини биламиз.</verse>
				<verse number="4">Сабр-қаноат эса тажрибакорликни, тажрибакорлик эса умидни ҳосил қилади.</verse>
				<verse number="5">Умидимиз бўлса, бизни уятга қолдирмайди. Чунки бизга берилган Муқаддас Руҳ орқали юракларимиз Худо севгисига тўлиб-тошади.</verse>
				<verse number="6">Биз ҳали чорасиз бўлганимизда, белгиланган вақтда Масиҳ бетавфиқлар учун ўлди.</verse>
				<verse number="7">Бировнинг солиҳ киши учун ўлиши эҳтимолдан узоқдир. Балки ҳимматли киши учун кимдир ўлимга боришга рози бўлар.</verse>
				<verse number="8">Лекин биз ҳали гуноҳга ботган чоғимизда, Масиҳ биз учун ўлди. Бу Худонинг бизга бўлган муҳаббатидан далолатдир.</verse>
				<verse number="9">Демак, агар биз энди Масиҳнинг тўкилган қони туфайли оқланган бўлсак, Унинг соясида Худо ғазабидан қутулишимиз янада аниқроқдир.</verse>
				<verse number="10">Биз Худонинг душманлари эканмиз, У Ўз Ўғлининг ўлими туфайли бизни Ўзи билан яраштириб қўйди. Энди У билан ярашган бўлсак, Унинг Ўғли ҳаётлиги туфайли нажот топишимиз янада аниқроқдир.</verse>
				<verse number="11">Ва бу билан кифояланиб қолмай, балки бизни Худо билан яраштириб қўйган Раббимиз Исо Масиҳ шарофати билан Худодан шодланиб юрибмиз.</verse>
				<verse number="12">Битта одам дастидан дунёда гуноҳ пайдо бўлди, гуноҳдан эса ўлим пайдо бўлди ва бутун инсонларга ўтди. Маълумки, ҳамма гуноҳ қилган.</verse>
				<verse number="13">Илоҳий Қонун мавжуд бўлмасдан бурун ҳам дунёда гуноҳ бор эди, лекин Қонун йўқлигида гуноҳнинг ҳисоби тутилмайди.</verse>
				<verse number="14">Шунга қарамай, Одам Атодан Мусо пайғамбарга қадар яшаганларнинг ҳаммаси Одам Атога ўхшаб жиноят қилмаган бўлсалар-да, ўлим уларнинг ҳаммасига ҳам ҳокимлик қилди. Одам Ато келажак Зотнинг тимсоли эди.</verse>
				<verse number="15">Лекин булар бирдай эмас, Худонинг эҳсони Одам Атонинг гуноҳига ўхшамайди. Гарчи бир кишининг гуноҳи туфайли кўплаб кишилар ўлган бўлсалар ҳам, Худонинг инояти бундан каттароқдир, чунончи битта Одам, яъни Исо Масиҳнинг инояти билан берилган бой эҳсон кўпдан-кўп кишиларга тегди.</verse>
				<verse number="16">Худонинг эҳсони билан Одам Атонинг гуноҳи орасидаги фарқ шундан иборатки, бир гуноҳнинг оқибати ўлимга ҳукм этиш билан тугаса, эҳсоннинг натижаси эса кўп инсоннинг гуноҳларидан фориғ бўлишига олиб келади.</verse>
				<verse number="17">Тўғри, бир кишининг гуноҳи туфайли, шу ягона одамнинг дастидан ўлим ҳокимлик қила бошлади. Аммо яна тўғриси, ягона бир Одам, яъни Исо Масиҳ соясида одамлар энди Худонинг чексиз иноятига эришиб, оқланадилар ва ҳаётда ҳукм сурадилар.</verse>
				<verse number="18">Шунга кўра, битта гуноҳкорнинг иши барча одамзодни ўлимга маҳкум этган бўлса, энди эса битта Солиҳнинг иши одамларни оқлайди ва абадий ҳаётга ноил этади.</verse>
				<verse number="19">Бир одамнинг итоатсизлиги туфайли кўп одамлар гуноҳкор бўлган бўлса, энди эса бир Кишининг итоаткорлиги туфайли кўп одамлар солиҳ деб қабулга ўтадилар.</verse>
				<verse number="20">Шу орада Илоҳий Қонун пайдо бўлган, натижада жиноят кўпайган эди. Аммо гуноҳ кўпайган сари, Худо инояти ҳам шунчалик орта борди.</verse>
				<verse number="21">Хулласи калом, илгари гуноҳ ўлим сари ҳоқонлик қилган бўлса, энди эса Раббимиз Исо Масиҳ қиёфасидаги Худо инояти гуноҳкорни оқлаб, абадий ҳаёт сари ҳукм сурмоқда.</verse>
			</chapter>
			<chapter number="6">
				<verse number="1">Хўш, нима дейлик? Иноят кўпайсин, деб гуноҳ қилишни давом эттираверайликми?</verse>
				<verse number="2">Асло! Биз гуноҳ қаршисида ўлганмиз. Энди гуноҳ қилиб қандай яшайверамиз?</verse>
				<verse number="3">Унутмангизки, биз Исо Масиҳни тан олиб сувда имон келтирганимизда, ҳаммамиз ҳам Унинг ўлимини тан олиб имон келтирдик.</verse>
				<verse number="4">Биз сувга чўмиб, Масиҳ билан бирга ўлдик ва кўмилдик. Шунингдек, Масиҳ Отасининг улуғвор қудрати билан тирилганига ўхшаб, биз ҳам янги ҳаётда юришимиз лозим.</verse>
				<verse number="5">Агар ўлишда Масиҳга эргашган бўлсак, албатта, тирилишда ҳам Унга эргашамиз.</verse>
				<verse number="6">Гуноҳ қилишга мубтало бўлган бу вужудимиз йўқ қилинсин, деб эски ўзлигимиз Масиҳ билан бирга хочга михланган. Буни билиб, биз энди гуноҳга қул эмасмиз.</verse>
				<verse number="7">Чунки ўлган одам гуноҳ қилишдан озоддир.</verse>
				<verse number="8">Агар биз Масиҳ билан бирга ўлган бўлсак, У билан яшашимизга ҳам ишончимиз комил.</verse>
				<verse number="9">Масиҳ тирилиб бошқа ўлмаслигини, ўлим эса Унга энди ҳоким бўлолмаслигини биламиз.</verse>
				<verse number="10">Унинг ўлими гуноҳ учун бир бор ўлим эди. Қолган ҳаётини эса У Худо учун яшамоқда.</verse>
				<verse number="11">Шунга ўхшаб, сизлар ҳам ўзларингизни гуноҳ қаршисида ўлик, лекин Раббимиз Исо Масиҳ билан бирлашган ҳолда Худо қаршисида тирик ҳисобланглар.</verse>
				<verse number="12">Шундай қилиб, энди гуноҳ сизларнинг фоний баданларингизга ҳокимлик қилмасин, сиз баданларингиз ихтиёрига бўйсуниб кетманглар.</verse>
				<verse number="13">Аъзойи баданингизни ёмонлик қуроли қилиб гуноҳнинг измига топширманглар. Аксинча, ўлиб тирилганлар каби ўзингизни, яъни бутун аъзойи баданингизни солиҳлик қуроли қилиб Худонинг измига топширинглар.</verse>
				<verse number="14">Гуноҳ сизларга ҳукмрон бўлмасин, чунки сизлар энди Қонун эмас, иноят паноҳидасизлар.</verse>
				<verse number="15">Хўш, буёғи энди нима бўлади? Қонун эмас, иноят паноҳида бўлганимиз учун гуноҳ қилаверайликми? - Асло!</verse>
				<verse number="16">Билмайсизларми? Сиз ўзларингизни итоаткор қул қилиб кимнинг измига топширсангизлар, у кишининг қули бўласизлар. Сиз ё ўлимга олиб борувчи гуноҳга, ёки солиҳликка олиб борувчи итоаткорликка қул бўласизлар.</verse>
				<verse number="17">Лекин Худога шукурки, илгари гуноҳга қул бўлганингиз ҳолда, энди ўзингиз қабул қилган таълимотнинг моҳиятига сидқидилдан берилгансизлар.</verse>
				<verse number="18">Гуноҳ қилишдан озод бўлиб, солиҳликка ўзингизни қул қилиб қўйгансизлар.</verse>
				<verse number="19">Бандалигингиз туфайли инсонларча фикр юритиб гапиряпман. Сиз бир вақтлар ифлослик ва ёвузлик қилиш учун аъзойи баданингизни қонунсизликка қул қилиб топширгансизлар. Энди эса аъзойи баданингизни солиҳликка қул қилиб топширинглар ва муқаддас яшанглар.</verse>
				<verse number="20">Гуноҳнинг қули эканингизда, солиҳлик талабларидан* озод эдингизлар.</verse>
				<verse number="21">Ҳозир ўзингиз уялаётган қилмишлардан ўша вақтда қандай наф бор эди? У қилмишларнинг оқибати ўлимдир.</verse>
				<verse number="22">Ҳозир эса гуноҳ қилишдан озод бўлиб, Худонинг қуллари бўлгансизлар. Бундан наф - муқаддасликдир ва бунинг натижаси эса абадий ҳаётдир.</verse>
				<verse number="23">Гуноҳнинг эвази - ўлим, Худонинг инъоми эса Раббимиз Исо Масиҳ қиёфасидаги абадий ҳаётдир.</verse>
			</chapter>
			<chapter number="7">
				<verse number="1">Қонунни билувчиларга сўзим: эй биродарлар, одам тирик экан, қонун унинг устидан ҳоким эканини наҳот билмасангиз?</verse>
				<verse number="2">Масалан, эрли хотин эри тирик экан, қонун бўйича унга боғлиқдир. Лекин эри ўлса, хотин боши боғлиқлик қонунидан озод бўлади.</verse>
				<verse number="3">Шунинг учун эри тирик хотин бошқа эрга тегса, у зинокор саналади. Аммо эри ўлса, хотин қонундан озод бўлади ва бошқа эрга тегса ҳам, зино қилган ҳисобланмайди.</verse>
				<verse number="4">Шунга ўхшаб, сизлар ҳам, эй биродарларим, Бошқасига, яъни қайта тирилган Масиҳга тегиб ва Масиҳ баданининг бир қисми бўлиб, Илоҳий Қонун олдида ўлган ҳисобидасиз. Бу эса Худо йўлида самарали бўлишимиз учундир.</verse>
				<verse number="5">Зеро биз ирсий табиатимиз амри билан яшаган вақтлар, Илоҳий Қонун ошкор қилган гуноҳкор эҳтирослар аъзойи баданимизда амал қилар ва ўлим учун замин ҳозирлар эди.</verse>
				<verse number="6">Энди эса илгари бизни боғлаб турган Қонун қаршисида ўлиб, Қонундан озод бўлдик. Шундай қилиб, биз эски ҳарфма-ҳарф йўл билан эмас, балки янги Руҳ йўли билан юриб, Худога хизмат қилмоқдамиз.</verse>
				<verse number="7">Хўш, нима дейлик? Наҳотки Илоҳий Қонун гуноҳга боис бўлди? - Асло! Аммо агар Қонун воситачи бўлмаса эди, мен гуноҳни билмаган бўлар эдим. Қонун “тамагирлик қилма” деб буюрмаганда эди, мен тамагирликни билмас эдим.</verse>
				<verse number="8">Шу тариқа гуноҳ амр орқали баҳона топиб, менинг юрагимда ҳар турли тамагирликни ҳосил қилди. Қонун йўқлигида эса, гуноҳ кучсиздир.</verse>
				<verse number="9">Бир вақтлар мен ўзим Илоҳий Қонундан ташқарида бўлиб яшар эдим. Аммо онгимда амр туғилгач, гуноҳ тирилди,</verse>
				<verse number="10">мен эса ўлдим. Ҳаёт учун бўлган амр менинг ўлимимга сабаб бўлди.</verse>
				<verse number="11">Чунки гуноҳ амр орқали баҳона топиб, мени алдади, амр орқали мени ўлдирди.</verse>
				<verse number="12">Бундан кўринадики, Қонун - муқаддасдир, ҳар бир амри ҳам муқаддас, одил ва яхшидир.</verse>
				<verse number="13">Шундай экан, яхши бўлган амр менга ўлим келтирадими? - Мутлақо! Бироқ, гуноҳ - гуноҳ деб очиқ билиниши учун, яхшилик орқали менга ўлим келтирди, токи гуноҳнинг ниҳоят даражада гуноҳлиги амр орқали англашилсин.</verse>
				<verse number="14">Бизга маълумки, Илоҳий Қонун табаррукдир. Бироқ мен эса - гуноҳга қул бўлиб сотилган ожиз бандаман.</verse>
				<verse number="15">Шундан ўзим қилаётган ишларни ўзим тушунмайман: мен нимани хоҳласам, уни қилмайман ва нимани ёмон кўрсам, уни қиламан.</verse>
				<verse number="16">Агар мен хоҳламаган нарсани қилаётган эканман, бу билан Қонуннинг яхши эканлигини маъқуллаётган бўламан.</verse>
				<verse number="17">Демак, бу ишларни мен ўзим эмас, балки юрагимдаги гуноҳ қилаётган бўлади.</verse>
				<verse number="18">Менда, яъни ирсий табиатимда яхши нарса йўқлигини аниқ биламан. Яхшилик қилиш истаги дилимда бор бўлса-да, уни рўёбга чиқаришга кучим етмайди.</verse>
				<verse number="19">Мен истаган яхши ишни қилмаяпман, аксинча, истамаган ёмон ишни қиляпман.</verse>
				<verse number="20">Агар истамаган ишни қилаётган эканман, демак, бу ишни мен ўзим эмас, балки ичимда турадиган гуноҳ қиляпти.</verse>
				<verse number="21">Мен бундан ушбу қоидани чиқараман: яхшилик қилмоқчи бўлганимда, қалбимда ҳамиша ёмонлик пойлаб туради.</verse>
				<verse number="22">Худонинг Қонунидан ички борлиғим завқ олади-ю,</verse>
				<verse number="23">аммо аъзойи баданимда бошқа бир қонун иш кўради: бу қонун онгим маъқуллаган Худо* Қонунига қарши курашиб туради ва аъзойи баданимда амал қилувчи гуноҳ қонунига мени асир этади.</verse>
				<verse number="24">Оҳ, мен шўрлик одам! Ўлимга гирифтор шу баданимдан мени ким қутқарар экан?</verse>
				<verse number="25">- Худога шукр, Раббимиз Исо Масиҳ соясида Ўзи қутқаради! Хулласи калом, мен онгим билан Худо Қонунига риоя этсам-да, вужудим билан гуноҳ қонунига хизмат қиламан.</verse>
			</chapter>
			<chapter number="8">
				<verse number="1">Шундай қилиб, Исо Масиҳ уммати бўлганларга қарши энди ҳеч бир маҳкумлик йўқдир.</verse>
				<verse number="2">Исо Масиҳ умматига ҳаёт берувчи Руҳнинг Қонуни мени гуноҳ ва ўлимни ҳосил қилувчи Қонундан озод қилди.</verse>
				<verse number="3">Инсон табиати ожизлиги туфайли Илоҳий Қонун ўзи ҳам ожиз бўлиб қолди. Қонун улгура олмаган ишни эса Худо қилди: У Ўз Ўғлини гуноҳкор инсонга ўхшатиб оламга юборди ва Уни гуноҳ учун қурбонликка бағишлади, шу йўсин инсон табиатидаги гуноҳни маҳкум қилди.</verse>
				<verse number="4">Худо буни, Илоҳий Қонун талаблари табиат амри билан эмас, Руҳ амри билан яшаётган бизларда бажо бўлсин, деб қилди.</verse>
				<verse number="5">Башарий табиат амри билан яшайдиганлар башарий фикр қиладилар. Илоҳий Руҳ амри билан яшайдиганлар илоҳий фикр қиладилар.</verse>
				<verse number="6">Башарий табиатнинг мурод-мақсади - ўлимдир. Илоҳий Руҳнинг мурод-мақсади - ҳаёт ва тинчликдир.</verse>
				<verse number="7">Башарий табиатнинг мурод-мақсади Худога душманликдир; чунки бундай табиат Худонинг Қонунига итоат қилмайди ҳамда қила олмайди.</verse>
				<verse number="8">Ўз табиати амри билан яшайдиган одамлар Худога манзур бўла олмайдилар.</verse>
				<verse number="9">Худо Руҳи сизнинг ичингизда яшаётгани учун, сизлар энди табиатингиз амри билан эмас, балки Руҳ амри билан яшаяпсизлар. Кимки Масиҳнинг Руҳига эга бўлмаса, у Масиҳники эмасдир.</verse>
				<verse number="10">Агар Масиҳ ичингизда экан, бадан гуноҳ учун ўлимга маҳкум бўлса-да, руҳ оқланганингиз учун ҳаётдир.</verse>
				<verse number="11">Чунки Исо Масиҳни тирилтирган Худонинг Руҳи сизнинг вужудингизда яшаяпти. Агар Худо Ўз Руҳи қудратида Масиҳни тирилтирган бўлса, У ичингиздаги ўша Руҳ орқали сизнинг фоний баданларингизни ҳам тирилтиражак.</verse>
				<verse number="12">Шундай қилиб, эй биродарлар, табиатимиз амри билан яшаш учун биз бу табиат талаблари олдида мажбур эмасмиз.</verse>
				<verse number="13">Агар ўз табиатингизга маҳлиё бўлиб яшасангиз, руҳан* ўлишингиз муқаррар. Лекин агар башарий табиатнинг қилмишларини Руҳ кучи билан ўлдирсангиз, руҳан* яшайсизлар.</verse>
				<verse number="14">Худо Руҳи билан бошқариладиган барча Худонинг фарзандидир.</verse>
				<verse number="15">Чунки сизлар яна қўрқувда яшаш учун қуллик руҳини олмадингизлар, балки ўғиллик Руҳини олдингизлар. Бу Руҳдан руҳланиб, биз Худони азиз Ота деб чақирамиз.</verse>
				<verse number="16">Худо Руҳи Ўзи бизнинг руҳимизга қўшилиб, Худо фарзандлари эканлигимиз ҳақида гувоҳлик бериб туради.</verse>
				<verse number="17">Агар Худонинг фарзандлари бўлсак, фарзандлардай мерос олиш ҳуқуқига ҳам эгадирмиз. Худонинг қут-баракаларидан мерос улуши олувчилар сифатида Масиҳнинг ворисдошларимиз. Агар биз Масиҳнинг азоб-уқубатларига шерик бўлсак, албатта, Унинг улуғ шон-шарафига ҳам шерик бўлажакмиз.</verse>
				<verse number="18">Ўйлайманки, бизга зоҳир бўлажак улуғворлик олдида шу он азоб-уқубатларини айтиб ўтиш ҳам арзимасдир.</verse>
				<verse number="19">Мана, Худо Ўз фарзандларини зоҳир қилишини бутун махлуқот муштоқ бўлиб кутмоқда.</verse>
				<verse number="20">Чунки махлуқот ўткинчиликка маҳкум бўлган. Бу эса махлуқотнинг ўз ихтиёри билан эмас, балки махлуқотни яратган Худонинг ихтиёри билан бўлган.</verse>
				<verse number="21">Айни замонда махлуқотнинг ўзи ҳам фано қуллигидан озод этилмоқ ва Худо фарзандларининг улуғвор эркинлигига эришмоқ умидига эгадир.</verse>
				<verse number="22">Биламизки, борлиқ махлуқот ҳозирга қадар биргаликда оҳ-нола қилиб, гўё туғиш азобини чекиб ётибди.</verse>
				<verse number="23">Ва фақат махлуқотгина эмас, балки биз ўзимиз ҳам ичимиздан оҳ-нола қилаётибмиз. Биз келгуси* ҳосилнинг илк маҳсулидай Худо Руҳини олган бўлсак ҳам, ўғил қилиб олинишни, вужудимиз қутулишини интизор бўлиб кутяпмиз.</verse>
				<verse number="24">Бизнинг нажотимиз умиддадир. Кўзга кўриниб турган нарса эса умид эмас. Ким кўриб турган нарсани умид қилар экан?</verse>
				<verse number="25">Агарда биз кўрмаганимизни умид қилаётган бўлсак, буни сабр билан кутиб турсак бўлади.</verse>
				<verse number="26">Бунинг устига, Илоҳий Руҳ бизнинг заифлигимизга мадад бериб туради. Чунки биз қандай ибодат қилмоқ кераклигини билмаймиз. Лекин Илоҳий Руҳнинг Ўзи ифода қилиб бўлмас оҳ-нолалар билан биз учун Худо олдида шафоат қилади.</verse>
				<verse number="27">Юракларни синовчи Худо эса Руҳнинг фикри нимада эканлигини билади. Чунки Руҳ Худонинг иродасига кўра Худо азизлари учун шафоат қилади.</verse>
				<verse number="28">Биз биламизки, Худони севганларга, яъни Худо Ўз муроди бўйича даъват этганларга ҳамма нарса яхшилик бўлиб хизмат қилади.</verse>
				<verse number="29">Худо азалдан билган кишиларни Ўз Ўғлининг суратига айлантириш учун белгилади, токи Ўғил кўп биродарлар орасида Тўнғич бўлсин.</verse>
				<verse number="30">Худо азалдан белгилаган кишиларни даъват ҳам этди, даъват этган кишиларни эса оқлади, оқлаган кишиларни эса улуғликка ҳам сазовор қилди.</verse>
				<verse number="31">Энди бунга нима деймиз? Агар Худо биз томон бўлса, ким бизга қарши чиқар экан?</verse>
				<verse number="32">Худо Ўз Ўғлини аямай, балки ҳаммамиз учун Уни фидо қилган бўлса, У билан бирга ҳамма нарсани ҳам бизга бермасмикан?</verse>
				<verse number="33">Худо танлаган кишиларни ким айбдор қилар экан? Худонинг Ўзи уларни оқлаган-ку.</verse>
				<verse number="34">Бизни ким маҳкум қилар экан? Ўлган ҳам тирилган Исо Масиҳ Худонинг ўнг томонида туриб, биз учун шафоат қилмоқда-ку.</verse>
				<verse number="35">Худонинг севгисидан бизни ким жудо қилар экан: қайғуми, сиқилишми, қувғинми, очликми, яланғочликми, хавф-хатарми ёки қиличми?</verse>
				<verse number="36">Мана, Забурда* ёзилганидек:“Сен туфайли бизни ҳар кун ўлдирмоқдалар, Қурбонлик қўйлар деб ҳисоблайдилар”.</verse>
				<verse number="37">Аммо бизни Севганнинг соясида буларнинг ҳаммаси устидан улкан ғалаба қозонамиз.</verse>
				<verse number="38">Мен аминманки, на ўлим ва на ҳаёт, на фаришталар ва на жин-ажиналар, на ҳозирги ва на келгуси ҳодисалар,</verse>
				<verse number="39">на баландликлар ва на чуқурликлар ҳамда на яратилган бошқа бирон мавжудот Раббимиз Исо Масиҳ шахсидаги Худо севгисидан бизни жудо қилишга қодир эмас.</verse>
			</chapter>
			<chapter number="9">
				<verse number="1">Мен, Масиҳ ҳақи, ҳақиқатни айтяпман, ёлғон гапирмаяпман; Муқаддас Руҳдан ёришган виждоним ҳам бундан далолат бермоқда:</verse>
				<verse number="2">менинг юрагимда буюк ғамим, тинмайдиган дардим бор.</verse>
				<verse number="3">Ўз қариндошу қондошларим бўлган исроилликлар туфайли мен ҳатто Масиҳдан мардуду малъун бўлмоқчи эдим.</verse>
				<verse number="4">Худо уларни ўғилликка олган, Ўзининг улуғворлигини уларга намоён қилган, улар билан аҳд-паймон қилган, уларга Тавротни, диний хизмат кўрсатмаларини йўллаган ҳамда табаррук ваъдаларни берган.</verse>
				<verse number="5">Улуғ ота-боболаримиз уларнинг оталари бўлган, Масиҳ ҳам жисман улардан келиб чиққан. У борлиқ нарса устидан ҳукмдор, абадий ҳамду саноларга сазовор бўлган Худодир. Омин!</verse>
				<verse number="6">Худонинг каломи ўз кучини йўқотди, демоқчи эмасман. Аммо Исроилдан бўлганларнинг ҳаммаси Худо халқи эмасдирлар.</verse>
				<verse number="7">Иброҳим зурриётидан бўлганларнинг ҳаммаси Иброҳим болалари эмасдирлар, балки Худо Иброҳимга айтганидек: “Сенинг зурриётинг Исҳоқ орқали кўпаяди”.</verse>
				<verse number="8">Демак, Худонинг фарзандлари табиатан туғилган болалар эмас, фақат илоҳий ваъда бўйича туғилганлар ҳақиқий зурриёт ҳисобланадилар.</verse>
				<verse number="9">Худонинг Иброҳимга берган ваъдаси ана шундай эди: “Келгуси йил шу вақтда Мен келаман ва Соронинг бир ўғли бўлади”.</verse>
				<verse number="10">Бунга ўхшаб, Ривқо биби ҳам эгиз ўғилларга ҳомиладор бўлган эди. Улар битта отадан, яъни улуғ отамиз Исҳоқдан эдилар.</verse>
				<verse number="11">-</verse>
				<verse number="12">Бу болалар ҳануз туғилмаган ва яхши ёки ёмон бирон иш қилмаган вақтда, Худо Ривқога: “Каттаси кичигига қул бўлади”, - деган эди. Демак, Худо бировни танлаганда, уни Ўзи билганидек, савоб ишларидан қатъи назар ёрлақайди ва даъват этади.</verse>
				<verse number="13">Худо Тавротда айтганидек:“Мен Ёқубни севдим, Лекин Эсовдан нафратландим”.</verse>
				<verse number="14">Бунга нима деймиз? Худо ноҳақми? - Асло!</verse>
				<verse number="15">Мана, Худо Мусога нима деган:“Марҳамат этганимга марҳамат этаман, Раҳм айлаганимга раҳм айлайман”.</verse>
				<verse number="16">Шундай қилиб, танланиш инсоннинг орзу ёки ташаббусига эмас, балки Худонинг марҳаматига боғлиқдир.</verse>
				<verse number="17">Тавротда Худо Фиръавнга айтганидек:“Қудратимни сен орқали намоён қилай, дебИсмим бутун ер юзида маълум бўлгай, дебМен сени юксалтирдим”.</verse>
				<verse number="18">Демак, Худо истаганига марҳамат этади ва истаганининг дийдасини қотиради.</verse>
				<verse number="19">Энди мендан сўрайсан: “Хўш, нима учун Худо бировни айблайди? Зотан Унинг иродасига қарши чиқа оладиган йўқ-ку! ”</verse>
				<verse number="20">- Эй инсон, сен кимсанки, Худога сўз қайтарасан? Ҳайкал ҳайкалтарошга: “Мени нима учун бундай ясадинг? ” - дейдими?</verse>
				<verse number="21">Кулол худди ўша гил қоришмасидан бир идишни эътиборли, бошқа идишни эътиборсиз иш учун ясашга ҳақи йўқми?</verse>
				<verse number="22">Агар Худо ғазабу қудратини зоҳир этмоқчи бўлиб, Ўз ғазабига йўлиқтириб ҳалок қиладиган одамларга кўп сабр билан чидаган бўлса, нима бўпти?</verse>
				<verse number="23">Агар Худо азалдан марҳаматига сазовор билган ва улуғлаш учун белгилаган одамларга Ўзининг чексиз улуғворлигини зоҳир этмоқ мақсадида бундай қилган бўлса, нима бўпти?</verse>
				<verse number="24">Нафақат яҳудийлар орасидан, балки бошқа барча халқлар орасидан ҳам Худо даъват этган бу кишилар - мана бизлармиз.</verse>
				<verse number="25">Ҳўшея пайғамбарнинг китобида айтилганидек:“Мен халқим бўлмаганни - Менинг халқим, Севгилим бўлмаганни - севгилим дейман.</verse>
				<verse number="26">Сиз Менинг халқим эмассиз, - дейилган ерда, Улар барҳаёт Худонинг ўғиллари дейилади”.</verse>
				<verse number="27">Ишаъё пайғамбар эса Исроил ҳақида шундай нидо этяпти:“Исроил ўғилларининг сон-саноғиДенгиз қуми қадар бўлса ҳам, Ортиб қолган қисмиёқ нажот топур.</verse>
				<verse number="28">Раббимиз Ўз ишини ер юзидаТез ва буткул бажариб чиқур”.</verse>
				<verse number="29">Ишаъё пайғамбар яна каромат қилиб айтганки:“Агар Худованд - Сарвари коинотБизга зурриёт қолдирмаганида эди, Биз Садўм шаҳрига ўхшаб, Ғамўра сингари бўлиб қолар эдик”.</verse>
				<verse number="30">Энди бунга нима деймиз? Бир ёқдан, солиҳлик пайидан бўлмаган мажусийларни Худо Ўзи оқлади, улар Масиҳга* ишониб, солиҳ деб қабулга ўтдилар.</verse>
				<verse number="31">Иккинчи ёқдан, Исроил халқи ўзимизни оқлайлик, деб Илоҳий Қонунга қаттиқ риоя қилишга уннаб, Қонунни ўринлатмай, айбдор бўлиб қолди.</verse>
				<verse number="32">Нима учун? Чунки улар имонга таянган солиҳликни изламай, балки Қонун амрларини бажариш билан савоб қозонмоқчи бўлдилар ва тўсиқ тошига қоқиниб, мункиб кетдилар.</verse>
				<verse number="33">Худди Тавротда* ёзилганидек:“Мана, Мен Сионда бир тўсиқ тошини, Одамлар қоқиниб кетгуси тошни қўюрман. Унга эътиқод этган киши уятга қолмас”.</verse>
			</chapter>
			<chapter number="10">
				<verse number="1">Эй биродарлар, юрагим орзу-армони ва Худодан ёлворган таваллойим - исроилликларнинг қутулишидир.</verse>
				<verse number="2">Уларнинг Худо йўлида ғайратлари борлигига гувоҳдирман. Бироқ бу ғайрат ҳақиқий тушунчага асосланган эмас.</verse>
				<verse number="3">Худонинг Ўзи одамларни оқлаб солиҳ дейишини улар англамасдан, ўз солиҳликларини ўрнатишга интилдилар, якка Ўзи одамларни оқлаб солиҳ деган Худога илтижо қилмадилар.</verse>
				<verse number="4">Масиҳ эса - Қонуннинг охиридир. Масиҳга эътиқод қилган ҳар бир гуноҳкорни Худо оқлайди.</verse>
				<verse number="5">Илоҳий Қонунга риоя қилиш билан ўзини оқламоқчи бўлганлар ҳақида Мусо пайғамбар бундай ёзган: “Қонунни бажо келтирган одам шу билан яшайверади”.</verse>
				<verse number="6">Имонга таянган солиҳлик эса бундай сўзлаяпти: “Юрагингда: Осмонга ким чиқади? - дема (гўё Масиҳни ерга тушириш учун).</verse>
				<verse number="7">Ёки: Ернинг қаърига ким тушади? - дема” (гўё Масиҳни тирилтириш учун).</verse>
				<verse number="8">Оят нима дейди, эшит:“Калом сенга яқиндир, Сенинг оғзингу дилингдадир”. Мана бу - биз тарғиб қилиб юрган имон каломи.</verse>
				<verse number="9">Агар сен Исони Раббим деб, оғзинг билан очиқ иқрор этсанг ва Худо Уни тирилтирганига чин юракдан инонсанг, нажот топасан.</verse>
				<verse number="10">Чунки оқланиш учун юрак билан эътиқод қилмоқ, қутулиш учун оғиз билан иқрор бўлмоқ лозимдир.</verse>
				<verse number="11">Тавротда ёзилганидай: “Унга эътиқод қилган ҳеч кимса уятга қолмас”.</verse>
				<verse number="12">Бу масалада яҳудий билан ғайридин орасида фарқ йўқдир. Худди ўша Раб - ҳамманинг Раббидир. Исмини чақирганларнинг ҳаммаси учун У эҳсонга бойдир.</verse>
				<verse number="13">Чунки “Раббимиз исмини чақирадиган ҳар бир киши нажот топур”.</verse>
				<verse number="14">Аммо улар инонмасдан туриб, Уни қандай чақирадилар? У ҳақда эшитмаган ҳолда, Унга қандай инонадилар? Тарғиб қилувчи бўлмаса, қандай эшитадилар?</verse>
				<verse number="15">Юборилмасдан туриб, Каломни қандай тарғиб қиладилар? - Тавротда ёзилганидек:“Нақадар гўзалдир эзгулик муждасин, Тинчлик Хушхабарин келтирган оёқлар! ”</verse>
				<verse number="16">Ҳолбуки, Хушхабар келтирувчиларга ҳамма қулоқ солмади. Худди Ишаъё пайғамбар айтганидек:“Ё Раббий! Бизнинг хабаримизга ким ишонди? ”</verse>
				<verse number="17">Шундай қилиб, имон - эшитишдан, эшитиш эса - Масиҳ каломини ваъз этишдан ҳосил бўлади.</verse>
				<verse number="18">Аммо мен шундай сўрайман: Улар эшитмадими? - Албатта, эшитдилар, мана Забурда қандай ёзилган*:“Уларнинг оҳанги бутун дунёга ёйилди, Сўзлари эса ернинг тўрт тарафига етиб борди”.</verse>
				<verse number="19">Яна сўрайман: Исроил билмас эдими? - Аввало, Мусо пайғамбар орқали Худо шундай деган:“Мен сизда халқим бўлмаганлар устидан рашк уйғотурман, Фаҳмсиз бир қавм ила ғазабингизни қўзғатурман”.</verse>
				<verse number="20">Ишаъё пайғамбар эса Худо каломини* жасурона гапириб деган:“Мени изламаганларга Ўзимни топтирдим, Мени сўрамаганларга Ўзимни зоҳир этдим”.</verse>
				<verse number="21">Лекин Исроил ҳақида Худо шундай деган:“Мен бўйсунмас ва қайсар бир халққаКун бўйи қўлларимни чўзиб турдим”.</verse>
			</chapter>
			<chapter number="11">
				<verse number="1">Хўш, мен сўрайман: Худо Ўз халқини рад этдими? - Асло! Чунки мен ўзим ҳам Иброҳим наслидан, Бенямин қабиласидан бир исроилликман.</verse>
				<verse number="2">Худо азалдан билган Ўз халқини рад этмади. Исроилга қарши Худога шикоят этган Илёс пайғамбар ҳақидаги оятда нима ёзилганини наҳотки сизлар билмасангиз?</verse>
				<verse number="3">“Ё Раббий! Сенинг пайғамбарларингни ўлдирдилар, Қурбонгоҳларингни вайрон қилдилар. Ёлғиз мен қолдим-у, Менинг жонимга ҳам қасд қилмоқдалар”, - деган эди Илёс.</verse>
				<verse number="4">Худо унга қандай жавоб берди? -“Баал олдида тиз чўкмаган етти минг одамниМен Ўзим учун ажратиб олдим”.</verse>
				<verse number="5">Худди шундай, ҳозирги вақтда ҳам Худонинг инояти билан сайлаб олинган бир озчилик бордир.</verse>
				<verse number="6">Улар Худо инояти туфайли сайланганлар, демак, савоб ишлари туфайли сайланган эмаслар; акс ҳолда иноят яна иноят бўлмас эди. [Агар улар савоб ишлари туфайли сайланганда эди, яна Худо иноятига ўрин қолмас эди ва савоб яна савоб бўлмас эди. ]</verse>
				<verse number="7">Бу нимани билдиради? - Исроил излаганига эришмади. Фақат сайланганлар излаганига эришдилар, қолганларнинг эса дийдаси қотиб қолди.</verse>
				<verse number="8">Худди Тавротда* ёзилганидек:“Худо уларга қаттиқ уйқу руҳини юборди. Бугунги кунга қадар кўрмайдиган кўзлар, Эшитмайдиган қулоқлар берди”.</verse>
				<verse number="9">Довуд ҳам деганки:“Уларнинг дастурхони ўзлари учун тўру қопқон, Тузоқ ҳамда жазо ери бўлсин.</verse>
				<verse number="10">Кўзлари қоронғилашиб, кўрмайдиган бўлсин, Беллари абадий букилиб қолсин”.</verse>
				<verse number="11">Шунинг учун мен сўрайман: яҳудийлар йўқ бўлиш учун қоқиндиларми? - Асло! Аммо уларнинг рашки қўзғалсин, деб уларнинг гуноҳкорлиги туфайли бошқа халқларга нажот келди.</verse>
				<verse number="12">Агар яҳудийларнинг гуноҳ қилиб, барбод бўлганлиги барча дунё халқларига қут-барака келтирган бўлса, уларнинг камол топиши нақадар кўпроқ қут-барака келтиради!</verse>
				<verse number="13">Энди дунё халқларидан бўлган сизларга хитоб қиламан: мен ғайрияҳудийларнинг ҳаворийси бўлиб, бу хизматимни фахрли деб биламан,</verse>
				<verse number="14">агарда мен ўз қон-қардошларимнинг рашкини қўзғатиб, улардан қандайдир баъзиларини қутқариб олсам!</verse>
				<verse number="15">Агар уларнинг рад қилиниши дунёнинг Худо билан ярашишига имкон берган бўлса, қабул бўлишлари ўлимдан ҳаётга қайтишдан бошқа нима бўла олади?!</verse>
				<verse number="16">Агар ачитқи муқаддас бўлса, хамир ҳам муқаддасдир. Агар томир муқаддас бўлса, новдалар ҳам муқаддасдир.</verse>
				<verse number="17">Хўш, энди зайтун дарахтининг баъзи новдалари синдирилган ва сен ёввойи зайтун бутоғи бўла туриб, новдалар орасига пайванд бўлгансан, дарахтнинг ширадор томирига улангансан.</verse>
				<verse number="18">Лекин новдалар олдида ғурурланиб кетма! Ғурурлансанг, билгинки, сен томирни эмас, балки томир сени кўтариб турибди.</verse>
				<verse number="19">Эҳтимол сен: “Менинг пайванд бўлишим учун новдалар синдирилди”, - дерсан.</verse>
				<verse number="20">Тўғри, Исроил халқи имонсизлиги туфайли синдирилди; сен эса имонингда маҳкам турасан. Шунга қарамай мақтанма, балки қўрқ.</verse>
				<verse number="21">Йўқса, Худо асл новдаларни аямагани каби, сени ҳам аямаслиги мумкин.</verse>
				<verse number="22">Шунинг учун сен Худонинг меҳрибонлигини ҳам, қаттиққўллигини ҳам билиб қўйгин! Йиқилганларга У қаттиққўлдир, аммо сен Унинг меҳрибонлигига содиқ қолсанг, сенга меҳрибондир. Акс ҳолда сен ҳам кесиб ташланарсан.</verse>
				<verse number="23">Яҳудийлар имонсизликда қаттиқ туриб олмасалар, улар яна пайванд бўладилар, чунки Худо уларни яна пайванд қилишга ҳам қодирдир.</verse>
				<verse number="24">Сен табиатан ёввойи зайтун новдаси бўла туриб кесилдинг ва табиатга хилоф равишда яхши зайтун дарахтига пайванд бўлдинг. Шундай экан, асл новдалар ўз дарахтига яна пайванд бўлиши нақадар осондир!</verse>
				<verse number="25">Эй биродарларим, сиз тағин ўзбилармон бўлиб қолманглар, деб бу сирдан хабарсиз қолишингизни истамайман: бошқа халқлардан нажот топадиганларнинг сони тамом бўлмагунга қадар, Исроил халқининг вақтинча дийдаси қотган.</verse>
				<verse number="26">Шундай қилиб, бутун Исроил қутулажак. Тавротда* ёзилганидек:“Қутқарувчи Сиондан келажак, Ёқуб элидан бетавфиқни даф қилажак.</verse>
				<verse number="27">Мен уларни гуноҳларидан фориғ қилганимда, Улар билан Менинг аҳдим бу бўлажак”.</verse>
				<verse number="28">Инжил Хушхабарини рад қилганлари сабабли, яҳудийлар сизларнинг манфаатингиз учун Худога душман бўлиб қолдилар. Лекин Худо уларни танлагани сабабли, ота-боболари хотири учун, уларни азиз деб билади.</verse>
				<verse number="29">Чунки Худонинг инъомлари ва даъвати ўзгармасдир.</verse>
				<verse number="30">Сизлар бир вақтлар Худога итоатсиз бўлиб, лекин энди яҳудийларнинг итоатсизлиги туфайли марҳаматга ноил бўлдингизлар.</verse>
				<verse number="31">Шунга ўхшаб, энди яҳудийлар ҳам сизга кўрсатилган марҳамат туфайли итоатсиз бўлдилар, токи улар ҳам энди марҳаматга ноил бўлсинлар.</verse>
				<verse number="32">Чунки Худо ҳаммага марҳамат кўрсата олиши учун, ҳаммани итоатсизликка гирифтор қилди.</verse>
				<verse number="33">Оҳ, Худонинг саховату ҳикмати ҳамда билимининг чуқурлигини қаранг! Унинг ҳукмларига кимнинг ақли етар, йўлларини ким текшириб чиқар экан?</verse>
				<verse number="34">“Худонинг ақлини ким билган экан? Унинг маслаҳатчиси ким бўлган экан? ”</verse>
				<verse number="35">“Ким Худога бир нарса бермишки, Худо унга қайтариб берсин? ”</verse>
				<verse number="36">Бутун борлиқ Ундан чиқиб, У орқали бордир ва Унга қаратилгандир. Унга абадий шон-шарафлар бўлсин! Омин.</verse>
			</chapter>
			<chapter number="12">
				<verse number="1">Шундай қилиб, эй биродарларим, Худонинг марҳамати ҳақи сизларга ёлвораман: Худога оқилона хизмат қила олишингиз учун вужудингизни тирик, муқаддас, Худога манзур бўладиган қурбон қилиб бағишланглар.</verse>
				<verse number="2">Бу дунёга уйғунлашманглар. Худонинг яхши, манзур, комил иродасининг нима эканини фаҳмламоқ учун фикрингизни янгилаш орқали тубдан ўзгаринглар.</verse>
				<verse number="3">Менга берилган иноятдан фойдаланиб, сизларнинг ҳар бирингизга шуни айтяпман: ҳаддингиздан ошиб, ўзингизга бино қўйманглар. Лекин Худо ҳар бир кишига қанча имон берган бўлса, шунга кўра фикр қилиб, ақли расо одамлар бўлинглар.</verse>
				<verse number="4">Баданимиз бир бўлса-да, узвлар кўп, узвларнинг вазифаси эса бир хил эмас.</verse>
				<verse number="5">Шунга ўхшаб, биз кўп киши бўлсак ҳам, Масиҳ вужудида бирлашганмиз ва бир баданни ташкил этамиз, ҳар биримиз алоҳида-алоҳида бўлиб, бир-биримиз учун узвдирмиз.</verse>
				<verse number="6">Худонинг иноят қилгани бўйича, биз Ундан ҳар хил инъомлар олганмиз. Бировнинг инъоми башоратгўйлик бўлса, ўз ишонч-эътиқодига мувофиқ башорат қилсин.</verse>
				<verse number="7">Агар хизмат инъоми бўлса, хизмат қилсин; агар муаллимлик инъоми бўлса, таълим берсин.</verse>
				<verse number="8">Ким насиҳатгўй бўлса, панд-насиҳат берсин. Ким эҳсон берувчи бўлса, чин кўнгилдан берсин. Ким бошлиқ бўлса, ғайрат билан бошчилик қилсин. Ким меҳрибончилик қилса, хурсандлик билан қилсин.</verse>
				<verse number="9">Севгингиз риёсиз бўлсин. Ёмонликдан нафрат қилиб, яхшиликка чирмашиб олинглар.</verse>
				<verse number="10">Бир-бирингизни биродарларча, самимий муҳаббат билан севинглар. Бир-бирингизни иззат-ҳурмат қилишга ўзишгандай ҳаракат қилинглар.</verse>
				<verse number="11">Ғайратингизни сусайтирманглар. Оташин руҳ билан Раббингизга хизмат қилинглар.</verse>
				<verse number="12">Умидворлик ила хурсанд бўлиб юринглар. Қайғуда сабрли, тоат-ибодатда саботли бўлинглар.</verse>
				<verse number="13">Имонлиларнинг эҳтиёжларини таъминлашда иштирок этинглар. Меҳмондўст бўлишга жон куйдиринглар.</verse>
				<verse number="14">Сизларни қувғин қилаётганларни дуо қилинглар, ҳа, дуо қилинглар, қарғаманглар.</verse>
				<verse number="15">Севинаётганлар билан бирга севининглар, йиғлаётганлар билан бирга йиғланглар.</verse>
				<verse number="16">Ўзаро ҳамфикр бўлинглар. Такаббурлик қилмай, мулойим одамлар билан дўст бўлинглар. Ўзбилармонлик қилманглар.</verse>
				<verse number="17">Ҳеч кимга ёмонлик эвазига ёмонлик қайтарманглар. Барча одамларнинг кўзи олдида яхшилик қилишга интилинглар.</verse>
				<verse number="18">Агар иложи бўлса, қўлингиздан келганича, барча одамлар билан тинч-тотув ҳаёт кечиринглар.</verse>
				<verse number="19">Эй севиклиларим, ўзингиз учун қасос олманглар, балки Худонинг ғазабига йўл қўйинглар. Зеро Тавротда* шундай ёзилган:“Қасос Менинг қўлимда, Сазосини Мен бераман, - дейди Худованд”.</verse>
				<verse number="20">Аксинча:“Агар душманинг оч қолган бўлса, уни тўйғизгил, Агар чанқаган бўлса, унга сув ичиргил. Мана шунда унинг бошига ёнаётган чўғлар йиққандай бўлурсан”.</verse>
				<verse number="21">Ёмонликка мағлуб бўлма, ёмонликни яхшилик билан мағлуб қилгин.</verse>
			</chapter>
			<chapter number="13">
				<verse number="1">Ҳар бир одам ҳукмрон ҳокимиятга бўйсунсин. Чунки Худо буюрмаган ҳокимият йўқ, мавжуд ҳокимиятларнинг ҳаммасини ҳам Худо тайин этган.</verse>
				<verse number="2">Шунинг учун ҳокимиятга қаршилик кўрсатган Худонинг амрига қарши чиққан бўлади. Қаршилик қилувчилар эса ўз-ўзларини ҳукмга дучор қиладилар.</verse>
				<verse number="3">Яхшилик қилганлар эмас, ёмонлик қилганлар бошлиқлардан қўрқишлари керак. Ҳокимиятдан қўрқмасликни истайсанми? Унда яхши иш қилиб юр, шунда бошлиқнинг мақтовига сазовор бўласан.</verse>
				<verse number="4">Чунки бошлиқ сенинг манфаатинг учун Худонинг хизматкоридир. Аммо ёмон иш қилсанг, қўрқ. Чунки у қилични беҳуда кўтариб юрмайди. У ёмонлик қилганга ғазабнок жазо берувчи сифатида Худонинг хизматкоридир.</verse>
				<verse number="5">Шунинг учун фақат ғазабдан қўрққанликдангина эмас, балки виждон юзасидан ҳам итоат қилмоқ лозимдир.</verse>
				<verse number="6">Солиқ тўлашингизнинг сабаби ҳам шу. Чунки солиқ йиғиш билан машғул бўлган амалдорлар бу иш билан Худога хизмат қиладилар.</verse>
				<verse number="7">Ҳар бир кишига ўз ҳақини беринглар: солиқ йиғувчига - солиқ; бож олувчига - бож; қўрқувга лойиқ бўлганга - қўрқув; ҳурматга лойиқ бўлганга - ҳурмат.</verse>
				<verse number="8">Бир-бирингизни севишдан бошқа ҳеч кимдан бир нарса бурчли бўлманглар. Чунки ўзгани севадиган киши Илоҳий Қонунни бажо келтирган бўлади.</verse>
				<verse number="9">“Зино қилма”, “Қотиллик қилма”, “Ўғрилик қилма”, [”Ёлғон гувоҳлик берма”, ] “Тамагирлик қилма” ва бунга ўхшаш яна қанча амрлар бор бўлса, ҳаммаси шу сўзда хулоса қилинади: “Ўзгани ўзинг каби севгин”.</verse>
				<verse number="10">Севувчи киши ўзгага ёмонлик қилмайди. Шундай қилиб, севиш - бутун Илоҳий Қонунни бажо келтириш билан баробардир.</verse>
				<verse number="11">Ҳозирги вақт-соатнинг аҳамиятини билиб, шундай ҳаракат қилинглар. Мана, сизларнинг уйқудан уйғониш вақт-соатингиз келиб қолди! Биз имон келтирган вақтдан кўра, ҳозирги вақтда қутулишимиз яқинроқдир.</verse>
				<verse number="12">Кеча ўтиб кетиб, кундуз яқинлашди. Шунинг учун қоронғилик ишларидан фориғ бўлиб, нур аслаҳаларини кийиб олайлик.</verse>
				<verse number="13">Айш-ишрат ва ичкиликбозлик билан эмас, шаҳватпарастлик ва фисқ-фужур билан эмас, жанжалкашлик ва ҳасадгўйлик билан эмас, балки кундузга яраша, одоб билан кун кечирайлик.</verse>
				<verse number="14">Раббимиз Исо Масиҳни совутдай* кийиб олинглар ва табиатингизнинг гуноҳли ҳавас-эҳтиросларини қониқтиришга интилманглар.</verse>
			</chapter>
			<chapter number="14">
				<verse number="1">Имони заиф одамни, унинг фикрлари ҳақида баҳслашмай, қабул қилинглар.</verse>
				<verse number="2">Кимдир, ҳамма нарсани еб бўлади, деб ишонади. Имони заиф киши эса фақат сабзавот ейди.</verse>
				<verse number="3">Ҳар нарсани ейиш мумкин деган киши емовчини камситмасин, шунингдек, ҳар нарсани емайдиган киши ейдиганни айбламасин; чунки Худо уни қабул қилгандир.</verse>
				<verse number="4">Сен ким бўлибсанки, бошқа кишининг малайини тергайсан? У ўз хўжайини олдида ё туради, ё йиқилади. Раббимиз эса уни турғазишга қодир, шунинг учун у туради.</verse>
				<verse number="5">Биров бир кунни бошқа кундан юқорироқ ҳисоблайди, бошқа киши эса ҳамма кунлар ҳақида бир хил фикр юргизади. Ҳар бир киши ўз фикрида маҳкам турсин.</verse>
				<verse number="6">Кунга эътибор қилувчи Раббим деб эътибор қилади. [Шунингдек, кунга эътибор қилмовчи Раббим деб эътибор қилмайди. ] Ҳар нарсани егувчи Раббим деб ейди. Ҳар нарсани емовчи ҳам Худога шукр қилиб, Раббим деб емайди.</verse>
				<verse number="7">Биздан ҳеч ким ўзи учун яшамайди ва ҳеч ким ўзи учун ўлмайди ҳам.</verse>
				<verse number="8">Агар яшасак, Раббимиз учун яшаймиз; агар ўлсак, Раббимиз учун ўламиз. Демак, яшасак ҳам, ўлсак ҳам, Раббимизга қарашлимиз.</verse>
				<verse number="9">Масиҳ ҳам ўликларнинг, ҳам тирикларнинг Рабби бўлиш учун ўлди-ю, ўлимдан тирилиб келди.</verse>
				<verse number="10">Шундай бўлса, сен нима учун биродарингни ҳукм қиляпсан? Нима учун биродарингни камситяпсан? Ҳаммамиз ҳам Масиҳнинг ҳукм курсиси олдида ҳозир бўлажакмиз-ку.</verse>
				<verse number="11">Тавротда* ёзилишича:“Ҳаётим ҳақи, - дейди Худованд, -Ҳар бир кас Менинг олдимда тиз чўккуси, Ҳар бир тил Худолигимни тан олғуси”.</verse>
				<verse number="12">Демак, ҳар биримиз ўзимиз ҳақимизда Худога ҳисобот берамиз.</verse>
				<verse number="13">Шунинг учун бир-биримизни бошқа ҳукм қилмайлик. Энг яхшиси, биродарингизнинг йўлига тўсиқ қўймаслик, уни васвасага солмаслик тўғрисида муҳокама қилинглар.</verse>
				<verse number="14">Мен шуни биламан ва Раббим Исо номидан қатъий аминманки, ҳеч бир нарса ўзи-ўзича ҳаром эмасдир. Фақат бир нарсани ҳаром ҳисоблаган киши учун у нарса ҳаромдир.</verse>
				<verse number="15">Агар биродаринг сен еяётган овқат туфайли хафа бўлса, демак, сен муҳаббат юзасидан ҳаракат қилмаётган бўласан. Масиҳ бу одам учун ўлган, уни овқатинг билан ҳалокатга йўлиқтирма.</verse>
				<verse number="16">Сизларнинг яхши деб билган нарсангиз қораланмасин.</verse>
				<verse number="17">Худонинг Шоҳлиги овқат ва ичимликдан иборат эмас, балки Муқаддас Руҳ бағишлаган солиҳлик, тинчлик ва севинчдир.</verse>
				<verse number="18">Ким Масиҳга шундай хизмат қилиб юрса, у Худога мақбул ва инсонларнинг мақтовига сазовордир.</verse>
				<verse number="19">Шунинг учун ўзаро тинч-тотув яшайлик, бир-биримизни руҳан ривожлантириш учун жон куйдирайлик.</verse>
				<verse number="20">Овқат туфайли Худонинг ишини бузма! Ҳамма овқатлар ҳалолдир, лекин бирон нарса еб ўзгани васвасага солган киши ёмонлик қилган бўлади.</verse>
				<verse number="21">Биродаринг васвасага тушиб айниб қолишидан кўра, гўшт емаслик, май ичмаслик ёки биродарингни қоқинтирадиган бирон иш қилмаслик яхшидир.</verse>
				<verse number="22">Бу хусусда сенинг эътиқодинг қандай бўлса, Худо олдида ўз эътиқодингни ўзингга сақлаб тур. Тутган йўлида ўз-ўзини маҳкум қилмайдиган одам бахтиёрдир!</verse>
				<verse number="23">Лекин ўз еганидан шубҳа қилган киши маҳкумликка йўлиқади, чунки у эътиқод бўйича емаган. Эътиқодга асосланмаган ҳар бир иш эса - гуноҳдир. 24 Мен хабарлаб юрган Инжил, яъни Исо Масиҳнинг Хушхабарига биноан сизларни собитқадам қилишга қодир бўлган Худога ҳамду санолар бўлсин! Қадим даврлардан бери яширин тутилиб, ҳозирги вақтда эса очилиб қолган улуғ сир 25 мангу барҳаёт Худонинг амри ила қадимги пайғамбарларнинг китобларида ваҳий этилган, энди эса барча халқларга имонга бўйсунишлари учун тақдим этилгандир. 26 Донишманд бўлган ягона Худога Исо Масиҳ орқали илалабад шон-шарафлар бўлсин! Омин.</verse>
			</chapter>
			<chapter number="15">
				<verse number="1">Биз, имони кучлилар, ўзимизни мамнун қилишни кўзламасдан, кучсизларнинг ожизлигига сабр-бардош қилишимиз керак.</verse>
				<verse number="2">Ҳар биримиз ўзганинг яхшилик ва ривож топишига ғамхўрлик қилиб, уни мамнун қилишга ҳаракат қилайлик.</verse>
				<verse number="3">Чунки Масиҳ ҳам Ўз-ўзини мамнун қилмади. Лекин Забурда* У ҳақда ёзилганидек:“Сени таҳқир қилувчиларнинг ҳақоратиМенинг устимга тушди”.</verse>
				<verse number="4">Қадимги оятларда нимаики ёзилган бўлса, бизнинг таълим олишимиз учун ёзилган. Биз бу оятлардан сабр ва тасалли топиб, умидимизда маҳкам туришимиз лозим.</verse>
				<verse number="5">Сабр ва тасалли манбаи бўлган Худонинг Ўзи эса, Исо Масиҳ ўргатганидек, бир-бирингиз билан ҳамфикр бўлишни сизларга ато этсин,</verse>
				<verse number="6">токи сизлар якдиллик билан, бир оғиздан Раббимиз Исо Масиҳнинг Отаси бўлган Худони улуғланглар.</verse>
				<verse number="7">Худони улуғлаш учун Масиҳ сизларни қабул қилганидек, сизлар ҳам бир-бирингизни қабул қилинглар.</verse>
				<verse number="8">Менинг сўзимни тингланглар: Исо Масиҳ ота-боболаримизга берилган илоҳий ваъдаларни рўёбга чиқарай, деб Худо ҳақиқатига содиқ қолди ва суннат аҳли бўлган яҳудийларнинг* хизматкори бўлди.</verse>
				<verse number="9">Айни замонда У Худонинг марҳамати ҳақи учун бошқа халқларга ҳам юборилди, токи улар Худони улуғласинлар. Забурда* ёзилишича:“Халқлар ичра Сенга ҳамдлар айтурман, Сенинг исмингни куйлаб сано айтурман”.</verse>
				<verse number="10">Яна бошқа жойда шундай ёзилган:“Эй барча элу халқлар, Худонинг халқи билан бирга севининглар! ”</verse>
				<verse number="11">Ва яна:“Эй барча миллатлар, Худовандга ҳамд айтинглар! Эй бутун халқлар, Уни мадҳ этинглар! ”</verse>
				<verse number="12">Ишаъё пайғамбар эса шундай деган:“Халқларга ҳукмронлик қилиш учунИшай уруғидан бир Зот чиқиб келажак. Халқлар Унга умид боғлагайлар”.</verse>
				<verse number="13">Умид манбаи бўлган Худо эса Муқаддас Руҳ кучи ила сизларни умидга бой қилсин, имонингизга яраша сизларни ҳар хил севинч ва тинчлик билан шод қилсин.</verse>
				<verse number="14">Эй биродарларим, сизга келсак, сиз яхшиликка ва ҳар хил билимга бой ҳамда бир-бирингизга панд-насиҳат қилишга қодир эканингизга ўзим аминман.</verse>
				<verse number="15">Биродарларим, Худонинг менга берган инояти туфайли сизларга эслатиб қўйиш учун бир қадар ботиниш билан ёздим.</verse>
				<verse number="16">Мен Худо инояти туфайли Исо Масиҳнинг барча халқларга юборган элчиси бўлиб, Худонинг Хушхабарини тарғиб қилишда муқаддас хизмат кўрсатмоқдаман. Бу халқлар Муқаддас Руҳ орқали муқаддаслаштирилиб, Худога бахшида этилган ва Унга мақбул бўлган бир ҳадядир.</verse>
				<verse number="17">Шундай қилиб, Исо Масиҳга ташаккур, мен Худо йўлида қилган ишларим билан мақтансам бўлади.</verse>
				<verse number="18">Лекин мен орқали амал қилган Масиҳдан бошқа нарса ҳақида гапиришга журъат этмайман. Масиҳнинг Ўзи мажусийларни имонга бўйсундириш йўлида менга ёр бўлиб, сўзиму ишимга илҳом бериб,</verse>
				<verse number="19">Муқаддас Руҳни юбориб, мен орқали қудратли ва ажойиб мўъжизалар содир қилди. Шундай қилиб, мен Қуддусдан бошлаб, то Иллирия соҳилларига қадар Масиҳнинг Хушхабарини тамоман ёйиб чиқдим.</verse>
				<verse number="20">Шу билан бирга, мен бошқаларнинг пойдевори устига бино қурмайин, деб Масиҳнинг исми ҳали тилга олинмаган ерларда Хушхабарни тарғиб қилиш учун жон куйдирдим.</verse>
				<verse number="21">Тавротда* ёзилганидек:“Ундан хабарсиз бўлганлар кўргайлар, У ҳақда эшитмаганлар англагайлар”.</verse>
				<verse number="22">Сизларнинг олдингизга келишим учун менга тўсқинлик қилган кўп сабаблар бор эди.</verse>
				<verse number="23">Энди эса бу мамлакатларда менга бошқа иш қолмаган. Мен кўп йиллардан бери сизларни кўришни орзу қилганимдан,</verse>
				<verse number="24">Испанияга йўл олиб сизларнинг олдингизга бормоқчиман. Ўтиб кетаётганимда аввал сизларни кўриб, бир оз дийдорингизга тўйганимдан кейин, мени у ерга кузатиб қўясизлар, деган умиддаман.</verse>
				<verse number="25">Лекин ҳозирча мен Худо азизларига ёрдам бергани Қуддусга кетяпман.</verse>
				<verse number="26">Чунки Македония ва Ахая ўлкаларидаги Масиҳ жамоатлари Қуддусдаги камбағал имонлилар учун иона тўплашни хуш кўрдилар.</verse>
				<verse number="27">Ҳа, хуш кўрдилар, чунки улар яҳудийлардан қарздордир. Мажусийлар энди яҳудийларнинг руҳий баракатларига шерик бўлганларидан кейин, уларга жисмонан ҳам хизмат қилишлари муносибдир.</verse>
				<verse number="28">Демак, мен бу ишни бажариб, тўпланган маблағни уларга топширганимдан кейин, сизларнинг ерингиздан ўтиб Испанияга жўнаб кетаман.</verse>
				<verse number="29">Мен сизлар билан кўришгач, Масиҳ Хушхабарининг тўлиқ қут-баракасини келтиришни бурчим деб биламан.</verse>
				<verse number="30">Эй биродарларим! Раббимиз Исо Масиҳ ҳақи, Худо* Руҳидан илҳом олган муҳаббат ҳақи сизларга ёлвораман: мен учун Худога ибодат қилинглар, курашимга қўшилинглар,</verse>
				<verse number="31">токи Яҳудия ўлкасидаги имонсизлардан қутулай ва Қуддусдаги хизматим у жойдаги Худо азизларига маъқул тушсин.</verse>
				<verse number="32">Худо хоҳласа, мен баҳузур сизнинг олдингизга борай ва сизникида шодлигу ором топай.</verse>
				<verse number="33">Тинчлик манбаи бўлган Худо ҳаммаларингизга ёр бўлсин. Омин!</verse>
			</chapter>
			<chapter number="16">
				<verse number="1">Кенхрея шаҳридаги имонлилар жамоатида хизмат кўрсатаётган опамиз Фивани сизларга тақдим этаман.</verse>
				<verse number="2">Уни Раббимиз ҳақи, Худо азизларига муносиб қабул қилинглар. У нимага муҳтож бўлса, ёрдам беринглар. Зеро у кўп кишиларга ва айниқса менга ҳам мададкор бўлган.</verse>
				<verse number="3">Исо Масиҳ хизматида бўлган ҳамкорларим Прискилла билан Акилга салом айтинглар.</verse>
				<verse number="4">Улар менинг жонимни асраш учун ўзларини ўлим хавфига қўйдилар. Уларга ёлғиз мен эмас, балки мажусийлардан имон келтирганларнинг барча йиғилишлари ҳам ташаккур билдирмоқдалар.</verse>
				<verse number="5">Уларнинг уйида йиғиладиган жамоатга ҳам салом айтиб қўйинглар. Асия ўлкасида Масиҳ учун биринчи униб-чиққан ҳосилдай бўлган севикли муҳибим Епенетга салом айтинглар.</verse>
				<verse number="6">Биз учун кўп меҳнат қилган Марямга салом айтинглар.</verse>
				<verse number="7">Ҳаворийлар орасида ном чиқарган ва мендан олдин Масиҳга имон келтирган ҳамда мен билан бирга маҳбус бўлган қариндошим Андроникка, шунингдек, Юнийга салом айтинглар.</verse>
				<verse number="8">Раббимиз йўлида бораётган севикли ўртоғим Амплиатга салом айтинглар.</verse>
				<verse number="9">Масиҳ хизматида ҳамкоримиз бўлган Урбан ва севикли Стахисга салом айтинглар.</verse>
				<verse number="10">Синовдан ўтиб, Масиҳга мақбул бўлган Апеллисга салом айтинглар. Аристовул хонадони аҳлига салом айтинглар.</verse>
				<verse number="11">Қариндошим Ҳиродионга салом айтинглар. Наркис хонадони аҳлидан Раббимизга қарашли бўлганларга салом айтинглар.</verse>
				<verse number="12">Раббимиз хизматида заҳмат чеккан Трифен билан Трифосга салом айтинглар. Раббимиз хизматида кўп заҳмат чеккан севикли синглим Персисга салом айтинглар.</verse>
				<verse number="13">Раббимизнинг мумтоз хизматкори бўлган Руфусга ва мени ўз ўғли каби асраган онасига салом айтинглар.</verse>
				<verse number="14">Асинкрит, Флегон, Ҳермес, Патровас, Ҳермас ва улар билан бирга бўлган биродарларга салом айтинглар.</verse>
				<verse number="15">Филолог билан Юлияга, Нирей ва унинг синглисига, Олимпас ҳамда улар билан бўлган бутун азизларга салом айтинглар.</verse>
				<verse number="16">Муқаддас ўпич билан саломлашинглар. Барча Масиҳ жамоатлари сизларга салом йўллаяптилар.</verse>
				<verse number="17">Эй биродарларим, сизларни ўрганган таълимотингиздан айнитиб, нифоқ ва ғулғулага сабаб бўладиган кишилардан эҳтиёт бўлишингизни ўтиниб сўрайман; улардан ўзингизни четга олинглар.</verse>
				<verse number="18">Чунки бундай одамлар Раббимиз Исо Масиҳга эмас, балки ўз қоринларига хизмат қиладилар. Софдил одамларнинг кўнглини ширин сўзлар ва тилёғламалик билан овлайдилар.</verse>
				<verse number="19">Сизларнинг мўминлигингиз ҳаммага маълум бўлиб қолди. Мен ўзим ҳам сизлардан хурсандман-у, лекин сизлар яхшиликда доно, ёмонликдан холи бўлишингизни истайман.</verse>
				<verse number="20">Тинчлик манбаи бўлган Худонинг Ўзи тез орада шайтонни оёқларингиз остида эзиб ташлайди. Раббимиз Исо Масиҳнинг инояти сизларга ёр бўлсин.</verse>
				<verse number="21">Менинг ҳамкорим Тимўтий ҳамда қариндошларим Луций, Ясон ва Сосипатр сизларга салом йўллаяптилар.</verse>
				<verse number="22">Бу мактубни ёзаётган мен - Тертий ҳам сизларга Раббимдан саломатлик тилайман.</verse>
				<verse number="23">Менинг ва бутун имонлилар жамоатининг меҳмоннавози бўлган Гай ҳам сизларга салом айтяпти. Шаҳарнинг хазинадори Ераст ва биродаримиз Кварт сизларга салом йўллашяпти.</verse>
				<verse number="24">Раббимиз Исо Масиҳнинг инояти ҳаммаларингизга ёр бўлсин. Омин.</verse>
				<verse number="25">14;24 Мен хабарлаб юрган Инжил, яъни Исо Масиҳнинг Хушхабарига биноан сизларни собитқадам қилишга қодир бўлган Худога ҳамду санолар бўлсин! Қадим даврлардан бери яширин тутилиб, ҳозирги вақтда эса очилиб қолган улуғ сир</verse>
				<verse number="26">14;25 мангу барҳаёт Худонинг амри ила қадимги пайғамбарларнинг китобларида ваҳий этилган, энди эса барча халқларга имонга бўйсунишлари учун тақдим этилгандир.</verse>
				<verse number="27">14;26 Донишманд бўлган ягона Худога Исо Масиҳ орқали илалабад шон-шарафлар бўлсин! Омин.</verse>
			</chapter>
		</book>
		<book number="46">
			<chapter number="1">
				<verse number="1">Худонинг иродаси билан Исо Масиҳнинг ҳаворийси бўлишга чорланган мен, Павлус ила биродаримиз Состендан</verse>
				<verse number="2">Коринф шаҳридаги Худонинг жамоатига салом! Исо Масиҳ орқали муқаддас қилинган ва муқаддас бўлишга чорланган сизларга, шунингдек, ҳаммамизнинг Раббимиз бўлган Исо Масиҳнинг исмини ҳар ерда тилга олувчиларнинг ҳаммасига</verse>
				<verse number="3">Отамиз Худо ва Раббимиз Исо Масиҳдан иноят ва тинчлик бўлсин.</verse>
				<verse number="4">Исо Масиҳ орқали сизларга берилган Худо инояти учун сиз ҳақингизда Худойимга тинмай шукроналар айтаман.</verse>
				<verse number="5">Масиҳнинг хабари орангизда кенг ўрин олмоқда.</verse>
				<verse number="6">У туфайли сизлар ҳар қандай каломда моҳир, билимда бой бўлдингизлар.</verse>
				<verse number="7">Раббимиз Исо Масиҳнинг кўкдан намоён бўлишини кутар экансизлар, Муқаддас Руҳнинг инъомидан ҳеч бир кам-кўстингиз йўқ.</verse>
				<verse number="8">Раббимиз Исо Масиҳ қайтадиган кунида қусурсиз бўлмоғингиз учун, У сизларни охиригача қўллаб-қувватлайди.</verse>
				<verse number="9">Сизларни Ўз Ўғли Раббимиз Исо Масиҳ билан мулоқотга чақирган Худо садоқатлидир.</verse>
				<verse number="10">Эй биродарларим, Раббимиз Исо Масиҳ номи билан сизлардан ёлвориб сўрайманки, ҳаммаларингиз ўзаро келишиб яшанглар. Ўзаро низоларга йўл қўймай, фикр-хаёлда тамомила якдил бўлинглар.</verse>
				<verse number="11">Зеро, биродарларим, сизларнинг орангизда жанжал борлигини Хлоиснинг хонадонидагилар менга хабар беришди.</verse>
				<verse number="12">Мен шуни назарда тутяпманки, орангизда: “Мен Павлус умматиман”, “Мен Аполлос умматиман”, “Мен Кифа умматиман”, “Мен Масиҳ умматиман”, деган гаплар юрар экан.</verse>
				<verse number="13">Ахир, Масиҳ бўлинганми? Ахир, сизлар учун Павлус хочга михландими? Наҳот сизлар Павлуснинг номи билан сувга чўмиб имон келтирдингизлар?</verse>
				<verse number="14">Худога шукурки, мен сизлардан Крисп ва Гайдан бошқа ҳеч кимни сувга чўмдириб имонга киритмадим.</verse>
				<verse number="15">Тағин ҳеч ким мени “Ўз номи билан имонга киритди”, - демасин.</verse>
				<verse number="16">Ҳа, яна Стефаннинг уй аҳлини ҳам сувга чўмдириб имонга киритдим, бундан бошқа яна кимни чўмдирганимни билмайман.</verse>
				<verse number="17">Зотан Масиҳ мени чўмдиришга эмас, балки Инжил Хушхабарини тарғиб қилишга юборди. Сўзамоллик қилишга ҳам юбормади, токи Масиҳнинг хочи инкор этилмасин.</verse>
				<verse number="18">Хоч ҳақидаги хабар ҳалок бўлаётганлар учун тентакликдир. Лекин биз, нажот топаётганлар учун бу хабар Худонинг қудратидир.</verse>
				<verse number="19">Худди Тавротда Худо айтганидек:“Донишмандлар донолигин барбод қилурман, Барҳам бергайман оқиллар заковатин”.</verse>
				<verse number="20">Доно қаерда? Олим қаерда? Бу дунёнинг нотиқи қаерда? Дунёнинг ҳикматини Худо ақлсизликка айлантиргани йўқми?!</verse>
				<verse number="21">Модомики дунё ўз ақл-заковати билан Худонинг муродию ҳикматини англаб етмаган экан, Худо тентакликдай туюлган хабарга ишонувчиларни қутқаришни лозим кўрди.</verse>
				<verse number="22">Яҳудийлар ажойиботлар пайида, юнонлар эса ҳикматга ҳайрондир.</verse>
				<verse number="23">Биз эса фақат хочга михланган Масиҳни тарғиб қилмоқдамиз. Бу яҳудийлар учун васваса, юнонлар учун телбаликдир.</verse>
				<verse number="24">Бироқ Худо чақирган яҳудийлару юнонлар учун Масиҳ Худонинг қудрати ва ҳикматидир.</verse>
				<verse number="25">Зеро Худонинг “ақлсизлиги” инсон донолигидан устундир, Худонинг “заифлиги” инсон қудратидан кучлироқдир.</verse>
				<verse number="26">Олган даъватингизга қаранглар, эй биродарлар! Сиз кимсизлар? Инсоний нуқтаи назардан доно бўлганингиз кўп эмас, қудратли бўлганингиз кўп эмас, олижаноб бўлганингиз ҳам кўп эмас.</verse>
				<verse number="27">Лекин Худо доноларни шарманда қилиш учун дунёдаги ақлсиз деб ҳисобланганларни танлади. Қудратлиларни шарманда қилиш учун У дунёдаги заиф дейилганларни танлади.</verse>
				<verse number="28">Худо эътиборли нарсалар арзимас бўлсин учун, бу дунёдаги эътиборсиз, камситилган ва аҳамиятсиз деб ҳисобланганларни танлади,</verse>
				<verse number="29">токи ҳеч бир башар Худо олдида мақтанмасин.</verse>
				<verse number="30">Худонинг Ўзи сизларга Исо Масиҳ уммати бўлишни ато қилди. Исо Масиҳ биз учун Худонинг ҳикмати бўлди, Масиҳнинг шарофати билан биз солиҳ, муқаддас, гуноҳдан фориғ бўлдик.</verse>
				<verse number="31">Шу йўсинда, “Мақтанаман деган Раббимиз билан мақтансин”, деган оят ўз ўрнини топди.</verse>
			</chapter>
			<chapter number="2">
				<verse number="1">Эй биродарлар, мен сизларнинг олдингизга Худонинг хабарини эълон қилгани келганимда, сўзамоллик ва билгичлик ниқоби остида келмадим.</verse>
				<verse number="2">Орангизда эканман, Исо Масиҳдан ва Унинг хочга михланганидан бошқа ҳеч нарса билмасликка қарор қилдим.</verse>
				<verse number="3">Олдингизга заифлик ва қўрқув ҳисси ҳамда катта қалтироқ билан келдим.</verse>
				<verse number="4">Менинг сўзим ва ваъзим инсон заковатининг ишонтирувчилигидан эмас, Худо Руҳи ва қудратидан далолатдир,</verse>
				<verse number="5">токи имонингиз инсон ҳикматига эмас, Худо қудратига асослансин.</verse>
				<verse number="6">Шундай қилиб, биз етук бўлганлар орасида сўзлаб берадиган бир ҳикмат борки, у бу дунёнинг ва бу дунёдаги ўткинчи ҳокимларнинг ҳикматидай эмас.</verse>
				<verse number="7">Биз Худонинг махфий, сирли ҳикмати борасида гапирамиз, У бу ҳикматни дунё бино бўлишидан аввал бизга улуғлик яратиш учун шайлаб қўйган эди.</verse>
				<verse number="8">Бу ҳикматни дунё ҳокимларидан ҳеч ким тушунмади. Тушунсалар эди, улуғ Раббимизни хочга михламас эдилар.</verse>
				<verse number="9">Лекин худди Тавротда ёзилганидек бўлди:“Кўз кўрмаган, қулоқ эшитмаган, Инсон ақли бовар қилмаган нарсаларниХудо Ўзини севганларга муҳайё қилган”.</verse>
				<verse number="10">Бизларга эса Худо буни Ўз Руҳи орқали ошкор қилди. Илоҳий Руҳ бутун нарсаларни, ҳатто Худонинг теранликларини текшириб кўради.</verse>
				<verse number="11">Инсоннинг ўйларини унинг ичидаги ўз руҳидан бошқа ким билади? Худди шундай, Худонинг ўйларини Худонинг Руҳидан бошқа ҳеч ким тушуна олмайди.</verse>
				<verse number="12">Бизлар эса дунёнинг руҳини олмадик, балки Худо бизга ато қилган бойликларни билиб олишимиз учун, Худодан чиққан Руҳни қабул қилдик.</verse>
				<verse number="13">Биз бу бойликларни инсоний ҳикматдан далолат берувчи сўзлар билан уқтирмаймиз. Аксинча, Илоҳий Руҳдан илҳомланган сўзлар билан Илоҳий Руҳга тобе бўлган кишиларга илоҳий ҳақиқатни талқин қиламиз.</verse>
				<verse number="14">Инсон ўзининг туғма ҳис-туйғулари билан Худо Руҳи ўргатган нарсаларни қабул қила олмайди. У буларни тушунмагани учун тентаклик ҳисоблайди. Зеро илоҳий ҳақиқатни Илоҳий Руҳ ёрдамида муҳокама қилиш лозим.</verse>
				<verse number="15">Худо Руҳига тобе киши ҳамма нарсани муҳокама қилади, ўзини эса ҳеч ким муҳокама қила олмайди.</verse>
				<verse number="16">Тавротда ёзилганидек*: “Худованднинг фикрини ким англаб етибдики, Унга таълим берса? ” - Бизда эса Масиҳнинг фикри бор.</verse>
			</chapter>
			<chapter number="3">
				<verse number="1">Эй биродарлар, мен сизларга Муқаддас Руҳга тобе кишиларга гапиргандек гапира олмадим, балки дунёвий фикрли, Масиҳ йўлида чақалоқ қолганлар билан сўзлашгандек сўзлашдим.</verse>
				<verse number="2">Сизларни милкингизга ботадиган емиш билан эмас, балки сут билан боқдим, чунки унга ҳали кучингиз етмасди. Ҳозир ҳам кучингиз етмайди.</verse>
				<verse number="3">Сизлар ҳали ҳам бу дунёнинг одамларидай юрибсизлар. Орангизда ҳасад, жанжал ва келишмовчиликлар бор экан, дунёвий эмасмисизлар? Бундай ҳаракат қиларкансизлар, бошқа одамлардан нима билан фарқланасизлар?</verse>
				<verse number="4">Сизлардан бири: “Мен Павлус умматиман” - деса, бошқаси: “Мен Аполлос умматиман”, - дейди. Сизнинг бу “инсонпарварлигингиз” ортиқча эмасми?!</verse>
				<verse number="5">Ахир, Павлус ким? Аполлос ким? Улар хизматчи, холос, улар орқали сизлар имон топгансизлар. Раббимиз бизга ато қилгани бўйича, ҳар биримизнинг вазифаси бошқа-бошқа.</verse>
				<verse number="6">Мен уруғ экдим, Аполлос суғорди; лекин Худо ўстирди.</verse>
				<verse number="7">Шунинг учун эккан ва суғорган ҳеч нима, ҳамма гап ўстирган Худодадир.</verse>
				<verse number="8">Экувчи ва суғорувчининг моҳияти бир, ҳар бири мукофотни ўз меҳнатига яраша олади.</verse>
				<verse number="9">Биз Худонинг хизматдошларимиз, сизлар эса Худонинг зироати, Худонинг иморатисизлар.</verse>
				<verse number="10">Худо берган иноят асосида мен доно қурувчи каби пойдевор қўйдим. Бошқа киши эса унинг устида нимадир бунёд этади. Ҳар ким қандай қураётганига диққат этсин.</verse>
				<verse number="11">Чунки ҳеч ким қўйилган пойдевор, яъни Исо Масиҳдан бошқа пойдевор қўя олмайди.</verse>
				<verse number="12">Бу пойдевор устида кимдир олтиндан, кимдир кумуш ёки қимматли тошлардан, кимдир эса ёғочу хашак ё похолдан бино қурмоқда,</verse>
				<verse number="13">ҳар кимнинг иши эса ўзига яраша ошкор бўлиб қолади. Маҳшар куни уни фош қилади, олов уни очиқ-ойдин қилади-қўяди. Шунда ҳар кимнинг иши қандай эканлигини олов синаб беради.</verse>
				<verse number="14">Кимда-кимнинг бунёд этган иши оловга бардош берса, у мукофот олади.</verse>
				<verse number="15">Кимнинг иши ёнса, у талафот кўради; ўзи қутулади-ю, аммо оловдан қутулиб чиққандек бўлади.</verse>
				<verse number="16">Наҳотки билмасангиз? Сизлар Худонинг маъбадисизлар, Худонинг Руҳи ичингизда яшамоқда.</verse>
				<verse number="17">Кимки Худонинг маъбадини бузса, уни Худо уради. Чунки Худонинг маъбади муқаддасдир; бу маъбад эса сизларсиз.</verse>
				<verse number="18">Ҳеч ким ўз-ўзини алдамасин. Сизлардан ким бу дунёда доно бўламан деса, доно бўлиш учун ўзини ақлсиз деб билсин.</verse>
				<verse number="19">Чунки бу дунёнинг донолиги Худо олдида ақлсизликдир. Забурда* ёзилганидай:“У доноларни ўзларининг қувлиги ила тўрга илинтирар”.</verse>
				<verse number="20">Ва яна шундай ёзилган:“Худованд биладир-ким, Донолар фикр-хаёлоти пучга чиқур”.</verse>
				<verse number="21">Шунинг учун ҳеч ким одамийлик билан мақтанмасин. Чунки ҳамма нарса ўзингизники:</verse>
				<verse number="22">Павлусу, Аполлосу, Кифа ҳам, дунё ҳам, ҳаёт ва ўлим ҳам, шу дам ва келажак ҳам - ҳаммаси сизларники.</verse>
				<verse number="23">Сизлар эса - Масиҳники, Масиҳ эса - Худоникидир.</verse>
			</chapter>
			<chapter number="4">
				<verse number="1">Шундай қилиб, кишилар бизни Масиҳнинг хизматкорлари ҳамда Худонинг сир-асрорларини баён этувчи идорачилар деб тушунмоғи лозим.</verse>
				<verse number="2">Умуман идора қилувчидан талаб қилинган нарса сидқидилдан ишлашидир.</verse>
				<verse number="3">Мен ҳақимда сизлар қандай фикрдасиз, ёки бошқа одамлар қандай фикрда, бу нарса мени деярли қизиқтирмайди. Мен ўзим ҳам ўз ҳақимда фикр юритмайман.</verse>
				<verse number="4">Зотан ўзимда ҳеч бир айб кўрмасам ҳам, бу билан ўзимни оқламайман. Чунки мен ҳақда ҳукм юритувчи Раббимиз бўлади.</verse>
				<verse number="5">Шу боис вақтидан олдин, Раббимиз келмагунларича, асло ҳукм юритманглар. У келиб зулматда яширилган нарсаларни равшан қилади-да, дил ниятларини воқиф этади. Ўшанда ҳар ким ўз ишига яраша Худодан таҳсин олади.</verse>
				<verse number="6">Эй биродарлар, мен сизларни ўйлаб, бу қоидаларни ўзимга ва Аполлосга татбиқ этдим, токи сизлар ёзилгандан ташқарига чиқмай, билармонлик қилмасликни биздан ўрганинглар, бир-бирингиз олдида кеккайманглар.</verse>
				<verse number="7">Ким сени устун тутяпти? Худодан олмаган ниманг бор экан? Агар Ундан олган бўлсанг, нима учун Ундан олмагандек мақтаниб юрибсан?</verse>
				<verse number="8">Сизлар энди тўқ бўлибсизлар, энди бойиб кетибсизлар, бизсиз султонлик қиляпсизлар! Кошки ҳақиқатан султон бўлсангиз эди, унда биз сизлар билан бирга давр сурар эдик!</verse>
				<verse number="9">Мен ўйлайманки, Худо биз, ҳаворийларни гўё намойишда охиргилар қаторида юргизиб, ўлимга маҳкум бўлганлар каби майдонга келтирди. Биз фаришталар ҳамда инсонлар олдида, қолаверса, бутун коинот олдида бир томоша бўлдик.</verse>
				<verse number="10">Бизлар Масиҳ учун гўё ақлсизмиз, лекин сизлар Масиҳ соясида ақллисизлар! Биз заифмиз, сизлар эса кучли! Сизлар шон-шуҳратли, биз эса эътиборсизмиз!</verse>
				<verse number="11">Ҳатто шу вақтгача оч-яланғочмиз, чанқоқлик ва калтакларга чидаймиз, саргардон бўлиб юрибмиз.</verse>
				<verse number="12">Ўз меҳнатимиз билан кун кўряпмиз. Бизни ҳақорат қилсалар, дуо қиламиз; зулм қилсалар, чидаймиз.</verse>
				<verse number="13">Ғийбат қилсалар, юмшоқ жавоб берамиз. Ҳозиргача биз ҳамманинг ахлати, ҳатто дунёнинг супуриндиси бўлиб юрибмиз.</verse>
				<verse number="14">Мен буларни сизларни хижолатда қолдирмоқ учун эмас, балки севимли болаларимдай насиҳат қилмоқ учун ёзяпман.</verse>
				<verse number="15">Масиҳ йўлида минглаб одамлар сизга устозлик қилса ҳам, оталарингиз кўп эмас. Бир ўзим Хушхабарни сизларга етказиб, Исо Масиҳ номидан отангиз бўлдим.</verse>
				<verse number="16">Шунинг учун сизлардан ялиниб сўрайман: [мен Масиҳдан ўрнак олганимдек] мендан ўрнак олинглар!</verse>
				<verse number="17">Ана шу мақсадда мен Раббимизга содиқ бўлган севимли ўғлим Тимўтийни сизнинг олдингизга юбордим. Ҳар ерда ва ҳар бир имонлилар жамоатида таълим берганим каби, Масиҳ билан юрган йўлларимни у сизларга эслатади.</verse>
				<verse number="18">Мен сизларнинг олдингизга тез келмаганим учун, орангиздан баъзи кишилар киборланиб кетди.</verse>
				<verse number="19">Аммо Раббим хоҳласа, мен яқинда олдингизга бораман. Унда такаббурларнинг сўзини эмас, руҳий қувватини синаб кўраман.</verse>
				<verse number="20">Чунки Худо салтанати сўзда эмас, балки қувватдадир.</verse>
				<verse number="21">Нима истайсизлар? Ёнингизга ҳасса билан борайми, ёки меҳр ва мулойимлик руҳи билан борайми?</verse>
			</chapter>
			<chapter number="5">
				<verse number="1">Ҳар ҳолда, сизнинг орангизда зиногарлик пайдо бўлибди, деган овозалар чиқди; бунинг устига шундай зиногарликки, ҳатто мажусийлар орасида бундай ҳодиса юз бермаган, яъни сизлардан бир киши отасининг хотинини олибди!</verse>
				<verse number="2">Ва сизлар бу билан фахрланяпсизлар! Аксинча, мотам тутиб, бундай иш қилган одамни орангиздан чиқариб ташлашингиз керак эди-ку!</verse>
				<verse number="3">Мен эса жисман ғойиб бўлсам ҳам, руҳан ҳар дам сизлар билан биргаман. Мен гўё ёнингизда бўлгандек, бу ишни қилган одам ҳақида аллақачон Раббимиз Исо Масиҳ номи билан ҳукм юритдим:</verse>
				<verse number="4">Сизлар менинг руҳим ҳамда Раббимиз Исо Масиҳнинг қудрати билан бир жойда тўпланганингизда,</verse>
				<verse number="5">бу одамни тана тинкасини қуритиш учун шайтонга топшириш керак, токи Раббимиз Исо Масиҳ келган кунда унинг руҳи халос бўлсин.</verse>
				<verse number="6">Сизларнинг мақтанишингиз яхши эмас. Наҳотки, озгина хамиртуруш бутун хамирни ачитишини билмасангизлар?</verse>
				<verse number="7">Сизлар аслида хамиртурушсиз бўлишингиз керак. Шундай қилиб, эски хамиртурушни супуриб ташланг, янги хамир бўлинглар! Масиҳнинг Ўзи бизнинг Фисиҳ қурбонлигимиз бўлиб, жонини фидо қилган.</verse>
				<verse number="8">Шунинг учун биз эски ёмонлик ва бузуқлик хамиртуруши билан эмас, балки софлик ва самимийлик бўлган хамиртурушсиз нон билан байрам қилайлик.</verse>
				<verse number="9">Мактубимда сизларга зинокорлар билан алоқа қилмасликни ёзган эдим.</verse>
				<verse number="10">Шубҳасизки, умуман бу дунёнинг зинокорлари ёки тамагирлари, товламачилари, бутпарастлари ҳақида демоқчи эмасдим, акс ҳолда сизлар бу дунёдан айрилишга мажбур бўлар эдингизлар!</verse>
				<verse number="11">Мен сизларга ўзини биродарингиз деб, зинокор, тамагир, бутпараст, ҳақорат қилувчи, майхўр ёки талончи бўлган киши билан алоқа қилмасликни, ҳатто бундай одам билан бирга овқат емасликни ёзган эдим.</verse>
				<verse number="12">-</verse>
				<verse number="13">Қолаверса, имонлилар жамоатидан ташқаридагиларни ҳукм этишга менинг нима ҳақим бор? Уларни Худо ҳукм қилади. Сизлар жамоатдагиларни ҳукм қилсангиз, бас. Тавротда ёзилганидек*: “Фосиқ одамни ўз орангиздан чиқариб ташланглар”.</verse>
			</chapter>
			<chapter number="6">
				<verse number="1">Сизлардан бирингизнинг бошқа бировга даъвоси бўлса, қандай қилиб азизлар ҳузурида эмас, инсофсизлар ҳузурида суд бўлишга жасорат этасизлар?</verse>
				<verse number="2">Азизлар дунёни ҳукм этишларини наҳот сизлар билмасангиз? Модомики сизлар дунёни ҳукм қилар экансиз, наҳотки деярли аҳамиятсиз ишларни ҳам муҳокама қилишга лаёқатли бўлмасангиз?</verse>
				<verse number="3">Биз фаришталарни ҳукм этишимизни билмайсизларми? Шундай экан, тирикчилик ишлари қаерда қолди?</verse>
				<verse number="4">Сизлар эса тирикчилик масалалари ҳақида даъволашиб, имонлилар жамоатидаги обрў-эътиборсиз кишиларни ўз ҳакамларингиз қилиб қўясизлар.</verse>
				<verse number="5">Сизлар уялинг, деб шуларни айтяпман. Наҳотки орангизда ўз биродарлари орасида ҳакам бўладиган биронта ҳам доно одам йўқ?</verse>
				<verse number="6">Ҳолбуки, биродар биродар билан даъволашмоқда-ю, бу ҳам имонсизлар олдида!</verse>
				<verse number="7">Ҳар ҳолда бир-бирингиз билан даъволашишнинг ўзи ҳам сизлар учун тамоман мағлубиятдир. Ҳақсизликка чидаб турганингиз сизлар учун яхшироқ бўлмасмиди? Ҳақ-ҳуқуқингиз топталгани сизлар учун яхшироқ бўлмасмиди?</verse>
				<verse number="8">Лекин сизлар, аксинча, ўз биродарингизга ноҳақлик қилиб, уни ҳақ-ҳуқуқдан маҳрум қиляпсизлар.</verse>
				<verse number="9">Наҳотки билмасангизлар? Ноҳақлик қилувчилар Худонинг Шоҳлигидан баҳраманд бўлмайдилар. Адашманглар, на зинокорлар, на бутпарастлар, на фоҳишабозлар, на баччабозлар, на баччалар,</verse>
				<verse number="10">на ўғрилар, на тамагирлар, на ичкиликбозлар, на ҳақорат қилувчилар, на талончилар Худонинг Шоҳлигидан баҳраманд бўлмайдилар.</verse>
				<verse number="11">Сизлар баъзиларингиз шундай эдингизлар. Лекин сизлар ювиндингиз, муқаддас бўлдингиз, Раббимиз Исо Масиҳнинг номи ва Худойимизнинг Руҳи билан оқландингиз.</verse>
				<verse number="12">Ҳамма нарса менга жоиз экан, лекин ҳамма нарса ҳам фойдали эмас. Ҳамма нарса менга жоиз экан, лекин ҳеч бир нарса менга ҳоким бўлмаслиги керак.</verse>
				<verse number="13">Овқат қорин учун, қорин ҳам овқат учун экан, лекин Худо уни ҳам, буни ҳам йўқ қилади. Бадан эса зино учун эмас, балки Раббимиз учундир, Раббимиз эса бадан учундир.</verse>
				<verse number="14">Ўз қудрати билан Раббимиз Исони тирилтирган Худо бизни ҳам тирилтиради.</verse>
				<verse number="15">Билмайсизларми? Аъзойи баданингиз Масиҳнинг аъзоларидир. Шундай бўлгач, Масиҳнинг аъзоларини олиб, фоҳишанинг аъзолари қилиб қўярмикинман? - Асло!</verse>
				<verse number="16">Фоҳиша билан қовушган у билан бир бадан бўлишини билмайсизларми? Мана Тавротда: “Иккови бир бадан бўлади”, - деб ёзилган.</verse>
				<verse number="17">Раббимиз билан қовушган эса У билан бир руҳ бўлади.</verse>
				<verse number="18">Зинодан қочинглар! Инсон қиладиган ҳар қандай гуноҳ бадандан ташқарида бўлади. Зино қилувчи эса ўз шахсий баданига қарши гуноҳ қилади.</verse>
				<verse number="19">Наҳот билмасангиз? Сизнинг баданингиз ўзингизда яшаётган Муқаддас Руҳнинг маъбадидир. Уни сизга Худо берган, сизлар ўзларингизга тегишли эмассизлар.</verse>
				<verse number="20">Қиммат баҳо билан сотиб олиндингизлар. Шунинг учун баданингиз [ва руҳингиз] билан Худони улуғланглар. [Чунки сизлар Худога тегишлисиз. ]</verse>
			</chapter>
			<chapter number="7">
				<verse number="1">Энди сизлар менга ёзган нарсаларга келайлик:Хотинга тегмаслик одам учун яхшидир.</verse>
				<verse number="2">Лекин зинога йўл қўймаслик учун, ҳар бир кишининг ўз хотини бўлсин ва ҳар хотиннинг ўз эри бўлсин.</verse>
				<verse number="3">Эр ўз хотинига нисбатан ва хотин ўз эрига нисбатан эр-хотинлик вазифасини бажо келтирсин.</verse>
				<verse number="4">Хотиннинг бадани устидан хотин эмас, балки эри ҳокимлик қилади. Худди шундай, эрнинг бадани устидан эр эмас, балки хотини ҳокимлик қилади.</verse>
				<verse number="5">Бир-бирингиздан бош тортманглар. Фақат ўзаро келишгандан сўнг, [рўза тутиш ва] ибодат қилиш учун вақтинча жудо бўлинглар. Кейин яна қовушинглар, токи ўзингизни тия олмаганингиздан фойдаланиб, шайтон сизларни васвасага солмасин.</verse>
				<verse number="6">Мен буни буйруқ тариқасида эмас, ижозат тариқасида айтяпман.</verse>
				<verse number="7">Бутун инсонлар мен каби бўлишларини истар эдим. Лекин ҳар бир кишининг Худодан олган ўз қобилияти бор, бириники бу бўлса, бошқаники удир.</verse>
				<verse number="8">Уйланмаганларга ва бева хотинларга айтаман: мен каби қолсалар, улар учун яхшидир.</verse>
				<verse number="9">Лекин ўзини тута олмасалар, уйлансинлар. Чунки шаҳвоний ишқ билан ёнишдан кўра, уйланиш яхшироқдир.</verse>
				<verse number="10">Уйланганларга мен эмас, балки Раббимиз буюради: хотин эридан ажралмасин.</verse>
				<verse number="11">Агар ажралса, эрсиз қолсин ёки ўз эри билан ярашсин. Эр ҳам ўз хотинини қўйиб юбормасин.</verse>
				<verse number="12">Бошқаларга эса Раббимиз эмас, балки мен айтяпман: агар бир имонли эрнинг хотини имонсиз бўлса-ю, эри билан яшашга рози бўлса, эр хотинини қўйиб юбормасин.</verse>
				<verse number="13">Шунингдек, бирон хотиннинг эри имонсиз бўлса ва у хотини билан яшашга рози бўлса, хотин эридан ажрамасин.</verse>
				<verse number="14">Чунки имонсиз эр имонли хотини орқали муқаддас бўлади ва имонсиз хотин ҳам имонли эри орқали муқаддас бўлади. Акс ҳолда болаларингиз ҳаром бўлур эдилар, энди эса муқаддасдирлар.</verse>
				<verse number="15">Агар имонсиз эр ёки хотин айрилмоқчи бўлса, айрилсин. У ҳолда имонли эр ёки хотин боши боғлиқ эмас. Раббимиз бизни тинчликка чорлаган.</verse>
				<verse number="16">Эй хотин, эрингни қутқара олишингни қаердан биласан? Ёки эй эркак, хотинингни қутқара олишингни қаердан биласан?</verse>
				<verse number="17">Хуллас, ҳар бир кишига Раббимиз қандай тақдир ато этган бўлса, Худо уни қандай ҳолатда даъват этган бўлса, шундай турмуш кечирсин. Мен бутун Масиҳ жамоатларига шундай буюраман.</verse>
				<verse number="18">Биров суннатли бўлганда даъват этилдими? Суннатини бекитмасин. Биров суннатсиз бўлганда даъват этилдими? Суннат бўлмасин.</verse>
				<verse number="19">Суннатлилик ҳам, суннатсизлик ҳам ҳеч нарса эмас, ҳамма гап Худо буйруқларини адо этишдадир.</verse>
				<verse number="20">Ҳар ким қандай ҳолатда даъват этилган бўлса, ўша ҳолатда қолсин.</verse>
				<verse number="21">Агар қул бўлганингда даъват этилган бўлсанг, ташвишланма. Аммо озод бўлишга имкон бор бўлса, фурсатни ғанимат бил.</verse>
				<verse number="22">Раббимиз кимни қул сифатида даъват этган бўлса, у Раббимизнинг озод бандасидир. Шунингдек, Масиҳ кимни озод киши сифатида даъват этган бўлса, у Масиҳнинг қулидир.</verse>
				<verse number="23">Сизлар қиммат баҳо билан сотиб олиндингизлар, тағин инсоннинг қули бўлманглар.</verse>
				<verse number="24">Биродарлар, ким қандай ҳолда даъват этилган бўлса, Худо олдида ўша ҳолда қолсин.</verse>
				<verse number="25">Эрсизлар ҳақида Раббимдан амр олганим йўқ. Лекин мен Раббимдан олган марҳаматга биноан, ишончли киши сифатида маслаҳат бераман.</verse>
				<verse number="26">Ҳозирги сиқиқ вазият сабабли инсонга аввалги ҳолатидек қолиш яхшидир, деб ўйлайман.</verse>
				<verse number="27">Хотинингга никоҳланганмисан? Қўйиб юборишни излама. Бўйдоқ қолдингми? Хотин излама.</verse>
				<verse number="28">Лекин уйлансанг ҳам, гуноҳкор бўлмайсан. Шунингдек, қиз эрга тегса, гуноҳкор бўлмайди. Фақат бундай одамларнинг боши қайғуда бўлади ва мен бундан сизларни асрамоқчиман.</verse>
				<verse number="29">Эй биродарлар, мен сизларга яна шуни айтмоқчиманки, вақт энди қисқа. Бундан кейин хотинли эркаклар хотини йўқдай бўлсинлар.</verse>
				<verse number="30">Йиғлаётганлар йиғламагандай, севинаётганлар севинмагандай, сотиб олаётганлар харид қилмагандай,</verse>
				<verse number="31">бу дунёдан истифода қилаётганлар эса истифода қилмагандай яшасинлар. Мана, бу дунёнинг қиёфаси сўлиб боряпти-ку!</verse>
				<verse number="32">Мен сизларнинг ташвишсиз бўлишингизни истайман. Уйланмаган одам Раббимни қандай рози қиламан, деб Унинг ишлари ҳақида қайғуради.</verse>
				<verse number="33">Уйланган одам эса хотинимни қандай рози қиламан, деб дунёвий ишлар ҳақида қайғуради. Эрли хотин билан эрсиз қиз орасида ҳам фарқ бор.</verse>
				<verse number="34">Эрга тегмаган қиз Раббимни қандай рози қиламан, деб Унинг ишлари ҳақида қайғуради, шу тариқа у жисман ва руҳан муқаддас бўлади. Лекин эрли хотин эримни қандай рози қиламан, деб дунёвий ишлар ҳақида қайғуради.</verse>
				<verse number="35">Мен буларни сизларга банд солиш учун айтаётганим йўқ. Аксинча, адаб билан яшаб, фикрингизни чалғитмасдан, сидқидилдан Раббингизга берилинглар, деб сизларнинг манфаатингизни ўйлаб гапирдим.</verse>
				<verse number="36">Агар бирон киши ўз бокирасининг иффатини сақлашни адабсизлик деб ҳисобласа ва қизнинг ёши ўтаётган бўлса, у хоҳлаганидек қилсин, гуноҳкор бўлмайди. Майли, бундайлар турмушга чиқсин.</verse>
				<verse number="37">Лекин ким ўз фикрида оғишмай қаттиқ турса ва эҳтиёж юзасидан қисилмай, ўз иродасига ҳоким бўлиб, бокирасининг иффатини сақлашга қарор қилган бўлса, у одам яхши иш қилган бўлади.</verse>
				<verse number="38">Бинобарин, ким ўз бокирасини эрга берса, яхши иш қилган бўлади. Эрга бермаган эса яна ҳам яхшироқ иш қилган бўлади.</verse>
				<verse number="39">Хотин ҳали эри тириклигида қонун бўйича боши боғлиқдир. Агар эри ўлса, у истаган кишига турмушга чиқиши мумкин, фақат у киши Раббимизга тегишли бўлсин.</verse>
				<verse number="40">Аммо хотин туллигича қолса, у яна ҳам бахтли бўлади. Бу менинг фикрим ва ўйлайманки, менда ҳам Худонинг Руҳи бор.</verse>
			</chapter>
			<chapter number="8">
				<verse number="1">Бутга қурбон қилинган гўшт масаласига келсак, биз ҳаммамиз билимга эгамиз, дейиш мумкин. Лекин билим кишини шишинтиради, севги бўлса, яшнатади.</verse>
				<verse number="2">Агар бир киши билимлиман деб ўйласа, у ҳали зарур бўлган билимга эришмаган.</verse>
				<verse number="3">Кимки Худони севса, у Худо томонидан таниб-билинган.</verse>
				<verse number="4">Энди бутга қурбон қилинган гўштни ейишга келсак, биз шуни биламизки, бут дунёда ҳеч нарса эмас, биргина Худодан бошқа худо йўқ.</verse>
				<verse number="5">Гарчи еру кўкда худо деб аталган мавжудотлар бор бўлса-да (ҳақиқатан ҳам кўп “худолар” ва “раблар” бор),</verse>
				<verse number="6">лекин биз учун биргина Отамиз Худо бор. Ҳамма нарса Ундандир, биз У учун яшаймиз. Шунингдек, биргина Раббимиз Исо Масиҳ бор. Ҳамма нарса У орқали вужудга келган, биз ҳам У орқали яшаймиз.</verse>
				<verse number="7">Лекин бу билим барча инсонларда йўқ. Баъзи имонлилар ҳозиргача эски бутпарастлик одати бўйича, бу гўштни бутга бағишланган қурбонлик сифатида ейдилар, улар виждонан сезгир бўлгани учун виждони булғанади.</verse>
				<verse number="8">Озиқ-овқатлар умуман бизни Худога яқинлаштира олмайди. Агар емасак ҳам, бир нарса йўқотмаймиз, есак ҳам, бир нарса орттирмаймиз.</verse>
				<verse number="9">Фақат эҳтиёт бўлингиз, сизларнинг бу эркинлигингиз заифларнинг васвасага тушишига сабаб бўлмасин.</verse>
				<verse number="10">Масалан, виждони сезгир бир киши билимлиман деган сенинг бутхонада еб ўтирганингни кўриб қолса, у бутга бағишланган қурбонлик гўштларини ейишга мойил бўлмайдими?</verse>
				<verse number="11">Ана шу заиф биродаринг учун Масиҳ ўлди, сен эса уни ўз билиминг туфайли ҳалокатга йўлиқтирасан.</verse>
				<verse number="12">Шундай йўл тутсангизлар, биродарларингизга қарши гуноҳ қилган бўласизлар. Уларнинг сезгир виждонига азоб бериб, Масиҳга қарши ҳам гуноҳ қилган бўласизлар.</verse>
				<verse number="13">Хулласи калом, агар еяётган овқатим биродаримнинг васвасага тушишига сабаб бўладиган бўлса, мен уни васвасага солмаслик учун умрбод гўшт емайман.</verse>
			</chapter>
			<chapter number="9">
				<verse number="1">Мен ҳаворий эмасманми? Мен озод эмасманми? Раббимиз Исо Масиҳни кўрмаганманми? Раббим йўлида қилган меҳнатим маҳсули сизлар эмасми?</verse>
				<verse number="2">Агар бошқалар учун ҳаворий бўлмасам, унда ҳеч бўлмаса сизлар учун ҳаворийдирман. Ахир, сизлар Раббимнинг умматисизлар, ҳаворийлигимнинг муҳрисизлар.</verse>
				<verse number="3">Мени сўроқ қилувчилар олдида ўзимни ана шу билан оқлайман.</verse>
				<verse number="4">Наҳотки бизнинг еб-ичишга ҳуқуқимиз бўлмаса?</verse>
				<verse number="5">Биз ҳам бошқа ҳаворийлар каби, Раббимиз Исонинг укалари ва Кифа каби имонли бир хотинни ўзимиз билан олиб боришга ҳуқуқимиз йўқми?</verse>
				<verse number="6">Наҳотки фақат мен ва Барнабо ишламаслик ҳуқуқидан бенасиб бўлсак?</verse>
				<verse number="7">Ким ўз ҳисобидан аскарлик қилади? Ким ток ўтқазиб, унинг мевасини емайди? Ким пода боқиб, поданинг сутини ичмайди?</verse>
				<verse number="8">Мен буни фақат одамийлик юзасидан гапиряпманми? Таврот ҳам худди шуни айтади-ку!</verse>
				<verse number="9">Мана, Мусонинг Қонунида: “Ғалла янчаётган ҳўкизнинг оғзини тўсма”, - деб ёзилган. Ахир, Худо ҳўкизлар ҳақида қайғуряптими?</verse>
				<verse number="10">Ёки буни шахсан биз учун айтяптими? Ҳа, булар биз учун ёзилган. Шудгор қилувчи умид билан шудгор қилиши керак, ғалла янчувчи ҳам ўз ҳақини олиш умиди билан ишлаши керак.</verse>
				<verse number="11">Биз орангизда Руҳнинг уруғини эккандан кейин сизлардан моддий ҳосилни ўриб олсак, буни кўп кўрасизми?</verse>
				<verse number="12">Агар бошқаларнинг сизлардан фойдаланиш ҳақи бор экан, бизнинг ҳақимиз янада кўпроқ бўлиши керак-ку! Лекин биз бу ҳақдан фойдаланмадик, аксинча, Масиҳ Хушхабарига тўсиқ бўлмасин деб, ҳар нарсага чидаб юрибмиз.</verse>
				<verse number="13">Билмайсизларми, маъбадда хизмат қилувчи руҳонийлар маъбаддан овқат олиб ейдилар. Қурбонгоҳда хизмат қилувчилар келтириладиган қурбонликлардан улуш оладилар.</verse>
				<verse number="14">Шунингдек, Инжилни тарғиб қилувчилар бу юмуш орқали кун кечиришларини Раббимиз Исонинг Ўзи буюрган.</verse>
				<verse number="15">Лекин мен бу ҳуқуқларнинг ҳеч биридан фойдаланмадим, менга шундай қилинсин, деб ҳам буларни ёзаётганим йўқ. Бирон киши мени шу ифтихордан маҳрум қилганидан кўра, мен учун ўлиш яхшидир.</verse>
				<verse number="16">Агар мен Инжилни тарғиб этаётган бўлсам, бу билан фахрланишга ҳақим йўқ, чунки бу менинг зиммамдаги вазифамдир. Аммо Инжилни тарғиб этмасам, менинг ҳолимга вой!</verse>
				<verse number="17">Бу ишни ихтиёрий равишда қилсам, мукофот оламан. Лекин буни ғайриихтиёрий равишда қилаётган бўлсам, демак, мен фақат зиммамдаги вазифани адо этяпман.</verse>
				<verse number="18">У ҳолда менга қандай мукофот бор? Мукофотим шундаки, мен Масиҳ Хушхабарини бадалсиз тарғиб қилишни фахрли деб биламан, воизлик ҳақимдан воз кечаман.</verse>
				<verse number="19">Мен ҳаммасидан озод бўлсам ҳам, янада кўпроқ одамни эргаштирай деб, ўзимни ҳаммасига қул этдим.</verse>
				<verse number="20">Яҳудийларни эргаштирай деб, яҳудийларга яҳудий каби бўлдим. Ўзим Таврот Қонунига қарам бўлмасам-да, қарам бўлганларни эргаштирай деб, улар учун Қонунга қарамдай бўлдим.</verse>
				<verse number="21">Мен Худо олдида қонунсиз ҳам эмасман; аксинча, Масиҳнинг Қонунига бўйсунаман. Аммо Илоҳий Қонунни билмаганларни эргаштирай деб, улар учун Қонундан бехабардай бўлдим.</verse>
				<verse number="22">Заифларни эргаштирай деб, улар учун заиф бўлдим. Ҳеч бўлмаса баъзиларни қутқарай деб, ҳаммага ҳамма нарса бўлдим.</verse>
				<verse number="23">Буларнинг ҳаммасини Инжил учун қиляпман, токи унинг қут-баракасида менинг ҳам ҳиссам бўлсин.</verse>
				<verse number="24">Наҳот билмасангизлар, мусобақа майдонида ҳаммаси чопади-ю, аммо фақат бир киши мукофот олади. Сизлар ҳам шундай чопингки, мукофот олинглар!</verse>
				<verse number="25">Мусобақада жонбозлик қиладиган ҳар бир одам ҳар нарсадан нафсини тияди. Улар фоний бир тож олиш учун, биз эса боқий тож олиш учун жонбозлик қиламиз.</verse>
				<verse number="26">Менга қолса, шундай чопяпманки, чопишим мақсадсиз бўлмайди. Шундай уриняпманки, зарбам ҳавога урилгандай бўлмасин.</verse>
				<verse number="27">Баданимни турткилаб, ўзимга қул қилиб оламан, токи бошқаларга насиҳат қилиб туриб, ўзим ярамас бўлиб қолмайин.</verse>
			</chapter>
			<chapter number="10">
				<verse number="1">Биродарлар, сизлар шундан хабарсиз қолишингизни истамайман: ота-боболаримизнинг ҳаммаси нурли булут остида кездилар ва ҳаммаси Қизил денгиздан ўтдилар.</verse>
				<verse number="2">Уларнинг ҳаммаси шундай булут остида кезиб ва денгиздан ўтиб, Мусо пайғамбар номидан сувга чўмиб имон келтиргандай бўлдилар.</verse>
				<verse number="3">Ҳаммаси баравар руҳий озиқни едилар.</verse>
				<verse number="4">Ҳаммаси баравар руҳий ичимликни ичдилар; улар орқаларидан келаётган руҳий қоятошдан сув ичдилар. У қоятош эса Масиҳ эди.</verse>
				<verse number="5">Лекин Худо уларнинг кўпларидан рози бўлмади, улар саҳрода ҳалок бўлишди.</verse>
				<verse number="6">Уларнинг бошига тушган бу кўргиликлар биз улардай ёмон нафсга берилмаслигимиз учун бизга намуна бўлди.</verse>
				<verse number="7">Уларнинг баъзиларига ўхшаб, бутпараст бўлманглар. Улар ҳақида Тавротда* шундай ёзилган: “Халқ ейиш ва ичиш учун ўтирди, ўйнашмоққа турди”.</verse>
				<verse number="8">Зинокорлик ҳам қилмайлик, чунки улардан баъзилари зинокорлик қилдилар ва бир кунда улардан йигирма уч минг киши нобуд бўлди.</verse>
				<verse number="9">Масиҳни ҳам синов қилмайлик, чунки улардан баъзилари Худони синадилар ва илонлардан ҳалок бўлдилар.</verse>
				<verse number="10">Шикоятбозлик ҳам қилманглар, чунки улардан баъзилари шикоят қилдилар ва Қирувчи уларни уриб нобуд қилди.</verse>
				<verse number="11">Улар бошдан кечирган бу ҳодисаларнинг ҳаммаси биз ибрат олишимиз учун содир бўлди, замонанинг охирига етишган бизлар учун насиҳат тариқасида ёзилган.</verse>
				<verse number="12">Шунинг учун, ўзининг мустаҳкамлигига ишонган киши йиқилмаслик учун эҳтиёт бўлсин.</verse>
				<verse number="13">Бошингизга оддий инсоний васвасадан бошқа васваса келмаган. Худо эса содиқдир, У кучингиздан ортиқ васвасага тушишингизга йўл қўймайди, лекин васваса билан бирга тоқат қилишингиз учун иложини ҳам беради.</verse>
				<verse number="14">Бинобарин, эй севикли биродарларим, бутпарастликдан қочинглар!</verse>
				<verse number="15">Мен сизларга ақли борлар деб хитоб қиляпман, гапимни ўзларингиз муҳокама қилинглар.</verse>
				<verse number="16">Биз қутлуғ косани қутлар эканмиз, Масиҳнинг қонига алоқадор бўлмаймизми? Нонни синдирар эканмиз, Масиҳнинг баданига алоқадор бўлмаймизми?</verse>
				<verse number="17">Нон қандай битта бўлса, биз ҳам худди шундай кўплашиб битта баданни ташкил этамиз. Ахир, бурда-бурда бўлса-да, ҳаммамиз битта нонни бўлишамиз.</verse>
				<verse number="18">Ҳозирги дунёвий Исроилга қаранглар: Худо шаънига келтириладиган* қурбонлик этларини егувчилар қурбонгоҳда иштирок этмайдиларми?</verse>
				<verse number="19">Мен нима демоқчиман ўзи? Бут бирон нарса ҳисобланадими? Ёки бутга бағишланган қурбонлик бирор аҳамият касб этадими?</verse>
				<verse number="20">Йўқ, аммо мажусийлар қурбонлик бағишлаганда Худога эмас, жинларга бағишлайдилар. Сизлар эса жинлар билан алоқа қилишингизни истамайман.</verse>
				<verse number="21">Сизлар ҳам Раббимиз косасидан, ҳам жинлар косасидан ича олмайсизлар; ҳам Раббимиз дастурхонида, ҳам жинлар дастурхонида иштирок қила олмайсизлар.</verse>
				<verse number="22">Наҳотки биз Раббимизнинг рашкини қўзғамоқчи бўлсак? Наҳотки биз Ундан кучли бўлсак?</verse>
				<verse number="23">Ҳамма нарса менга жоиз экан, лекин ҳамма нарса фойдали эмас. Ҳамма нарса жоиз экан, лекин ҳамма нарса ибратли эмас.</verse>
				<verse number="24">Ҳар ким ўзининг эмас, ўзганинг манфаатини кўзласин.</verse>
				<verse number="25">Виждонингиз тинч бўлиши учун, бозорда сотиладиган ҳамма нарсани текширмасдан еяверинглар.</verse>
				<verse number="26">Чунки “Худовандникидир ер юзи ва ундаги борлиқ жон”.</verse>
				<verse number="27">Агар имонсизлардан бири сизларни чақирса ва боришга майл қилсангиз, виждонингиз тинч бўлиши учун, олдингизга қўйилган ҳар бир нарсани текширмасдан еяверинглар.</verse>
				<verse number="28">Мабодо у киши сизларга: “Бу бутга бағишланган қурбон гўшти”, - деб айтса, айтганнинг хотири учун ва виждон учун еманглар. [Зотан ер ва ундаги борлиқ жон Худовандникидир. ]</verse>
				<verse number="29">Мен виждон деб ўзимнинг эмас, бошқа кишининг виждонини кўзда тутяпман. Нима учун бошқа кишининг виждони туфайли менинг эркинлигимга доғ тушар экан?</verse>
				<verse number="30">Агар мен Худога шукрона айтиб овқатда иштирок этсам, нега миннатдорчилигим учун айбдор бўлар эканман?</verse>
				<verse number="31">Шундай қилиб, ейсизларми, ичасизларми, нимаики қилсангизлар, ҳамма нарсани Худони улуғлаш учун қилинглар.</verse>
				<verse number="32">На яҳудийларни, на юнонларни, на Худонинг жамоатини қоқинтирадиган бирон нарса қилманглар.</verse>
				<verse number="33">Мен ҳам ўз манфаатимни эмас, кўпларнинг манфаатини кўзлайман, улар нажот топсин деб, турли йўл билан ҳамманинг кўнглини топмоқчиман.</verse>
			</chapter>
			<chapter number="11">
				<verse number="1">Мен Масиҳга қандай эргашсам, сизлар ҳам менга шундай эргашинглар.</verse>
				<verse number="2">Эй биродарлар, сизларни мақтасам арзийди, чунки сизлар мени ҳар доим хотирлайсизлар, топширган ривоятларимга қаттиқ амал қиласизлар.</verse>
				<verse number="3">Яна шуни билишингизни хоҳлайманки, ҳар бир эркакнинг бошлиғи Масиҳ, хотиннинг бошлиғи эркак, Масиҳнинг бошлиғи эса Худодир.</verse>
				<verse number="4">Бошини ёпиб ибодат қилган ёки башорат қилган ҳар бир эркак ўз бошини шарманда қилади.</verse>
				<verse number="5">Яна бошини ёпмай ибодат қилган ёки башорат қилган ҳар бир хотин ўз бошини шарманда қилади. Бундай хотин сочларини қирган хотин билан тенгдир.</verse>
				<verse number="6">Агар хотин бошини ёпишни истамаса, унда сочларини ҳам қирқсин. Лекин агар хотинга сочларини қирқиш ёки қириш уят бўлса, бошини ёпсин.</verse>
				<verse number="7">Эркак Худонинг сурати ва иззати қилиб яратилгани учун, бошини ёпмоғи шарт эмас. Хотин бўлса - эркакнинг иззатидир.</verse>
				<verse number="8">Чунки эркак хотиндан эмас, балки хотин эркакдан бунёд бўлган.</verse>
				<verse number="9">Яна эркак хотин учун эмас, балки хотин эркак учун яратилган.</verse>
				<verse number="10">Шунинг учун ҳамда фаришталар сабабли, хотиннинг боши устида ҳокимлик аломати бўлиши керак.</verse>
				<verse number="11">Ҳар ҳолда, Раббимиз назарида хотин эркакдан мустақил эмас ва эркак ҳам хотиндан мустақил эмас.</verse>
				<verse number="12">Хотин эркакдан яратилгани тўғри, лекин эркак хотиндан дунёга келиши ҳам тўғри. Зотан ҳамма нарса Худодандир.</verse>
				<verse number="13">Ўзларингиз ўйлаб кўринглар: хотин бошини ёпмай Худога ибодат қилиши адаб юзасиданми?</verse>
				<verse number="14">Эркак сочларини ўстирса, бу унга шараф бўлмаслигини табиатнинг ўзи ҳам сизга ўргатади-ку!</verse>
				<verse number="15">Лекин хотин сочларини ўстирса, бу у учун шарафдир; чунки соч унга ёпқич ўрнида берилган.</verse>
				<verse number="16">Агар бирор киши бу ҳақда баҳслашмоқчи бўлса, билсинки, бизда ҳам, Худонинг бирон жамоатида ҳам бундай одат йўқ.</verse>
				<verse number="17">Энди буларни тақдим этиб, сизларни мақтамайман. Мана, сизларнинг йиғилишларингиз фойдали эмас, зарарли бўлиб қолибди-ку!</verse>
				<verse number="18">Аввало, имонлилар жамоати йиғилганда орангизда низолар бўлганини эшитяпман ва бунга қисман бўлса ҳам ишонаман.</verse>
				<verse number="19">Орангизда нотўғри фикрлар ёйилмаса бўлмайди, ана шундагина тўғри фикр қилувчилар билиниб қолади.</verse>
				<verse number="20">Сизлар бир жойда овқатланишга йиғилганингизда, Раббимизнинг кечлигини қутлаётганга ўхшамайсизлар.</verse>
				<verse number="21">Ҳар ким бошқаларни кутмай, ўз овқатини еб юборади. Шу туфайли бири оч қолади, бошқаси эса маст бўлади.</verse>
				<verse number="22">Наҳотки ейиш ва ичиш учун уйларингиз бўлмаса? Ёки Худонинг жамоатини писанд қилмай, йўқсилларни хижолатда қолдирмоқчимисизлар? Сизларга яна нима айтайин? Сизларни мақтайми? Йўқ, бу хусусда сизларни мақтамайман.</verse>
				<verse number="23">Мен сизларга топширган йўл-йўриқни Раббимнинг Ўзидан олганман: Раббимиз Исо хоинона тутиб берилган кечада нонни олди,</verse>
				<verse number="24">шукрона айтиб синдирди ва деди: “Олиб енглар, бу сизлар учун синдирилган Менинг танамдир. Буни Мени эслаб туриш учун қилиб туринглар”.</verse>
				<verse number="25">Шунингдек, кечки овқатдан кейин косани олиб деди: “Бу коса Менинг қоним билан тасдиқланган Янги Аҳддир. Ундан ҳар дафъа ичганингизда, буни Мени эслаб туриш учун қилинглар”.</verse>
				<verse number="26">Шундай қилиб, сизлар бу нонни ҳар дафъа еганингизда, бу косадан ичганингизда, Раббимиз келгунига қадар Унинг ўлимини эълон этган бўласизлар.</verse>
				<verse number="27">Кимда-ким нолойиқ тарзда бу нонни еса ёки Раббимиз косасидан ичса, Раббимизнинг танаси ва қонига қарши гуноҳ қилган бўлади.</verse>
				<verse number="28">Шунинг учун инсон ўз-ўзини имтиҳон қилсин, шундан сўнг нондан есин ва косадан ичсин.</verse>
				<verse number="29">Кимки нолойиқ тарзда еб-ичса, еб-ичиб ўзини ўзи маҳкум қилади, чунки у Раббимизнинг танасини писанд қилмаган.</verse>
				<verse number="30">Ана шу сабабдан сизларнинг кўпингиз заиф ва хастасизлар, ҳатто ўлганлар ҳам оз эмас.</verse>
				<verse number="31">Агар ўз-ўзимизни ҳукм этганимизда эди, маҳкум бўлмас эдик.</verse>
				<verse number="32">Дунё билан бирга маҳкум бўлмаслигимиз учун, Раббимиз ҳозирдан бизни ҳукм қилиб, адабимизни беряпти.</verse>
				<verse number="33">Шундай қилиб, биродарларим, кечликка йиғилганингизда, бир-бирингизни кутиб туринглар.</verse>
				<verse number="34">Агар бирор киши оч бўлса, ўз уйида есин; тағин йиғилишларингиз маҳкум бўлишингизга сабаб бўлмасин. Қолган масалаларни олдингизга келганимдан кейин тўғриларман.</verse>
			</chapter>
			<chapter number="12">
				<verse number="1">Эй биродарлар, Муқаддас Руҳнинг инъомлари ҳақида бехабар қолишингизни истамайман.</verse>
				<verse number="2">Эсингиздами, сизлар бутпараст бўлган вақтингизда гунг бутларга сажда қилар ва жуда маҳлиё бўлар эдингизлар.</verse>
				<verse number="3">Шунинг учун сизларга шуни билдиряпманки, Худонинг Руҳидан илҳом олаётган ҳеч ким Исога лаънат айтмайди, шунингдек, ҳеч ким Муқаддас Руҳ илҳомисиз Исони Раббим деб айта олмайди.</verse>
				<verse number="4">Руҳий инъомлар ҳар хилдир, Руҳ эса биттадир.</verse>
				<verse number="5">Хизматлар ҳар хилдир, Раббимиз эса биттадир.</verse>
				<verse number="6">Руҳий таъсирлар ҳар хилдир, лекин ҳаммада ҳар қандай таъсирни вужудга келтирган ягона Худодир.</verse>
				<verse number="7">Муқаддас Руҳ умумий манфаат учун ҳар кимда алоҳида фаолият кўрсатади.</verse>
				<verse number="8">Биров Руҳ илҳоми билан ҳикматли каломни айтади, бошқасига ўша Руҳ билимли гапиришни ато этади.</verse>
				<verse number="9">Ўша Руҳ бировга имон кучи, бошқасига эса шифокорлик инъомларини бахш этади.</verse>
				<verse number="10">Бировга мўъжизакорлик кучлари, бошқасига башоратгўйлик, яна бошқасига руҳларнинг фарқига бориш қобилияти насиб этади. Бирига турли тилларда гапириш, бошқасига бу тилларни таъбир қилиш илҳоми келади.</verse>
				<verse number="11">Буларнинг ҳаммаси эса ўша битта Руҳ таъсирида содир бўлади, Руҳ Ўзи хоҳлагани бўйича, бу қобилиятларни ҳар кимга алоҳида тақсимлайди.</verse>
				<verse number="12">Бир баданда кўп узв бор. Баданнинг узвлари кўп бўлса-да, улар бир баданни ташкил этади. Масиҳ жамоати* ҳам шундайдир.</verse>
				<verse number="13">Биз ким бўлишимиздан қатъи назар - яҳудийми, юнонми, қулми, эркинми - ҳаммамиз бир бадан бўлиш учун ўша битта Руҳга чўмганмиз ва ҳаммамиз ўша битта Руҳдан ичганмиз.</verse>
				<verse number="14">Бадан бир эмас, кўп узвдан иборат.</verse>
				<verse number="15">Агар оёқ: “Мен қўл бўлмаганим учун баданга тегишли эмасман”, - деса-да, баданга тегишли бўлмай қоладими?</verse>
				<verse number="16">Агар қулоқ: “Мен кўз бўлмаганим учун баданга тегишли эмасман”, - деса-да, баданга тегишли бўлмай қоладими?</verse>
				<verse number="17">Агар бутун бадан кўз бўлса эди, эшитиш қаерда қолар эди? Агар бутун бадан қулоқ бўлса эди, ҳид билиш қаерда қолар эди?</verse>
				<verse number="18">Шундай қилиб, Худо узвларнинг ҳар бирини баданда истаганича қўйди.</verse>
				<verse number="19">Агар ҳаммаси биргина узв бўлса эди, бадан қаерда қолар эди?</verse>
				<verse number="20">Хулласи калом, узвлар кўп, бадан эса бирдир.</verse>
				<verse number="21">Кўз қўлга: “Сен менга керак эмассан”, - ёки бош оёқларга: “Сизлар менга керак эмассизлар”, - деб айтолмайди.</verse>
				<verse number="22">Аксинча, баданнинг заифроқ кўринган узвлари жуда керакли.</verse>
				<verse number="23">Баданимизнинг эътиборсизроқ кўринган узвларига айниқса эътибор берамиз. Кўримсиз узвларимизга эса яна кўпроқ зеб берамиз.</verse>
				<verse number="24">Лекин хушбичим узвларимизнинг бунга эҳтиёжи йўқ. Худо эса баданни мувофиқлаштириб яратди, етишмаган узвга алоҳида эътибор берди.</verse>
				<verse number="25">Шу тариқа баданда бўлиниш бўлмайди, лекин бутун узвлар бир-бирига бир хил ғамхўрлик қиладилар.</verse>
				<verse number="26">Агар бир узв азоб чекса, бутун узвлар у билан бирга азоб чекади. Агар бир узв юксалса, бутун узвлар у билан бирга севинадилар.</verse>
				<verse number="27">Сизлар эса Масиҳнинг баданисизлар, Унинг айрим-айрим узвларисизлар.</verse>
				<verse number="28">Шу тариқа, Худо имонлилар жамоатига, биринчидан, ҳаворийларни, иккинчидан, пайғамбарларни, учинчидан, муаллимларни тайинлаб берди. Кейин баъзиларга мўъжиза кўрсатиш қобилияти, шифокорлик кучлари, ёрдам бериш, бошқариш, турли тилларда гапириш қобилиятларини берди.</verse>
				<verse number="29">Ҳаммаси ҳавориймикин? Ҳаммаси пайғамбармикин? Ҳаммаси муаллиммикин? Ҳаммаси мўъжиза кўрсатармикин?</verse>
				<verse number="30">Ҳаммасида шифокорлик кучлари бормикин? Ҳаммаси номаълум* тилларда гапирармикин? Ҳаммаси бу тилларни таъбир қилармикин?</verse>
				<verse number="31">Сизлар яхшиси, аълороқ инъомларга қизиқинглар. Энди мен сизларга энг олий йўлни кўрсатаман.</verse>
			</chapter>
			<chapter number="13">
				<verse number="1">Агар мен инсонларнинг ва фаришталарнинг тилларида гапирсам-у, лекин севгим бўлмаса, жаранглайдиган мис чолғу, янграйдиган занг бўлиб қоламан.</verse>
				<verse number="2">Агар башоратгўй бўлсам, агар бутун сирлардан воқиф бўлиб, ҳар қандай илмни билсам, агар тоғларни кўчирадиган имонга эга бўлсам-у, лекин севгим бўлмаса, мен ҳеч нарса эмасман.</verse>
				<verse number="3">Агар бутун ер-мулкимни тақсимлаб берсам, ҳатто баданимни ёндиришга топширсам-у, лекин севгим бўлмаса, менга ҳеч фойдаси йўқ.</verse>
				<verse number="4">Севги сабрли ва кўнгилчандир. Севги ҳасад қилмас, кеккаймас, шишинмас.</verse>
				<verse number="5">Севги бебошлик қилмас, худбинлик қилмас, аччиқланмас, кек сақламас.</verse>
				<verse number="6">Севги ноҳақликка севинмас, аксинча, ҳақиқат ила шод бўлур.</verse>
				<verse number="7">Севги ҳар нарсани кўтарар, ҳар йўлда ишонч ҳосил қилар, ҳар шароитда умид сақлар, ҳар нарсага тоқат қилар.</verse>
				<verse number="8">Севги асло адо бўлмас. Пайғамбарлар башорати бўлса, тамом бўлғуси. Тиллар бўлса, жим бўлғуси. Билим бўлса, бартараф бўлғуси.</verse>
				<verse number="9">Бизнинг билимимиз ҳали тўлиқсиз, башорат қилишимиз тўлиқсиздир.</verse>
				<verse number="10">Камолот келганда эса, тўлиқсиз нарса бартараф бўлажак.</verse>
				<verse number="11">Мен бола бўлганимда, бола каби гапирар, бола каби фикр қилар, бола каби муҳокама қилар эдим. Вояга етгач, болаликни қолдирдим.</verse>
				<verse number="12">Шу сингари, биз ҳозир гўё хира ойнага қарагандек кўряпмиз, лекин у вақтда юзма-юз кўражакмиз. Ҳозир мен қисман биляпман, лекин у вақтда ўзим билинганим каби билажакман.</verse>
				<verse number="13">Эндиликда бу уч нарса қолади: ишонч, умид, севги. Севги эса энг аълосидир.</verse>
			</chapter>
			<chapter number="14">
				<verse number="1">Севгининг пайидан бўлинглар, шунингдек, Руҳнинг инъомларини олиш, айниқса башорат қилиш учун ғайрат қилинглар.</verse>
				<verse number="2">Ким номаълум* тилда гапирса, инсонларга эмас, Худога гапиради; чунки уни ҳеч ким тушунмайди. У Худо* Руҳидан илҳомланиб, сирларни гапиради.</verse>
				<verse number="3">Башорат қилувчи бўлса, одамларга ўгит-насиҳат бериб, тингловчиларни руҳан озуқалантиради.</verse>
				<verse number="4">Номаълум* тилда гапирувчи ўзини ўзи яшнатади, башорат қилувчи эса имонлилар жамоатини яшнатади.</verse>
				<verse number="5">Энди сиз ҳаммангиз номаълум* тилларда гапиришингизни истайману, лекин башорат қилишингизни янада кўпроқ истайман. Номаълум* тиллар имонлилар жамоатининг манфаати учун таъбир этилмаса, башорат қилувчи номаълум* тилда гапирувчидан афзалроқдир.</verse>
				<verse number="6">Хўш, биродарлар, мен сизларнинг олдингизга келиб, номаълум* тилларда гапира бошласаму, бироқ айтганларимнинг маъносини ваҳий, билимли калом, башорат ёки таълимот билан талқин қилмасам, сизларга қандай фойда келтираман?</verse>
				<verse number="7">Ҳатто жонсиз чолғу асбоблари ҳам, масалан, най ёки чанг, фарқли овозлар чиқармаса, най биланми ёки чанг биланми чалаётганини киши қандай билади?</verse>
				<verse number="8">Агар карнай ноаниқ овоз чиқарса, жанг учун ким тайёрлана бошлайди?</verse>
				<verse number="9">Шунга ўхшаб, агар сизларнинг гапингиз мужмал бўлса, сизни тингловчилар нима гапирганингизни қандай билиб оладилар? Сизлар ҳавога гапиргандай бўласизлар.</verse>
				<verse number="10">Дунёдаги тиллар кўп ва хилма-хилдир, улардан бирортаси ҳам маъносиз эмас.</verse>
				<verse number="11">Бироқ агар мен бирор тилнинг маъносини тушунмасам, мен у тилни гапираётган учун ажнабийдек туюламан, гапираётган ҳам мен учун ажнабийдир.</verse>
				<verse number="12">Модомики сизлар Руҳнинг инъомларига қизиқар экансизлар, имонлилар жамоатини янада яшнатадиган инъомларга интилинглар.</verse>
				<verse number="13">Шунинг учун номаълум* тилда гапирувчи киши таъбир қилиш инъомини олиш учун ҳам ибодат қилсин.</verse>
				<verse number="14">Агар мен номаълум* тилда ибодат қилсам, руҳим ибодат қилади, онгим эса самарасиз қолади.</verse>
				<verse number="15">Хўп, бундан қандай хулоса чиқараман? Руҳ билан ибодат қилсам, онг билан ҳам ибодат қилишим керак. Руҳ билан қўшиқ айтсам, онг билан ҳам қўшиқ айтишим керак.</verse>
				<verse number="16">Акс ҳолда, агар сен руҳий тилда* ҳамд-санолар айтсанг, у ерда турган авом халқ сенинг шукрона дуонгга қандай қилиб “омин” дейди? У сенинг нима айтаётганингни тушунмайди-ку!</verse>
				<verse number="17">Сен яхши шукур айтсанг ҳам, ўзга киши ибрат ололмайди.</verse>
				<verse number="18">Худойимга шукурки, мен ҳаммангиздан кўпроқ номаълум* тилларда гапираман.</verse>
				<verse number="19">Имонлилар жамоатида эса номаълум* тилда сон-саноқсиз сўзлар гапиргандан кўра, бошқаларга насиҳат қилиш учун оқилона беш сўз айтишни афзал биламан.</verse>
				<verse number="20">Биродарлар, ўй-фикрда болалардек бўлманглар. Аксинча, ёмонликка нисбатан чақалоқ бўлиб, фикрлашда эса баркамол бўлинглар.</verse>
				<verse number="21">Тавротда шундай ёзилган:“Мен ўзга тилларда, ёт оғизлар-лаШу халққа сўзлайвераман, Аммо у вақт ҳам Мени тингламаслар, - дейди Худованд”.</verse>
				<verse number="22">Демак, номаълум* тиллар имонлилар учун эмас, балки имонсизлар учун аломатдир. Пайғамбар башорати эса имонсизлар учун эмас, имонлилар учун аломатдир.</verse>
				<verse number="23">Агар бутун имонлилар жамоати бир ерда тўпланиб, ҳамма номаълум* тилларда гапира бошласа ва авом халқдан ёки имонсизлардан кимдир у ерга кирса, “Сизлар тентаклик қиляпсизлар”, - деб айтмайдими?</verse>
				<verse number="24">Лекин агар ҳамма башорат қилаётган бўлса-ю, имонсиз ёки авом халқдан бўлган бир киши кирса, у ҳамма томонидан фош бўлади, ҳамма ҳам уни муҳокама қилади.</verse>
				<verse number="25">Шу тариқа унинг дил сирлари ошкор бўлади. У мук тушиб: “Чиндан Худо сизлар билан экан”, - деб Худога сажда қилади.</verse>
				<verse number="26">Энди биродарлар, бундан нима хулоса чиқарамиз? Бир ерда тўпланганингизда, сизлардан ҳар бирингизда бирор сано бор, бирор таълим бор, бирор тил бор, бирор ваҳий бор, бирор таъбир бор. Буларнинг ҳаммаси имонлилар жамоати яшнаб-гуллаши учун қилинсин.</verse>
				<verse number="27">Агар ким номаълум* тилда гапирмоқчи бўлса, икки ёки энг кўпи билан уч одам навбат билан гапирсин ва бир киши эса таъбир қилсин.</verse>
				<verse number="28">Агарда таъбир қилувчи бўлмаса, номаълум* тилда гапирувчи киши имонлилар жамоатида жим турсин, ўзига ва Худога гапирсин.</verse>
				<verse number="29">Шунингдек, икки ёки уч пайғамбар гапирсин, қолганлар эса айтилганларни муҳокама қилсинлар.</verse>
				<verse number="30">Агар шу вақт ўтирганлардан бирига ваҳий келса, биринчи гапирган жим бўлсин.</verse>
				<verse number="31">Ҳар бирингиз бирин-кетин башорат қила оласизлар, токи ҳамма таълим олиб, барча дадиллансин.</verse>
				<verse number="32">Пайғамбарларнинг руҳлари пайғамбарларга бўйсунади.</verse>
				<verse number="33">Чунки Худо тартибсизлик Худоси эмас, тинчлик Худосидир. Худонинг барча азиз жамоатларида бўлгани каби,</verse>
				<verse number="34">сизнинг жамоатларингизда ҳам хотинлар сукут сақласин. Аёлларга сўзга чиқиш учун рухсат берилмаган, лекин Тавротда ҳам айтилишича, итоат этсинлар.</verse>
				<verse number="35">Агар бирор нарса ўрганишни истасалар, уйда ўз эрларидан бу ҳақда сўрасинлар. Имонлилар жамоатида хотинга сўзга чиқиш адабсизликдир.</verse>
				<verse number="36">Наҳотки Худонинг каломи сиздан чиққан бўлса? Наҳотки у ёлғиз сизларга етиб борган бўлса?</verse>
				<verse number="37">Агар бирор киши ўзини пайғамбар ёки Руҳ амрида деб ҳисобласа, у шуни англасинки, сизларга ёзганларим Раббимиз амридир.</verse>
				<verse number="38">Лекин ким буни англамас экан, англамай қўяқолсин.</verse>
				<verse number="39">Хуллас, эй биродарлар, башорат қилишга ғайрат билан интилинглар, номаълум* тилларда гапиришга эса тўсқинлик қилманглар.</verse>
				<verse number="40">Фақат ҳар нарса адаб ва тартиб билан содир бўлсин.</verse>
			</chapter>
			<chapter number="15">
				<verse number="1">Биродарлар, мен сизларга эслатмоқчиман: ўзим Инжил Хушхабарини сизларга етказган эдим, сизлар эса уни тан олиб, унга қаттиқ умид боғладингизлар.</verse>
				<verse number="2">Агар менинг каломимга қаттиқ риоя қилсангизлар, бу калом орқали нажот топасизлар. Акс ҳолда эътиқодингизнинг асоси йўқ.</verse>
				<verse number="3">Мен Худодан* қабул қилганимни дастлаб сизларга топширган эдим, яъни Муқаддас Битикларга мувофиқ, Масиҳ гуноҳларимиз учун ўлди,</verse>
				<verse number="4">яна Муқаддас Битикларга мувофиқ, У кўмилди ва учинчи куни тирилди.</verse>
				<verse number="5">Аввал У Кифага, сўнгра ўн икки шогирдига кўринди.</verse>
				<verse number="6">Ундан кейин бир вақтнинг ўзида беш юздан кўпроқ биродарга кўринди. Улардан аксарияти ҳозирга қадар тирик, баъзилари эса дунёдан кўз юмиб кетганлар.</verse>
				<verse number="7">Ундан сўнг Масиҳ Ёқубга ва қолган бутун ҳаворийларга кўринди.</verse>
				<verse number="8">Ҳаммадан кейин эса чала туғилган болага ўхшайдиган менга ҳам кўринди.</verse>
				<verse number="9">Мен ҳаворийларнинг энг арзимайдиганиман, ҳаворий деб аталишга ҳам лойиқ эмасман. Чунки мен Худонинг жамоатини таъқиб этар эдим.</verse>
				<verse number="10">Энди эса нимаики бўлган бўлсам, Худонинг инояти билан бўлдим; Унинг менга кўрсатган инояти пучга чиқмади, зеро мен ҳаворийларнинг ҳаммасидан кўпроқ меҳнат қилдим. Аслида меҳнат қилган ўзим эмас, балки менга ёр бўлган Худо иноятидир.</verse>
				<verse number="11">Қандай бўлмасин, хоҳ мен воизлик қилсам, хоҳ улар - ваъзимиз бир хил ва сизларнинг имонингиз ҳам бир хилдир.</verse>
				<verse number="12">Демак, Масиҳ ўликлар ичидан тирилди, деб оламга очиқ эълон қилинмоқда. У ҳолда қандай қилиб баъзиларингиз: ўликлар тирилмайди, деб айтяпсизлар?</verse>
				<verse number="13">Агар ўликлар тирилмас экан, унда Масиҳ ҳам тирилмаган демакдир.</verse>
				<verse number="14">Агар Масиҳ тирилмаган бўлса, у ҳолда бизнинг хабаримиз ҳам, сизнинг имонингиз ҳам беҳудадир.</verse>
				<verse number="15">Бундай ҳолда Худонинг ёлғон шоҳидлари ҳам бўлар эдик; чунки биз “Худо Масиҳни тирилтирди”, деб шаҳодат бериб юрибмиз. Агар ҳақиқатан ўликлар тирилмас экан, унда Худо Масиҳни ҳам тирилтирган эмас.</verse>
				<verse number="16">Ҳа, агар ўликлар тирилмас экан, унда Масиҳ ҳам тирилмаган демакдир.</verse>
				<verse number="17">Агар Масиҳ тирилмаган бўлса, сизларнинг имонингиз бефойда, сизлар ҳали ҳам гуноҳга ботгансизлар.</verse>
				<verse number="18">У ҳолда Масиҳга умид боғлаб кўз юмганлар ҳам абадий* ҳалокатга учрайдилар.</verse>
				<verse number="19">Агар биз ёлғиз бу ҳаёт учун Масиҳга умид боғлаган бўлсак, биз энг бахтсиз инсонлар эканмиз.</verse>
				<verse number="20">Ваҳоланки, Масиҳ чинакамига тирилди! У биринчи бўлиб тирилди, қолган марҳумларга намуна бўлди.</verse>
				<verse number="21">Ўлим бир инсон орқали дунёга кирди. Шунга ўхшаб, ўликларнинг тирилиши ҳам бир Инсон орқали содир бўлади.</verse>
				<verse number="22">Одам Атонинг фарзанди бўлган барча ўладилар. Худди шундай: Масиҳнинг фарзанди бўлган барча тириладилар.</verse>
				<verse number="23">Ҳар ким ўз навбати билан тирилади: биринчиси, тирилганларнинг илғори - Масиҳ, кейин Унинг оламга қайтишида Масиҳ уммати бўлганлар тирилади.</verse>
				<verse number="24">Бундан сўнггина, яъни Масиҳ ҳар қандай бошқарма, ҳокимият ва қудратни тугатиб, салтанатни Ота - Худога топширгандан кейингина охират бўлади.</verse>
				<verse number="25">Худо бутун душманларни Масиҳнинг оёғига йиқитмагунига қадар, Масиҳ ҳокимлик қилиши керак.</verse>
				<verse number="26">Шунда охирги душман - ўлим ҳам барҳам топади.</verse>
				<verse number="27">Ҳа, Худованд борлиқни Масиҳнинг оёқлари остига ташлаб, Унга тобе қилди. Гарчи Забурда* “Борлиқ Унга тобе бўлди”, - дейилса-да, бундан борлиқни Унга тобе қилган Худо истиснодир.</verse>
				<verse number="28">Ҳамма нарса Унга тобе бўлгандан кейингина Ўғил ҳам Ўзига ҳамма нарсани тобе қилдирган Отага тобе бўлади, токи Худо ҳамманинг ҳаммаси бўлсин.</verse>
				<verse number="29">Агар тирилиш бўлмаса, ўликлар номидан сувга чўмиб имон келтирганлар бундан қандай фойда кутадилар? Агар ўликлар мутлақо тирилмайдиган бўлса, у ҳолда бу кишилар нега марҳумлар номидан сувга чўмар эканлар?</verse>
				<verse number="30">Нима учун бизлар ҳар соатда хавф-хатарлар билан рўбарўмиз?</verse>
				<verse number="31">Эй биродарларим, мен сизлар туфайли Раббимиз Исо Масиҳдан топган ифтихорим билан айтаманки, мен ҳар кун ўляпман!</verse>
				<verse number="32">Мен Эфес шаҳрида ваҳший ҳайвонлар билан курашдим. Агар буни фақат инсоний умид учун қилганимда эди, менга қандай наф бўларди? Агар ўликлар тирилмас экан, майли, “келинг, еб-ичайлик, чунки эртага ўламиз! ”</verse>
				<verse number="33">Лекин адашманглар: “Ёмон одамлар тўдаси яхши ахлоқни бузар экан”.</verse>
				<verse number="34">Энди лозим бўлганидай ўзингизга келинглар, гуноҳ қилманглар! Сизлар номус қиласиз, деб айтяпманки, сизлардан баъзи кишилар Худони билмайдилар.</verse>
				<verse number="35">Эҳтимол, бирор киши шундай айтади: ўликлар қандай қилиб тирилар экан? Қандай жисм билан пайдо бўлар экан?</verse>
				<verse number="36">Эй нодон! Сенинг эккан уруғинг агар ўлмаса, тирилмайди-ку.</verse>
				<verse number="37">Экин экканингда бўлажак жисмни эмас, балки буғдой ёки бошқа бирор экиннинг қуп-қуруқ уруғини экасан.</verse>
				<verse number="38">Худо эса уруққа Ўзи истаганича жисм бағишлайди, ҳар бир уруғдан алоҳида жисмни ҳосил қилади.</verse>
				<verse number="39">Ҳар қандай эт ҳам бир хил эмас; лекин инсонларнинг эти бошқа, ҳайвонларнинг эти бошқа, қушларнинг эти бошқа, балиқларнинг эти бошқа.</verse>
				<verse number="40">Самовий ва дунёвий жисмлар ҳам бор. Лекин самовий жисмларнинг кўрки бошқа, дунёвийларники бошқа.</verse>
				<verse number="41">Қуёшнинг кўрки бошқа, ойнинг кўрки бошқа ҳамда юлдузларнинг кўрки бошқа. Кўркига қараб юлдуз юлдуздан фарқ қилади.</verse>
				<verse number="42">Ўликларнинг тирилиши ҳам бунга ўхшайди: тана ўткинчи бўлиб экилади-ю, ўлмайдиган бўлиб тирилади.</verse>
				<verse number="43">Тушкунликда экилади-ю, улуғворлик билан тирилади; заифликда экилади-ю, қудрат билан тирилади.</verse>
				<verse number="44">Моддий бадан экилади, руҳий бадан тирилади. Моддий жисмлар бор бўлганидек, руҳий жисмлар ҳам бор.</verse>
				<verse number="45">Тавротда* ёзилишича: “Биринчи одам - Одам Ато тирик жон бўлди”. Охирги Одам эса ҳаётбахш Руҳ бўлди.</verse>
				<verse number="46">Кўрамизки, биринчи навбатда руҳий эмас, моддий бадан келади. Руҳий бадан кейинроқ келади.</verse>
				<verse number="47">Биринчи одам ердан, яъни тупроқдан пайдо бўлган. Иккинчи Одам [Раббимиз Исо] эса осмондан тушган.</verse>
				<verse number="48">Тупроқдан яралган илк одам қандай бўлса, бошқа одамлар ҳам шундайдир. Самовий Одам қандай бўлса, самовийлар ҳам шундайдир.</verse>
				<verse number="49">Биз тупроқдан яралган одамга қандай ўхшасак, самовий Одамга ҳам шундай ўхшаб кетамиз.</verse>
				<verse number="50">Эй биродарлар, сизларга шуни айтяпманки, фоний махлуққа Худонинг Шоҳлигидан мерос насиб этмайди. Ўткинчи махлуқ ўлмасликдан улуш ололмайди.</verse>
				<verse number="51">Мана, мен сизларга бир сир айтяпман: ҳаммамиз ўлмаймиз-у, аммо ҳаммамиз ўзгариб кетамиз.</verse>
				<verse number="52">Тўсатдан, кўз очиб юмгунча, охирзамон карнайи чалинганда ўзгариб кетамиз. Ҳа, карнай чалинади ва шу онда марҳумлар яна ҳеч ўлмайдиган бўлиб тириладилар. Шунда биз, ҳаёт бўлганлар ҳам ўзгариб кетамиз.</verse>
				<verse number="53">Бу ўткинчи баданимиз чиримайдиган, бу ўладиган вужудимиз ўлмайдиган вужудга бурканиши керак.</verse>
				<verse number="54">Бу ўткинчи бадан чиримайдиган, бу ўладиган вужудимиз ўлмайдиган бўлиб қолган пайтда, қуйидаги Таврот оятлари амалга ошади:“Ўлим ғалаба билан ютилди.</verse>
				<verse number="55">Эй ўлим, сенинг нишинг қаерда? Эй дўзах, сенинг зафаринг қаерда? ”</verse>
				<verse number="56">Ўлимнинг ниши гуноҳдир. Гуноҳнинг қуввати эса Илоҳий Қонун орқали намоён бўлади.</verse>
				<verse number="57">Лекин Худога шукр! У Раббимиз Исо Масиҳ орқали бизга ғалаба бахш этган.</verse>
				<verse number="58">Шунинг учун, эй севимли биродарларим, қаттиқ ва маҳкам туринглар. Ҳамиша Раббимиз хизматида бўлиб, янада ғайратли бўлинглар. Шуни билингларки, Раббимиз йўлида қилган меҳнатингиз фойдасиз бўлмайди.</verse>
			</chapter>
			<chapter number="16">
				<verse number="1">Энди азизлар учун иона тўплашга келсак, сизлар худди Галатиядаги Масиҳ жамоатларига тайинлаганимга амал қилинглар.</verse>
				<verse number="2">Ҳафтанинг биринчи кунида ҳар бир одам ўз қўлидан келганича бир миқдор пулни олиб қўйсин, токи олдингизга келганимда, пул йиғишга ҳожат қолмасин.</verse>
				<verse number="3">Мен олдингизга келгач, сизлар муносиб кўрган кишиларга мактублар бериб, эҳсонларингизни Қуддусдаги имонлиларга топшириш учун юбораман.</verse>
				<verse number="4">Агар менинг ҳам боришим зарур бўлса, улар билан бораман.</verse>
				<verse number="5">Мен Македониядан ўтганимдан кейин, сизнинг олдингизга бораман; чунки Македония орқали ўтиб бораман.</verse>
				<verse number="6">Балки ёнингизда бир оз қоларман ёки ҳатто қишни ўтказарман, сўнг сизлар мени кетадиган жойимга кузатарсизлар.</verse>
				<verse number="7">Чунки бу дафъа сизлар билан йўл-йўлакай кўришиб кетишни истамайман. Худо хоҳласа, ёнингизда бир қанча вақт қолиш умидидаман.</verse>
				<verse number="8">Лекин Ҳосил байрамига қадар Эфес шаҳрида қоламан.</verse>
				<verse number="9">Чунки у ерда таъсирчан фаолият кўрсатишим учун менга кенг эшик очилди. Аммо менга қарши чиққанлар ҳам кўп.</verse>
				<verse number="10">Агар Тимўтий олдингизга келса, у орангизда хотиржам бўлиб юриши учун эътибор беринглар. Чунки у менга ўхшаш Раббимиз хизмати билан машғул.</verse>
				<verse number="11">Ҳеч ким уни эътиборсиз қолдирмасин. У менинг олдимга ҳам келсин, уни эсон-омон кузатиб юборинглар, уни мен биродарлар билан кутиб турибман.</verse>
				<verse number="12">Биродаримиз Аполлосдан ўз дўстлари билан бирга сизларнинг олдингизга бориш учун кўп илтимос қилдим, бироқ ҳозир боришга ҳеч кўнгли йўқ. Қулай шароит бўлгач, у боради.</verse>
				<verse number="13">Ҳушёр бўлинглар, имонда собит туринглар, жасоратли ва кучли бўлинглар.</verse>
				<verse number="14">Ҳамма ишларингизни меҳр-муҳаббат билан бажо келтиринглар.</verse>
				<verse number="15">Биродарлар, Стефаннинг хонадонини биласизлар: Ахаяда биринчи имон келтирганлар улар бўлиб, азизларга хизмат учун ўзларини топширдилар. Энди сизлардан илтимос қиламан:</verse>
				<verse number="16">Бундайларга ва улар билан сафдошу меҳнатдош бўлган ҳар бир кишига эҳтиром қилинглар.</verse>
				<verse number="17">Мен Стефан, Фортунат ва Ахаикнинг келганига хурсанд бўлдим, сизларнинг йўқлигингизни улар тўлдирди.</verse>
				<verse number="18">Улар менинг ҳамда сизларнинг руҳингизни тинчитдилар. Бундайларни тақдирланглар.</verse>
				<verse number="19">Асия вилоятидаги Масиҳ жамоатлари сизларга салом йўллаяптилар. Акил билан Прискилла ва уларнинг уйида йиғиладиган жамоат сизларга Раббимиздан кўп саломатлик тилайдилар.</verse>
				<verse number="20">Бутун биродарлар сизларга салом йўллаяптилар. Муқаддас ўпич билан саломлашинглар.</verse>
				<verse number="21">Мен, Павлус, сизларга дуойи салом ёзяпман, бу менинг қўлим.</verse>
				<verse number="22">Кимки Раббимиз Исо Масиҳни севмаса, мардуди даврон бўлсин! Маранафа!</verse>
				<verse number="23">Раббимиз Исо Масиҳнинг инояти сизларга ёр бўлсин.</verse>
				<verse number="24">Мен Исо Масиҳнинг севгиси ила ҳаммангизни севаман. Омин.</verse>
			</chapter>
		</book>
		<book number="47">
			<chapter number="1">
				<verse number="1">Худонинг иродаси билан Исо Масиҳнинг ҳаворийси бўлган мен, Павлус ила биродаримиз Тимўтий, Коринф шаҳридаги Худонинг жамоатига, шунингдек, Ахая ўлкаси бўйлаб яшовчи барча Худонинг азизларига салом йўллаймиз.</verse>
				<verse number="2">Отамиз Худо ва Раббимиз Исо Масиҳдан сизларга иноят ва тинчлик бўлсин!</verse>
				<verse number="3">Ҳар турли тасаллининг манбаи бўлган Худо, марҳаматли Ота, Раббимиз Исо Масиҳнинг Отаси Худога ҳамду санолар бўлсин!</verse>
				<verse number="4">У бутун ғам-қайғуларимиз учун бизга тасалли беради. Шу тариқа ўзимиздек ҳар турли қайғуларга йўлиққан бошқа одамларни биз Худодан олган тасалли билан овунтира оламиз.</verse>
				<verse number="5">Масиҳнинг азоблари бизда қанча кўпаяётган бўлса, Масиҳнинг тасаллиси ҳам бизда шунча кўпаймоқда.</verse>
				<verse number="6">Агар биз ғам-қайғу чекаётган бўлсак, бу сизлар тасалли ва нажот топишингиз учундир. Ва агар биз тасалли топаётган бўлсак, бу ҳам сизларнинг тасалли топишингиз учундир. Биз чекаётган қайғуларга ўзингиз ҳам йўлиққанингизда, шу билан тасалли топиб, сабр-тоқат қиласизлар.</verse>
				<verse number="7">Сизларга ишончимиз комил, чунки сизлар аламларимизгагина эмас, тасаллимизга ҳам шерик эканингизни биламиз.</verse>
				<verse number="8">Эй биродарлар, Асия вилоятида бошимизга келган кулфатлардан хабарсиз қолишингизни истамаймиз. Биз ҳаддан ташқари, чидаб бўлмайдиган даражада эзилдик, ҳатто соғ қолишга умидимизни йўқотган эдик.</verse>
				<verse number="9">Ҳа, ўлимга маҳкум бўлганимизни ўз вужудимизда сезардик. Бу шунинг учун бўлдики, биз ўзимизга эмас, балки фақат ўликларни тирилтирувчи Худога умид боғлайлик.</verse>
				<verse number="10">Ҳақиқатан ҳам Худо бизни шундай катта ўлим таҳликасидан қутқарди ва яна қутқаради. Ҳа, У бизни яна қутқаради, деб Ундан қаттиқ умид қиламиз.</verse>
				<verse number="11">Чунки сизлар ҳам биз учун ибодат қилишда иштирок этиб келяпсизлар. Шундай кўп кишиларнинг илтижоси туфайли Худо бизга иноят кўрсатди, токи буни яна кўплар билиб, биз туфайли Худога шукр қилсинлар.</verse>
				<verse number="12">Бизнинг ифтихор қилишимизнинг сабаби бор, виждонимиз ҳам шундан далолат берадики, биз бу дунёда, хусусан сизлар билан бўлган муносабатимизда инсоний ҳикмат билан эмас, балки Худонинг инояти билан, муқаддаслик билан, Худога мақбул бўлган самимийлик билан ҳаракат қилдик.</verse>
				<verse number="13">Биз сизларга нима ёзсак, ўқиб, англаб етинглар, деб ёзамиз. Умид қиламанки, сизлар буларни охиригача англаб етасизлар.</verse>
				<verse number="14">Сизлар, қисман бўлса ҳам, бизни англагансизлар ва биласизларки, Раббимиз Исо Масиҳнинг оламга қайтадиган* кунида биз сизнинг фахрингиз, сиз эса бизнинг фахримиз бўласизлар.</verse>
				<verse number="15">Шу ишонч билан, сизлар иккинчи дафъа фараҳ топинглар деб, олдинроқ сизларнинг ёнингизга келиш ниятида эдим.</verse>
				<verse number="16">Сизларнинг олдингиздан Македонияга ўтиш ва Македониядан яна сизларнинг олдингизга қайтиш ниятида эдим, охири сизлар мени Яҳудияга кузатиб қўяр эдингизлар.</verse>
				<verse number="17">Шундай ниятим бўла туриб, беқарорлик билан ҳаракат қилдиммикан? Ёки мен гоҳ ҳа-ҳа, гоҳ йўқ-йўқ дегандай, ўзбошимчалик билан ташаббус кўрсатдиммикан?</verse>
				<verse number="18">Худо Ўз сўзида туради, шунинг учун бизнинг сизга сўзимиз ҳам гоҳ “ҳа”, гоҳ “йўқ” эмас.</verse>
				<verse number="19">Биз, яъни мен, Силван ва Тимўтий сизнинг орангизда Худонинг Ўғли - Исо Масиҳни тарғиб қилганимизда, буни гоҳ “ҳа”, гоҳ “йўқ” деб қилмадик. Масиҳ дегани - “ҳа” дегани.</verse>
				<verse number="20">Чунончи Худо қанча ваъдаларни берган бўлса, улар Масиҳ шарофати билан “ҳа” дегандай, “омин” дегандай рўёбга чиқади, токи биз Масиҳ орқали Худони улуғлайлик.</verse>
				<verse number="21">Худонинг Ўзи бизни сизлар билан бирга Масиҳ уммати қилиб, мустаҳкам пойдеворли қилди, Ўзига ажратиб олди,</verse>
				<verse number="22">устимизга Ўзининг муҳрини босди, буларнинг гарови қилиб Муқаддас Руҳни юракларимизга жойлаштирди.</verse>
				<verse number="23">Ўз жоним ҳақи Худони шоҳидим биламан: сизларни аяганим учун ҳануз Коринфга бора олмадим.</verse>
				<verse number="24">Биз гўё сизларнинг имонингиз устидан ҳукмронлик ўрнатаётгандай бўляпмиз. Аслида биз қувонишингиз учун сизларга кўмаклашмоқдамиз. Чунки сизлар имонда маҳкам турибсизлар.</verse>
			</chapter>
			<chapter number="2">
				<verse number="1">Шундай қилиб, мен кўнглимда ёнингизга яна хафагарчилик билан келмасликка қарор қилдим.</verse>
				<verse number="2">Агар мен сизларни хафа қиладиган бўлсам, хафа қилганларимдан бошқа кимлар ҳам мени овунтира оларди?</verse>
				<verse number="3">Мен ҳам олдиндан шунинг учун сизларга ёздимки, ёнингизга келганимда мени хурсанд қиладиган одамлардан хафагарчилик кўрмайин. Чунки ишончим комилки, менинг севинчим ҳаммангизнинг севинчингиздир.</verse>
				<verse number="4">Мен сизларни хафа қилиш учун эмас, балки сизларга бўлган чексиз муҳаббатимни сезишингиз учун чуқур қайғу ва юрак изтироби ичида ҳамда тўхтовсиз кўз ёшлари билан ёздим.</verse>
				<verse number="5">Агар ким хафа қилган бўлса ҳам, мени эмас, муболаға қилмасдан айтяпманки, деярли ҳаммангизни хафа қилган бўлади.</verse>
				<verse number="6">Хафа қилган одамга кўпчилик томонидан берилган бундай жазо етар.</verse>
				<verse number="7">Шунинг учун энди бу одам ҳаддан ортиқ хафа бўлмаслиги учун, уни кечириб тасалли беришингиз маъқулдир.</verse>
				<verse number="8">Ҳа, унга бошқатдан муҳаббат қўйишингизни илтимос қиламан.</verse>
				<verse number="9">Сизлар ҳар ишда итоатли бўлганингизни амалда билиш учун сизларга ёздим.</verse>
				<verse number="10">Бирор кишини бирор нарса хусусида кечирсангизлар, мен ҳам кечираман. Мен кимни кечирган бўлсам (агар кечирадиган бирор нарса бўлса), уни сизлар учун, Масиҳнинг ҳузурида туриб кечирдим.</verse>
				<verse number="11">Зинҳор шайтоннинг панд беришига йўл қўймайлик, унинг фитналаридан хабарсиз эмасмиз-ку.</verse>
				<verse number="12">Масиҳнинг Хушхабарини етказиш учун Троас шаҳрига келганимда, Раббим менга бир эшик очиб берган эди.</verse>
				<verse number="13">Шунга қарамай, руҳим тинч эмас эди, чунки биродарим Титусни у ерда топмаган эдим. Ниҳоят, у ёқдагилар билан хайрлашиб, Македонияга жўнадим.</verse>
				<verse number="14">Худога шукр! У бизни доимо Масиҳнинг тантанали юришида олиб бораётир ва биз орқали ҳар ерда Ўз ҳақидаги билимнинг хуш бўйларини тарқатаётир.</verse>
				<verse number="15">Биз халос бўладиганларнинг ҳам, ҳалок бўладиганларнинг ҳам орасида Худо шаънига таралаётган Масиҳнинг хуш ҳидимиз.</verse>
				<verse number="16">Бу - ҳалок бўладиганлар учун ҳалокатли ўлим ҳидидир, халос бўладиганлар учун эса яшатувчи ҳаёт ҳидидир. Бундай масъулиятга ким лойиқ?</verse>
				<verse number="17">Мана биз кўпчилик қилаётгандай, Худонинг каломини бозорга солмаймиз. Аксинча, Худо томонидан юборилган ва Масиҳ хизматида бўлган кишилардек, Худонинг кўзи олдида соф кўнгилдан воизлик қилмоқдамиз.</verse>
			</chapter>
			<chapter number="3">
				<verse number="1">Ўзимизни яна тавсия этишни бошлаймизми? Наҳотки баъзиларга керак бўлгандай, сизлар учун ёки сизлардан тавсияномалар керак бўлди?</verse>
				<verse number="2">Бутун инсонлар томонидан тан олинган ва ўқилаётган, бизнинг қалбимизга ёзилган тавсияномамиз - мана сизларсиз.</verse>
				<verse number="3">Очиқ кўриниб турибдики, бизнинг хизматимиз орқали ёзилган Масиҳнинг мактуби сизларсиз. Бу сиёҳ билан эмас, балки барҳаёт Худонинг Руҳи билан ёзилган ҳамда тош лавҳаларга эмас, балки инсон қалблари бўлган эт лавҳаларга ёзилган мактубдир.</verse>
				<verse number="4">Биз Масиҳ туфайли Худо ҳузурида шундай ишончга сазовормиз.</verse>
				<verse number="5">Лекин бунга гўё ўз-ўзимиздан, ўз қобилиятимиз билан муваффақ бўлмаганмиз. Бизнинг қобилиятимиз фақат Худодандир.</verse>
				<verse number="6">У бизга Янги Аҳднинг хизматкорлари бўлишдай қобилиятни берди. Бу хизмат эса Қонун ҳарфи асосида эмас, Илоҳий Руҳ асосида содир бўлмоқда. Ҳарф ўлдиради, Руҳ эса ҳаёт бағишлайди.</verse>
				<verse number="7">Таврот даврида Худога хизмат қилувчилар тошга ҳарфма-ҳарф чизилган ва гуноҳкорга мутлақо ўлим келтирадиган Қонун бўйича хизмат қилишлари керак эди. Бу хизматнинг кўрсатмаси шундай улуғворлик билан келдики, ҳатто Мусонинг нур ёғилиб турган юзига Исроил ўғиллари қарай олмас эдилар (ваҳоланки, Мусо юзининг улуғворлиги ўткинчи эди).</verse>
				<verse number="8">Шундай экан, Илоҳий Руҳ бўйича Худога хизмат қилиш йўли янада улуғворроқ бўлмайдими?</verse>
				<verse number="9">Илгари гуноҳкорни маҳкум қилган хизматнинг улуғворлиги бор эди. Энди эса гуноҳкорнинг оқланишига сабаб бўладиган хизмат бундан чандон улуғ эмасми?</verse>
				<verse number="10">Ҳаммадан улуғ бўлган нарса ўртага чиққандан сўнг, илгари улуғ деб билинган нарсанинг улуғлиги энди ҳечга чиқади.</verse>
				<verse number="11">Агар вақтинча жорий бўладиган тузум улуғворлик билан келган бўлса, унда боқий қолувчи тузум нақадар улуғворроқдир.</verse>
				<verse number="12">Биз бундай умидга молик бўлиб, катта жасорат билан ҳаракат қиляпмиз.</verse>
				<verse number="13">Мусо пайғамбар юзимнинг ўткинчи порлоқлиги тугаганини Исроил ўғиллари кўрмасин деб, юзига парда ёпган эди. Биз унга ўхшамаймиз.</verse>
				<verse number="14">Уларнинг зеҳнлари ўтмаслашиб кетди. Чунки бугунга қадар Қадимги Аҳдни ўқиш вақтида, ўша парда турибди. Парда кўтарилмаган, у ёлғиз Масиҳ орқали бартараф бўлади.</verse>
				<verse number="15">То бугунга қадар Мусонинг китобини ўқиш вақтида уларнинг юракларини парда ёпиб турибди.</verse>
				<verse number="16">Фақат Раббимиз Исога илтижо қилганда бу парда олиб ташланади.</verse>
				<verse number="17">Раббимиз - Руҳдир. Раббимизнинг Руҳи қаерда бўлса, ўша ерда эркинлик бор.</verse>
				<verse number="18">Биз ҳаммамиз очиқ юзимиз билан, кўзгуга қарагандай, Раббимизнинг улуғворлигига қараб турибмиз. Улуғворликдан улуғворликка ўтганимиз сари, Раббимизнинг суратига томон ўзгармоқдамиз; бу эса Раббимизнинг Руҳи орқали содир бўлмоқда.</verse>
			</chapter>
			<chapter number="4">
				<verse number="1">Биз Худонинг марҳамати билан бундай хизматга мушарраф бўлиб, умидсизланмаймиз.</verse>
				<verse number="2">Лекин сирли ва уят ишларни рад этиб, ҳийла билан ҳаракат қилмаймиз, Худонинг каломини бузмаймиз. Ҳақиқатни очиқ-ойдин қилиб, Худо ҳузурида ўзимизни ҳар бир инсоннинг виждонига тақдим этамиз.</verse>
				<verse number="3">Бордию Хушхабаримиз ёпиқ бўлса, у ҳалок бўладиганлар учун ёпиқдир.</verse>
				<verse number="4">Худонинг тасвири бўлган Масиҳнинг улуғвор Хушхабарининг нурини одамлар кўрмасин деб, бу дунёнинг тангриси имонсизларнинг зеҳнларини кўр қилган.</verse>
				<verse number="5">Биз эса ўзимизни эмас, балки Раббимиз Исо Масиҳни тарғиб қилмоқдамиз; биз - Исо йўлида сизларнинг қулларингизмиз, холос.</verse>
				<verse number="6">Худо ибтидода: “Қоронғуликдан нур порласин”, - деб қандай буюрган бўлса, энди Ўзининг нури билан бизнинг юракларимизни ҳам шундай ёритди, Исо Масиҳ сиймосида порлаб турган Ўзининг улуғворлигини бизга кўрсатди.</verse>
				<verse number="7">Бу улуғвор хазинани эса биз сопол идишларда олиб юрибмиз, токи бу олий қудрат бизга эмас, Худога мансуб эканлиги кўриниб турсин.</verse>
				<verse number="8">Биз ҳар томонлама жабрланамиз, лекин эзилмаймиз. Мушкул аҳволда қолдик, аммо умидимизни йўқотмаймиз.</verse>
				<verse number="9">Қувғинга учраймиз, лекин иложсиз эмасмиз. Ерга қулаймиз, аммо яксон бўлмаймиз.</verse>
				<verse number="10">Исонинг ҳаёти баданимизда намоён бўлиб турсин деб, Унинг ўлимини доим баданимизда олиб юрибмиз.</verse>
				<verse number="11">Бизнинг фоний баданимизда Исонинг ҳаёти намоён бўлсин деб, биз, тириклар Исо учун ҳамиша ўлимга топширилмоқдамиз.</verse>
				<verse number="12">Шундай қилиб, ўлим бизда, ҳаёт эса сизда амал қилмоқда.</verse>
				<verse number="13">Забурда: “Ишонганим учун гапирдим”, - деб ёзилган. Биз худди шу имоннинг руҳига эгамиз ва ишонганимиз учун гапирамиз.</verse>
				<verse number="14">Биламизки, Раббимиз Исони тирилтирган Худо бизни ҳам Исо билан бирга тирилтиради ва сизлар билан бирга Ўз ҳузурида турғизиб қўяди.</verse>
				<verse number="15">Буларнинг ҳаммаси сизлар учун содир бўлмоқда, токи Худонинг инояти яна кўпдан-кўп одамларга ўтсин, шу тариқа Худонинг ҳамду саноси янада ошиб, тиллардан тушмайдиган бўлсин.</verse>
				<verse number="16">Шунинг учун ҳам умидсизланмаймиз. Гарчи зоҳирий вужудимиз ҳар қанча хазон бўлаётган бўлса-да, ботиний вужудимиз кундан-кунга янгиланяпти.</verse>
				<verse number="17">Бу ўткинчи ва арзимас қайғуларимиз биз учун ҳаддан ташқари ажиб, катта ва абадий улуғворлик ҳосил қилади.</verse>
				<verse number="18">Чунки биз кўзга кўринадиган нарсаларга эмас, кўзга кўринмайдиган нарсаларга қараймиз. Кўринадиганлари муваққат, кўринмайдиганлари эса абадийдир.</verse>
			</chapter>
			<chapter number="5">
				<verse number="1">Биз биламизки, бу фоний уйимиз, бу кулбамиз хароб бўлгандан кейин, Худо бизга мангу бир уй, қўл билан қурилмаган осмондаги маконни беради.</verse>
				<verse number="2">Биз самовий масканимизга бурканишни соғиниб, оҳ чекиб юрибмиз.</verse>
				<verse number="3">Ўшанда шундай бурканган бўлиб, бошқа яланғоч кўринмаймиз.</verse>
				<verse number="4">Дунёвий кулбада бўлгунимизча, истибдод остида оҳ-нола чекяпмиз. Бу кулбадан чиқишни истамасак-да, самовий вужудга* бурканишни орзу қиламиз, чунки ўшанда бу фонийлик боқий ҳаётга тамоман ғарқ бўлажак.</verse>
				<verse number="5">Айнан шунинг учун Худо бизни яратган ва бунинг гарови қилиб бизга Муқаддас Руҳни ато қилган.</verse>
				<verse number="6">Шунинг учун биз доимо хотиржаммиз. Биламизки, бу баданда жойлашгунимизча, Раббимиздан узоқда қолган ғариблармиз.</verse>
				<verse number="7">Биз кўриш билан эмас, эътиқод билан яшаймиз.</verse>
				<verse number="8">Ҳа, хотиржаммиз ва иложи бўлса, баданимиз ғурбатсаросидан чиқиб, Раббимиз ҳузуридаги ватанга кўчишни хоҳлаймиз.</verse>
				<verse number="9">Лекин хоҳ ватанда, хоҳ ғурбатда жойлашсак, Раббимизга мақбул бўлиш учун жонбозлик қиламиз.</verse>
				<verse number="10">Чунки ҳаммамиз баданда яшаган пайтда қилган яхши ёки ёмон ишларимизга яраша қисматимизни олиш учун, Масиҳнинг ҳукм курсиси олдида ҳозир бўлажакмиз.</verse>
				<verse number="11">Биз Худодан қўрқишнинг нималигини англаганимиздан кейин, бошқа одамларни ҳам Унга ишонтирмоққа тиришамиз. Худога эса биз аёнмиз ва умид қиламанки, сизларнинг виждонингизга ҳам аёнмиз.</verse>
				<verse number="12">Ўзимизни сизларга қайта тақдим этмаяпмиз. Лекин қалбидан кўра ташқи қиёфаси билан мақтанаётганларга тегишли жавоб беринглар деб, биз билан мақтаниш имкониятини сизларга беряпмиз.</verse>
				<verse number="13">Биз ақлдан оздикми? Унда бу Худо учун. Ақлли гапиряпмизми? Унда бу сизлар учун.</verse>
				<verse number="14">Ахир, Масиҳнинг севгиси бизни қамраб оляпти-ку! Агар ҳамма одамлар учун Биттаси ўлган бўлса, бу ҳаммаси ўлгани демак, деган хулосага келдик.</verse>
				<verse number="15">Масиҳ ана шу мақсадда ҳамма учун ўлди, токи яшаётганлар энди ўзлари учун эмас, балки ўзлари учун ўлган ва тирилган Масиҳ учун яшасинлар.</verse>
				<verse number="16">Шунинг учун биз энди ҳеч кимни инсоний фикр билан қадрламаймиз. Агар Масиҳни илгари инсоний фикр бўйича билган бўлсак, бундан кейин яна бундай билмаймиз.</verse>
				<verse number="17">Бинобарин, ким Масиҳга тегишли бўлса, у янги ижоддир. Қадимги ҳолат ўтиб кетди, энди [ҳаммаси] янги бўлди.</verse>
				<verse number="18">Буларнинг ҳаммасига Худо сабаб бўлди. У Масиҳ орқали бизни Ўзи билан яраштирди ҳамда одамларни Худо билан яраштириш хизматини бизга берди.</verse>
				<verse number="19">Ҳа, Худо Масиҳ вужудида бўлиб дунёни Ўзи билан яраштирди, одамларнинг гуноҳларини ҳисобга олмади. Бу ярашиш тўғрисидаги хабарни етказишни эса бизга топширди.</verse>
				<verse number="20">Шундай қилиб, биз Масиҳ учун элчилик қиляпмиз, Худо биз орқали инсонларга мурожаат этяпти. Биз Масиҳ номидан ёлворяпмиз: Худо билан ярашинглар!</verse>
				<verse number="21">Худо бизни Ўзига маъқул, солиҳ деб билиш учун, гуноҳни ҳеч билмаган Масиҳни биз учун гуноҳга айлантирди.</verse>
			</chapter>
			<chapter number="6">
				<verse number="1">Худонинг ҳамкорлари сифатида, Унинг иноятини бефойда қабул қилмасликни сизлардан илтимос қиламиз.</verse>
				<verse number="2">Чунки Худо Тавротда* шундай деяпти:“Мақбул вақтда сени эшитдим, Нажот кунида сенга ёрдам бердим”. Мана энди мақбул вақт келди! Мана энди нажот куни келди!</verse>
				<verse number="3">Хизматимиз қораланмасин деб, ҳеч кимга ҳеч қандай халақит бермаймиз.</verse>
				<verse number="4">Худонинг хизматкорлари сифатида ўзимизни ҳамма соҳада ибрат қилиб кўрсатамиз: чексиз сабр-тоқатда, ғам-қайғуларда, танқисликларда, тангликларда,</verse>
				<verse number="5">зарбалар остида, зиндонларда, тўполонларда, заҳматларда, уйқусизликда, рўза тутишда,</verse>
				<verse number="6">покликда, доноликда, тўзимлиликда, меҳрибонликда, Муқаддас Руҳ кучида, самимий муҳаббатда.</verse>
				<verse number="7">Ҳақиқат каломини айтиб, Худонинг қудратига суяниб, ўнг ва сўл қўлда солиҳлик қуролларини тутиб юрибмиз.</verse>
				<verse number="8">Шараф ва иснодга, ҳақорат ва мақтовга дуч келяпмиз. Бизни алдамчи ҳисоблайдилар, аммо ҳақиқатгўймиз.</verse>
				<verse number="9">Номаълуммиз, аммо бизни ҳамма билади. Бизни ўлган деб ҳисоблайдилар, аммо мана, тирикмиз. Бизни жазога тортяптилар, аммо ўлмаяпмиз.</verse>
				<verse number="10">Бизни хафа қиляптилар, аммо доимо хурсандмиз. Ўзимиз камбағалмизу, кўп кишиларни бойитамиз. Ҳеч нарсамиз йўғу, аммо ҳамма нарсага эгамиз.</verse>
				<verse number="11">Эй коринфликлар, сизлар учун тилимиз ечилди, юрагимиз кенг очилди.</verse>
				<verse number="12">Бизнинг кўнглимиз сизлар учун тор эмас, лекин ўзларингизнинг кўнглингиз жуда тор экан!</verse>
				<verse number="13">Бунинг бараварига - болаларимга гапираётгандек гапиряпман - сизлар ҳам кўнглингизни кенгроқ қилинглар-чи!</verse>
				<verse number="14">Имонсизлар билан нораво шериклик қилманглар. Солиҳлик билан қонунсизлик орасида қандай алоқа бор? Ёки нур билан қоронғилик орасида қандай умумийлик бўлиши мумкин?</verse>
				<verse number="15">Масиҳ билан алайҳиллаъна орасида қандай келишув бўла олади? Ёки имонли билан имонсиз орасида қандай шериклик бўлиши мумкин?</verse>
				<verse number="16">Худо маъбади билан бутлар орасида қандай мувофиқлик бор? Сизлар эса барҳаёт Худонинг маъбадисизлар. Худо Тавротда* айтганидек:“Мен улар ичра маскан қилиб, Ўрталарида юргайман. Уларнинг Худоси бўлурман, Улар эса Менинг халқим бўлур”.</verse>
				<verse number="17">Бинобарин, Худованд яна шундай деган:“Уларнинг орасидан чиқинглар, Улардан айрилиб кетинглар, Нопокка эса қўл тегизманглар;Шунда Мен сизларни қабул қилурман.</verse>
				<verse number="18">Мен сизларга Ота бўлурман, Сизлар эса Менга ўғилу қиз бўлурсиз, - дейди Худованд, Сарвари коинот”.</verse>
			</chapter>
			<chapter number="7">
				<verse number="1">Эй севикли биродарларим, Худо бизга бундай улуғ ваъдаларни берган экан, бадан ва руҳимизни булғовчи ҳар қандай мурдорликдан ўзимизни тозалаб, Худодан қўрқиб яшаб, бутунлай муқаддас бўлайлик.</verse>
				<verse number="2">Қалбингиздан бизларга жой беринглар. Биз ҳеч кимга озор бермадик, ҳеч кимга зиён келтирмадик, ҳеч кимдан манфаат кўзламадик.</verse>
				<verse number="3">Сизларга таъна қилиб айтмаяпман. Чунки олдин ҳам айтганимдек, ўлишми, қолишми, сизлар бизнинг дилимиздасизлар.</verse>
				<verse number="4">Сизларга ишончим комил, ифтихорим катта. Қайғу-аламларимиз қанча бўлмасин, менинг дилим тасаллига тўлиб-тошади, беҳад севинаман.</verse>
				<verse number="5">Ҳатто Македонияга келганимиздан кейин ҳам танамизга ҳеч қандай роҳат тополмадик, аксинча, ҳар томонлама сиқилган эдик: ташқаридан ҳужумлар, кўнгилда қўрқувлар бор эди.</verse>
				<verse number="6">Лекин тушкунларга тасалли берувчи Худо Титусни ёнимизга юбориб, бизни овунтирди.</verse>
				<verse number="7">Биз Титуснинг келгани билангина эмас, балки у сизлардан топган тасалли ҳақида эшитиш билан ҳам юпаниб қолдик. Титус мен учун бўлган қаттиқ соғинчингиз, тортган оҳларингиз, кўрсатган зўр ғайратингиз ҳақида бизга хабар бергандан кейин, янада кўпроқ севиндим.</verse>
				<verse number="8">Шу сабабдан, мактубим билан сизларни хафа қилган бўлсам ҳам, афсусланмайман. Гарчи олдин у мактубдан қисқа бир муддат сизлар хафа бўлиб, мен пушаймон қилган бўлсам-да,</verse>
				<verse number="9">энди севиняпман. Хафа бўлганингиздан эмас, балки хафагарчилик сизларни тавбага келтиргани учун севиняпман. Ҳа, сиз азбаройи Худодан хафа бўлдингизлар, шунинг учун биздан ҳеч қандай зарар кўрмадингизлар.</verse>
				<verse number="10">Азбаройи Худо келадиган хафагарчилик ўкинтирмайди, аксинча, одамларни тавбага келтириб, нажот топишига имкон яратади. Дунёда бўладиган хафагарчилик эса фақат ўлимни келтириб чиқаради.</verse>
				<verse number="11">Қаранглар, айнан шу сабабли, яъни сизга Худо тақдир этган хафагарчилик сабабли ўзингизни оқлаш учун сизларда қандай ғайрат пайдо бўлди, қандай ғазаб, қандай қўрқув, қандай соғинч, қандай жонбозлик, қандай адолатпарварлик ҳосил бўлди! Ана шуларнинг ҳаммаси билан ўзингизни ҳалолладингизлар.</verse>
				<verse number="12">Ҳар ҳолда, менинг сизларга мактуб ёзишимдан мақсад айбловчи ёки айбланувчини белгилаш эмас, балки Худонинг ҳузурида сизлар биз учун қандай ихлосманд эканингизни эслатиш эди.</verse>
				<verse number="13">Шу йўсин биз тасалли топдик. Бу топган тасаллимиздан ташқари, Титуснинг хурсандлиги бизни яна кўпроқ қувонтирди. Чунки ҳаммангиз унинг руҳини жуда кўтарибсизлар.</verse>
				<verse number="14">Мен унинг олдида сизларни мақтаган эдим ва уятга қолмадим. Сизларга ҳар нарса тўғрисида ҳақиқатни гапирар эдик, Титусни мақтаганимиз ҳам ҳақиқат бўлиб чиқди.</verse>
				<verse number="15">У ҳаммангизнинг итоаткорлигингизни, ўзини қандай ҳурмат ва эҳтиром билан қабул қилганингизни хотирлар экан, унинг сизларга бўлган муҳаббати янада ўт олмоқда.</verse>
				<verse number="16">Сизларга ишончим комил, ана шундан хурсандман.</verse>
			</chapter>
			<chapter number="8">
				<verse number="1">Энди биродарлар, Македония ўлкасидаги Масиҳ жамоатларига Худо кўрсатган иноят ҳақида сизларга билдириб қўймоқчимиз.</verse>
				<verse number="2">Улар оғир кулфатларга йўлиқиб, синовдан ўтган бўлсалар-да, жўшқин бир севинч намоён қилдилар, ўта камбағаллигига қарамай, самимий бир сахийлик кўрсатдилар.</verse>
				<verse number="3">Улар қўлларидан келганча, ҳатто имконларидан ҳам ортиқ хайр-эҳсон берганларига мен шоҳидман.</verse>
				<verse number="4">Улар Худо азизлари учун қилинадиган ёрдамда иштирок этишни биздан кўп ўтиниб сўрадилар.</verse>
				<verse number="5">Улар ҳатто умид қилганимиздан ҳам зиёдроқ қилдилар: ўзларини олдин Раббимизга, кейин, Худонинг иродаси билан, бизга бағишладилар.</verse>
				<verse number="6">Титус бу хайрли ишни олдинроқ бошлагани учун, буни сизнинг орангизда битириши учун уни рағбатлантирдик.</verse>
				<verse number="7">Сизлар ҳамма нарсада мўлсиз - имонда, каломда, билимда, ғайрату тиришқоқликда, бизга қўйган меҳрингизда. . . Шундай экан, бу хайрли ишда ҳам мўл бўлинглар.</verse>
				<verse number="8">Буни буйруқ тариқасида эмас, балки бошқаларнинг ғайрати билан муқояса қилиб, севгингизнинг ҳақиқийлигини синаб кўриб гапиряпман.</verse>
				<verse number="9">Чунки сизлар Раббимиз Исо Масиҳнинг иноятини биласизлар: У бой бўла туриб, камбағаллигим туфайли бой бўлинглар, деб сизлар учун камбағаллашди.</verse>
				<verse number="10">Бу ҳақда мен сизларга фойдали бўладиган шундай маслаҳат бераман: сизлар ўтган йили бу ишни бошлабгина қолмай, роса кўнгил қўйган эдингизлар.</verse>
				<verse number="11">Энди бу ишни охирига етказинглар, чин кўнгилдан, қўлингиздан келганича битиришга ҳаракат қилинглар.</verse>
				<verse number="12">Агар ғайрат бўлса, кимда нима йўқлигига қараб эмас, балки нима борлигига қараб қабул қилинади.</verse>
				<verse number="13">Бошқаларга енгиллик бўлиб, сизларга эса оғирлик тушмаслиги керак, аммо барибир тенглик бўлсин.</verse>
				<verse number="14">Ҳозирда сизлардаги барака улардаги етишмовчиликларни тўлдирсин, бошқа вақтда улардаги барака сизлардаги камчиликларни тўлдирсин, шу йўсин тенглик бўлсин.</verse>
				<verse number="15">Тавротда* ёзилганидек:“Кўп тўплаганда ортиғи бўлмади, Оз тўплаганда ками бўлмади”.</verse>
				<verse number="16">Сизлар учун Титуснинг дилига бундай ғайратни жо қилган Худога шукр!</verse>
				<verse number="17">Мен унга илтимос қилган бўлсам-да, у ўз хоҳиши ва зўр ғайрат билан сизнинг олдингизга бормоқчи бўлди.</verse>
				<verse number="18">У билан бирга бутун Масиҳ жамоатларида Инжил воизи деб мақталган бир биродарни ҳам юборяпмиз.</verse>
				<verse number="19">Жамоатлар айниқса бу хайрли ишда ёрдам қилсин, деб уни йўлдошимиз қилиб сайладилар. Биз бу ишни Раббимизни улуғлаш учун олиб боряпмиз, шу билан ўз иштиёқмандлигимизни кўрсатишга ҳам фурсат топяпмиз.</verse>
				<verse number="20">Бизга ишониб топширилган бу мўл эҳсонни йиғишда биров бизга таъна қилмасин деб эҳтиёт бўлмоқдамиз.</verse>
				<verse number="21">Биз Раббимиз олдидагина эмас, балки инсонлар олдида ҳам ҳалол бўлишга ҳаракат қиламиз.</verse>
				<verse number="22">Демак, бир неча марта турли шароитда синалган ва ғайрати борлигини кўрсатган, энди эса сизларга ишончи комил бўлиб янада ғайратли бўлган бу биродаримизни бояги икки киши билан бирга юборяпмиз.</verse>
				<verse number="23">Титусга келганда, у менинг ўртоғим ва орангизда юмуш бажарадиган ҳамкоримдир. Бошқа биродарларимиз бўлса, Масиҳ жамоатларининг элчилари ва Масиҳнинг шон-шуҳратидирлар.</verse>
				<verse number="24">Шундай қилиб, жамоатлар олдида буларга муҳаббатингизни намоён қилиб, сизлар туфайли топган ифтихоримизнинг тўғрилигини исбот этинглар.</verse>
			</chapter>
			<chapter number="9">
				<verse number="1">Азизлар учун қилинадиган ёрдам ҳақида сизларга ёзиш мен учун ортиқчадир.</verse>
				<verse number="2">Чунки биламанки, ёрдам беришга тайёрсизлар, шунинг учун ҳам: “Ахая аҳолиси ўтган йилдан бери тайёр”, - деб Македония бўйлаб сизлар билан мақтаниб юрибман. Сизларнинг ғайратингиз туфайли кўплар ҳаракатга келди.</verse>
				<verse number="3">Энди сиз ҳақингизда мақтаниш беҳуда бўлиб чиқмасин ва худди айтганимдай, тайёр бўлинглар деб, биродарларни юборяпман.</verse>
				<verse number="4">Яна македонияликлар мен билан бирга бориб, сизларни тайёр бўлмаган ҳолда топсалар, биз уятга қолмайлик - айнан сизлар деб айтмаяпман; чунки биз шундай ишониб сизлар билан мақтаниб қўйганмиз, ахир.</verse>
				<verse number="5">Шунинг учун ваъда этилган ионаларни олдиндан тайёрласинлар деб, мен биродарларни ўзимдан аввал олдингизга юбориб, илтимос қилишни лозим кўрдим. Ионангиз ноҳақ солиқдай эмас, розилик билан тайёр бўлсин.</verse>
				<verse number="6">Шуни унутмангки, қизғаниб эккан қизғаниб ўриб олади; мўл эккан эса мўл ўриб олади.</verse>
				<verse number="7">Ҳар ким норози бўлиб ёки мажбурият билан эмас, балки кўнглида ният этганини берсин. Чунки Худо рози бўлиб берувчини севади.</verse>
				<verse number="8">Сизлар ҳамма вақт ҳамма нарсага тўла қаноат ҳосил қилиб, турли хайрли ишларга бой бўлишингиз учун, Худо сизларни ҳар хил ноз-неъматлардан бой қилишга қодир.</verse>
				<verse number="9">Забурда* ёзилганидек:“Солиҳ қўлини очиб камбағалга садақа берар, Унинг солиҳлиги эса абадий турар”.</verse>
				<verse number="10">Деҳқонга уруғ ва еювчига нон берадиган Худо сизларнинг экканингизни ҳам мўл қилади, бу ҳимматингизни унумли қилади.</verse>
				<verse number="11">Сизлар янада сахий бўлиб, ҳар жиҳатдан бойиб кетасизлар, натижада биз туфайли Худога ҳамду санолар ошиб кетади.</verse>
				<verse number="12">Бу муқаддас бурчнинг ижро бўлиши билан на фақат Худо азизларининг камчиликлари тўлдирилади, балки кўпчилик одамлар ҳам Худога кўпдан-кўп ташаккур айтишга сабаб топади.</verse>
				<verse number="13">Чунки бу хайр-эҳсонингиз сизнинг Худога бўйсунганингиздан, шунингдек, Масиҳ Хушхабарига бўлган ихлосингиз ва самимий саховатингиздан далолатдир; одамлар буни кўриб, Худони улуғлайдилар.</verse>
				<verse number="14">Сизлар учун ибодат қилар эканлар, Худо сизга ортиғи билан иноят берганидан қувонишиб, сизларга кўнгил қўядилар.</verse>
				<verse number="15">Унинг ифодалашга тил ожиз ҳадяси учун Худога шукр!</verse>
			</chapter>
			<chapter number="10">
				<verse number="1">Мен, Павлус - шахсан орамизда бўлганда камтар, биздан узоқ бўлганда эса жасур, деб юришган мен, Павлус - Масиҳнинг мулойимлиги ва муруввати билан сизларга мурожаат қиламан.</verse>
				<verse number="2">Сиздан ўтиниб сўрайман, олдингизга келганимда, мени жасурона ва баландпарвоз гапиришга мажбур қилманглар! Шуни айтай, бизни ўз башарий қобилияти билангина иш қиляпти, деб ўйлаётганларнинг баъзиларига мен шундай жасоратни бемалол кўрсатарман.</verse>
				<verse number="3">Бизнинг ҳаётимиз бандалик бўлса ҳам, башарий куч билан жанг қилмаяпмиз.</verse>
				<verse number="4">Бизнинг жангдаги қурол-аслаҳамиз башарий эмас, балки қалъаларни яксон қилиш қудратига эга бўлган руҳий аслаҳалардир. Биз Худонинг қудрати билан сафсаталарни барҳам берамиз,</verse>
				<verse number="5">Худо билимига қарши бош кўтарган ҳар қандай баланд иддаони қуритиб юборамиз. Ҳар қандай фикрни Масиҳга бўйсундириб асир қиламиз.</verse>
				<verse number="6">Ўзларингиз ҳам тўла бўйсунгандан кейин, биз ҳар хил итоатсизликни жазолашга тайёрмиз.</verse>
				<verse number="7">Ташқи қиёфага қараяпсизларми? Агар ким Масиҳнинг умматиман, деб ўзига ишонса, ўз-ўзидан қиёс қилсин: у қандай Масиҳнинг уммати бўлса, бизлар ҳам худди шундай Масиҳнинг умматимиз.</verse>
				<verse number="8">Раббимиз бизга берган иқтидор ҳақида андак кўпроқ мақтансам ҳам, хижолат бўлмайман. Чунки бу иқтидор сизни хароб қилиш учун эмас, барпо қилиш учун берилган.</verse>
				<verse number="9">Мактубларим билан сизларни гўё қўрқитаётган бўлиб кўринмайин.</verse>
				<verse number="10">Баъзилар: “У мактубларида талабчан ва кучли, лекин шахсан заиф ва сўзи ўтмас”, - деяптилар.</verse>
				<verse number="11">Бундай деювчилар шуни билсинки, биз узоқда, мактубларимизда қандай бўлсак, шахсан, ҳузурингизда ҳам шундаймиз.</verse>
				<verse number="12">Биз ўзларини намойиш қилаётганларнинг баъзилари билан ўзимизни баробар тутишга ёки қиёс қилишга журъат этмаймиз. Улар ақлсизларча ўзларини ўзлари билан ўлчаб, ўзларига ўзлари меъёрдирлар.</verse>
				<verse number="13">Лекин биз эса чексиз-чегарасиз мақтанавермаймиз. Биз фақат Худо тақдир этган чегара ичида мақтанамиз. Бу чегара эса сизларгача етиб борган.</verse>
				<verse number="14">Биз гўё сизларнинг олдингизга бормагандай, ҳаддимиздан ошмаяпмиз, чунки Масиҳнинг Хушхабарини сизнинг олдингизгача етказганмиз.</verse>
				<verse number="15">Биз ҳаддан ташқари бошқаларнинг меҳнати билан ҳам мақтанмаяпмиз. Лекин имонингиз комил бўла борган сари, биз ўз чегарамиздан ошмай, орангиздаги нуфузимизни яна орттирамиз, деб умид қиламиз.</verse>
				<verse number="16">Шундай қилиб, бегона ерлардаги тайёр ишлар билан мақтанмай, сизлардан узоқроқ жойларда ҳам Хушхабарни тарғиб қилайлик.</verse>
				<verse number="17">Мақтанаман деган Раббимиз билан мақтансин.</verse>
				<verse number="18">Ўзи-ўзини мақтаган эмас, балки Раббимиз мақтаган киши мақбулдир.</verse>
			</chapter>
			<chapter number="11">
				<verse number="1">Кошки менинг чандон бефаросатлик қилишимга бироз бўлса ҳам сабр қилсангизлар эди! Зотан сизлар менга сабр қиляпсизлар ҳам.</verse>
				<verse number="2">Мен сизларни Худонинг рашки билан қизғаняпман, чунки сизларни бир пок бокира қизни ягона эрга никоҳлагандай, Масиҳга тақдим этдим.</verse>
				<verse number="3">Мабодо Момо Ҳавони илон ўзининг ҳийлагарлиги билан алдаганига ўхшаб, сизларнинг ўй-фикрингиз ҳам бузилиб, Масиҳга хос соддаликдан айрилиб қолмасангизлар, деган хавотирдаман.</verse>
				<verse number="4">Агар биров келиб, биз ваъз қилгандан бошқа бир Исони ваъз қилса, ё сизлар олган Руҳдан бошқа бир руҳни олсангиз, ёки қабул қилган Инжилдан бошқа бир хушхабарни эшитсангиз, нақадар хуш қаршилайсизлар!</verse>
				<verse number="5">Мен ҳам ўша “олий ҳаворийлар”дан ҳеч бир нарсада қолишмайман, деб ўйлайман.</verse>
				<verse number="6">Мен нутқда моҳир бўлмасам ҳам, лекин билимда моҳирман. Бу хусусда биз сизларга тамоман очиқ ва аёнмиз.</verse>
				<verse number="7">Мен сизларни юксалтириш учун ўзимни пасайтириб, Исонинг Хушхабарини сизларга текинга тарғиб қилиб, гуноҳ қилдиммикан?</verse>
				<verse number="8">Мен сизларга хизмат қилиш учун бошқа Масиҳ жамоатларига чиқим келтириб, улардан маблағ олар эдим. Орангизда бўлиб, муҳтожликда қолганимда ҳам бировга ортиқча юк бўлмадим.</verse>
				<verse number="9">Чунки Македониядан келган биродарлар етишмовчиликларимни тўлдирдилар. Мен ҳеч нарсада сизларга оғир бўлмасликка тиришган эдим ва тиришаман ҳам.</verse>
				<verse number="10">Ўзимдаги Масиҳнинг ҳақиқати ҳақи деяпман: Ахая мамлакати бўйлаб ҳеч ким бу ифтихоримдан мени маҳрум қила олмайди.</verse>
				<verse number="11">Нима учун шундай муносабатда бўляпман? Сизларни севмаганимданмикан? Худо билади, ундай эмас!</verse>
				<verse number="12">Биз билан тенг бўлишга интилаётган мақтанчоқларга йўл бермаслик учун, мен нима қилаётган бўлсам, келажакда ҳам қилавераман.</verse>
				<verse number="13">Бу каби одамлар - сохта ҳаворийлар, ҳийлакор хизматкорлардир, улар фақат Масиҳнинг ҳаворийлари қиёфасини оладилар.</verse>
				<verse number="14">Бунинг ҳайрон қоладиган жойи йўқ. Чунки шайтоннинг ўзи ҳам нурли фариштанинг қиёфасини олади.</verse>
				<verse number="15">Демак, шайтоннинг хизматкорлари аҳли салоҳ қиёфасини олсалар, ажабланмаслик керак. Уларнинг оқибати қилмишларига яраша бўлади.</verse>
				<verse number="16">Яна айтаман: бирор киши мени ақлсиз деб ўйламасин. Бордию шундай ўйласангиз, ҳеч бўлмаса ақлсиз каби қабул қилинглар-чи, токи мен ҳам бироз мақтанай!</verse>
				<verse number="17">Бундай баландпарвозлик қилиб, мен Раббим гапиргандай эмас, балки ақлини йўқотган мақтанчоқдай гапирган бўламан.</verse>
				<verse number="18">Модомики, кўпчилик ўзларининг инсоний фазилатлари билан мақтанаётган экан, майли мен ҳам мақтанавераман.</verse>
				<verse number="19">Сиз, ақллилар, ақлсизларга жон деб тоқат қиласизлар.</verse>
				<verse number="20">Чиндан ҳам агар бирор киши сизни асоратга солса, ҳақингизни еса, талон-тарож қилса, ўзини катта тутса, юзингизга тарсаки урса, сизлар бунга чидайсизлар.</verse>
				<verse number="21">Хижолатлик билан айтаманки, бизда бундай ишларга дармон етмас эди! Шундай қилиб, агар бирор киши бирон нарсада мақтанмоққа журъат қилса - ўзимни ақлсизликка солиб айтяпман - унда мен ҳам журъат этаман.</verse>
				<verse number="22">Улар яҳудийми? - Мен ҳам яҳудийман. Улар исроилликми? - Мен ҳам исроилликман. Улар Иброҳим наслими? - Мен ҳам Иброҳим наслиман.</verse>
				<verse number="23">Улар Масиҳнинг хизматкорларими? - Мен бефаросатлик қилиб айтяпманки, уларнинг ҳаммасидан устунман! Заҳмат десангиз, мен улардан кўпроқ заҳмат чекдим. Зиндон десангиз, улардан кўпроқ зиндонда ётдим. Зарба десангиз, мен ҳаддан ташқари зарба едим, ҳатто кўп марта ўлимга яқин юрдим.</verse>
				<verse number="24">Яҳудийлар томонидан беш дафъа бир кам қирқтадан қамчи едим.</verse>
				<verse number="25">Уч дафъа таёқ билан саваладилар, бир дафъа тошбўрон қилдилар, уч дафъа кемада ҳалокатга учрадим, бир кечаю кундузни денгиз бағрида ўтказдим.</verse>
				<verse number="26">Кўп дафъа саёҳатларга чиқдим. Дарёларда таҳликада қолдим, қароқчилардан таҳликада қолдим, ўз қондошларимдан ҳам, мажусийлардан ҳам таҳликага тушдим. Шаҳарда таҳлика, ёвонда таҳлика, денгизда таҳлика, сохта биродарлар орасида таҳлика!</verse>
				<verse number="27">Меҳнат ва машаққат остида, кўп дафъа уйқусизликда, очлик ва ташналикда, кўп рўза тутиш азобларида қолдим, совуқ ҳавода яланғоч юрдим.</verse>
				<verse number="28">Ташқи ҳодисалардан бошқа ҳар куни одамлар йиғилиб келади, бутун Масиҳ жамоатлари ҳақида ҳам ғамхўрлик қиламан.</verse>
				<verse number="29">Қайси дармонсизлар билан мен толиқмаган эдим?! Қайси васвасага тушганлар учун юрагим ёнмаган эди?!</verse>
				<verse number="30">Агар мақтаниш менга лозим бўлса, ўз заифлигим билан мақтанаман.</verse>
				<verse number="31">Абадий ҳамд-санога муносиб Худо, Раббимиз Исо Масиҳнинг Отаси биладики, мен ёлғон гапирмаяпман.</verse>
				<verse number="32">Мана, Дамашқда подшо Аретаснинг вилоят ҳокими мени тутиш учун Дамашқ шаҳрини назорат остига олган эди. Аммо мени сават ичида девордаги деразадан туширишди ва мен унинг қўлидан қочиб қутулдим.</verse>
				<verse number="33">***</verse>
			</chapter>
			<chapter number="12">
				<verse number="1">Менинг мақтанишим ҳеч ҳам муносиб эмас, чунки энди Раббим менга аён қилган нарсаларга ва ваҳийларга келаман.</verse>
				<verse number="2">Масиҳга қарашли бир одамни биламан. Ўн тўрт йил олдин - баданда эдими, бадандан ташқарида эдими, билмайман, Худо билади - у одам ердан учинчи осмонга қадар кўтарилди.</verse>
				<verse number="3">Ҳа, бу одам ҳақида шуни биламанки, - яна баданда эдими, бадандан ташқарида эдими, билмайман, Худо билади, -</verse>
				<verse number="4">у жаннатга кўтарилди ва инсонга гапириш мумкин бўлмаган, тилга олиб бўлмас сўзлар эшитди.</verse>
				<verse number="5">Бундай бир одам билан мақтансам бўлади. Лекин ўзим ҳақимда бўлса, заифликларимдан бошқа ҳеч нарса билан мақтана олмайман.</verse>
				<verse number="6">Шу билан бирга, агар мақтанаман десам, ақлсиз бўлмайман, чунки ҳақиқатни гапирган бўламан. Фақат бирор киши мен ҳақимда ўзимда кўрган ёки эшитгандан ортиқ фикр қилмасин, деб ўзимни тутиб турибман.</verse>
				<verse number="7">Менга келган одатдан ташқари ажойиб ваҳийлардан ўзимни ҳаммадан юқори тутмаслигим ва кибрланиб кетмаслигим учун, менинг баданимга бир ниш, мени ниқталайверадиган бир шайтон элчиси берилди.</verse>
				<verse number="8">Буни мендан йироқлаштиргин деб, уч марта Раббимга ёлвордим.</verse>
				<verse number="9">Аммо Раббим менга шундай деди: “Сенга берган иноятим етар, Менинг қудратим заифликда тугал бўлади”. Шунинг учун, Масиҳнинг қудрати менда амал қилсин деб, янада кўпроқ, бажонидил ўз заифликларим билан мақтанаман.</verse>
				<verse number="10">Шу сабабдан Масиҳ учун заифликларга, озорларга, муҳтожликларга, таъқиб ва сиқувларга йўлиққанимда, қаноат қиламан. Чунки заиф бўлсам, қудратим ошар экан.</verse>
				<verse number="11">Мен мақтаниб, ақлсиз каби бўлдим. Аммо мени бунга сизлар мажбур этдингизлар-ку. Сизлар мени мадҳ қилишингиз лозим эди. Бордию мен ҳеч ким бўлмасам ҳам, ўша “олий ҳаворийлар”дан ҳеч кам эмасман.</verse>
				<verse number="12">Ҳаворийлигим моҳияти сизларнинг орангизда тугал сабр-қаноат билан, ажойиб ва қудратли мўъжизалар орқали исботлаб берилган-ку!</verse>
				<verse number="13">Ўзга Масиҳ жамоатларидан сизларнинг нимангиз қолишар экан? Бордию, биргина сизларга менинг оғирлигим тушмаганини айтсам. . . Айбим учун мени кечиринглар!</verse>
				<verse number="14">Мана, учинчи дафъа олдингизга боришга тайёрману, сизларга ҳеч оғирлигимни туширмайман. Чунки қўлингиздагини эмас, ўзларингизни истайман. Зотан фарзандлар ота-оналарига эмас, балки ота-оналар фарзандларига мол-мулк жамғаришлари лозим.</verse>
				<verse number="15">Мен эса кўп мамнуният билан мол-мулкимнигина эмас, ўз жонимни ҳам сизларнинг жонларингиз учун сарфлайман. Мен сизларни ҳаддан ташқари севар эканман, сизлар мени камроқ севишингиз тўғри бўладими?</verse>
				<verse number="16">Масалан, айтайлик, мен сизларга оғирлигимни туширмаган бўлсам-да, лекин алдаб, ҳийла билан сизлардан олган эканман.</verse>
				<verse number="17">Бироқ юборган одамларим орқали сизлардан бирор манфаат кўрдиммикан?</verse>
				<verse number="18">Титусдан илтимос қилиб, бошқа биродаримизни ҳам у билан бирга олдингизга юборганимда, Титус сизлардан фойдаландимикан? Бизлар бир руҳда фаолият кўрсатмаган эдикми? Бир йўлда юрмаган эдикми?</verse>
				<verse number="19">Биз сизларнинг олдингизда ўзимизни оқламоқчимиз, деб фикр қилмаяпсизларми ҳали? Йўқ, Масиҳ ҳақи Худонинг ҳузурида гапиряпмиз: эй севганларим, биз фақат ибрат олишингиз учун бундай ҳаракат қиляпмиз.</verse>
				<verse number="20">Мен ёнингизга келганимда, мабодо сизларни ёқимсиз аҳволда топарман, сизлар эса мени ёқимсиз аҳволда топарсиз, деб қўрқаман. Мабодо келсаму, жанжал, ҳасадгўйлик, ғазабноклик, талаш-тортиш, бўҳтон, ғийбат, манманлик, тартибсизлик кўраманми, деган хавотирдаман.</verse>
				<verse number="21">Бордию яна ёнингизга келганимда, кўпчилик бурун қилган гуноҳлари - ҳаром-ҳаришлик, фаҳшбозлик, шалоқликдан тавба қилмаган бўлса, Худойим мени олдингизда ерга урмасин, сизлар учун мотам тутиб йиғламайин.</verse>
			</chapter>
			<chapter number="13">
				<verse number="1">Мен энди учинчи дафъа ёнингизга боряпман. Ахир, Тавротда ёзилганидек*: “Икки ёки уч шоҳиднинг ҳар қандай гувоҳлиги қатъий бўлади”.</verse>
				<verse number="2">Шундай қилиб, мен иккинчи дафъа ёнингизда бўлганимда огоҳлантирган эдим. Энди эса ғойиб бўлсам ҳам, ёзиб огоҳлантиряпманки, агар яна олдингизга борсам, олдин гуноҳ қилган одамларнинг ҳам, бошқаларнинг ҳам ҳеч бирини аямайман.</verse>
				<verse number="3">Сизлар-ку мен орқали Масиҳ сўзлашига далил излаяпсизлар. Мана, Масиҳ сизларга нисбатан заиф эмас, У орангизда Ўз қудратини намойиш қилмоқда.</verse>
				<verse number="4">Гарчи У заифлик ҳолатида хочга михланган бўлса-да, Худонинг қудрати туфайли тирикдир. Шунга ўхшаб, биз Масиҳнинг заифлигига шерик бўлсак ҳам, сизларни деб Худонинг қудрати туфайли Масиҳнинг ҳаётига ҳам шерикмиз.</verse>
				<verse number="5">Ўз-ўзингизни текширинглар: имонда турибсизларми? Ўзингизни синаб кўринглар: Исо Масиҳ ичингизда эканини билмаяпсизларми? Билмасангизлар, мақбул эмассизлар.</verse>
				<verse number="6">Биз эса номақбул эмаслигимизни биласизлар, деб умид қиламан.</verse>
				<verse number="7">Сизлар ёмон иш қилмаслигингизни Худодан тилаймиз. Мақсадимиз ўзимизни мақбул деб кўрсатиш эмас. Аксинча, бордию биз мақбул кўринмасак ҳам, сизлар яхши иш қилсангиз бўлди.</verse>
				<verse number="8">Зотан ҳақиқатга қарши туришга кучимиз етмайди, ҳақиқат йўлида эса куч-қувватлимиз.</verse>
				<verse number="9">Бизлар заиф, сизлар эса қувватли бўлганингиздан севинамиз. Зотан, тилагимиз сизларнинг комил бўлишингиздир.</verse>
				<verse number="10">Шунинг учун мен ҳали келмай туриб, шуларни ёзяпман, токи келганимда Раббим менга берган иқтидор билан қаттиқ чораларни ишга солмайин. Мен бу иқтидорни хароб қилиш учун эмас, барпо қилиш учун олганман.</verse>
				<verse number="11">Шундай қилиб, биродарларим, яхши қолинглар. Комил бўлишга ғайрат қилинглар. Панд-насиҳатга қулоқ солинглар. Ўзаро ҳамфикр бўлинглар, тинчликни сақланглар. Шунда севги ва тинчлик берган Худо сизлар билан бўлади.</verse>
				<verse number="12">Муқаддас ўпич билан саломлашинглар. Худонинг барча азизлари сизларга салом йўллаяптилар.</verse>
				<verse number="13">Раббимиз Исо Масиҳнинг инояти, Отамиз Худонинг севгиси ва Муқаддас Руҳнинг ҳамроҳлиги ҳаммангизга ёр бўлсин! Омин.</verse>
				<verse number="14">***</verse>
			</chapter>
		</book>
		<book number="48">
			<chapter number="1">
				<verse number="1">Инсонлар томонидан эмас, инсон орқали ҳам эмас, балки Исо Масиҳ ва Уни тирилтирган Отамиз Худо томонидан ҳаворий қилиб тайинланган мен - Павлус,</verse>
				<verse number="2">шунингдек, мен билан бирга бўлган ҳамма биродарлар Галатия ўлкасидаги Масиҳ жамоатларига салом йўллаймиз.</verse>
				<verse number="3">Отамиз Худодан ва Раббимиз Исо Масиҳдан сизларга иноят ила тинчлик бўлсин.</verse>
				<verse number="4">Исо Масиҳ бизни ҳозирги ёвуз асрдан қутқармоқчи бўлиб, гуноҳларимиз учун Ўзини фидо қилди, шу йўсин Отамиз Худонинг иродасини адо этди.</verse>
				<verse number="5">Унга абадулабад шон-шарафлар бўлсин! Омин.</verse>
				<verse number="6">Ҳайронман, сизлар қанчалик тез Масиҳнинг иноятли даъватидан юз ўгириб, бошқа бир “Инжил”га сажда қилдингизлар!</verse>
				<verse number="7">Аслида бошқа Инжил йўқ. Фақат баъзилар сизларни чалғитиб, Масиҳ Хушхабарини бузиб кўрсатишни хоҳлайдилар.</verse>
				<verse number="8">Бордию биз ёки ҳатто осмондан бирор фаришта келиб, ўзимиз сизларга ўргатган Инжилдан бошқа бир “хушхабар” келтирса, лаънати бўлсин.</verse>
				<verse number="9">Биз олдин ҳам айтган эдик, ҳозир яна айтяпман: агар кимки сизлар қабул қилган Инжилга зид бўлган хабарни тарғиб этса, лаънати бўлсин!</verse>
				<verse number="10">Энди мен инсонлардан мақтов излаяпманми, ёки Худоданми? Наҳотки инсонларга ёқмоқчи бўлсам? Агар мен ҳали ҳам инсонларга ёқмоқчи бўлганимда эди, Масиҳнинг қули бўлолмас эдим!</verse>
				<verse number="11">Эй биродарлар, сизларга эълон қилмоқдаман: мен тарғиб этаётган Инжил инсон ижоди эмас.</verse>
				<verse number="12">Чунки мен уни инсондан қабул қилмаганман ва ҳеч кимдан таълим олмаганман; балки Исо Масиҳдан ваҳий олганман.</verse>
				<verse number="13">Менинг яҳудий динида кечган илгариги ҳаётим ҳақида эшитгансизлар; Худонинг умматига ҳаддан ташқари жабр-зулм қилиб, уни вайрон қилар эдим.</verse>
				<verse number="14">Қавмимдан бўлган кўп тенгдошларимга қараганда, яҳудийликда хийла муваффақият қозонган эдим, ота-боболарим урф-одатларига ўта жонкуяр эдим.</verse>
				<verse number="15">Аммо Худо мурувват қилиб, онам қорнидаёқ мени танлаган, Ўз инояти билан мени даъват этган эди.</verse>
				<verse number="16">Мен дунё халқлари орасида Худо Ўғлининг Хушхабарини тарғиб қилишим учун, Худо Ўз вақтида Ўғлини менга зоҳир қилди. Шунда мен дарҳол одамзод билан маслаҳатлашмадим,</verse>
				<verse number="17">ўзимдан илғор ҳаворийларни кўргани Қуддусга бормадим. Балки Арабистонга кетиб, кейин яна Дамашққа қайтдим.</verse>
				<verse number="18">Сўнгра, уч йилдан кейин, Бутрус билан танишмоқ учун Қуддусга бордим ва унинг ёнида ўн беш кун бўлдим.</verse>
				<verse number="19">Лекин Раббимиз Исонинг укаси Ёқубдан бошқа ҳаворийларнинг ҳеч бирини кўрмадим.</verse>
				<verse number="20">Мен сизларга нима ёзаётган бўлсам, Худо шоҳид, ёлғон эмас.</verse>
				<verse number="21">Ундан сўнг Сурия ва Киликия мамлакатларига бордим.</verse>
				<verse number="22">Яҳудия ўлкасидаги Масиҳ жамоатлари эса мени шахсан танимас эдилар.</verse>
				<verse number="23">Улар фақат: у бир вақтлар бизларга жабр-зулм қилиб юрган киши эди, энди илгари илдизи билан қуритмоқчи бўлган имонни ўзи тарғиб қилмоқда, деган гапларни эшитар,</verse>
				<verse number="24">мен учун Худони улуғлар эдилар.</verse>
			</chapter>
			<chapter number="2">
				<verse number="1">Кейинроқ, ўн тўрт йил ўтгандан сўнг, Барнабо билан бирга яна Қуддусга бордим, Титусни ҳам ёнимга олдим.</verse>
				<verse number="2">У ерга ваҳий орқали бордим. Мен кўрсатган жаҳду жадалим пучга чиқмасин, деб қўрқиб, уларнинг алоҳида эътиборли одамлари билан кўришдим, мажусийлар орасида ўзим тарғиб қилаётган Хушхабарнинг моҳиятини уларга баён этдим.</verse>
				<verse number="3">Улар эса ҳатто ҳамроҳим Титусни, юнон бўлишига қарамай, хатна бўлишга мажбур этишмади.</verse>
				<verse number="4">Фақат баъзи сохта биродарлар лип этиб орамизга суқилиб киришган эди. Улар бизга Исо Масиҳ ато этган озодликни кўролмай, бизни яна қул қилмоқчи эдилар.</verse>
				<verse number="5">Биз эса Хушхабарнинг ҳақиқати сизлар билан абадий бўлсин деб, бир дам ҳам уларга ён бермадик.</verse>
				<verse number="6">Кимлар томонидандир эътиборли ҳисобланган одамларга келганда (улар бир вақтлар қандай бўлган бўлсалар, менга бари бир, Худо инсонга юз-хотир қилмайди), шуни айтай, ўша эътиборлилар менинг зиммамга бошқа ҳеч нарса юкламадилар.</verse>
				<verse number="7">Аксинча, улар Хушхабар Бутрусга аҳли суннат учун берилганини билиб, мен энди шу мақсадда суннатсизлар олдига юборилганимни тан олдилар.</verse>
				<verse number="8">Ахир, Худо аҳли суннатга ҳаворийлик қилаётган Бутрусда ҳам, мажусийларга ҳаворийлик қилаётган менда ҳам амал қилиб келмоқда.</verse>
				<verse number="9">Шундай қилиб, имонлилар жамоатининг устунлари ҳисобланган Ёқуб, Кифа ва Юҳанно Худо менга бу иш учун алоҳида иноят берганига ишонч ҳосил қилдилар. Улар биз мажусийларнинг олдига кетайлик, қолганлар эса аҳли суннатнинг олдига кетсин, деб келишдилар ва мен билан Барнабога бирдамлик қўлини бердилар.</verse>
				<verse number="10">Улар фақат биз камбағалларни эсдан чиқармаслигимизни илтимос қилдилар, буни шахсан мен бажо келтиришга жон куйдирдим.</verse>
				<verse number="11">Бутрус Антиохия шаҳрига келганда, унинг хатолигини юзига айтиб фош қилдим.</verse>
				<verse number="12">Чунки Қуддусдан*, Ёқубнинг ёнидан баъзи одамлар келишидан аввал Бутрус мажусийлар билан бирга еб-ичиб юрган эди. Аммо у одамлар келгач, суннатчилардан хавотирланиб, ўзини четга олди ва мажусийлар билан алоқани узди.</verse>
				<verse number="13">Шунда бошқа яҳудийлар ҳам Бутрусга ўхшаб риёкорлик қилишди, ҳатто Барнабо ҳам улар риёкорлигининг қурбони бўлди.</verse>
				<verse number="14">Мен эса улар Инжил ҳақиқати бўйича ҳаракат қилишмаётганини кўриб, ҳаммага эшиттириб Бутрусга: “Агар сен яҳудий бўла туриб, яҳудийлар каби эмас, мажусийлар каби яшаётган бўлсанг, қандай қилиб мажусийларни яҳудийлашмоққа мажбур этяпсан? ” - дедим.</verse>
				<verse number="15">Тўғри, бизлар асл яҳудиймиз, мажусийлар сингари гуноҳкор эмасмиз.</verse>
				<verse number="16">Лекин шуни биламизки, Худо Илоҳий Қонунга амал қилган кишини эмас, Исо Масиҳга ишонган кишини оқлайди. Шунинг учун бизлар ҳам Илоҳий Қонунга амал қилиш билан эмас, Масиҳга ишониш билангина оқланамиз, деб Исо Масиҳга қаттиқ ишонганмиз. Ҳеч ким Илоҳий Қонунга амал қилиб, Худо олдида ўзини оқлаёлмайди.</verse>
				<verse number="17">Бундан кўринадики, Масиҳ орқали оқланишни излаган ўзимиз ҳам ҳамма одам қатори гуноҳкор бўлиб чиқдик. У ҳолда, Масиҳ гуноҳ йўлининг ҳомийси экан-да? - Асло!</verse>
				<verse number="18">Агар мен ўзим қулатган қонун-қоидалар* биносини қайтадан қуришга киришсам, унда мен ўзимнинг қонунбузар эканимни кўрсатган бўламан.</verse>
				<verse number="19">Бироқ энди мен Худо учун яшай деб, Қонун олдида ўлганман, ҳа, Қонун ўзи мени ўлдирди. Мен Масиҳ билан бирга хочга михлаб қўйилганман.</verse>
				<verse number="20">Энди яшаётган мен эмас, балки Масиҳ менинг ичимда яшаяпти. Энди танада яшаётганимга келсак, мени севган ва мен учун Ўзини фидо қилган Худонинг Ўғлига бўлган имон билан яшаяпман.</verse>
				<verse number="21">Мен Худонинг иноятини инкор қилмайман. Агар Илоҳий Қонунга амал қилиш билан оқланиш мумкин бўлганда эди, у ҳолда Масиҳ беҳуда ўлган бўларди.</verse>
			</chapter>
			<chapter number="3">
				<verse number="1">Эй бефаҳм галатияликлар! Ҳақиқатга бўйсунмаслик учун сизларни ким сеҳрлаб қўйди? Сизларнинг кўз ўнгингизда Исо Масиҳнинг хочга михлаб қўйилгани аниқ тасвир этилмаганмиди?</verse>
				<verse number="2">Сизлардан бир нарсанигина билмоқчиман, сизлар Муқаддас Руҳни қандай қабул қилдингизлар: Таврот Қонунига амал қилиш биланми ёки имон тўғрисидаги хабарни эшитиш биланми?</verse>
				<verse number="3">Сизлар шунчалик фаҳмсизмисизлар? Муқаддас Руҳ кучи билан бошлаб, энди ўзингизнинг башарий кучингиз билан битирмоқчимисизлар?</verse>
				<verse number="4">Бекорга шунча синовлардан ўтдингизларми? Ҳақиқатан ҳам бекорга эдими?</verse>
				<verse number="5">Худо сизларга Ўз Руҳини бахш этиб, орангизда ажойиб мўъжизалар яратмоқда. У буни Қонунга амал қилганингиз учун қиляптими ёки эшитганларингизга имон келтирганингиз учунми?</verse>
				<verse number="6">Иброҳим пайғамбардан ибрат олайлик: У Худога ишонди ва шунинг учун оқланди.</verse>
				<verse number="7">Шундан билингларки, ким имонга эга бўлса, у Иброҳимнинг ўғли саналади.</verse>
				<verse number="8">Худо Иброҳимга: “Бутун халқлар сендан барака топажаклар” деб, унга даставвал Хушхабар келтирган эди. Тавротнинг ана шу ояти аниқ кўрсатадики, Худо инсонни миллатига қарамай, имони туфайли оқлайди.</verse>
				<verse number="9">Имон соҳиби Иброҳим пайғамбарга шундай эргашган ҳамма аҳли имон худди Иброҳимдай Худо раҳматига эришади.</verse>
				<verse number="10">Илоҳий Қонунга амал қилдим, деб ўзини оқламоқчи бўлган барча кишилар лаънат остидадирлар. Чунки Тавротда шундай ёзилган: “Қонун китобининг ҳар бир моддасига қаттиқ риоя қилмайдиган барча лаънати бўлади”.</verse>
				<verse number="11">Шундай экан, Илоҳий Қонунга амал қилиш билан ҳеч ким Худо олдида ўзини оқлаёлмаслиги аниқдир. Тавротда ёзилганидек*: “Имони билан оқланган киши яшайверади”.</verse>
				<verse number="12">Қонунга амал қилиш эса имонга боғлиқ эмас, аксинча, Тавротда*: “Бу буйруқларни бажо келтирган киши шу билан яшайверади”, деб ёзилган.</verse>
				<verse number="13">Масиҳ эса биз учун лаънатланиб, бизни Қонун лаънатидан халос қилди, худди Тавротда ёзилганидек: “Ёғочга осилган ҳар бир киши лаънатидир”.</verse>
				<verse number="14">Шу йўсин Худо Иброҳимга ваъда қилган қут-баракалар Исо Масиҳ орқали мажусийларга ҳам насиб этди, биз имонимиз туфайли Худо ваъда берган Муқаддас Руҳни қабул қилдик.</verse>
				<verse number="15">Биродарлар! Одамлар ҳаётидан бир мисол келтирай: одам қилган васиятни ҳеч ким бекор қилолмайди ва унга қўшолмайди.</verse>
				<verse number="16">Худонинг Иброҳим ва унинг зотига берган улуғ ваъдалари бундан кам эмас. Худо Иброҳимга: “Сенинг зотларингга бераман” деб, кўпчилик ҳақида гапирмади, аксинча: “Сенинг зотингга бераман” деб, битта кишини, яъни Масиҳни кўзда тутди.</verse>
				<verse number="17">Шуни айтмоқчиманки, Илоҳий Қонун Иброҳимдан тўрт юз ўттиз йил кейин пайдо бўлган бўлса-да, Худонинг Иброҳим билан олдинроқ тасдиқлаган аҳдини ўртадан кўтармади, Худонинг Масиҳ ҳақида берган ваъдасини бекор қилмади.</verse>
				<verse number="18">Агар мерос Қонунга амал қилиш шарти билан берилганда эди, ваъда бекорга чиққан бўлур эди. Аммо Худо меросни Иброҳимга ваъда бўйича ато қилди.</verse>
				<verse number="19">У ҳолда Илоҳий Қонун нима учун берилган? Илоҳий Қонун гуноҳкорлигимизни очиқ кўрсатиш учун, илоҳий ваъдага қўшимча қилиб берилган. Ваъдани олган Иброҳим Зоти келмагунча, бу Қонун жорий бўлиши керак эди. Илоҳий Қонун фаришталар орқали берилган, воситачи эса уни халққа эълон қилган.</verse>
				<verse number="20">Ваҳоланки, битта одам иш қилганда, воситачи керак бўлмайди. Худо эса биттадир.</verse>
				<verse number="21">Демак, Илоҳий Қонун Худонинг ваъдаларига зидми? - Асло! Агар абадий* ҳаёт ато қилишга қодир бир Қонун берилган бўлса эди, унда шубҳасиз Қонунга амал қилиш билан оқланса бўлар эди.</verse>
				<verse number="22">Аммо Муқаддас Китоб бутун борлиқни гуноҳнинг ҳокимияти остида деб эълон қилган. Демак, илоҳий ваъда фақат Исо Масиҳга ишониш орқали рўёбга чиқади ва барча имонлиларга насиб этади.</verse>
				<verse number="23">Бўлғуси имон пайдо бўлишидан аввал, биз бу имоннинг ваҳий қилинишини кутиб турган тутқунлардай эдик, Илоҳий Қонун назорати остида қамаб қўйилган эдик.</verse>
				<verse number="24">Бошқача айтганда, биз имон билан оқланишни кутар эканмиз, Қонун Масиҳга бошловчи мураббийимиз бўлган.</verse>
				<verse number="25">Лекин имон пайдо бўлганидан сўнг, биз энди Қонуннинг тарбиясида эмасмиз.</verse>
				<verse number="26">Шундай қилиб, сизлар, Исо Масиҳга ишонган ҳамма, Худонинг ўғилларисизлар.</verse>
				<verse number="27">Сизлар Масиҳни тан олиб, сувда имон келтирдингизлар ва ҳар бирингиз Масиҳни кийиб олдингизлар.</verse>
				<verse number="28">Энди на яҳудий бор, на юноний, на қул бор, на озод, на эркак бор, на аёл. Сиз Исо Масиҳ уммати бўлганингиз учун, ҳаммангиз бирсизлар.</verse>
				<verse number="29">Агар Масиҳники бўлсангизлар, у ҳолда Иброҳимнинг ҳам зурриётисизлар, шунингдек, Худо Иброҳимга ваъда қилган меросдан баҳрамандсизлар.</verse>
			</chapter>
			<chapter number="4">
				<verse number="1">Яна шуни айтайин: меросхўр ҳали ёш бола экан, гарчи у ҳамма нарсанинг хўжайини бўлса ҳам, қулдан ҳеч фарқ қилмайди.</verse>
				<verse number="2">У отаси белгилаган фурсатгача васий ва уй-рўзғор бошқарувчи хизматкорга бўйсунади.</verse>
				<verse number="3">Бизлар ҳам худди бунга ўхшаб, болалик чоғимизда дунёнинг хурофий кучларига қул эдик.</verse>
				<verse number="4">Лекин замона охирлаб қолганда, Худо Ўз Ўғлини юборди. У хотиндан туғилиб, Қонунга бўйсуниб юрди,</verse>
				<verse number="5">токи бизни Қонунга қул бўлишдан қутқарсин ва ўғилликка қабул қилсин.</verse>
				<verse number="6">Энди сизлар Худога ўғил бўлгандан кейин, Худо Ўз Ўғли Исонинг Руҳини юракларингизга юборди. Бу Руҳдан руҳланиб, биз Худони азиз Ота деб чақирамиз.</verse>
				<verse number="7">Демак, сен бошқа қул эмассан, балки ўғилсан. Ўғил бўлганинг учун, Худо Исо Масиҳ шарофати билан сени ворис деб ҳам қабул қилган.</verse>
				<verse number="8">Ўтмишда сизлар Худони билмай, аслан худо бўлмаган кучларга қул бўлгансизлар.</verse>
				<verse number="9">Энди эса Худони таниб-билиб олдингизлар, яна тўғриси, Худо тарафидан таниб-билиндингизлар. Шундай экан, қандай қилиб яна ўша кучсиз ва қадрсиз хурофотларга қайтяпсизлар? Янгитдан қулликка берилмоқчимисизлар?</verse>
				<verse number="10">Сизлар алоҳида кун, ой, фасл ва йилларни мушоҳада қиляпсизлар.</verse>
				<verse number="11">Наҳотки сизлар учун шунча беҳуда заҳмат чеккан бўлсам, деб хавотирланяпман.</verse>
				<verse number="12">Эй биродарлар, сизлардан илтимос қиламан, мендай бўлинглар, чунки мен ҳам сизлардай бўлган эдим. Сизлар менга ҳеч ҳам озор бермас эдингизлар.</verse>
				<verse number="13">Эсингиздан чиқмасин, мен сизларга Хушхабарни биринчи марта билдирганимда, жисман ожиз эдим.</verse>
				<verse number="14">Ожизлигим сизлар учун бир синов бўлгани ҳолда, мендан жирканмай, силтаб юбормадингизлар, балки мени Худонинг фариштасидай, Исо Масиҳ каби қабул қилдингизлар.</verse>
				<verse number="15">Қани энди сизнинг ўша пайтдаги бахтиёрлигингиз? Ўзим сизларга шоҳидман: агар бу мумкин бўлса эди, ўша пайтда сиз ўз кўзларингизни суғуриб олиб, менга беришга тайёр эдингизлар!</verse>
				<verse number="16">Энди мен сизларга ҳақиқатни айтиб, душманингиз бўлдимми?</verse>
				<verse number="17">Сизларни қўлга олиш учун ҳаракат қилаётганларнинг нияти яхши эмас. Улар сизларни қойил қолдириб, биздан ажратиб олмоқчилар.</verse>
				<verse number="18">Ният холис бўлса, қойил иш яхшидир. Фақат бу мен сизларнинг ёнингизда ҳозир бўлганимдагина эмас, балки доимо шундай бўлмоғи лозим.</verse>
				<verse number="19">Болаларим, Масиҳ сизларда гавдаланмагунча, мен сизларни янгитдан туғаётгандай, тўлғоқ азобидаман.</verse>
				<verse number="20">Мен ҳозир ёнингизда бўлиб, гапимнинг оҳангини ўзгартирмоқчи эдим, чунки сизларни нима қиларимни билмай, эсанкираяпман.</verse>
				<verse number="21">Эй сизлар, Қонун бандалари бўлишни истаганлар, менга айтинглар-чи, наҳот сиз Қонунга қулоқ солмайсизлар?</verse>
				<verse number="22">Мана Қонунда: Иброҳим икки ўғилли бўлган, бири чўридан, бошқаси озод, ўз хотинидан эди, деб ёзилган.</verse>
				<verse number="23">Чўрисиники табиат қоидаларига биноан, озод хотининики эса илоҳий ваъдага биноан туғилган эди.</verse>
				<verse number="24">Бунда рамзий маъно бор. Икки она икки аҳдни билдиради: биринчиси, қуллар туғадиган Ҳожар биби - Худо Синай тоғида қилган аҳднинг рамзидир.</verse>
				<verse number="25">Ҳожар сўзи Арабистондаги Синай тоғини билдирса-да, ҳозирги Қуддуснинг рамзидир; чунки Қуддус ва унинг болалари ҳозир қул бўлиб хизмат қилмоқдалар.</verse>
				<verse number="26">Бироқ кўкдаги Қуддус эса озоддир: у бизларнинг ҳаммамизга она.</verse>
				<verse number="27">Мана, Тавротда бундай ёзилган:“Эй туғмайдиган, наслсиз аёл, шод бўлгил! Қувончларга тўлиб хитоб қилгил, Эй тўлғоқ азобин чекмаган! Зеро никоҳли аёлнинг ўғилларидан кўра, Ташлаб кетилганнинг ўғиллари кўп бўлди”.</verse>
				<verse number="28">Биз эса, биродарлар, Исҳоққа ўхшаб, илоҳий ваъда бўйича туғилган ўғиллармиз.</verse>
				<verse number="29">Ўша вақтда табиий йўл билан туғилган Исмоил* илоҳий ваъда бўйича туғилган Исҳоққа зулм этди. Ҳозир ҳам худди шундай.</verse>
				<verse number="30">Аммо Тавротда нима дейилади? - “Чўрини ва унинг ўғлини ҳайдаб юборгин. Чунки чўрининг ўғли озод хотиннинг ўғли билан баравар ворис бўлолмайди”.</verse>
				<verse number="31">Шундай қилиб, эй биродарлар, биз чўрининг эмас, балки озод хотиннинг фарзандимиз.</verse>
			</chapter>
			<chapter number="5">
				<verse number="1">Шундай қилиб, Масиҳ бизга берган эркинликни маҳкам тутинглар, қайтадан қуллик бўйинтуруғини тақманглар.</verse>
				<verse number="2">Буни мен, Павлус, сизларга гапиряпман: агар сизлар суннат қиладиган бўлсангизлар, Масиҳ сизларга фойда қилмайди.</verse>
				<verse number="3">Хатна бўладиган ҳар бир одамга яна таъкидлаб айтаман: у бутун Илоҳий Қонунни бажаришга мажбурдир.</verse>
				<verse number="4">Сизлар: Қонунга амал қилиб ўзимизни оқлаймиз, деб Масиҳдан ажралгансизлар ва Худо иноятидан маҳрум бўлгансизлар.</verse>
				<verse number="5">Бизлар эса Илоҳий* Руҳдан умидвор бўлиб, имонимиз асосида оқланишимизни кутамиз.</verse>
				<verse number="6">Исо Масиҳ йўлида на суннат, на суннатсизлик бирон ишга ярамайди, фақат муҳаббат билан амал қилувчи имон ярайди.</verse>
				<verse number="7">Сизлар яхшигина қадам отаётган эдингизлар. Шундай экан, ҳақиқатга итоат қилишингизга ким халақит берди?</verse>
				<verse number="8">Сизнинг бу инонувчанлигингиз сизни Даъват қилувчидан бўлмади!</verse>
				<verse number="9">Озгина хамиртуруш бутун хамирни ачитади!</verse>
				<verse number="10">Раббим ҳақи ишончим комилки, сизлар бу хусусда бошқача фикр қилмайсизлар. Фикрингизни чалғитувчи ким бўлмасин, шунга яраша жазосини олади.</verse>
				<verse number="11">Биродарлар, мен ҳали ҳам суннатни тарғиб этаётган бўлсам, нима учун ҳануз таъқибларга дучор бўлмоқдаман? Ундай бўлса, хоч васвасаси йўққа чиқар эди-ку!</verse>
				<verse number="12">Қанийди сизларни бу гап билан изтиробга солувчилар ўзларини бичишса!</verse>
				<verse number="13">Эй биродарлар, сизлар эркинликка чорлангансизлар. Фақат бу эркинликни нафсингиз учун қурбон қилманглар, балки бир-бирингизга муҳаббат билан хизмат қилинглар.</verse>
				<verse number="14">Чунки Илоҳий Қонуннинг ҳаммаси бир сўзда жамланади, яъни: “Ўзгани ўзинг каби севгин”.</verse>
				<verse number="15">Аммо сизлар бир-бирингиз билан тишлашиб, ғажишсангизлар, эҳтиёт бўлинглар, тағин бир-бирингизни еб битирманглар!</verse>
				<verse number="16">Мен шуни айтмоқчиман: Илоҳий Руҳ амри билан яшанглар, шунда табиатингиздаги ёмон эҳтирослар жунбишга келмайди.</verse>
				<verse number="17">Чунки инсон табиати Илоҳий Руҳга, Илоҳий Руҳ эса инсон табиатига қарши йўналтирилган. Бу иккови бир-бирига душман бўлгани учун, сизлар истамаганингизни қиласизлар.</verse>
				<verse number="18">Агар сиз Руҳ амри остида яшаётган бўлсангиз, унда Қонун амри остида эмассизлар.</verse>
				<verse number="19">Башарий табиатнинг ишлари маълум, чунончи: фаҳшбозлик, ҳаром-ҳаришлик, фисқ-фужур,</verse>
				<verse number="20">бутпарастлик, жодугарлик, душманлик, жанжалкашлик, рашк-ғазаб, манманлик, ихтилофчилик, бидъатчилик,</verse>
				<verse number="21">ҳасад, қотиллик, ичкиликбозлик, айш-ишрат ва шуларга ўхшаган ишлар. Сизларни олдин огоҳлантирган эдим, яна огоҳлантиряпман: бу каби ишларни қилувчилар Худо Шоҳлигидан бебаҳра бўладилар.</verse>
				<verse number="22">Илоҳий Руҳнинг самараси эса - муҳаббат, севинч, хотиржамлик, сабр-тоқат, лутфкорлик, хайрихоҳлик, садоқат,</verse>
				<verse number="23">мулойимлик ва ибодир. Бу хислатларга қарши бирор қонун йўқ.</verse>
				<verse number="24">Исо Масиҳга тегишли бўлганлар эса ўз табиатини, ҳирсу эҳтирослари билан бирга, хочга михлаб қўйганлар.</verse>
				<verse number="25">Агар биз Руҳ амри остида бўлсак, Руҳ амри билан умр кечиришимиз лозим.</verse>
				<verse number="26">Шуҳратпараст бўлмайлик, бир-биримиздан рашк қўзғамайлик, бахиллик қилмайлик.</verse>
			</chapter>
			<chapter number="6">
				<verse number="1">Эй, Руҳ амри билан яшаётган биродарларим, агар бирон одам гуноҳ қилиб қўйса, уни мулойим руҳ билан тузатинглар. Унга ўхшаб васвасага йўлиқмаслигингиз учун ўзингизга эҳтиёт бўлинг.</verse>
				<verse number="2">Бир-бирингизнинг оғирликларингизга ёрдамлашинглар, шундай қилиб Масиҳнинг Қонунини бажарган бўласизлар.</verse>
				<verse number="3">Агар бирор киши, гарчи ҳеч нарса бўлмаса ҳам, ўзини муҳим киши ҳисобласа, у ўз-ўзини алдаган бўлади.</verse>
				<verse number="4">Ҳар ким ўз ишини муҳокама қилсин, шунда бошқанинг ишига қараб эмас, ўз ишига қараб таҳсин олади.</verse>
				<verse number="5">Зотан ҳар ким ўз аравасини ўзи тортиши лозим.</verse>
				<verse number="6">Илоҳий Каломдан таълим олувчи таълим берувчи билан ҳар қандай эзгуликни баҳам кўрсин.</verse>
				<verse number="7">Адашманглар, Худо ҳақоратланмайди. Инсон нима экса, шуни ўради.</verse>
				<verse number="8">Ўз нафси даласига уруғ экса, нафсдан завол ўриб олади. Руҳ даласига уруғ экса, Руҳдан абадий ҳаёт ўриб олади.</verse>
				<verse number="9">Шундай экан, яхшилик қилишдан безмайлик. Агар бўшашмасак, ўз вақтида бунинг ҳосилини ўриб оламиз.</verse>
				<verse number="10">Фурсатимиз бор экан, ҳаммага, айниқса, ўзимизнинг аҳли мўминга яхшилик қилаверайлик.</verse>
				<verse number="11">Менинг қўлимга қаранглар, сизларга қандай катта ҳарфлар билан ёздим!</verse>
				<verse number="12">Сизларни суннат бўлишга қистаётган ўша кишилар фақат сиртдан яхши таассурот қолдирмоқчилар, Масиҳнинг хочи учун таъқибга дучор бўлмаслик учун шундай ҳаракат қиляптилар.</verse>
				<verse number="13">Ҳолбуки, аҳли суннатнинг ўзлари ҳам Илоҳий Қонунга риоя этмайдилар. Улар фақат сизларнинг таналарингиз билан мақтанмоқ учун хатна бўлишингизни истайдилар.</verse>
				<verse number="14">Мен эса, асло биргина Раббимиз Исо Масиҳнинг хочидан бошқа ҳеч нарса билан мақтанмайман. Унинг хочи туфайли бу дунё мен учун ўлган, мен эса бу дунё учун ўлганман.</verse>
				<verse number="15">Исо Масиҳ йўлида суннатнинг ҳам, суннатсизликнинг ҳам ҳеч аҳамияти йўқ. Аҳамиятлиси - янгидан яратилишдир.</verse>
				<verse number="16">Бу қоидага кўра яшаётганларнинг ҳаммасига ва Худонинг Исроилига тинчлик ва раҳмат бўлсин!</verse>
				<verse number="17">Бундан кейин ҳеч ким менга оғирлигини солмасин. Чунки мен Раббим Исонинг жароҳатларини ўз танамда олиб юрибман.</verse>
				<verse number="18">Эй биродарлар, Раббимиз Исо Масиҳнинг инояти руҳингизга ёр бўлсин. Омин.</verse>
			</chapter>
		</book>
		<book number="49">
			<chapter number="1">
				<verse number="1">Мен, Худо иродаси билан Исо Масиҳнинг ҳаворийси бўлган Павлус, Эфес шаҳридаги Исо Масиҳга имон келтирган Худо азизларига салом йўллайман.</verse>
				<verse number="2">Отамиз Худодан ва Раббимиз Исо Масиҳдан сизларга иноят ва тинчлик бўлсин.</verse>
				<verse number="3">Раббимиз Исо Масиҳнинг Отаси - Худога ҳамду санолар бўлсин! У Масиҳ орқали самовий оламда бизга ҳар хил руҳий қут-баракалар ато этди.</verse>
				<verse number="4">Ўз ҳузурида муқаддас ва бенуқсон бўлишимиз учун, У Масиҳ ҳақи бизга муҳаббат кўрсатиб, бизни дунё яратилишидан аввал танлади.</verse>
				<verse number="5">Бизни мурувватига сазовор билиб, Исо Масиҳ орқали Ўзига ўғил қилиб олишга азалдан қарор қилди.</verse>
				<verse number="6">Илоҳий меҳр-шафқатнинг донғи чиқсин, деб Худо севикли Ўғлини юбориб, бизга иноят қилди.</verse>
				<verse number="7">Унинг Ўғли эса қонини тўкиб, бизнинг гуноҳларимизни ювди. Худонинг бу чексиз инояти туфайли биз барча айбу гуноҳларимиздан фориғ бўлдик.</verse>
				<verse number="8">Худо бундай иноятини ҳамда ҳар хил ҳикмату ақл-заковатни бизга мўл-кўл берди.</verse>
				<verse number="9">Худо қадимдан аниқлаб қўйган мақсади бўйича, Масиҳ орқали бизга мурувват қилиб, Ўзининг сирли режасини аён қилди.</verse>
				<verse number="10">Худо бу режани Ўзи белгилаган вақтда амалга оширади ва еру осмондаги бор мавжудотларни Масиҳ бошчилигида бирлаштиради.</verse>
				<verse number="11">Худо ҳамма нарсани Ўз хоҳиши бўйича бажаради. У биз учун ҳам Ўзининг орзу-ниятини амалга ошириб, бизни Масиҳ орқали азалдан танлади ва самовий меросдан баҳраманд қилди.</verse>
				<verse number="12">Шундай экан, Масиҳга аввалдан умид боғлаган бизлар Худонинг шон-шарафини ошириш учун яшашимиз лозим.</verse>
				<verse number="13">Сизлар ҳам ҳақиқат каломини, яъни нажотингиз тўғрисидаги Хушхабарни эшитиб, Масиҳга имон келтирдингизлар. Имонингизнинг тасдиғи ўлароқ Худо ваъда қилган Муқаддас Руҳни қабул қилдингизлар.</verse>
				<verse number="14">Худонинг уммати озодликка чиқмагунча, Муқаддас Руҳ самовий меросимизнинг гаровидир. Худонинг улуғворлиги шаънига тасаннолар бўлсин!</verse>
				<verse number="15">-</verse>
				<verse number="16">Мен Раббимиз Исога бўлган эътиқодингиз ва бутун Худо азизларига бўлган муҳаббатингиз ҳақида эшитганимдан буён, доим сизларни ибодатларимда эслайман, тинмай Худога шукроналар айтаман.</verse>
				<verse number="17">Раббимиз Исо Масиҳнинг Худоси, улуғвор Падар, Ўзини таниб-билишингиз учун сизга ҳикмату ваҳий руҳини ато этсин.</verse>
				<verse number="18">Унинг Ўзи сизларнинг кўнгил кўзларингизни ёруғ қилсин, токи У сизларни нақадар улуғ бир умидга чорлаганини билиб олинглар, Ўз азизларини қанчалик бой ва улуғвор бир меросга сазовор қилганини қадрланглар.</verse>
				<verse number="19">Биз, имонлиларга таъсир ўтказаётган Худонинг ҳадсиз-поёнсиз куч-қудрати буюклигини ҳам билиб олинглар.</verse>
				<verse number="20">Худо Ўзининг чексиз салтанатини жорий қилиб, ана шу куч-қудратини амалда кўрсатди: Масиҳни тирилтириб, Уни самовий оламда Ўзининг ўнг томонига ўтқазди.</verse>
				<verse number="21">Масиҳни ҳар қандай раҳнамолик ва ҳукмронлик, куч ва салтанатдан, у дунёю бу дунёда айтиладиган ҳар қандай номдан юқори қўйди.</verse>
				<verse number="22">Бутун борлиқни Унинг оёқлари остига тобе қилди. Уни бутун борлиқдан юқори қўйиб, имонлилар жамоатига бош қилиб қўйди.</verse>
				<verse number="23">Имонлилар жамоати эса Масиҳнинг бадани бўлгани учун, У каби тўкис-тугалликка эга. Чунки Масиҳ бутун коинотни тўкис-тугал тўлдириб туради.</verse>
			</chapter>
			<chapter number="2">
				<verse number="1">Сизлар бир вақтлар гуноҳ ва жиноятларингиз туфайли руҳан* ўлган эдингизлар.</verse>
				<verse number="2">Сизлар бу дунёнинг таомилига кўра, фазода ҳукмронлик қилаётган ҳоким - шайтоннинг ихтиёрига қараб яшар эдингизлар. Шайтон руҳи ҳозир ҳам осий бандаларда амал қилмоқда.</verse>
				<verse number="3">Бир вақтлар биз ҳаммамиз ҳам ўша одамлар қатори яшаганмиз. Табиатимиздаги ёмон эҳтиросларга жисман ва фикран мубтало бўлиб, худди бошқа одамлардай табиатан Худо ғазабига йўлиққан эдик.</verse>
				<verse number="4">Аммо марҳаматга бой Худо Ўзининг улкан муҳаббатини бизга кўрсатди:</verse>
				<verse number="5">биз жиноятларимиз туфайли руҳан* ўлган эканмиз, У Масиҳ орқали бизга ҳаёт бағишлади. Сизлар Худонинг инояти билан қутулгансизлар.</verse>
				<verse number="6">Исо Масиҳга ишониб, У билан бирлашганимиздан сўнг, Худо бизни Масиҳ билан бирга тирилтирди ва самовий оламда ўтқизиб қўйди.</verse>
				<verse number="7">Худо Ўз меҳр-иноятининг беҳад бойлигини келгуси асрларгача аниқ намоён қилмоқ учун бизга Исо Масиҳ орқали шунчалик катта илтифот қилди.</verse>
				<verse number="8">Ҳа, сизлар Худодан иноят топиб, имонингиз туфайли қутулгансизлар. Бу - Худонинг инъоми, сизнинг ютуғингиз эмас.</verse>
				<verse number="9">Яна ҳеч ким: Мен савоб ишларим туфайли қутулганман, деб мақтанмасин.</verse>
				<verse number="10">Биз Худонинг ижодимиз. Худо бизни Исо Масиҳ орқали хайрли ишлар қилишимиз учун яратди, бу ишларни эса биз учун азалданоқ тайёр қилиб қўйди.</verse>
				<verse number="11">Сизлар илгари аслан мажусий бўлганингизни эсдан чиқарманглар. Яҳудийлар суннат қилинадигани учун, ўзларини “аҳли суннат”, сизларни эса “суннатсизлар” дейишади. (Ваҳоланки, суннат фақат тана билан боғлиқ бир одатдир.)</verse>
				<verse number="12">Тўғри, сизлар ўша замонда Масиҳдан бехабар, Исроил умматидан бенасиб, илоҳий аҳду ваъдаларга бегона, дунёда умидсиз ва Худосиз эдингизлар.</verse>
				<verse number="13">Лекин илгари Худодан узоқ экансизлар, энди Исо Масиҳ воситаси билан, Унинг тўккан қони орқали яқин бўлдингизлар.</verse>
				<verse number="14">Масиҳнинг Ўзи бизнинг тинчлигимиздир. У яҳудийлар билан мажусийларни яраштириб, бир уммат қилди. Ўз танасини фидо қилиб, уларнинг орасидаги тўсиқ деворни қулатди, адоватни бартараф қилди.</verse>
				<verse number="15">Яҳудийлар билан мажусийларни Ўз вужудида бирлаштириб, янги инсонни яратди, ана шу мақсадда Тавротнинг қонун-қоидаларини ҳам бекор қилди.</verse>
				<verse number="16">Масиҳ хочда ўлиб, адоватни бартараф, тинчликни эса барқарор қилди. Хоч орқали икки умматни бир бадандай қилди ҳамда Худо билан яраштирди.</verse>
				<verse number="17">Масиҳ келиб, илгари Худодан узоқ бўлган сизларга ва шунингдек, Унга яқин бўлган яҳудийларга* тинчлик Хушхабарини эълон қилди.</verse>
				<verse number="18">Масиҳ орқали биз ҳаммамиз бир руҳ билан Отамиз Худонинг ҳузурига кира оламиз.</verse>
				<verse number="19">Демак, сиз энди бегона эмассизлар, келгинди ҳам эмассизлар, балки Худонинг муқаддас халқига ватандош ва ҳамхонасизлар.</verse>
				<verse number="20">Сизлар ҳам ҳаворийлару пайғамбарлар солган пойдеворга асосан бино бўлгансизлар. Бинонинг негиз тоши эса - Исо Масиҳнинг Ўзи.</verse>
				<verse number="21">Бутун иморат Ундан таркиб топиб, ўсиб боради ва Худо учун муқаддас бир маъбадга айланади.</verse>
				<verse number="22">Сиз ўзларингиз ҳам Исо Масиҳ билан ва ўзаро бирлашган ҳолда, Худонинг руҳий масканини ташкил этмоқдасизлар.</verse>
			</chapter>
			<chapter number="3">
				<verse number="1">Мана мен - Павлус сиз, мажусийларни деб, Исо Масиҳ учун маҳбус бўлганман.</verse>
				<verse number="2">Мен Худонинг иноятини сизларга етказиш учун Худодан ваколат олганман, сизлар бу ҳақда, албатта, эшитгансизлар.</verse>
				<verse number="3">Юқорида қисқача ёзганимдай, Худо бу сирни менга ваҳий орқали маълум қилди.</verse>
				<verse number="4">Сизлар буларни ўқиб туриб, мен Масиҳ сирини қандай фаҳмлаганимни билиб олишингиз мумкин.</verse>
				<verse number="5">Бу сир ўтмиш одамзод авлодларига билдирилмаган бўлса-да, ҳозир Муқаддас Руҳ буни Масиҳнинг муқаддас ҳаворийлару пайғамбарларига ошкор қилди.</verse>
				<verse number="6">Шунга кўра, энди Исо Масиҳнинг Хушхабарига ишонган бошқа халқ вакиллари яҳудийлар билан* бир бадандай бўлиб, Худонинг ваъда қилган қут-баракаларига шерик ва ҳамворисдирлар.</verse>
				<verse number="7">Худонинг менга берган инояти ва кўрсатган илтифоти билан, Унинг менда амал қилаётган куч-қудрати туфайли Хушхабарни тарқатиш хизматини бўйнимга олдим.</verse>
				<verse number="8">Мен барча азизлар орасида энг арзимагани эдим. Аммо Худо иноят қилиб, Масиҳнинг ақл бовар қилмас бойлиги ҳақида турли халқларга Хушхабар етказиш учун мени юборди.</verse>
				<verse number="9">Мен Худонинг сирли режаси нимадан иборатлигини барчага аниқ маълум қилмоқ учун ваколат олдим. [Исо Масиҳ орқали] оламни яратган Парвардигор азалданоқ бу сирни Ўз ҳузурида пинҳон сақлаган эди.</verse>
				<verse number="10">Ҳозирги замонда эса У Масиҳ умматини барпо қилиб, у орқали самовотда ҳоким бўлган кучларга ҳам Ўзининг кўп қиррали ҳикматини ошкор қилди.</verse>
				<verse number="11">Шу тариқа Худо Ўзининг азалий мақсадини Раббимиз Исо Масиҳ орқали рўёбга чиқарди.</verse>
				<verse number="12">Биз Исо Масиҳ орқали, Унга бўлган имонимиз орқали Худо ҳузурига дадил ва тўла жасорат билан яқинлашиш имконига эгамиз.</verse>
				<verse number="13">Шундай экан, мен сизлар учун қайғу чекаётганимда айнимаслигингизни илтимос қиламан. Чунки бу сизларнинг юксалишингизга хизмат қилади.</verse>
				<verse number="14">Ана шу сабабдан, мен самовий Отамиз олдида тиз чўкяпман.</verse>
				<verse number="15">Ер юзидаги ва осмондаги ҳар қандай сулола самовий Отадан ном олган.</verse>
				<verse number="16">У Ўзининг улуғвор бойлиги билан сизларни куч-қудратли қилсин, Ўз Руҳи билан ички борлиғингизни бақувват қилсин.</verse>
				<verse number="17">Масиҳни имон билан дилингизга жо қилинглар. Масиҳнинг севгиси қалбингизда илдиз отиб, маҳкам ўрнашсин,</verse>
				<verse number="18">токи сизлар барча Худонинг азизлари билан бирга бу севгининг кенглиги, узунлиги, баландлиги ва теранлигини тўла англашга кучингиз етсин.</verse>
				<verse number="19">Ҳа, сизлар Масиҳнинг ақл бовар қилмас севгисини фаҳмлаб бориб, Худонинг бутун камолотига эришинглар.</verse>
				<verse number="20">Худонинг куч-қудрати бизда амал қилмоқда. Шунинг учун Худо биз сўраган ёки хаёл қилганимиздан ҳам ортиғини бажаришга ғоят даражада қодирдир.</verse>
				<verse number="21">Унга Исо Масиҳ уммати орқали ва Исо Масиҳнинг Ўзи орқали наслдан-наслга, то абад шон-шарафлар бўлсин! Омин.</verse>
			</chapter>
			<chapter number="4">
				<verse number="1">Раббимиз учун маҳбус бўлган мен сизларга насиҳат қилиб ўтинаман: Худонинг даъватига муносиб тарзда яшанглар.</verse>
				<verse number="2">Бутун камтарлик ва юмшоқлик билан, муҳаббат билан бир-бирингизга сабр-тоқат қилинглар.</verse>
				<verse number="3">Ўзаро тинч-тотув яшаб, Руҳнинг бирлигини сақлашга жон куйдиринглар.</verse>
				<verse number="4">Бадан - бир, Руҳ ҳам - бир. Чунки Худо ҳаммаларингизни ҳам бир хилда умидвор бўлишга чақирган.</verse>
				<verse number="5">Раббимиз - бир, имон - бир, сувдаги иқрор - бир.</verse>
				<verse number="6">Ҳамманинг Отаси Худо - бир. У ҳамманинг устидан ҳоким, ҳамма орқали амал қилади, ҳаммада мавжуддир.</verse>
				<verse number="7">Биз ҳар биримиз Масиҳ иноят этганига кўра бирон инъом олдик.</verse>
				<verse number="8">Мана, Забурда Масиҳ ҳақида* нима дейилган:“У юксакликка чиқиб, асирларни асир олди, Инсонларга эса ҳадялар улашди”.</verse>
				<verse number="9">Энди бу “чиқди” сўзи нимани билдиради? Масиҳ олдин тубанга, ер юзига ҳам тушганидан бошқа яна нимани билдиради?</verse>
				<verse number="10">Ҳа, Масиҳ Ўзи тубанликка тушди ва коинотни тўлдириш учун осмону фалакдан ҳам юқорига чиқди.</verse>
				<verse number="11">Шунингдек, Масиҳнинг Ўзи баъзи кишиларни ҳаворий, баъзиларини пайғамбар, баъзиларини Инжил воизи, баъзиларини эса имонлилар жамоатига чўпону мударрис қилиб тайинлади.</verse>
				<verse number="12">Шу йўсинда имонлилар хизматга керак бўладиган таъминотни оладилар ва Масиҳнинг уммати обод бўла боради.</verse>
				<verse number="13">Бунинг натижасида ҳаммамиз имонда якдил, Худо Ўғлини таниб-биладиган, Масиҳнинг камолига эришган етук одамлар бўламиз.</verse>
				<verse number="14">Бундан буён ҳар турли таълимотларнинг шамоли билан учиб, тебраниб юрадиган гўдаклардай бўлмайлик. Мана, имонда гўдаклигича қолган кишилар қув одамларнинг ҳийласи ва тарқатаётган сохта таълимотларининг қурбони бўлиб, йўлдан озиб кетадилар.</verse>
				<verse number="15">Биз, аксинча, ҳақиқат ва муҳаббатга содиқ қолиб, ҳар жиҳатдан баданнинг боши - Масиҳ томон ўсиб борайлик.</verse>
				<verse number="16">Унинг бошчилигида бутун бадан алоҳида-алоҳида ҳаётий паю бўғинлар ёрдамида ўзаро уланади ва бирикади. Ҳар бир бўлакнинг алоҳида ўз ҳолича, муҳаббат билан ҳаракат қилиши натижасида бадан ўсиб-улғаяди.</verse>
				<verse number="17">Шундай экан, мен Раббимиз номидан сизларга қаттиқ буюраман: бундан буён ўзга халқларнинг бемаъни ўй-фикри билан яшаманглар.</verse>
				<verse number="18">Уларнинг зеҳнлари ўтмаслашган. Улар жаҳолатда қолиб, юракларини ёғ босган. Шунинг учун Худо берган ҳаётдан маҳрум қолганлар.</verse>
				<verse number="19">Улар ҳар қандай ор-номус туйғусини йўқотган, ҳар турли ифлос ишларга ўрганган, фисқу фужурга берилган тамагир одамлардир.</verse>
				<verse number="20">Аммо сизлар Масиҳдан ундай ўрганмагансизлар.</verse>
				<verse number="21">Сизлар Масиҳнинг сўзларини эшитиб, У ҳақда таълим олгансизлар. Шунинг учун энди Исонинг ҳақиқий йўлида юриб,</verse>
				<verse number="22">эски ўзлигингизни бир четга олиб қўйинглар; яъни илгариги турмушингизга оид, алдовчи эҳтирослар билан бузилиб бораётган эски, ёмон табиатингизни соқит қилинглар.</verse>
				<verse number="23">Бунинг ўрнига янги фикрга, руҳга эга бўлинглар.</verse>
				<verse number="24">Худога муносиб суратда, ҳақиқий солиҳлик ва муқаддаслик билан яратилган янги табиатни ўзлаштиринглар.</verse>
				<verse number="25">Шундай қилиб, ёлғонни рад этиб, ҳар бирингиз ўз биродарингиз билан ҳақиқатни гаплашинглар. Чунки биз бир-биримизга тананинг аъзоларидаймиз.</verse>
				<verse number="26">Ғазабланиб, гуноҳ қилманглар. Қуёш ботгунча, ғазабдан қайтинглар.</verse>
				<verse number="27">Иблисга фурсат берманглар.</verse>
				<verse number="28">Ўғрилик қилган киши бошқа ўғрилик қилмасин. Балки яхши ишлаб, ўз қўллари билан меҳнат қилиб, муҳтож бўлганларга ҳам бирор нарса берсин.</verse>
				<verse number="29">Оғзингиздан ҳеч қандай ярамас сўз чиқмасин. Лекин эҳтиёжга кўра, тингловчиларнинг жонига ора кирадиган яхши сўзлар гапиринглар.</verse>
				<verse number="30">Худонинг Муқаддас Руҳини хафа қилманглар; сизлар нажот кунигача ўша Руҳ билан муҳрлангансизлар.</verse>
				<verse number="31">Ҳар қандай ёмон ният ва гина-кудурат, ҳар қандай қаҳру жаҳл, нолиш ва ғийбатчиликни ўзингиздан соқит қилинглар.</verse>
				<verse number="32">Бир-бирингизга кўнгилчан ва меҳр-шафқатли бўлинглар. Худо сизларни Масиҳ ҳақи кечиргани каби, сизлар ҳам бир-бирингизни кечиринглар.</verse>
			</chapter>
			<chapter number="5">
				<verse number="1">Севикли болалар каби Худога эргашинглар.</verse>
				<verse number="2">Масиҳ сизларни жуда севгани учун, сизлар учун Ўзини фидо қилди ва шу йўсин Худога маъқул келадиган, хуш ҳидли қурбонлик келтирди. Сизлар ҳам худди шундай муҳаббат билан яшанглар.</verse>
				<verse number="3">Сизнинг орангизда ҳеч қандай зиногарлик, ифлослик ёки тамагирлик ҳатто тилга олинмасин. Булар муқаддас кишиларга муносиб эмас.</verse>
				<verse number="4">Шунингдек, беадаб ва ахлоқсиз гап ёки майнабозчилик ҳам бўлмасин. Булар сизга муносиб эмас. Яхшиси, Худога шукур қилинглар.</verse>
				<verse number="5">Шуни билиб қўйинглар: ҳеч бир фоҳиш, ифлос ёки тамагир киши (чунки тамагир - бутпараст билан тенг) Масиҳнинг ва Худонинг Шоҳлигидан баҳраманд бўлмайди.</verse>
				<verse number="6">Ҳеч ким сизларни қуруқ гаплар билан алдамасин. Ана шу нарсалар учун осий бандаларнинг бошига Худонинг ғазаби келади.</verse>
				<verse number="7">Шу сабабдан сиз уларга шерик бўлиб қолманглар.</verse>
				<verse number="8">Сиз бир вақтлар зулмат эдингизлар, энди эса Раббимизга тегиб, нур бўлдингизлар. Аҳли нур бўлиб яшанглар.</verse>
				<verse number="9">Нур ҳар хил эзгулик, одиллик ва ҳақиқат меваларидан иборат.</verse>
				<verse number="10">Раббингизга нима мақбул бўлишини ўрганиб олинглар.</verse>
				<verse number="11">Зулматнинг бесамара ишларида иштирок этманглар, аксинча, уларни фош этинглар.</verse>
				<verse number="12">Зулматда махфий қилинадиган ўша ишлар ҳақида гапириш ҳам уятдир.</verse>
				<verse number="13">Зотан ҳамма нарса нур орқали фош бўлиб, очиқ-ошкор кўринади.</verse>
				<verse number="14">Ёруғликка чиққан ҳамма нарса аён бўлади. Қўшиқда* айтилганидай:“Эй ухлаган, тур! Ўликлар ичидан тирил! Масиҳ сенга нур сочар”.</verse>
				<verse number="15">Шундай қилиб, қандай яшаётганингизга ўзингиз диққат қилиб қаранглар. Нодонлар каби эмас, доно кишилар каби кун кечиринглар.</verse>
				<verse number="16">Фурсатни ғанимат билинглар, чунки биз яшаётган кунлар - ёмон кунлар.</verse>
				<verse number="17">Шунинг учун беақл бўлманглар, балки Раббингизнинг иродаси қандай эканини англаб олинглар.</verse>
				<verse number="18">Шароб ичиб маст бўлманглар, чунки бу бузуқликка олиб боради. Аксинча, Муқаддас Руҳга тўлиб-тошинглар.</verse>
				<verse number="19">Шу мақсадда Забур хониши, руҳий мадҳиялар ва қўшиқлар билан бир-бирингизга насиҳат қилинглар, чин юракдан Раббингизни куйлаб, ҳамду санолар ўқинглар.</verse>
				<verse number="20">Ҳар доим, ҳар бир нарса учун Раббимиз Исо Масиҳ номи билан Отамиз Худога шукур қилинглар.</verse>
				<verse number="21">Масиҳни ҳурматлаб, бир-бирингизга бўйсунинглар.</verse>
				<verse number="22">Эй хотинлар, сиз Раббингизга қандай бўйсунсаларингиз, эрларингизга шундай бўйсунинглар.</verse>
				<verse number="23">Масиҳ имонлилар жамоатининг боши бўлгани каби, эркак ҳам хотиннинг бошидир. Масиҳ Ўз баданининг, яъни умматининг Халоскоридир.</verse>
				<verse number="24">Масиҳнинг уммати Масиҳга қандай тобе бўлса, хотинлар ҳам ҳар нарсада ўз эрларига шундай тобе бўладилар.</verse>
				<verse number="25">Эй эрлар, Масиҳ имонлилар жамоатини севиб, улар учун Ўзини қандай фидо қилган бўлса, сизлар ҳам хотинларингизни шундай севинглар.</verse>
				<verse number="26">Масиҳ имонлилар жамоатини муқаддас қилай, деб уларни сув билан ювди ва Ўз каломи орқали тозалади,</verse>
				<verse number="27">токи устида бирон ғубор, ажин ёки доғи қолмаган, муқаддас, бенуқсон, камоли чиройли бир жамоатни Ўз ҳузурига элтиб қўйсин.</verse>
				<verse number="28">Шундай қилиб, эркаклар ўз хотинларини ўз таналарини севгандай севишлари керак. Ўз хотинини севган ўзини ўзи севади.</verse>
				<verse number="29">Ҳеч ким ҳеч вақт ўз танасини ёмон кўрмаган. Аксинча, уни озиқлантириб, парвариш қилади. Масиҳ ҳам Ўз умматини худди шундай озиқлантириб, парвариш қилади.</verse>
				<verse number="30">Биз Масиҳ танасининг аъзоларимиз, [Унинг эту суягимиз].</verse>
				<verse number="31">Тавротда*: “Киши ота-онасини қолдириб, ўз хотинига ёпишиб қолади ва иккови бир тан бўлади”, деб ёзилган.</verse>
				<verse number="32">Бу сир буюк ва мен буни Масиҳ ҳамда имонлилар жамоатига ўхшатиб айтяпман.</verse>
				<verse number="33">Хулласи калом, ҳар бир эр ўз хотинини ўзини ўзи севгандай севсин. Хотин ҳам эрини ҳурмат қилсин.</verse>
			</chapter>
			<chapter number="6">
				<verse number="1">Эй фарзандлар, ота-онангизга итоат қилинглар, чунки бу Раббимизга маъқулдир.</verse>
				<verse number="2">-</verse>
				<verse number="3">Бу ҳақдаги илоҳий буйруқ Худо ваъда қўшиб берган биринчи буйруқдир, чунончи: “Ота-онангни ҳурмат қил, токи барака топиб, ер юзида узоқ умр кўргайсан”.</verse>
				<verse number="4">Сиз, оталар, фарзандларингизнинг жаҳлини чиқарманглар. Уларни Раббимизнинг таълим-тарбияси билан ўстиринглар.</verse>
				<verse number="5">Эй қуллар, дунёвий хўжайинларингизга, Масиҳга итоат қилганингиздек, камоли эҳтиром ва соддадиллик билан итоат қилинглар.</verse>
				<verse number="6">Инсонларнинг кўнглини топай, деб хўжакўрсинга хизмат қилган кишилар каби эмас, балки Масиҳнинг қуллари каби Худонинг иродасини чин кўнгилдан бажо келтиринглар.</verse>
				<verse number="7">Инсонларга эмас, балки Раббингизга хизмат қилаётгандек, бажону дил хизмат қилинглар.</verse>
				<verse number="8">Билингларки, хоҳ қул, хоҳ эркин бўлсин, ҳар бир киши қилган яхшилигига яраша мукофотни Раббимиздан олади.</verse>
				<verse number="9">Эй хўжайинлар, сизлар ҳам қулларингизга худди шу тарзда муомала қилинглар. Осмонда ҳам уларнинг, ҳам сизларнинг Эгангиз борлигини билиб, уларга дўқ-пўписа этишни бас қилингиз. Чунки Раббимиз юз-хотир қилмайди.</verse>
				<verse number="10">Ниҳоят, Раббимиз билан иттифоқ бўлиб, Унинг куч-қудрати таъсирида қувватли бўлинглар.</verse>
				<verse number="11">Иблиснинг ҳийлаларига қарши тура олиш учун, Худо берган барча қурол-аслаҳалар билан қуролланингиз.</verse>
				<verse number="12">Чунки бизнинг курашимиз ўткинчи башарга қарши эмас, балки самовий оламдаги ёвуз руҳий кучларга, ҳокимлару ҳокимиятларга, бу қоронғи дунёни бошқараётган руҳий* ҳукмронларга қаршидир.</verse>
				<verse number="13">Шу сабабдан ёмон кунда қаршилик кўрсата олишингиз учун, Худонинг қурол-аслаҳаларини кўтаринглар, токи бутун тадбиркорлик билан иш тутиб, ўрнингизда тура олинглар.</verse>
				<verse number="14">Белингизни ҳақиқат камари билан боғланг, кўксингизга солиҳлик совутини тақинглар.</verse>
				<verse number="15">Тинчлик Хушхабарини ёйиш учун оёғингизга илдамлик пойабзалини кийинглар.</verse>
				<verse number="16">Бунинг устига имон қалқонини қўлга олинглар, у билан ёвуз шайтоннинг қиздирилган ҳамма ўқларини ўчира оласизлар.</verse>
				<verse number="17">Шунингдек, нажот дубулғасини кийинглар, Худо каломи бўлган Руҳнинг қиличини кўтаринглар.</verse>
				<verse number="18">Ҳар турли дуо ва ёлворишлар билан, Муқаддас Руҳ илҳоми билан ҳар доим ибодат қилинглар. Ибодатда ҳушёр ва саботли бўлиб, барча Худонинг азизлари учун илтижо қилинглар.</verse>
				<verse number="19">Мен учун ҳам ибодат қилинглар. Мен оғзимни ҳар очганимда, зарур бўлган сўз менга берилсин, Инжил сирини қўрқмасдан баён эта олайин.</verse>
				<verse number="20">Мен Инжил учун маҳбус бўлсам-да, бу элчилигимни тегишлича оғзи ботирлик билан ижро этайин.</verse>
				<verse number="21">Сиз менинг ҳол-аҳволим қалай эканини, нималар қилаётганимни билиб оласиз, бу ҳақда севикли биродаримиз, Раббимизнинг содиқ хизматкори Тихик сизларга маълумот беради.</verse>
				<verse number="22">Бизнинг шароитимиз ҳақида билиб, юракларингиз тасалли топсин дея, мен уни сизнинг олдингизга юборяпман.</verse>
				<verse number="23">Отамиз Худодан ва Раббимиз Исо Масиҳдан биродарларимга тинчлик, эътиқод ва муҳаббат тилайман.</verse>
				<verse number="24">Раббимиз Исо Масиҳни ўлмас муҳаббат билан севганларнинг ҳаммасига Худонинг инояти ёр бўлсин. Омин.</verse>
			</chapter>
		</book>
		<book number="50">
			<chapter number="1">
				<verse number="1">Филиппи шаҳридаги Исо Масиҳ уммати бўлган барча Худонинг азизларига, айниқса имонлилар жамоатининг бошлиқлари ва хизматкорларига, Исо Масиҳнинг қуллари биз - Павлус ва Тимўтийдан салом!</verse>
				<verse number="2">Отамиз Худо ва Раббимиз Исо Масиҳдан сизларга иноят ва тинчлик бўлсин.</verse>
				<verse number="3">Сизларни ҳар сафар хотирлаганимда, Худойимга шукроналар дейман.</verse>
				<verse number="4">Ҳар қачон ҳамма ибодатларимда барчаларингиз учун севинч билан илтижо қиламан.</verse>
				<verse number="5">Чунки сизлар биринчи кундан то ҳозирга қадар Инжил Хушхабарини ёйишимда иштирок этиб келмоқдасизлар.</verse>
				<verse number="6">Худо сизларда бошлаган хайрли ишини то Исо Масиҳнинг келадиган кунигача тамом қилишига аминман.</verse>
				<verse number="7">Менинг ҳаммаларингиз ҳақингизда шундай фикр қилишим ўринлидир. Сизлар менинг кўнглимдасизлар. Чунки кишанбандлигимга қарамасдан, ҳар бирингиз Хушхабарни ҳимоя қилиш ва қарор топтиришимда мени ёқлаб келмоқдасизлар, шу тариқа Худонинг менга берган иноятидан ҳам баҳраманд бўлиб келмоқдасизлар.</verse>
				<verse number="8">Мен Исо Масиҳнинг меҳр-муҳаббати билан сизларнинг ҳаммаларингизга иштиёқманд бўлганимга Худо шоҳиддир.</verse>
				<verse number="9">Сизларнинг муҳаббатингиз ҳам ҳар қандай билим ва сезгида такомиллашиб, яна кўпдан-кўп ортиб боришини Худодан сўрайман.</verse>
				<verse number="10">Сизлар юқори қадриятни қадрламоғингиз лозим, токи Масиҳнинг келадиган кунида пок ва беайб бўлинглар</verse>
				<verse number="11">ва Исо Масиҳ орқали униб-ўсадиган солиҳлик самараларига бой бўлиб, Худога шон-шараф келтиринглар.</verse>
				<verse number="12">Эй биродарлар, шуни билишингизни истайманки, менинг бошимга тушган шароитлар Инжил Хушхабари янада кўпроқ муваффақият қозонишига хизмат қилди.</verse>
				<verse number="13">Мана, менинг Масиҳ учун қамалганлигим бутун сарой аҳлига ва қолган ҳамма одамларга ҳам маълум бўлди.</verse>
				<verse number="14">Шунингдек, Раббимиз Исога қарашли бўлган биродарларимизнинг кўпчилик қисми ҳам менинг кишанбандлигимдан руҳланиб, Раббимиз каломини янада ботирлик билан тарғиб қила бошладилар.</verse>
				<verse number="15">Тўғри, баъзилар ҳасад ва рақобат руҳи билан Масиҳни тарғиб қиляптилар, бошқалар эса яхши ният билан тарғиб қиляптилар.</verse>
				<verse number="16">Баъзилар мен Хушхабарни ҳимоя қилиш учун тайин этилганимни тан олиб, муҳаббат билан ҳаракат қиляптилар.</verse>
				<verse number="17">Бошқалар эса менинг кишандаги қийинчилигимни орттиришни ўйлаб, рақобат руҳида, нопок ният билан Масиҳни тарғиб қилмоқдалар.</verse>
				<verse number="18">Хўш, унда нима бўпти? Хоҳ мунофиқлик билан, хоҳ самимийлик билан бўлсин, ҳар ҳолда Масиҳ тарғиб этилмоқда. Мен бунга севиняпман. Ва яна севинаман,</verse>
				<verse number="19">чунки биламанки, сизнинг дуоларингиз орқали ва Исо Масиҳнинг Руҳи ёрдамида мен озодликка чиқаман.</verse>
				<verse number="20">Яшасам ҳам, ўлсам ҳам, ҳар ҳолда хижолатда қолмаслигимга қаноат ҳосил қилдим. Ҳар доим бўлиб келганидек, ҳозир ҳам Масиҳ менинг вужудимда улуғлансин, деган умидда яна жасурлик билан фаолият кўрсатишга жазм қилдим.</verse>
				<verse number="21">Мен учун ҳаёт - Масиҳдир, ўлим эса - ютуқдир.</verse>
				<verse number="22">Агарда бу баданда яшаётганим менинг ишимга самара келтираётган бўлса, унда нима танлашимни ҳам билмайман.</verse>
				<verse number="23">Мени униси ҳам, буниси ҳам тортади. Бир ёқдан тугаб, Масиҳ билан бирга бўлишни орзу қиламан, чунки бу жуда ҳам яхши бўларди.</verse>
				<verse number="24">Аммо иккинчи ёқдан менинг баданда қолишим сизлар учун яна ҳам кераклидир.</verse>
				<verse number="25">Бунга ишончим комил, шунинг учун қолишимни биламан. Сизлар имонда ривож топиб қувонишингиз учун, мен ҳаммаларингиз билан бирга қоламан.</verse>
				<verse number="26">Шундай қилиб, олдингизга иккинчи дафъа келишимда, сизлар мен сабабли Исо Масиҳ ҳузурида яна кўпроқ фахрлана оласизлар.</verse>
				<verse number="27">Фақат Масиҳнинг Хушхабарига муносиб равишда кун кечиринглар. Мен хоҳ келиб дийдорингизни кўрсам ҳам, хоҳ сизлардан узоқ бўлсам ҳам, аллақачон эшитганимдек, сизлар имонда собитқадам бўлиб, Инжил йўлида якдиллик билан курашиб бораётганингизни билиб олай.</verse>
				<verse number="28">Сизларга қаршилик кўрсатаётганларнинг ҳеч қандай дўқ-пўписаларидан чўчиманглар. Ана шу уларнинг ҳалок бўлишидан, сизларнинг эса халос бўлишингиздан далолат бермоқда. Зотан бу - Худонинг иши.</verse>
				<verse number="29">Худо сизларга Масиҳга ишонишнигина эмас, балки Масиҳ учун азоб чекиш тақдирини ҳам насиб этган.</verse>
				<verse number="30">Менинг сиз кўрган ва ҳозир ҳам эшитаётган курашимга сизлар шериксизлар.</verse>
			</chapter>
			<chapter number="2">
				<verse number="1">Агар сизларда Масиҳдан келган бирон жасорат, муҳаббатдан туғилган бирон тасалли, Муқаддас Руҳдан илҳомланган бирон бирдамлик, дилдан чиққан бирон меҳру шафқат бор бўлса,</verse>
				<verse number="2">у ҳолда менинг севинчимни мукаммал қилиб, фикр-зикрингизда якдил, меҳр-муҳаббатингизда айнимайдиган бўлинглар, ўзаро ҳамдард ва ҳамфикр бўлиб юринглар.</verse>
				<verse number="3">Рақобат руҳи ва шуҳратпарастлик билан ҳеч нарса қилманглар. Аксинча, камтарлик билан бир-бирингизни ўзингиздан юқорироқ ҳурматга сазовор ҳисобланглар.</verse>
				<verse number="4">Ҳар бир киши ўз манфаатинигина эмас, балки бошқаларнинг манфаатини ҳам кўзласин.</verse>
				<verse number="5">Исо Масиҳ қандай фикрга эга бўлса, сизлар ҳам ўзаро худди шу фикрга эга бўлинглар:</verse>
				<verse number="6">Масиҳ Худонинг қиёфасида бўла туриб, Худога тенг ҳурматни ўлжа қилмади.</verse>
				<verse number="7">Лекин Ўз улуғлигидан кечиб, Қул қиёфасига кирди У, Кўринишда инсонлар сингари бўлди.</verse>
				<verse number="8">У Ўзини шундай паст олиб, Ўлимга, ҳатто хочдаги ўлимга бориб итоат этди.</verse>
				<verse number="9">Ана шу сабабдан Худо Уни жуда юксалтирди, Унга ҳар қандай исмдан юқори исмни ато этди,</verse>
				<verse number="10">Токи Исонинг исми тилга олингандаКўк, ер ва ер остидаги борлиқ жон тиз чўксин</verse>
				<verse number="11">Ва ҳар бир тил Отамиз Худо шаънигаИсо Масиҳни Раббим деб очиқ тан олсин.</verse>
				<verse number="12">Эй севганларим, сиз доим менинг гапимга қулоқ солиб келдингизлар. Шундай қилиб, фақат олдингизда бўлганимдагина эмас, балки ҳозир менинг йўқлигимда яна кўпроқ қўрқув ва титроқ билан топган нажотингизни бут қилишга тиришинглар.</verse>
				<verse number="13">Зотан Худонинг Ўзи сизларнинг вужудингизда амал қилади, У Ўз мурод-мақсадини адо этишингиз учун сизларда хоҳишни ҳам, ҳаракатни ҳам туғдиради.</verse>
				<verse number="14">Ҳамма нарсани нолимай ва шубҳаланмай қилинглар,</verse>
				<verse number="15">токи бу ўжару бузилган насл орасида Худонинг пок, беғубор, бенуқсон болалари бўлинглар. Сизлар бу дунё одамлари орасида осмондаги юлдузлар каби порлаб турибсизлар-ку.</verse>
				<verse number="16">Ҳаёт каломини маҳкам тутинглар, токи менинг меҳнату заҳматим беҳудага кетмасин ва Масиҳ оламга қайтган кунда сизлар менинг фахрим бўлинглар.</verse>
				<verse number="17">Сизнинг имон йўлида қилган фидокорона хизматингиз Худо шарафига қурбондай гап. Мен Худога бу қурбонликни келтириб, ўз жонимни ҳам фидо қилишим мумкин. Шунга қарамасдан, севинаман ва сизларнинг шодлигингизга қўшиламан.</verse>
				<verse number="18">Худди шу тўғрида сизлар ҳам севининглар ва менинг шодлигимга қўшилинглар.</verse>
				<verse number="19">Сизларнинг аҳволингиздан хабардор бўлиб кўнглим таскин топсин, деб Тимўтийни яқин орада сизларнинг олдингизга юборишни Раббим Исодан умид қиламан.</verse>
				<verse number="20">Чунки сизларга шунчалик самимият билан, жон куйдириб ғамхўрлик қиладиган унга тенг одамим йўқ.</verse>
				<verse number="21">Ҳаммаси ҳам Исо Масиҳни эмас, ўз ишларини ўйлайди-ку.</verse>
				<verse number="22">Лекин Тимўтийнинг содиқлиги сизларга маълум. Хушхабарни ёйишимда у менга ўғил отага хизмат қилгандай хизмат қилди.</verse>
				<verse number="23">Мен ўзимга нима бўлишини билишим биланоқ, уни дарҳол юбориш умидидаман.</verse>
				<verse number="24">Ўзим ҳам яқинда ёнингизга боришга Раббимдан тўла ишонч ҳосил қилдим.</verse>
				<verse number="25">Шу билан бирга, сизларнинг юборган элчингиз, муҳтожликда менга мадад берган биродарим, ҳамкорим ва сафдошим Эпафродитни ёнингизга юборишни лозим кўрдим.</verse>
				<verse number="26">Чунки у ҳаммангизни жуда кўргиси келди, унинг касаллиги тўғрисидаги миш-мишлар сизга етиб борганидан қаттиқ қайғурди.</verse>
				<verse number="27">Ҳақиқатан ҳам ўлар ҳолатда касал эди. Лекин Худо унга марҳамат этди. Ва фақат унга эмас, балки ғами устига ғам қўшилмасин деб, менга ҳам марҳамат этди.</verse>
				<verse number="28">Шундай қилиб, уни яна кўриб севининглар ва менинг ғамим ҳам енгиллашсин деб, уни тезроқ ёнингизга юбормоқчиман.</verse>
				<verse number="29">Уни Раббимиз номидан, қувноқ чеҳра билан қабул этинглар. Бу каби одамларнинг ҳурматини бажо келтиринглар.</verse>
				<verse number="30">Чунки сизлар менга тўлиқ бажо келтиролмаган муқаддас хизматни у бутлаб олай деб, Масиҳ йўлида ўз жонини аямаган, ўлишига сал қолган эди.</verse>
			</chapter>
			<chapter number="3">
				<verse number="1">Хулласи калом, биродарларим, Раббингиз билан алоқада бўлиб, хурсанд бўлинглар. Сизларга айни нарсаларни ёзиш мени зериктирмайди, сизларга эса янада ибратлидир.</verse>
				<verse number="2">Ана у ёмонлик қилувчилардан, у итлардан эҳтиёт бўлинглар! Ана у тана кесувчилардан эҳтиёт бўлинглар!</verse>
				<verse number="3">Мана биз ҳақиқий аҳли суннатмиз. Чунки биз Муқаддас Руҳ кучи билан Худога хизмат қиламиз, фақат Исо Масиҳ билан фахрланамиз, табиий фазилатларимизга ишонмаймиз.</verse>
				<verse number="4">Қолаверса, мен ўз фазилатларимга ҳам ишонишим мумкин. Агар бошқа кимса: мен ўз фазилатларимга ишонаман, деса, ундан ҳам кўпроқ мен ишонаман.</verse>
				<verse number="5">Мен саккиз кунлигимда суннат бўлганман. Мен Исроил халқининг Бенямин қабиласидан, иброний наслидан бир яҳудийман. Таврот Қонунига мансублик десангиз, фарзий мазҳабида эдим.</verse>
				<verse number="6">Диний ғайрат десангиз, Исо умматини таъқиб қилдим. Қонун талаб қилган солиҳлик десангиз, бегуноҳ эдим.</verse>
				<verse number="7">Лекин бир вақт фазилат деб билган нарсаларимни энди Масиҳ учун фойдасиз ҳисоблайман.</verse>
				<verse number="8">Чинакам, Раббим Исо Масиҳни билишнинг афзаллиги олдида мен ҳамма нарсадан бош тортиб, фойдасиз деб билдим, ҳа, Масиҳга сазовор бўлай, деб ҳатто ахлат ҳисобладим.</verse>
				<verse number="9">Энди Илоҳий Қонунга амал қилишдан иборат бўлган ўз солиҳлигимга суянмайман. Аксинча, Масиҳ билан бир бўлай, деб фақат Унга ишониш орқали, имон орқали бўладиган солиҳликка суянаман ва шу тариқа Худо ҳузурида ўзимни оқлайман.</verse>
				<verse number="10">Қани энди Масиҳнинг азобларида қатнашиб, ўлимида ҳам Унга эргашиб, Унинг Ўзинию тирилишининг қудратини билиб олсам</verse>
				<verse number="11">ва ишқилиб ўликларнинг тирилишига эришсам.</verse>
				<verse number="12">Мен аллақачон муродимга етишганман ёки аллақачон камолотга эришганман, деб айтаётганим йўқ. Лекин Исо Масиҳ менга етиб олганидек, мен ҳам мўлжалга етиб олиш учун жон куйдирмоқдаман.</verse>
				<verse number="13">Биродарлар, мен ўзимни муродимга етишганман деб ўйламасам-да, фақат бир нарсанигина ўйлайман: орқамда қолганларни унутиб, олдимдагиларга кўз тикаман.</verse>
				<verse number="14">Худо Исо Масиҳ орқали мени олий мақсадга чорлади. Мен буни адо этиб, ғалаба гулчамбарини қўлга киритиш учун жон-жаҳдим билан ҳаракат қиламан.</verse>
				<verse number="15">Биздан кимки камолотга эришган бўлса, худди шундай фикр қилсин. Агар сизнинг фикрингизда бошқа нарса бўлса, унда буни сизга Худо ошкор этади.</verse>
				<verse number="16">Фақат бизлар нимага эришган бўлсак, унга яраша фикр юргизишимиз ва ўша қоида бўйича яшашимиз керак.</verse>
				<verse number="17">Биродарлар, мендан ўрнак олинглар. Ким биз кўрсатган йўл-йўриқ бўйича яшаётган бўлса, унга эргашинглар.</verse>
				<verse number="18">Мен сизларга тез-тез гапирар эдим-ку, Масиҳ хочининг душманлари каби иш тутаётган кишилар кўп деб. Энди улар ҳақида кўз ёшим билан сўзлаяпман:</verse>
				<verse number="19">Уларнинг охири - ҳалокат, уларнинг худоси - қорин, уларнинг шон-шарафи - шармандагарчилик. Улар ердаги нарсалар ҳақидагина ўйлайдилар.</verse>
				<verse number="20">Бизларнинг ватанимиз эса осмондадир. У ердан биз Халоскоримиз - Раббимиз Исо Масиҳнинг келишини кутяпмиз.</verse>
				<verse number="21">Ҳар нарсани бўйсундириш кучига эга бўлган Раббимиз Исо Масиҳ келганда, худди шу кучнинг таъсири билан бизнинг ожизу фоний танамизни Ўзининг улуғвор танасига ўхшатиб ўзгартиради.</verse>
			</chapter>
			<chapter number="4">
				<verse number="1">Шундай қилиб, эй менинг соғинган, азиз биродарларим, қувончим ва гултожим, Раббингизга собит бўлинглар, эй севганларим!</verse>
				<verse number="2">Эводия ва Синтихадан илтимос қиламан, Раббингиз ҳақи якдил фикрда бўлинглар.</verse>
				<verse number="3">Эй вафодор ҳамкорим, сендан ҳам ўтинаман, у аёлларга ёрдам бер, чунки улар мен ва Климент билан, шунингдек, исмлари ҳаёт китобида ёзилган бошқа ҳамкорларим билан бирга Хушхабарни тарғиб этиш учун фаолият кўрсатдилар.</verse>
				<verse number="4">Раббингиз билан алоқада бўлиб, доимо хурсанд бўлинглар. Яна айтаман: хурсанд бўлинглар!</verse>
				<verse number="5">Сизларнинг инсонпарварлигингиз барчага маълум бўлсин; Раббимиз яқин.</verse>
				<verse number="6">Ҳеч нарсадан ташвиш қилманглар, лекин ҳар доим ибодатда ва илтижода бўлиб, ҳар бир тилагингизни Худонинг олдида миннатдорчилик билан изҳор қилинглар.</verse>
				<verse number="7">Шунда инсон хаёлига сиғмайдиган, Худо берган тинчлик сизнинг кўнглингиз ва фикр-хаёлингизни хотиржам қилади.</verse>
				<verse number="8">Хуллас, эй биродарлар, нима ҳақиқий, нима мўътабар, нима тўғри, нима соф, нима ёқимли, нима фахрли бўлса, қандайдир бир фазилат, қандайдир мақтанарли хислат бор бўлса, булар ҳақида фикр қилинглар.</verse>
				<verse number="9">Сизлар мендан нимани ўрганиб қабул қилган бўлсангиз, нимани эшитиб, кўрган бўлсангиз, ўшани қилинглар, шунда тинчлик берган Худо сизларга ёр бўлади.</verse>
				<verse number="10">Мен, Раббим ҳақи, сизлардан жуда хурсандманки, ниҳоят, мен ҳақимдаги ғамхўрлик туйғуларингиз уйғонди. Сизлар илгари ҳам ғамхўрлик қилардингиз-у, аммо буни кўрсатишга фурсатингиз йўқ эди.</verse>
				<verse number="11">Буларни муҳтожликдан айтаётганим йўқ. Чунки мен ҳар қандай шароитда борига қаноат қилишга ўрганганман.</verse>
				<verse number="12">Мен танқисликда ҳам, мўл-кўлчиликда ҳам қандай ҳаёт кечиришни биламан. Ҳар қандай шароитда ва ҳар ерда ҳам тўқ бўлиш, ҳам оч қолиш, ҳам фаровонликда яшаш, ҳам муҳтожликда қолишнинг сирларини ўрганганман.</verse>
				<verse number="13">Мени қўллаб-қувватлаётган Исо Масиҳнинг мадади билан ҳар нарсани қила оламан.</verse>
				<verse number="14">Ҳар ҳолда, сизлар менинг қайғуларимга шерик бўлиб, яхши иш қилдингизлар.</verse>
				<verse number="15">Биласизларки, эй филиппиликлар, мен Македониядан чиқиб, Хушхабарни биринчи марта ёя бошлаган пайтларимда, сизлардан бошқа Масиҳ жамоатларидан биронтаси ҳам менга моддий ёрдам бермади.</verse>
				<verse number="16">Ҳатто Салоника шаҳрида бўлганимда ҳам, сизлар бир-икки марта эҳтиёжимни қондирмоқ учун у ерга ёрдам юбордингизлар.</verse>
				<verse number="17">Мен буни садақа сўраб гапираётганим йўқ. Балки сизнинг фойдангизга бўладиган баракани истаб гапиряпман.</verse>
				<verse number="18">Менда ҳамма нарса бор, ҳатто мўлчиликда яшаяпман. Сизлар юборган тортиқларни Эпафродитдан олиб, ўзимга тўқ бўлиб юрибман. Мана бу тортиқлар - Худо шаънига тутатиладиган хушбўй тутатқилар, Худога мақбул бўладиган қурбонликлардир.</verse>
				<verse number="19">Эгамнинг Ўзи сизларнинг ҳар қандай эҳтиёжингизни Исо Масиҳ орқали, Ўзининг улуғвор бойлиги билан қондиради.</verse>
				<verse number="20">Отамиз Худога абадулабад шон-шарафлар бўлсин! Омин.</verse>
				<verse number="21">Исо Масиҳ азизларининг ҳар бирига салом айтинглар. Мен билан бирга бўлган биродарлар сизларга салом йўллаяптилар.</verse>
				<verse number="22">Бутун Худонинг азизлари, хусусан Қайсар хонадонидагилар, сизларга салом йўллаяптилар.</verse>
				<verse number="23">Раббимиз Исо Масиҳнинг инояти сизнинг руҳингизга ёр бўлсин. Омин.</verse>
			</chapter>
		</book>
		<book number="51">
			<chapter number="1">
				<verse number="1">Худонинг иродаси ила Исо Масиҳнинг ҳаворийси бўлган мен - Павлус ва биродаримиз Тимўтийдан</verse>
				<verse number="2">Колоса шаҳридаги Масиҳга сидқидилдан берилган муқаддас биродарларимизга салом!</verse>
				<verse number="3">Отамиз Худодан [ва Раббимиз Исо Масиҳдан] сизларга иноят ва тинчлик ато бўлсин. Сизларнинг ҳақингизга ибодат қилар эканмиз, Раббимиз Исо Масиҳнинг Отаси - Худога доим шукроналар билдирамиз.</verse>
				<verse number="4">Чунки Исо Масиҳга бўлган имонингиз ва бутун аҳли мўминга қўйган меҳр-муҳаббатингиздан хабардормиз.</verse>
				<verse number="5">Бунга сизлар ҳақиқат каломи, яъни Инжил Хушхабари орқали эришдингизлар. Самода ўзларингиз учун тайёрлаб қўйилган хазина тўғрисидаги Хушхабарни эшитиб, умидвор бўлдингизлар.</verse>
				<verse number="6">Ана шу Хушхабар бутун жаҳонга ҳам ёйилди, сизларга ҳам етиб борди. Сизлар Худонинг иноятини эшитиб, чини билан англаб етдингизлар. Ўша кундан бери Хушхабар сизнинг орангизда тобора томир ёйиб, самара бермоқда.</verse>
				<verse number="7">Манфаатингиз йўлида Масиҳнинг содиқ хизматкори бўлган севимли ҳамкоримиз Эпафрас ҳам ана шу хусусда сизларга таълим берган эди.</verse>
				<verse number="8">Энди у сизнинг илҳомли меҳр-муҳаббатингиз ҳақида ҳам бизга хабар қилди.</verse>
				<verse number="9">Шунинг учун биз бу ҳақда эшитган кунимиздан бери сизлар учун ибодат қилишни канда қилмаяпмиз. Худодан шуни сўраймизки, Унинг иродасини тўла англашингиз учун Ўзи сизларга ҳар қандай илоҳий ҳикмат ва фаҳм-идрок ато қилсин,</verse>
				<verse number="10">токи сизлар Раббингизга муносиб яшаб, Уни ҳар жиҳатдан мамнун қилинглар, ҳар турли хайрли ишда самарали бўлинглар, Худони таниб-билиб улғайинглар,</verse>
				<verse number="11">Унинг улуғвор куч-қудратидан баҳра олиб, тўла-тўкис бақувват бўлинглар, ҳамма нарсага сабр-тоқат ва севинч билан чидаб,</verse>
				<verse number="12">Отамиз Худога шукрона қилинглар. Чунки У Ўз азизларига ваъда қилган нурли меросдан бизни баҳраманд қилди.</verse>
				<verse number="13">Бизни зулмат ҳукмронлигидан озод қилиб, севимли Ўғлининг Шоҳлигига кўчирди.</verse>
				<verse number="14">Худонинг Ўғли бизнинг ўрнимизга қурбон бўлди, Ўз қонини тўкиб гуноҳларимизни ювди.</verse>
				<verse number="15">Исо Масиҳ кўринмас Худонинг инъикосидир. У бутун махлуқот устидан, худди тўнғич сингари, биринчи ўринда туради.</verse>
				<verse number="16">Кўкдаги ва ердаги борлиқ мавжудот, кўринадиган ва кўринмайдиган махлуқот, у дунёю бу дунёдаги* ҳар қандай тахту тож, салтанату ҳукмронлик У орқали яратилган. Ҳамма нарса У орқали ва У учун яратилган.</verse>
				<verse number="17">Унинг Ўзи эса ҳамма нарсадан аввал мавжуд эди. Борлиқ мавжудот Унинг соясида мавжуддир.</verse>
				<verse number="18">У Ўз бадани, яъни умматининг бошидир. У ўликлар ичидан биринчи бўлиб тирилгани учун, ҳамманинг илғори ва бошидир.</verse>
				<verse number="19">Худо бутун камолотни Унда жо қилишни хуш кўрди.</verse>
				<verse number="20">Унинг воситаси билан Худо еру кўкдаги борлиқ мавжудотни Ўзи билан яраштиришга қарор қилди. Хочда тўкилган қонни инобатга олиб, Худо Ўзи яратганлар билан сулҳ тузди.</verse>
				<verse number="21">Мана, сизлар ҳам бир вақтлар ёмон ишлар қилиб, ярамас фикрда бўлиб, Худога бегона ва душман эдингизлар.</verse>
				<verse number="22">Энди эса Масиҳ Ўзининг инсоний баданини қурбонликка бағишлаб, Ўз ўлими орқали сизларни Худо билан яраштирди, Худо ҳузурига сизларни муқаддас, айбсиз ва нуқсонсиз ҳолда тақдим қилди.</verse>
				<verse number="23">Сизлар энди эшитган Хушхабарга қаттиқ эътиқод қўйиб, умидингиздан қайтмасангиз, имонингизда маҳкам, оғишмай турсангиз, бўлди. Инжил Хушхабари осмони фалак остида Худо яратган барча жонзодга етказилди, мен - Павлус эса бу Хушхабарнинг фидойиси бўлдим.</verse>
				<verse number="24">Мен ҳозирги вазиятда сизлар учун азоб тортаётганимга севинаман. Масиҳнинг Ўз бадани, яъни уммати учун тортмаган қайғуларини мен ўз танамда тортиб тўлдиряпман.</verse>
				<verse number="25">Худонинг менга топшириғи бўйича, мен Масиҳ уммати устидан масъул хизматкор бўлдим, Худо каломини тўлиқ тарғиб қилиш вазифасини ўз зиммамга олдим.</verse>
				<verse number="26">Ана шу калом ўтган асрлар ва авлодлардан сир тутилиб, ҳозир эса Худонинг азизларига ошкор бўлди.</verse>
				<verse number="27">Худо дунё халқлари учун сақлаган ушбу сирнинг нақадар бой ва улуғворлигини Ўз азизларига очиб беришга рози бўлди, чунончи улуғвор умидимизнинг мағзи - сизнинг ичингиздаги Масиҳ.</verse>
				<verse number="28">Шунга кўра, биз Масиҳга ишонган ҳар бир одамни мукаммал ҳолда Худога тақдим этмоқчимиз. Ҳар бир одамга ақл ўргатиб, бутун донолик билан таълим-тарбия бериб, Масиҳни тарғиб қилмоқдамиз.</verse>
				<verse number="29">Мен ҳам ана шу мақсадда жон-жаҳдим билан хизмат қилар эканман, менга кучли таъсир қилаётган Раббимнинг қудратига суянаман.</verse>
			</chapter>
			<chapter number="2">
				<verse number="1">Мен сизлар учун, шунингдек, Лаодикия шаҳридагилар ҳамда шахсан юзимни кўрмаган имонлиларнинг* ҳаммаси учун нақадар зўр ғайрат кўрсатаётганимни билишингизни истайман.</verse>
				<verse number="2">Мақсадим шуки, сизлар дадил бўлинг, муҳаббат руҳида бирлашинг, фаҳм-идрок ва тўла комил ишонч билан Отамиз Худонинг сири - Масиҳни пайқаб олинг.</verse>
				<verse number="3">Чунки ҳикмат ва илму маърифатнинг ҳамма хазиналари Масиҳда пинҳондир.</verse>
				<verse number="4">Буни мен шунинг учун айтяпманки, ҳеч ким сизларни тилёғламалик қилиб йўлдан оздирмасин.</verse>
				<verse number="5">Мен гарчи жисман сизнинг орангизда бўлмасам ҳам, руҳан орангиздаман, сизларнинг тартиб-интизомингиз ва Масиҳга бўлган соғлом имонингизни кўриб севиняпман.</verse>
				<verse number="6">Энди сизлар Исо Масиҳни Раббимиз деб қабул қилган экансизлар, У билан алоқада бўлиб яшанглар.</verse>
				<verse number="7">Олган таълимотингизга мувофиқ, Унда томир ёйиб, қарор топинг, имонингизда қаттиқ туринг, шу йўлда ривожланиб бориб, Худога шукроналар тилингиздан тушмасин.</verse>
				<verse number="8">Эҳтиёт бўлинглар, ҳеч ким фалсафа ва қуруқ сафсаталар билан сизларни аврамасин. Бундай гаплар Масиҳга эмас, балки инсонларнинг анъанасига, дунёнинг хурофий унсурларига асосланади.</verse>
				<verse number="9">Худонинг бутун борлиғи тўла-тўкис Масиҳ вужудида мавжуддир.</verse>
				<verse number="10">Ҳар турли ҳукмронлик ва ҳокимиятнинг боши Масиҳ билан алоқада бўлиб, сизлар ҳам тўла-тўкис бўлдингизлар.</verse>
				<verse number="11">Сизлар Масиҳ билан алоқада бўлиб суннат ҳам қилиндингизлар. Бу Масиҳнинг суннати бўлиб, инсон қўли билан қилинмайди, бу суннат гуноҳкор вужуднинг кесиб ташланиши демакдир.</verse>
				<verse number="12">Сизлар имон келтирганда сувга чўмиб, Масиҳ билан бирга кўмилдингизлар. Шунингдек, Масиҳни тирилтирган Худонинг қудратига қаттиқ инониб, Масиҳ билан бирга тирилдингизлар.</verse>
				<verse number="13">Илгари сизлар суннатсиз, яъни гуноҳга ботган ҳолатда бўлиб, ўлик эдингизлар. Энди эса Худо барча гуноҳларингизни кечириб, сизларни Масиҳ билан бирга янги ҳаёт учун тирилтирди.</verse>
				<verse number="14">Бизга қарши ёзилган, маҳкумлигимизни билдирувчи айбномани Худо ўчирди, яъни уни Масиҳ билан бирга* хочга михлаб, кучдан қолдирди.</verse>
				<verse number="15">Ўша хоч орқали руҳий* ҳоким ва ҳукмронликлар устидан ҳам ғалаба қозонди. Уларнинг қурол-яроғини олиб қўйди-да, уларни Ўзининг тантанали юришида юргизиб, расвои олам қилди.</verse>
				<verse number="16">Шундай қилиб, егулик-ичгулик, диний байрамлар, янги ой ёки дам олиш кунлари хусусида ҳеч ким сизларга қонун-қоида чиқармасин.</verse>
				<verse number="17">Булар келажак дунёнинг шарпасигина холос, асли эса Масиҳдадир.</verse>
				<verse number="18">Фаришталарга сиғинишни қойил қиладиган, ўз хаёлида туғилган “ваҳийлар”га мафтун бўлган, сохта камтарлик кўрсатиб, ўзининг инсоний фикрлаши билан беҳуда мағрурланиб кетган ҳеч бир киши сизларни васвасага солмасин.</verse>
				<verse number="19">Бундай кишилар Ўз умматининг* Боши бўлган Масиҳдан ажралган. Ана бу Бошдан бутун бадан ҳаётбахш куч олиб, паю бўғинлар орқали ўзаро уланиб, Худо хоҳлаган йўлда ўсади.</verse>
				<verse number="20">Агар сизлар Масиҳ билан бирга ўлган бўлсангизлар, дунёнинг хурофий кучлари олдида ҳам ўлган бўласизлар. У ҳолда яна нима учун бу дунёга қул бўлгандек,</verse>
				<verse number="21">“тегма”, “тутма”, “ема” каби қонун-қоидаларга бўйсунасизлар?</verse>
				<verse number="22">Бу қоидаларнинг ҳаммаси фақат қўлланиб йўқ бўлувчи нарсалар билан боғлиқ бўлиб, инсонларнинг буйруқ ва анъаналарига таянади.</verse>
				<verse number="23">Гарчи булар натижасида пайдо бўладиган бебошларча диндорлик, ўзини мўминликка солиш, баданни қийнаш одамларга ҳикматдай туюлса-да, аслида нафсга ўт, нафсониятга доғ туширади.</verse>
			</chapter>
			<chapter number="3">
				<verse number="1">Сизлар Масиҳ билан бирга тирилган экансиз, юқоридаги, Масиҳ бўлган жойдаги нарсаларни изланглар; У самода Худонинг ўнг томонида ўтирибди.</verse>
				<verse number="2">Фикрингиз ер юзидаги эмас, самодаги нарсалар билан банд бўлсин.</verse>
				<verse number="3">Чунки сизлар ўлгансизлар, янги* ҳаётингиз эса Масиҳ билан Худо ҳузурида пинҳондир.</verse>
				<verse number="4">Ҳаётингизнинг ўзи - Масиҳдир. У оламга қайтиб зоҳир бўлгач, сизлар У билан бирга улуғвор тусда зоҳир бўласизлар.</verse>
				<verse number="5">Шундай қилиб, ерга хос нафсингизни тийиб, фаҳшбозлик, нопоклик, ёмон ҳирсу ҳаваслар ҳамда бутпарастлик билан тенг бўлган тамагирликни ўлдиринглар.</verse>
				<verse number="6">Булар сабабли Худонинг ғазаби итоатсиз бандаларнинг бошига тушади!</verse>
				<verse number="7">Сизлар ҳам бир вақтлар бу кишилар билан ётиб-туриб, айни шундай ишлар қилар эдингизлар.</verse>
				<verse number="8">Аммо энди ғазаб, жаҳл, гиналарнинг ҳаммасини бир четга йиғиштириб қўйинглар. Оғзингиздан ҳеч қандай жеркиш ёки ножўя сўз чиқмасин.</verse>
				<verse number="9">Бир-бирингизга ёлғон гапирманглар. Чунки сизлар эски инсонни ёмон одатлари билан бирга ўзингиздан соқит қилдингизлар.</verse>
				<verse number="10">Бунинг ўрнига Худони таниб-билиш сари янгиланаётган, Яратувчининг суратига ўхшаб бораётган янги инсонни қабул қилдингизлар.</verse>
				<verse number="11">Шу нуқтаи назардан энди на юноний бор, на яҳудий; на суннатли бор, на суннатсиз; на жоҳил бор, на маданиятсиз; на қул бор, на озод. Зеро Масиҳ ҳамма нарсадир ва ҳамма нарсададир.</verse>
				<verse number="12">Худо сизларни азизларим деб танлаган, сизлар муқаддассиз. Шунга кўра раҳм-шафқат, кўнгилчанлик, камтарлик, мулойимлик ва сабр-тоқатни зеб-зийнат қилиб тақинглар.</verse>
				<verse number="13">Бир-бирингизга нисбатан чидамли ва кечиримли бўлинглар. Агар бир киши иккинчисидан хафа бўлса, Масиҳ сизларни кечиргани каби, сизлар ҳам бир-бирингизни кечиринглар.</verse>
				<verse number="14">Яна буларнинг устига камолот чўққиси бўлган муҳаббат тожини кийинглар.</verse>
				<verse number="15">Масиҳ ато қилган тинчлик дилингизда ҳоким бўлсин. Сизлар бир баданнинг аъзолари каби тинч-тотув бўлишга даъват этилгансизлар. Шунингдек, миннатдор бўлинглар.</verse>
				<verse number="16">Масиҳнинг каломи сизда чуқур ўрнашиб, яшнайверсин. Бутун донолик билан бир-бирингизга таълим беринг, насиҳат қилинг. Забур хониши, илҳомли қўшиқлар ва мадҳиялар билан, чин кўнгилдан, миннатдорчилик билан Худони тараннум этинглар.</verse>
				<verse number="17">Нима айтсангиз ёки нима қилсангизлар, ҳаммасини Раббимиз Исо номидан қилиб, У орқали Отамиз Худога шукрона айтинглар.</verse>
				<verse number="18">Эй хотинлар, Раббимиз билан алоқада яшовчиларга муносиб, эрларингизга итоат этинглар.</verse>
				<verse number="19">Эй эркаклар, хотинларингизни севинглар, уларга қўпол муомалада бўлманглар.</verse>
				<verse number="20">Эй болалар, ҳар нарсада ота-оналарингизнинг сўзига қулоқ солинглар, чунки бу Раббимизга маъқул келади.</verse>
				<verse number="21">Эй оталар, руҳий тушкунликка тушмаслик учун болаларингизни ранжитаверманглар.</verse>
				<verse number="22">Эй қуллар, дунёдаги хўжайинларингизга ҳар нарсада итоат этинглар. Буни инсонга ёқмоқ учун, хўжакўрсинга эмас, балки соддадиллик билан, Худодан қўрқиб қилинглар.</verse>
				<verse number="23">Қиладиган ҳар бир ишни инсонлар учун эмас, Раббингиз учун қилаётгандай, чин қалбдан бажаринглар.</verse>
				<verse number="24">Худодан абадий мукофот олишингизни ўйлаб, Эгангиз Масиҳга хизмат қилинглар.</verse>
				<verse number="25">Кимки ноҳақлик қилса, қилмишига яраша жазо олади. Худо юз-хотирчилик қилмайди.</verse>
			</chapter>
			<chapter number="4">
				<verse number="1">Эй хўжайинлар, сизнинг ҳам осмонда Эгангиз борлигини билиб, қулларингизга одил бўлинг, ҳақини тўлиқ беринглар.</verse>
				<verse number="2">Тоат-ибодатга астойдил берилинглар; ибодат қилишда ҳушёр бўлиб, шукрона қилинглар.</verse>
				<verse number="3">Шунингдек, бизлар учун ҳам ибодат қилинглар: биз Худонинг каломини тарғиб қилишимиз ва Масиҳ сирини баён этишимиз учун Ўзи бир эшикни очиб берсин. Мен ана шу сир туфайли қамоқдаман.</verse>
				<verse number="4">Бу сирни муносиб равишда изҳор эта олишимни Худодан сўранглар.</verse>
				<verse number="5">Фурсатни ғанимат билинглар, сафингизда бўлмаганлар билан оқилона йўл тутинглар.</verse>
				<verse number="6">Ҳар бир одамга қандай жавоб бериш лозимлигини билинглар, сўзингиз ҳамиша файзли ва мазали бўлсин.</verse>
				<verse number="7">Раббимнинг содиқ хизматкори, ҳамкорим ва суюкли укам Тихик мен ҳақимдаги барча нарсаларни сизларга билдиради.</verse>
				<verse number="8">Ана шу мақсадда уни олдингизга жўнатаман: у кўнгилларингизни тинчитиб, аҳволингиздан хабар олиб келсин.</verse>
				<verse number="9">Содиқ ва севимли биродаримиз, ҳамшаҳарингиз Ўнисим ҳам Тихик билан бирга олдингизга боради. Улар бу ерда юз берган ҳамма нарсани сизларга айтиб беришади.</verse>
				<verse number="10">Мен билан бирга қамалган Аристарх ва Барнабонинг жияни Марк ҳам сизларга салом йўллаяптилар. Марк ҳақида буйруқ олгансизлар; агар олдингизга борса, уни яхши қабул қилинглар.</verse>
				<verse number="11">Юстус лақабли Исо ҳам сизларга салом йўллаяпти. Худонинг Шоҳлиги йўлида меҳнат қилаётган булардан бошқа яҳудий ҳамкорларим йўқ. Улар менга юпанч бўлиб келмоқдалар.</verse>
				<verse number="12">Исо Масиҳнинг қули, ҳамшаҳарингиз Эпафрас сизларга салом йўллаяпти. Сизлар Худога маъқул бўлган ҳамма нарсани бажарувчи етук, ишончи комил кишилар бўлиб оғишмай туринглар, деб Эпафрас зўр ғайрат билан, тинмай ибодат қилмоқда.</verse>
				<verse number="13">У сизлар учун ҳамда Лаодикия ва Иераполь шаҳарларидаги Масиҳ жамоатлари учун не-не заҳматлар чекканига ўзим шоҳидман.</verse>
				<verse number="14">Севимли табиб Луқо ва Димас сизларга салом йўллашяпти.</verse>
				<verse number="15">Лаодикия шаҳридаги биродарларга, айниқса Нимфа ва унинг уйида тўпланадиган жамоатга салом айтинглар.</verse>
				<verse number="16">Бу мактубим орангизда ўқиб берилгандан кейин, Лаодикиядаги Масиҳ жамоатига ҳам ўқитинглар. Сизлар эса Лаодикиядан келадиган мактубни ўқинглар.</verse>
				<verse number="17">Архиппга: “Сен Раббимиз йўлида бўйнингга олган хизматни адо қилиш учун эҳтиёт бўл”, - деб айтинглар.</verse>
				<verse number="18">Мен, Павлус, ўз қўлим билан бу дуойи саломни ёзяпман. Қамоқда ётганимни эсдан чиқарманглар. Худонинг инояти сизларга ёр бўлсин. Омин.</verse>
			</chapter>
		</book>
		<book number="52">
			<chapter number="1">
				<verse number="1">Отамиз Худо ва Раббимиз Исо Масиҳнинг уммати бўлган Салоника шаҳридаги имонлилар жамоатига Павлус, Силван ва Тимўтийдан салом! Отамиз Худодан ва Раббимиз Исо Масиҳдан сизларга иноят ва тинчлик бўлсин.</verse>
				<verse number="2">Ибодатларимизда тинмай сизларни хотирлаб, ҳаммаларингиз учун Худога шукр қиламиз.</verse>
				<verse number="3">Чунки сизлар имон билан иш қилиб, муҳаббат билан заҳмат чекасиз, фақат Раббимиз Исо Масиҳга умид боғлаб, У туфайли сабр-тоқат қиласизлар. Шунинг учун Отамиз Худо ҳузурида сизларни эслаб турамиз.</verse>
				<verse number="4">Эй биродарлар, Худо сизларни севиб, танлаганини биламиз.</verse>
				<verse number="5">Биз Инжил Хушхабарини сизларга қуруқ сўз билан эмас, балки қудрат билан, Муқаддас Руҳ кучи билан, тўла ишонтириш кучи билан хабарлаб келдик. Биз орангизда бўлганимизда қандай намунали турмуш кечирганимизни ўзларингиз биласизлар.</verse>
				<verse number="6">Шундай қилиб, сизлар кўп қайғуда бўлсангиз ҳам, Муқаддас Руҳдан илҳом олиб, ўзингизда севинч ҳосил қилдингизлар, Худонинг каломини қабул этиб, бизга ҳам, Раббимизга ҳам эргашдингизлар.</verse>
				<verse number="7">Македония ва Ахая ўлкаларидаги бутун имонлиларга ўрнак бўлиб қолдингизлар.</verse>
				<verse number="8">Раббимиз Исонинг каломи сизлардан бошлаб ёйилди. Сизларнинг Худога бўлган имонингизнинг шуҳрати ёлғиз Македония ва Ахаягагина эмас, ҳамма ёққа ҳам тарқалиб кетди. Шунинг учун энди бизнинг бирор нарса гапиришимизга ҳожат қолмади.</verse>
				<verse number="9">Ҳамма эшитганларнинг ҳам айтишларича, сизлар бизни яхши қабул қилдингизлар, бутларга сиғинишдан қайтиб, барҳаёт ва ҳақиқий Худога таваккал қилдингизлар. Энди Худога хизмат қилаётиб,</verse>
				<verse number="10">Унинг Ўғли Исонинг кўкдан тушишига кўз тутиб юрибсизлар. Худо Ўз Ўғли Исони тирилтирди, токи У бизни келажак Худо ғазабидан халос қилсин.</verse>
			</chapter>
			<chapter number="2">
				<verse number="1">Эй биродарлар, олдингизга бориб қилган зиёратимизнинг бефойда бўлмаганини ўзларингиз биласизлар.</verse>
				<verse number="2">Яна аввалдан биласизларки, ундан олдин Филиппи шаҳрида азоб чекиб, ҳақоратга учраган эдик. Аммо бу шиддатли қаршиликларга қарамасдан, Худо Ўз Хушхабарини сизларга ҳам етказиш учун бизга жасорат берди.</verse>
				<verse number="3">Биз насиҳат қилар эканмиз, бизда на хато, на нопок ният, на бирон ҳийла бўлган.</verse>
				<verse number="4">Биз инсонларга ёқиш учун ўзимизча гапирмаяпмиз. Аксинча, Худо Хушхабарни бизга ишониб топширди, уни етказиш учун бизни лойиқ топди, шунинг учун биз фақат Худони хушнуд этмоқчимиз. Юракларимизни У синаб кўради.</verse>
				<verse number="5">Сиз яхши биласизларки, биз ҳеч вақт тилёғламалик қилмадик, ниқоб остида тамагирликни ҳам кўзламадик. Худо бунга шоҳид.</verse>
				<verse number="6">Биз на сизлардан, на бошқалардан инсоний шон-шараф изламадик.</verse>
				<verse number="7">Биз Масиҳнинг ҳаворийлари каби олдингизга салобат билан келишимиз мумкин эди. Аммо болаларини ардоқлаган бир энага каби орангизда ювош бўлдик.</verse>
				<verse number="8">Сизларга шу қадар кўнгил боғлаган эдикки, фақат Худонинг Хушхабаринигина эмас, балки ўз жонимизни ҳам беришга тайёр эдик. Чунки сизлар биз учун азиз бўлиб қолган эдингизлар.</verse>
				<verse number="9">Эй биродарлар, сизларга сарф қилган меҳнату заҳматимизни эсда тутинглар! Сизларнинг бирортангизга малол келмасин, деб кечаю кундуз меҳнат қилдик ва Худонинг Хушхабарини талқин қилиб бердик.</verse>
				<verse number="10">Сиз, имонлилар олдида биз қандай покдил, солиҳ ва бенуқсон бўлганимизга ўзларингиз ҳам, Худо ҳам гувоҳдир.</verse>
				<verse number="11">Шуни ҳам биласизларки, ота ўз болаларини авайлагани каби, биз ҳам ҳар бирингизни авайлаб далда бердик.</verse>
				<verse number="12">Биз сизларга жиддий насиҳат қилдик. Худо Ўзининг улуғвор Шоҳлиги соясига сизларни чорлади, энди шунга лойиқ суратда яшанглар, деб самимий ёлвордик.</verse>
				<verse number="13">Бизнинг тинмай Худога шукр қилишимизнинг яна бир сабаби бор: сизлар Худонинг каломини биздан эшитганингизда, буни инсон сўзи сифатида эмас, балки Худо каломи сифатида қабул қилдингизлар. Бу калом ҳақиқатан Худо каломи бўлгани учун, сиз, имонлиларга таъсир қилмоқда.</verse>
				<verse number="14">Эй биродарлар, сизлар Яҳудия ўлкасидаги Исо Масиҳ уммати бўлган Худо жамоатларига эргашдингизлар; улар яҳудийлардан қандай азоб чеккан бўлса, сизлар ҳам ўз юртдошларингиздан шундай хўрлик кўрдингизлар.</verse>
				<verse number="15">Мана, яҳудийлар Раббимиз Исони ва пайғамбарларни ўлдиришган, бизни ҳам жабрлаб, қувғин қилишган. Улардан Худо рози эмас, улар барча одамларга ҳам душмандир.</verse>
				<verse number="16">Улар бошқа халқларга ваъз айтишимизни тақиқлаб, уларнинг нажот топишига тўсқинлик қилмоқдалар, шу тариқа тобора гуноҳ орттириб бормоқдалар. Улар аллақачон Худонинг ғазабига учраган-ку.</verse>
				<verse number="17">Эй биродарлар, энди биз дилимиз билан бўлмаса-да, вужудимиз билан қисқа бир муддат сизлардан жудо бўлдик. Аммо сизларни жуда ҳам соғиниб, дийдорингизни кўришга жон-жаҳдимиз билан ҳаракат қилмоқдамиз.</verse>
				<verse number="18">Ҳа, биз, айниқса мен, Павлус, бир-икки марта сизнинг олдингизга бормоқчи эдик, лекин шайтон бизга халақит берди.</verse>
				<verse number="19">Зотан бизнинг умид ва севинчимиз ким? Раббимиз Исо қайтиб келганда, Унинг олдида фахрланадиган тожимиз ким? Сизлардан бошқа ким ҳам бўла оларди?!</verse>
				<verse number="20">Ҳа, сизлар биз учун шараф ва қувончсиз!</verse>
			</chapter>
			<chapter number="3">
				<verse number="1">Биз энди бошқа тоқат қилолмай, Афина шаҳрида ёлғиз қолишга рози бўлдик</verse>
				<verse number="2">ва укамиз Тимўтийни сизнинг олдингизга юборишга қарор қилдик. Тимўтий Масиҳ Хушхабарини тарғиб қилишда бизнинг ҳамкоримиз ҳамда Худонинг хизматкоридир. У сизларни имонда мустаҳкамлаб, руҳлантиради,</verse>
				<verse number="3">токи бу қайғулар билан яна бирортаси йўлдан тойиб кетмасин. Тақдиримиз қайғули эканлигини ўзларингиз биласизлар.</verse>
				<verse number="4">Биз ёнингизда бўлганимиздаёқ, биз учун қайғусизлик бўлмайди, деб сизларга таъкидлаган эдик. Билганингиздек, худди шундай бўлди.</verse>
				<verse number="5">Шунинг учун мен ортиқча сабр қилолмай, мабодо васвасачи сизларни йўлдан оздирмадими, меҳнатимиз беҳуда кетмадими, деб имонингизнинг аҳволини билиш учун укамизни юбордим.</verse>
				<verse number="6">Энди эса Тимўтий олдингиздан қайтиб келиб, имонингиз ва севгингиз ҳақида эзгу хабар берди. Биз сизларни соғинганимиздек, сизлар ҳам бизни соғиниб қолибсиз, ҳар доим бизни дуо қилаётган экансиз, у гапириб берди.</verse>
				<verse number="7">Шу сабабдан, биродарлар, биз ҳамма қайғу ва эҳтиёжларимиз орасида сизнинг имонингизнинг ривожи ҳақида билиб, тасалли топдик.</verse>
				<verse number="8">Ҳа, сизлар Раббимиз билан маҳкам алоқада тураверсангиз, бизнинг жонимиз киради.</verse>
				<verse number="9">Худойимиз ҳузурида сизлар сабабли топган бахт-саодатимиз учун Унга қанча шукр қилсак оздир.</verse>
				<verse number="10">Дийдорингизни кўриш ва имонингиздаги камчиликларни тўлдириш учун кечаю кундуз зўр бериб Худога илтижо қиламиз.</verse>
				<verse number="11">Отамиз Худонинг Ўзи ва Раббимиз Исо Масиҳ йўлимизни сизлар томон йўналтирсин.</verse>
				<verse number="12">Биз сизларни қанча севсак, Раббимиз Исо Масиҳ бир-бирингизга ва барча инсонларга бўлган муҳаббатингизни шунча кўпайтириб юборсин.</verse>
				<verse number="13">Шунда Раббимиз Исо Масиҳ Ўзининг барча азизлари билан бирга осмондан тушиб келаётганда, сизнинг дилларингиз собит бўлади, сиз Отамиз Худо ҳузурида муқаддасликда бенуқсон бўласизлар. Омин.</verse>
			</chapter>
			<chapter number="4">
				<verse number="1">Хуллас, эй биродарлар, Худога маъқул келиш учун қандай яшашингиз кераклиги тўғрисида биздан таълим олгансизлар. Ҳозир ҳам шундай яшаётган бўлсангиз-да, бундан кўпроқ равнақ топинглар, деб Раббимиз Исо ҳақи сизлардан ёлвориб сўраймиз.</verse>
				<verse number="2">Биз Раббимиз Исо номидан сизларга қандай буйруқлар берганимизни, албатта, биласизлар.</verse>
				<verse number="3">Худонинг иродаси шу: муқаддас бўлинглар, зинодан ўзингизни сақланглар.</verse>
				<verse number="4">Ҳар бир одам ўз хотинини эплаб, муқаддас ва иффатли сақласин.</verse>
				<verse number="5">Худони танимаган халқлар каби шаҳвоний ҳирсга берилманглар.</verse>
				<verse number="6">Бу хусусда ҳеч ким биродарига фириб бериб, ноҳақлик қилмасин. Олдиндан сизларга айтиб, огоҳлантирганимиздек, ҳамма бу ишлар учун Худо қасос олади.</verse>
				<verse number="7">Чунки Худо бизларни нопокликка эмас, балки муқаддасликка чақирган.</verse>
				<verse number="8">Демак, бу қоидани рад этган киши инсонни эмас, балки сизга Муқаддас Руҳни берган Худони рад этган бўлади.</verse>
				<verse number="9">Биродарлик муҳаббати тўғрисида сизларга ёзишнинг ҳожати йўқ. Чунки бир-бирингизни севишни Худодан ўргангансизлар.</verse>
				<verse number="10">Зотан сизлар Македония ўлкаси бўйлаб яшовчи барча биродарларингизга ҳам шундай муносабатда бўляпсизлар. Шунга қарамай, сизларни янада кўпроқ равнақ топишга ундамоқчимиз.</verse>
				<verse number="11">Биродарлар, биз сизларга: осойишта яшаш, шахсий ишларингиз билан машғул бўлиш, ҳалол ишлашга жон куйдиринглар, деб буюрган эдик.</verse>
				<verse number="12">Яна ҳеч кимга муҳтож бўлмасдан, бошқа одамларнинг кўзи олдида одоб билан яшанглар.</verse>
				<verse number="13">Эй биродарлар, умидсизликда яшаётган бошқа одамларга ўхшаб ғамгин бўлманглар, деб бу оламдан кўз юмиб кетганларнинг аҳволи ҳақида сизларни хабардор қилмоқчимиз.</verse>
				<verse number="14">Биз Исонинг ўлиб, тирилганига ишонамиз. Шунга ўхшаб, Худо Исога ишонган марҳумларни ҳам У билан бирга қайтариб келтиради.</verse>
				<verse number="15">Буни сизларга Раббимиз каломи каби айтяпмиз: биз, тириклар, яъни Раббимиз Исо келишига қадар ҳаёт бўлганлар, ўлганлардан илгари келмаймиз.</verse>
				<verse number="16">Чунки Раббимиз Исо Ўзи буюк нидо, бош фариштанинг садоси, Худонинг карнайи билан осмондан тушади. Аввал Масиҳга ишонган марҳумлар тириладилар.</verse>
				<verse number="17">Сўнгра биз, тирик қолганлар, улар билан бирга Раббимизни ҳавода кутиб олиш учун булутлар билан кўтариламиз. Шу тариқа ҳамиша Раббимиз билан бирга бўламиз.</verse>
				<verse number="18">Ана шу сўзлар билан бир-бирингизни овунтиринглар.</verse>
			</chapter>
			<chapter number="5">
				<verse number="1">Эй биродарлар, бу воқеалар рўй берадиган замон ва муддатлар ҳақида сизларга ёзишнинг ҳожати йўқ.</verse>
				<verse number="2">Чунки ўзларингиз яхши биласизларки, кечаси ўғри қандай келса, маҳшар куни ҳам шундай келади.</verse>
				<verse number="3">Худди ҳомиладор хотинни тўлғоқ тутиб қолганидек, инсонлар тинч ва осойишта деб юрганда, тўсатдан уларнинг бошига ҳалокат келади ва ундан асло қочиб қутула олмайдилар.</verse>
				<verse number="4">Сизлар эса, эй биродарлар, қоронғиликда эмассизларки, ўша кун ўғри каби сизларни босиб олсин.</verse>
				<verse number="5">Ҳаммаларингиз ёруғлик ва кундузнинг ўғилларисизлар. Биз кечага ҳам, қоронғиликка ҳам тааллуқли эмасмиз.</verse>
				<verse number="6">Шунинг учун бошқалар каби ухламайлик, бедор ва ҳушёр бўлайлик.</verse>
				<verse number="7">Ухлаганлар кечаси ухлайдилар, сархуш бўлганлар кечаси сархуш бўладилар.</verse>
				<verse number="8">Лекин биз кундузга оидмиз. Шу туфайли имон ва муҳаббат қалқонини олайлик, нажотга умидворлик дубулғасини кияйлик, ҳушёр бўлайлик.</verse>
				<verse number="9">Чунки Худо бизни ғазаб учун эмас, балки Раббимиз Исо Масиҳ орқали нажот топиш учун тайин этди.</verse>
				<verse number="10">Раббимиз Исо Масиҳ биз учун ўлди. Биз ҳаёт бўлсак ёки ҳаётдан кўз юмсак ҳам, ҳамиша У билан бирга яшаймиз.</verse>
				<verse number="11">Шунинг учун ҳозир ҳам қилаётганингиздек, бундан кейин ҳам бир-бирингизга далда бериб, ёрдам қилинглар.</verse>
				<verse number="12">Эй биродарлар, орангизда меҳнат қилиб, Раббимиз йўлида сизларга бошчилик қилиб, йўл-йўриқ берадиганлар бор, уларни қадрлашингизни илтимос қиламан.</verse>
				<verse number="13">Қилган ишлари туфайли уларни чин қалбдан севиб, ҳурмат қилинглар. Бир-бирингиз билан тинч-тотув яшанглар.</verse>
				<verse number="14">Сизларга ёлворамиз, биродарлар: ишёқмасларга йўл-йўриқ кўрсатинглар, жасоратсизларнинг руҳини кўтаринглар, кучсизларга ёрдамлашинглар, ҳаммага сабр-тоқатли бўлинглар.</verse>
				<verse number="15">Ҳеч ким ўзгага ёмонлик эвазига ёмонлик қилмасин. Аксинча, ҳар доим бир-бирингиз, қолаверса, ҳамма учун ҳам яхшиликни изланглар.</verse>
				<verse number="16">Ҳамиша хурсанд бўлинглар,</verse>
				<verse number="17">тинмай тоат-ибодат қилинглар,</verse>
				<verse number="18">ҳар қандай шароитда ҳам Худога шукр қилинглар. Бу - Худонинг иродаси, чунки сизлар Исо Масиҳ умматисизлар.</verse>
				<verse number="19">Руҳнинг алангасини сусайтирманглар.</verse>
				<verse number="20">Пайғамбар кароматини камситманглар.</verse>
				<verse number="21">Ҳамма нарсани синаб кўринглар, яхшиликка ёпишиб олинглар.</verse>
				<verse number="22">Ҳар хил ёмонликлардан ўзингизни сақланглар.</verse>
				<verse number="23">Тинчлик манбаи бўлган Худонинг Ўзи сизларни бутунлай муқаддас қилсин. Раббимиз Исо Масиҳ келгунча, бутун руҳингиз, жонингиз ва танингиз бенуқсон сақлансин.</verse>
				<verse number="24">Сизларни даъват этган Худо Ўз сўзига содиқдир, У айтганини бажаради.</verse>
				<verse number="25">Биродарлар, бизлар учун ибодат қилинглар.</verse>
				<verse number="26">Бутун биродарларга муқаддас ўпиш билан салом айтинглар.</verse>
				<verse number="27">Бу мактубни барча муқаддас биродарларимга ўқиб беришингизни Раббим Исо ҳақи қаттиқ буюраман.</verse>
				<verse number="28">Раббимиз Исо Масиҳнинг инояти сизларга ёр бўлсин. Омин.</verse>
			</chapter>
		</book>
		<book number="53">
			<chapter number="1">
				<verse number="1">Отамиз Худо ва Раббимиз Исо Масиҳнинг уммати бўлган Салоника шаҳридаги имонлилар жамоатига Павлус, Силван ва Тимўтийдан салом!</verse>
				<verse number="2">Отамиз Худодан ва Раббимиз Исо Масиҳдан сизларга иноят ва тинчлик бўлсин.</verse>
				<verse number="3">Эй биродарлар, биз сизлар учун ҳамиша Худога шукр қилишни бурчимиз деб биламиз. Сизлар бунга муносибсиз, чунки имонингиз кун сайин мукаммаллашиб, ўзаро биродарлик муҳаббатингиз кўпайиб бормоқда.</verse>
				<verse number="4">Сизлар бошдан кечираётган бутун таъқибу қайғуларга сабр-қаноат ва эътиқод билан чидаб турибсиз. Ана шу сабабдан биз Худонинг жамоатлари олдида сизлар билан фахрланамиз.</verse>
				<verse number="5">Сизлар Худонинг Шоҳлигига лойиқ топилишингиз учун, бу азобларни чекмоқдасизлар. Булар Худонинг адолатли ҳукмидан далолат бермоқда.</verse>
				<verse number="6">Худонинг адолати яна шундан ҳам иборатки, сизларга азоб бераётганларга У ўзига яраша жазосини беради,</verse>
				<verse number="7">сиз, азоб чекаётганларни эса биз билан бирга роҳат-фароғатга эриштиради. Раббимиз Исо Ўзининг қудратли фаришталари билан бирга олов алангасида осмондан тушиб зоҳир бўлган вақтда, бу воқеа содир бўлади.</verse>
				<verse number="8">Ўшанда Раббимиз Исо Худони танимаган ва Ўзининг Хушхабарига итоат этмаган шаккоклардан ўч олади.</verse>
				<verse number="9">Улар Раббимизнинг ҳузури ва ҳашаматли қудратидан олис, абадий ҳалокат жазосига маҳкум бўладилар.</verse>
				<verse number="10">Раббимиз Исо келган куни барча имонлиларни ҳайратда қолдиради ва Ўз азизлари орасида улуғланади. Ана, сизлар ҳам ўша имонлилар қаторида турасиз, чунки бизнинг гувоҳлигимизга ишонгансизлар.</verse>
				<verse number="11">Шу сабабдан биз тинмай сизлар учун ибодат қиламиз: Худойимиз сизларни Ўз даъватига лойиқ кўрсин, Ўзига хос куч-қудрат билан бутун яхши мурод-мақсадингизни рўёбга чиқарсин, ҳар бир имонли ишингизга омад берсин,</verse>
				<verse number="12">шу йўсин Раббимиз Исонинг исми сизларда улуғлансин ва У сизларни ҳам улуғласин. Худойимиз ва Раббимиз Исо Масиҳнинг иноятли иродаси ана шу.</verse>
			</chapter>
			<chapter number="2">
				<verse number="1">Эй биродарлар, Раббимиз Исо Масиҳ осмондан тушиб, сизлар билан қўшилиши арафасида сизлардан илтимос қиламиз:</verse>
				<verse number="2">“Раббимиз куни келди”, деб даъво қилаётган ҳеч қандай руҳ ёки сўз, бизнинг номимиздан битилгандай қилиб кўрсатилган ҳеч қандай мактуб ақлингизни дарров адаштирмасин, сизларни чўчитмасин.</verse>
				<verse number="3">Ҳеч ким сизларни турли йўллар билан алдамасин. Чунки имондан қайтиш вақти келмагунча, тақдири ҳалокат бўлган дажжол пайдо бўлмагунча, ўша кун келмайди.</verse>
				<verse number="4">Дажжол эса илоҳий ва табаррук ҳисобланган ҳамма нарсага қарши туради, ўзини ҳаммадан устун ҳисоблайди, ҳаттоки Худонинг маъбадида ўтириб, ўзини Худо қилиб кўрсатади.</verse>
				<verse number="5">Эсингизда йўқми, мен ёнингизда бўлган пайтимда буларни сизларга айтиб турардим.</verse>
				<verse number="6">Дажжол белгиланган вақтда пайдо бўлишига энди нима монелик қилаётганини биласизлар.</verse>
				<verse number="7">Гарчи ёвузликнинг сирли кучи ҳозирданоқ амал қилса ҳам, аммо унга монелик қилаётган илоҳий* Зот ғойиб бўлмагунга қадар, бу сир ошкор бўлмайди.</verse>
				<verse number="8">Ўшандагина дажжол пайдо бўлади. Лекин Раббимиз Исо осмондан тушиб, Ўзининг нафаси билан уни ўлдиради, улуғвор кўриниши билан уни маҳв этади.</verse>
				<verse number="9">Унгача дажжол шайтоннинг кучи билан ҳар турли қудратли ишлар, ажойиботлар, сохта мўъжизалар кўрсатади.</verse>
				<verse number="10">У ҳалок бўладиганларни ҳар турли ноҳақ васвасалар билан йўлдан оздиради. Бу кишилар ҳақиқат севгисини қабул қилмаганлари учун ҳалок бўладилар, нажот топа олмайдилар.</verse>
				<verse number="11">Ана шу сабабдан Худо уларга алдовчи бир куч юборади, улар эса ёлғонга ишониб кетади.</verse>
				<verse number="12">Шу йўсин ҳақиқатга ишонмаган, ноҳақлик қилишдан завқланадиган барча одамлар тегишли жазосини оладилар.</verse>
				<verse number="13">Эй Раббимиз севган биродарлар, сизлар учун ҳамиша Худога шукр қилиш бизнинг бурчимиз. Чунки сизлар Муқаддас Руҳ орқали муқаддас қилиндингизлар ва ҳақиқатга имон келтириб, нажот топдингизлар. Ана шу мақсадда Худо азалдан сизларни танлади,</verse>
				<verse number="14">Раббимиз Исо Масиҳнинг улуғворлигига эришишингиз учун, У биз тарғиб қилаётган Инжил Хушхабари орқали сизларни Ўзига даъват этди.</verse>
				<verse number="15">Шундай қилиб, эй биродарлар, маҳкам бўлинглар. Хоҳ оғзаки хабар, хоҳ мактуб орқали биздан олган ривоятларга риоя қилинглар.</verse>
				<verse number="16">Раббимиз Исо Масиҳ ҳамда Отамиз Худо бизни севиб, раҳм-шафқат кўрсатди, бизга боқий тасалли ва порлоқ бир умидни ато этди.</verse>
				<verse number="17">Унинг Ўзи кўнгилларингизни кўтарсин, ҳар қандай хайрли иш ва сўз учун қувват берсин.</verse>
			</chapter>
			<chapter number="3">
				<verse number="1">Хуллас, эй биродарлар, Раббимиз каломи худди сизларда бўлгани сингари, бизнинг орамизда ҳам тез ёйилиши ва улуғланиши учун ибодат қилинглар.</verse>
				<verse number="2">Бузуқ ва ёвуз одамлардан қутулишимиз учун ҳам ибодат қилинглар; чунки ҳамма ҳам имонли эмас.</verse>
				<verse number="3">Раббимиз эса ишончлидир. У сизларни қўллаб-қувватлаб, ёвуз шайтондан сақлаб қолади.</verse>
				<verse number="4">Биз буюрган нарсаларни бажо келтираётганингизга ва яна бажо келтиришингизга, Раббимиз ҳақи, аминмиз.</verse>
				<verse number="5">Раббимиз Исо Масиҳ юракларингизни Худонинг меҳр-муҳаббати ва Ўзининг сабр-бардошига йўналтирсин.</verse>
				<verse number="6">Эй биродарлар, Раббимиз Исо Масиҳ номи билан сизларга буюрамиз: биздан қабул қилган ривоятларга хилоф тарзда бекор юрган ҳар бир биродардан узоқлашинг.</verse>
				<verse number="7">Биздан қандай ўрнак олишингиз кераклигини ўзларингиз биласизлар. Чунки биз орангизда бўлганда бекорчи эмас эдик.</verse>
				<verse number="8">Ҳеч кимнинг нонини текин емасдик, бирон кишига оғирлигимиз тушмаслиги учун кечаю кундуз юмуш қилиб, заҳмат чекардик.</verse>
				<verse number="9">Ҳаққимиз бўлмаганидан эмас, балки сизларга намуна бўлишимиз учун ва сиз биздан ўрнак олишингиз учун, шундай қилар эдик.</verse>
				<verse number="10">Ёнингизда бўлганимизда: ким ишлашни истамаса, овқат ҳам емасин, деб буюрган эдик.</verse>
				<verse number="11">Энди баъзиларингиз бекорчи бўлиб, ҳеч иш қилмай ҳовлиқиб юрганликларингизни эшитяпмиз.</verse>
				<verse number="12">Бундай одамларга Раббимиз Исо Масиҳ номидан ўтинамиз ва буюрамизки, тинч ишлаб, ҳалол нон есинлар.</verse>
				<verse number="13">Эй биродарлар, яхшилик қилишдан ҳориманглар.</verse>
				<verse number="14">Агар бирор киши бу мактубда ёзган сўзларимизга риоя қилмаса, уни ажратиб қўйинглар, у билан муносабатни узинглар, токи у уялсин.</verse>
				<verse number="15">Бундай одамни душман ҳисобламасдан, биродарингиз каби йўл-йўриқ беринглар.</verse>
				<verse number="16">Тинчлик манбаи бўлган Раббимизнинг Ўзи сизларга ҳар доим ва ҳар йўсинда тинчлик берсин. Раббимиз ҳаммангизга ёр бўлсин.</verse>
				<verse number="17">Мен, Павлуснинг ўз қўлим билан ёзган дуойи саломим ҳар бир мактубимда белги бўлиб хизмат қилади, мен бундай ёзаман.</verse>
				<verse number="18">Раббимиз Исо Масиҳнинг инояти ҳаммангизга ёр бўлсин. Омин.</verse>
			</chapter>
		</book>
		<book number="54">
			<chapter number="1">
				<verse number="1">Халоскоримиз Худо ва умидворимиз Исо Масиҳнинг буйруғига кўра Исо Масиҳнинг ҳаворийси бўлган мен, Павлус,</verse>
				<verse number="2">имонда ҳақиқий ўғлим Тимўтийга Отамиз Худодан ва Раббимиз Исо Масиҳдан иноят, марҳамат ва тинчлик тилайман.</verse>
				<verse number="3">Мен Македонияга кетаётганимда, сендан Эфес шаҳрида қолгин, деб илтимос қилган эдим. У ердаги баъзи кишиларга бошқача таълимотни ёймасликларини,</verse>
				<verse number="4">афсоналар ва бепоён шажаралар билан банд бўлмасликларини буюр. Булар хаёлпарастликка сабаб бўлади, холос. Лекин илоҳий режа рўёбга чиқиши учун имон керак.</verse>
				<verse number="5">Насиҳат қилишимдан мақсад ана шу, яъни соф юракдан, тоза виждондан, холис имондан меҳр-муҳаббат ҳосил бўлсин.</verse>
				<verse number="6">Чунки баъзи одамлар бу фазилатлардан юз ўгириб, қуруқ гапларга оғиб кетдилар.</verse>
				<verse number="7">Улар Илоҳий Қонун уламолари бўлишга ҳавас қиладилар-у, лекин нима сўзлаётганларини ва нима даъво қилаётганларини ўзлари билмайдилар.</verse>
				<verse number="8">Биз биламизки, Илоҳий Қонун ундан тегишлича истифода этувчилар учун фойдалидир.</verse>
				<verse number="9">Маълумки, Илоҳий Қонун солиҳ одамлар учун берилмаган. Аксинча, қонунсизу итоатсиз, худосизу гуноҳкор, кофиру бетавфиқ, падаркушу қотил,</verse>
				<verse number="10">фоҳиш, баччабоз, одам ўғирлаб сотувчи, ёлғончи, қасамбузар ва соғлом таълимотга зид иш қилган бошқа ҳамма учун берилган.</verse>
				<verse number="11">Муборак Худонинг менга ишониб топширган Инжили шарифи бўйича аҳвол шундайдир.</verse>
				<verse number="12">Менга қувват берган Раббимиз Исо Масиҳга шукур қиламан. Чунки У мени ишончли ҳисоблаб, Ўз хизматига олди.</verse>
				<verse number="13">Мен илгариги вақтларда шаккок, золим, жафокор эканман, энди илоҳий раҳм-шафқатга ноил бўлдим. Ахир, мен жоҳиллик ва имонсизлик туфайли бундай ҳаракат қилар эдим.</verse>
				<verse number="14">Мен Раббимиз Исо Масиҳдан ҳаддан зиёд лутфу карам, имон ва муҳаббат топдим.</verse>
				<verse number="15">“Исо Масиҳ гуноҳкорларни қутқариш учун дунёга келди”, деган сўз тўғри ва ҳар жиҳатдан қабул қилинишга лойиқдир. Мана, ўша гуноҳкорларнинг биринчиси менман!</verse>
				<verse number="16">Аммо Исо Масиҳ ҳаммадан олдин менга раҳм айлаб, буюк сабр-тоқат қилди, токи кейинроқ Унга ишониб, абадий ҳаёт топажакларнинг ҳаммасига мени ибрат қилиб кўрсатсин.</verse>
				<verse number="17">Мангу Подшоҳга, ўлмас, кўринмас, ягона доно Худога абадулабад ҳурмат ва шон-шарафлар бўлсин! Омин.</verse>
				<verse number="18">Эй ўғлим Тимўтий, илгари пайғамбарнинг сен ҳақингда берган кароматларини кўзда тутиб, буларни сенга буюриб топшираман. Ўша кароматларга биноан яхши жангчидек жанг қил.</verse>
				<verse number="19">Имон ва виждон поклигини сақлаб тур. Баъзилар пок виждонни сотдилар ва уларнинг имон кемалари ҳалокатга учради.</verse>
				<verse number="20">Именей ва Искандар шулар жумласидандир. Улар яна куфр қилмасин деб, уларни шайтонга топшириб қўйдим.</verse>
			</chapter>
			<chapter number="2">
				<verse number="1">-</verse>
				<verse number="2">Энг аввал шуни насиҳат қиламанки, Худо йўлида обрў-эътиборли, осойишта, сокин ҳаёт кечиришимиз учун, барча инсонлар, подшоҳлар ва ҳукмдорлар учун Худога илтижо қилинг, дуолар ўқинг, тоат-ибодатлар қилинг, шукроналар айтинглар.</verse>
				<verse number="3">Бу хайрли иш бўлиб, Нажоткоримиз Худога мақбулдир.</verse>
				<verse number="4">У бутун инсонлар ҳақиқатни билиб олиб, нажот топишини истайди.</verse>
				<verse number="5">Худо ягона ва Худо билан инсонлар орасидаги Воситачи ҳам ягонадир.</verse>
				<verse number="6">Ўзи ҳам инсон бўлган Исо Масиҳ ҳамма инсонларни қутқариш эвазига Ўз жонини фидо қилди, шу йўсин Худо белгилаган пайтда илоҳий режани тасдиқлади.</verse>
				<verse number="7">Мен эса бу режанинг воизи ва ҳаворийси бўлиб тайинландим. [Масиҳ ҳақи] ҳақиқатни айтяпман, ёлғон айтаётганим йўқ: мен турли халқларга имон ва ҳақиқатни ўргатмоқ учун юборилдим.</verse>
				<verse number="8">Шундай қилиб, ҳар ерда эркаклар беғараз ва шубҳа-гумонсиз пок қўлларини кўтариб, ибодат қилишларини истайман.</verse>
				<verse number="9">Шунингдек, хотинлар ҳам сочига ортиқча оро бермай, олтин, марварид ёки қимматбаҳо кийимлар билан эмас, балки содда қиёфа, иффат ва орият билан безансинлар.</verse>
				<verse number="10">Худодан қўрқаман, деган хотинларга муносиб хайрли ишларни ўзларининг зеб-зийнати қилсинлар.</verse>
				<verse number="11">Хотин сукутда ва тўла итоаткорлик билан таълим олсин.</verse>
				<verse number="12">Хотин таълим бериб эркак устидан ҳукмронлик қилишига рухсат бермайман. Хотин сукут сақласин.</verse>
				<verse number="13">Чунки олдин Одам Ато, кейин Момо Ҳаво яратилди.</verse>
				<verse number="14">Шунингдек, Одам эмас, балки хотин шайтонга* алданиб, жиноят қилди.</verse>
				<verse number="15">Агар хотинлар имонли, меҳрли, номусли, муқаддас умр сурсалар, бола туғиш орқали нажот топадилар.</verse>
			</chapter>
			<chapter number="3">
				<verse number="1">Агар ким имонлилар жамоатининг нозири бўлишга интилса, хайрли иш орзу қилган бўлади. Бу тўғри.</verse>
				<verse number="2">Фақат шарт шуки, нозир беайб, бир хотинли, ўз меъёрини билувчи, вазмин, адабли, меҳмондўст, таълим беришга қобилиятли бўлсин.</verse>
				<verse number="3">Шунингдек, у майхўр, урушқоқ, [ғаразгўй] эмас, балки мулойим, сокин табиатли, молпарастликдан йироқ,</verse>
				<verse number="4">уйини яхши бошқарадиган, болаларини бўйсундира оладиган, обрў-эътибор орттирган бир одам бўлсин.</verse>
				<verse number="5">Агар нозир ўз уйини қандай бошқаришни билмаса, Худонинг жамоатига қандай ғамхўрлик қила олади?</verse>
				<verse number="6">Нозир имонга эндигина кирган одам бўлмасин, яна керилиб иблисга ўхшаб жазо олмасин.</verse>
				<verse number="7">Маломатга қолмаслиги ва иблиснинг тузоғига илинмаслиги учун, у жамоатдан ташқаридагилар олдида яхши номга эга бўлиши керак.</verse>
				<verse number="8">Шунингдек, имонлилар жамоатининг хизматкорлари ҳам ичувчи ва ғаразгўй эмас, балки тили билан дили бир, обрўли одамлар бўлиши лозим.</verse>
				<verse number="9">Имон сирини покиза виждонда сақласинлар.</verse>
				<verse number="10">Бундайларни аввал синовдан ўтказиш керак. Агар улар беками-кўст бўлсалар, хизматга қўйилсинлар.</verse>
				<verse number="11">Шунингдек, хотинлар ҳам ғийбатчи бўлмай, балки оғир, ўз ҳаддини билувчи, ҳар нарсада ишончли бўлиши лозим.</verse>
				<verse number="12">Имонлилар жамоатининг хизматкорлари бир хотинли, болаларини ва ўз уйларини яхши бошқарадиган одамлар бўлиши шарт.</verse>
				<verse number="13">Зеро хизматларини яхши бажарганлар ўзлари учун юқори бир мартаба ва Исо Масиҳга бўлган ишончларида буюк ғалаба қозонадилар.</verse>
				<verse number="14">Мен яқинда сенинг ёнингга боришни умид қилиб, ушбуни ёзиб қолдираман.</verse>
				<verse number="15">Борди-ю кечиксам, Худонинг хонадонида қандай ҳаракат қилиш лозим эканлигини сен билишинг керак. Худонинг хонадони - барҳаёт Худонинг уммати, ҳақиқат устуни ва пойдеворидир.</verse>
				<verse number="16">Эътиқодимизнинг сири эътироз қилиб бўлмайдиган даражада буюк:Масиҳ вужудда зоҳир бўлди, Руҳ тарафидан тасдиқланди, Малакларга намоён бўлди, Халқлар ичра донғи чиқди, Жаҳонда эътиқод топди, Самога жамоли ила юксалди.</verse>
			</chapter>
			<chapter number="4">
				<verse number="1">Худо Руҳи яққол айтяптики, охирги замонларда баъзи одамлар имондан қайтадилар. Улар йўлдан оздирувчи руҳларга, жин таълимотига қулоқ соладилар.</verse>
				<verse number="2">Ўз виждонларини гўё қизиган темир билан доғлаган ёлғончиларнинг риёкорлигига қойил қоладилар.</verse>
				<verse number="3">Улар уйланишни ман этадилар ва Худо яратган ҳар хил овқатлардан тийилишни буюрадилар. Ҳолбуки, ҳақиқатни билиб олган имонлилар шукрона қилиб овқат ейиши керак.</verse>
				<verse number="4">Чунки Худо яратган ҳар бир нарса яхшидир. Агар шукрона билан қабул қилинса, ҳеч бир нарса рад этилмаслиги лозим.</verse>
				<verse number="5">Чунки у Худонинг каломи ва дуо билан муқаддас қилинади.</verse>
				<verse number="6">Сен бу тўғрида биродарларингга ўгит-насиҳат қилсанг, Исо Масиҳнинг лаёқатли хизматкори бўласан. Имонимизнинг улуғ ақида ва таълимотларини ўзлаштириб, булардан руҳан озиқланиб борасан.</verse>
				<verse number="7">Сафсатабоз кампирларга хос диёнатсиз афсоналардан юз ўгир. Художўйлик йўлида машқ қил.</verse>
				<verse number="8">Жисмоний машқдан оз фойда бўлади. Художўйликдан эса жуда катта фойда бўлади, чунки унинг эвазига ҳозирги ҳамда келажак ҳаётда мукофотлар бор.</verse>
				<verse number="9">Бу сўз тўғри ва ҳар жиҳатдан қабул қилинишга лойиқдир.</verse>
				<verse number="10">Ана шу мақсадда биз меҳнат қиламиз ва заҳмат чекамиз. Биз бутун инсонларни, айниқса имонлиларни Қутқарувчи барҳаёт Худога умид боғлаганмиз.</verse>
				<verse number="11">Бу ўгитларни таъкидлаб ўргатгин.</verse>
				<verse number="12">Сенинг ёшлигингни ҳеч ким хор қилмасин. Сен сўзда, юриш-туришда, муҳаббатда, имонда, пок руҳда имонлиларга ўрнак бўл.</verse>
				<verse number="13">Мен келгунимча тиловат, насиҳат ва таълим билан машғул бўл.</verse>
				<verse number="14">Пайғамбар каромат қилиб, оқсоқоллар кенгаши бошингга қўл қўйиб дуо қилишганда, сен махсус руҳий қобилиятга эга бўлгансан. Бу қобилиятингни ишга сол, ялқовлик қилма.</verse>
				<verse number="15">Ҳамма бу ишлар билан шуғуллан. Сенинг муваффақиятингга ҳамма гувоҳ бўлиши учун ўзингни бу ишларга бутунлай бағишла.</verse>
				<verse number="16">Ўзингга ва таълимотингга эҳтиёт бўл, фаолиятингни астойдил давом эттир. Бу билан ўзингни ҳам, тингловчиларингни ҳам қутқарасан.</verse>
			</chapter>
			<chapter number="5">
				<verse number="1">Чол одамни койима, лекин отангдек унга насиҳат қил. Ёшларга укаларингдек,</verse>
				<verse number="2">кампирларга оналар каби, ёш аёлларга сингилларингдек, бутун пок руҳ билан насиҳат қил.</verse>
				<verse number="3">Чиндан кимсасиз қолган тул хотинларни ҳурмат қил.</verse>
				<verse number="4">Лекин тул хотиннинг болалари ёки набиралари бор бўлса, улар энг аввал ўз оиласига Худо буюрганларини бажо келтиришни ўргансинлар, катталарни сийлаб уларга тегишли ҳақини берсинлар. Бу Худога мақбул бўлади.</verse>
				<verse number="5">Чиндан тул ва ёлғиз қолган хотин Худога умид боғлаб, кечаю кундуз узлуксиз тоат-ибодат қилади.</verse>
				<verse number="6">Лекин кайф-сафо билан яшаган тул хотин тириклигида ҳам ўликдир.</verse>
				<verse number="7">Гуноҳкор бўлмаслиги учун тулларга бу ўгитларни уқтир.</verse>
				<verse number="8">Ким ўз қавм-қариндошлари, хусусан оила аъзолари ҳақида ғамхўрлик қилмаса, у имонни инкор этган, имонсиздан ҳам баттар ҳисобланади.</verse>
				<verse number="9">Туллар рўйхатига ёзиладиган бева аёл битта эркакка теккан бўлиши ва олтмиш ёшдан кам бўлмаслиги шарт.</verse>
				<verse number="10">Шунингдек, у яхшилик қилувчи деб ном чиқарган, болалар тарбиялаган, мусофирларни қабул қилган, азизларнинг оёқларини ювган, қайғу-алам чекувчиларга ёрдам берган ҳамда хайрли ишларга астойдил берилган бўлиши лозим.</verse>
				<verse number="11">Ёш тул хотинларни рўйхатга қабул қилма. Чунки уларнинг нафси Масиҳга хилоф равишда жунбушга келгандан кейин, эрга тегишни орзу қилиб қоладилар.</verse>
				<verse number="12">Шунда улар Масиҳга* берган аввалги ваъдасини бузиб, гуноҳкор бўладилар.</verse>
				<verse number="13">Бундан ташқари уйма-уй кезиб, саёқ юришни ҳам ўрганадилар. Ва саёқ юрибгина қолмасдан, гап сотиб, бошқаларнинг ишига аралашиб, лозим бўлмаган нарсаларни гапирадилар.</verse>
				<verse number="14">Шу сабабдан ёш туллар эрга тегиб бола туғиши, рўзғор бошқаришини истайман, улар ғанимнинг бўҳтон қилиши учун ҳеч бир фурсат бермаслиги керак.</verse>
				<verse number="15">Чунки аллақачон баъзилари шайтоннинг гапига қулоқ солиб гумроҳ бўлдилар.</verse>
				<verse number="16">Агар бир имонлининг тул қолган қариндошлари бор бўлса, уларга ўзи ёрдам берсин, имонлилар жамоатига юк бўлмасин. Имонлилар жамоати чиндан кимсасиз бўлган тул хотинларга ёрдам бера олсин.</verse>
				<verse number="17">Имонлилар жамоатига яхши бошчилик қилаётган, хусусан ваъзхонлик ва таълим беришда заҳмат чекаётган оқсоқоллар икки баробар ҳурматга сазовор бўлсинлар.</verse>
				<verse number="18">Чунки Тавротда: “Ғалла янчаётган ҳўкизнинг оғзини тўсма” ва “Юмушчи ўзига яраша иш ҳақига муносибдир”, - дейилган.</verse>
				<verse number="19">Икки ёки уч гувоҳ бўлмасдан, ҳеч бир оқсоқолга қўйилган айбни қабул қилма.</verse>
				<verse number="20">Гуноҳ қилиб юрганларни эса ҳамманинг олдида фош қил, токи бошқаларнинг ҳам дилига қўрқув кирсин.</verse>
				<verse number="21">Худо, Исо Масиҳ ва танланган фаришталар олдида сени қаттиқ огоҳлантираман: ҳеч бир ишда юз-хотирчилик ва тарафкашлик қилмай, бу буйруқларга риоя қил.</verse>
				<verse number="22">Хизматга олиш учун* ҳеч кимнинг бошига шошилинч қўл қўйиб дуо қилма, бошқаларнинг гуноҳларига шерик бўлма, ўзингни пок сақла.</verse>
				<verse number="23">Бундан кейин фақатгина сув ичма, балки ошқозонинг учун, тез-тез юз берадиган касалликларингнинг олдини олиш учун озгина шароб ҳам ичгин.</verse>
				<verse number="24">Баъзи одамларнинг гуноҳлари очиқ-ошкор бўлиб, ҳатто қиёматдан олдин фош бўлмоқда. Бошқаларнинг гуноҳлари эса кейинроқ маълум бўлади.</verse>
				<verse number="25">Шунингдек, хайрли ишлар ҳам ошкордир. Ҳануз ошкор бўлмаса-да, пинҳон қолиши мумкин эмас.</verse>
			</chapter>
			<chapter number="6">
				<verse number="1">Қуллик бўйинтуруғи остида бўлганлар ўз хўжайинларини камоли эҳтиромга лойиқ ҳисобласинлар. Яна Худонинг исми ва таълимоти ҳақоратга дучор бўлмасин.</verse>
				<verse number="2">Хўжайинлари имонли бўлган қуллар, “Энди бир-биримизга биродар бўлиб қолдик”, деб хўжайинларига илтифотсизлик қилмасинлар. Аксинча, яна кўпроқ тиришиб хизмат қилсинлар. Чунки бу хайрли хизматдан фойда кўрадиган хўжайинлар севикли имонлилардир. Булар ҳақида таълим бер ва насиҳат қил.</verse>
				<verse number="3">Агар ким ўзгача таълимотни ёйса ва Раббимиз Исо Масиҳнинг ҳақиқий каломларига асосланган динимиз таълимотига қулоқ солмаса,</verse>
				<verse number="4">у босар-тусарини билмай қолган нодондир. Бундай одам баҳслашиш ва масала талашиш касалига йўлиққан, унинг гаплари ғайирлик, жанжал, бўҳтон ва ёлғон чақиқларга сабаб бўлади.</verse>
				<verse number="5">Ғаламис, фикри бузуқ, ҳақиқатдан маҳрум, дин-диёнатни фойда манбаи деб ҳисобловчи бундай одамлардан ўзингни четга ол*.</verse>
				<verse number="6">Ҳақиқатан ҳам, қаноатли киши учун художўйликдан фойда жуда катта.</verse>
				<verse number="7">Биз дунёга ҳеч нарса келтирмадик, ундан ҳеч нарса олиб кетолмаслигимиз ҳам аниқ.</verse>
				<verse number="8">Ейиш учун ризқ-рўз ва кийиш учун кийим бўлса, шулар билан қаноат ҳосил қилайлик.</verse>
				<verse number="9">Бойликка интилганлар васваса тузоғига илинадилар, инсонларни балою ҳалокатга йўлиқтирувчи кўп бемаъни ва зарарли ҳавасларга қурбон бўладилар.</verse>
				<verse number="10">Ҳар турли ёмонликнинг томири пулпарастликдир. Баъзилар бойликка ружу қўйиб, имондан қайтдилар ва ўзларини кўпгина азобларга дучор қилдилар.</verse>
				<verse number="11">Эй Худонинг қули, сен булардан ўзингни четга торт. Аксинча, солиҳлик, художўйлик, имон, севги, сабр-тоқат ва мулойимликнинг пайидан бўл.</verse>
				<verse number="12">Имон учун бўлган улуғ курашда жон-жаҳдинг билан ҳаракат қил, абадий ҳаётни қаттиқ ушлаб тур. Худо сени шунинг учун даъват этган, сен улуғ имонни кўп гувоҳлар олдида очиқ тан олгансан.</verse>
				<verse number="13">Исо Масиҳ ҳам борлиққа ҳаёт бағишлаган Худо ва Пўнтий Пилатнинг олдида улуғ имонни очиқ тан олган эди, Унинг ҳузурида сенга буюраман:</verse>
				<verse number="14">Раббимиз Исо Масиҳ кўкдан тушиб кўрингунча, Худо буйруғини бенуқсон ва беғубор қўриқла.</verse>
				<verse number="15">Мана Худо Ўзи хоҳлаган пайтда Исо Масиҳни улуғворлик билан намоён қилади. Худо - ягона муборак Ҳоким, подшоҳларнинг Подшоҳи, хўжайинларнинг Хўжайини,</verse>
				<verse number="16">ўлмасликнинг якка моликидир. У яқинлашиб бўлмайдиган нурда туради, Уни ҳеч бир инсон кўрмаган ҳамда кўриши мумкин эмас. Унга абадий шон-шуҳрат ва салтанат бўлсин! Омин.</verse>
				<verse number="17">Бу дунёда бойлик топган одамларга мағрурланмасликни ва бевафо бойликка умид боғламасликни буюр. Завқ олишимиз учун ҳар нарсани мўл-кўл эҳсон этган барҳаёт Худога умид боғласинлар.</verse>
				<verse number="18">Яхши ишларга бой, хайрихоҳ, сахий ва ҳаммага улфат бўлсинлар.</verse>
				<verse number="19">Келажакда ҳақиқий ва мангу ҳаётга эришмоқ учун, ўзларига соғлом таянч бўладиган маънавий* хазина тўпласинлар.</verse>
				<verse number="20">Эй Тимўтий, сенга ишониб топширилган омонатни эҳтиёт қил. Худога мақбул бўлмаган қуруқ гаплар ва ёлғондан “билим” дейилган пуч фикрлардан узоқлаш.</verse>
				<verse number="21">Баъзилар бу фикрларни тан олиб, имондан адашдилар. Худонинг инояти сенга ёр бўлсин. Омин.</verse>
			</chapter>
		</book>
		<book number="55">
			<chapter number="1">
				<verse number="1">Исо Масиҳ орқали рўёбга чиққан ҳаёт ваъдасига биноан, Худонинг иродасига мувофиқ, мен, Павлус, Исо Масиҳнинг ҳаворийси бўлиб тайинландим.</verse>
				<verse number="2">Севимли ўғлим Тимўтийга Отамиз Худо ва Раббимиз Исо Масиҳдан иноят, марҳамат ва тинчлик тилайман.</verse>
				<verse number="3">Мен, ота-боболарим каби, Худога соф виждон билан хизмат қиламан. Унга кечаю кундуз шукрлар айтар эканман, ибодатларимда доим сени эслаб тураман.</verse>
				<verse number="4">Сенинг кўз ёшларинг ёдимда, яна дийдорингга тўйиб кўнглим севинчга тўлсин, деб сени соғиниб қолдим.</verse>
				<verse number="5">Мен сенда кўрган самимий имон ҳали ҳам эсимда. Аввалдан бувинг Лоида ҳамда онанг Эвника қалбларига жо этган ўша имон энди сенда ҳам равнақ топаётганига аминман.</verse>
				<verse number="6">Шу сабабдан, қўлларимни бошингга қўйишим натижасида сен Худодан олган руҳий қобилиятни алангалатиб туришингни эслатмоқчиман.</verse>
				<verse number="7">Чунки Худо бизга қўрқоқлик руҳини эмас, балки куч-қувват, муҳаббат ва нафсни тийиш Руҳини берган.</verse>
				<verse number="8">Шундай қилиб, Раббимиз Исога гувоҳлик беришдан ҳам, Унинг бандиси бўлган мендан ҳам ор қилма, балки биз Инжил йўлида чекаётган азобларга Худо берган куч-қувват билан тўзим бергин.</verse>
				<verse number="9">Худо бизларни қутқарди ва муқаддас бир даъват билан чақирди. Бунга биз савоб ишларимиз туфайли эришмадик. Аксинча, Худо Ўз хоҳиши билан азалий вақтларданоқ Исо Масиҳ орқали бизга иноят қилишга қарор қилган эди.</verse>
				<verse number="10">Бу иноят энди Халоскоримиз Исо Масиҳнинг оламга келиши билан очиқ намоён бўлди. Инжил Хушхабари шундан иборатки, Исо Масиҳ ўлимни йўққа чиқарди, ҳаёт ва ўлмасликни эса ойдинликка чиқарди.</verse>
				<verse number="11">Мен эса бу Хушхабарни турли халқларга етказувчи воиз, ҳаворий ва муаллим бўлиб тайинландим.</verse>
				<verse number="12">Шу сабабдан ҳам бу азобларни тортяпман. Лекин мен бундан ор қилмайман, чунки Кимга эътиқод қилганимни биламан ва аминманки, Унинг менга топширган омонатини маҳшар кунига қадар Ўзи сақлашга қодир.</verse>
				<verse number="13">Сен мендан эшитган соғлом таълимотдан намуна олиб, Исо Масиҳнинг садоқати ва муҳаббати билан йўл тутгин.</verse>
				<verse number="14">Сенга топширилган улуғ омонатни ичимизда яшовчи Муқаддас Руҳ ёрдамида сақлагин.</verse>
				<verse number="15">Асия вилоятидагиларнинг ҳаммаси, шу жумладан, Фигел билан Ҳермоген мендан юз ўгирганларини биласан.</verse>
				<verse number="16">Раббимиз Онисифорнинг уйига марҳамат эҳсон этсин. Чунки у занжирбандлигимдан уялмай, бир неча марта келиб менинг кўнглимни кўтарди.</verse>
				<verse number="17">У Римга бориб, катта ҳаракат билан мени ахтариб топди.</verse>
				<verse number="18">Маҳшар кунида Худованддан марҳамат топишини Раббимиз Масиҳ унга ато қилсин. Эфес шаҳрида у менга нақадар хизмат қилганини ўзинг яхши биласан.</verse>
			</chapter>
			<chapter number="2">
				<verse number="1">Сен эса, эй ўғлим, Исо Масиҳдан топган иноят билан кучга тўлгин.</verse>
				<verse number="2">Кўп шоҳидлар ҳузурида сен мендан нима эшитган бўлсанг, бошқаларга ҳам таълим беришга қобилиятли, ишончли одамларга топширгин.</verse>
				<verse number="3">Исо Масиҳнинг яхши бир аскари каби тақдирингдаги азобларга дош бергин.</verse>
				<verse number="4">Ҳарбий хизматдаги аскар, қўмондонимни мамнун қилай, деб тирикчилик ишлари билан банд бўлмайди.</verse>
				<verse number="5">Шунингдек, мусобақада қатнашган киши, агар қоидага риоя қилиб ўзиб кетмаса, ғалаба тожини киймайди.</verse>
				<verse number="6">Меҳнаткаш деҳқон эса ҳосилдан биринчи бўлиб улуш олиши керак.</verse>
				<verse number="7">Айтганларимни яхши ўйлаб кўр. Раббимнинг Ўзи ҳамма нарсани сенга тушунтиради.</verse>
				<verse number="8">Мен тарғиб қилаётган Хушхабарнинг моҳиятини эсда тут: Довуд зоти-номидан бўлган Исо Масиҳ ўлиб тирилди!</verse>
				<verse number="9">Ана бу Хушхабар учун мен худди жиноятчи каби занжирларга боғланиб, азоб чекяпман. Аммо Худонинг каломи занжирбанд эмас!</verse>
				<verse number="10">Шу сабабдан ҳамда Худо танлаган кишилар сабабли мен ҳамма нарсага сабр-тоқат билан чидаяпман, токи уларнинг ўзи ҳам Исо Масиҳ берган нажотдан фойдаланиб, абадий улуғворликка эришсинлар.</verse>
				<verse number="11">Бу сўз барқарордир:Агар У билан бирга ўлган бўлсак, У билан бирга ҳам яшаймиз.</verse>
				<verse number="12">Агар сабр-тоқат қилсак, У билан бирга давр сурамиз. Агар биз Уни инкор этсак, У ҳам бизни инкор этади.</verse>
				<verse number="13">Агар биз садоқатсизлик қилсак, У яна содиқ қолади, Чунки Ўзини Ўзи инкор эта олмайди.</verse>
				<verse number="14">Бу нарсаларни эслатиб тур, қуруқ баҳс-тортишувлардан қочишни Раббимиз номидан ҳаммага қаттиқ тайинла. Бундай баҳслар тингловчиларни айнитишдан бошқа нарсага ярамайди.</verse>
				<verse number="15">Сен эса ҳақиқат каломини адаштирмай, тўғрилик билан ўқит, ўзингни Худога мақбул, ҳалол бир ишчи сифатида кўрсатишга ғайрат қил.</verse>
				<verse number="16">Худога маъқул бўлмаган қуруқ гаплардан қоч. Бу гапларга берилганлар борган сари худобезор бўладилар.</verse>
				<verse number="17">Уларнинг гаплари мараз каби ёйилади. Мана, Именей ва Филит ҳам шундай одамлар жумласидан-ку.</verse>
				<verse number="18">Тирилишимиз аллақачон содир бўлди деб, улар ҳақиқат йўлидан адашиб, баъзиларнинг имонини хароб қилмоқдалар.</verse>
				<verse number="19">Ҳар ҳолда, Худо асос солган пойдевор мустаҳкам турибди ва қуйидаги оятларнинг тасдиғига ҳам эга: “Худованд Ўзиникиларни билади” ва “Худованд номини тилга олган ҳар бир одам ёмонликдан узоқ турсин”.</verse>
				<verse number="20">Катта бир уйда нафақат олтин ва кумуш идишлар, балки ёғоч ва сопол идишлар ҳам бор; уларнинг баъзиси шарафли, баъзиси эса шарафсиз иш учун қўлланади.</verse>
				<verse number="21">Кимки бу ёмонликлардан ўзини покласа, Эгаси учун фойдали, ҳар бир яхши ишга яроқли, шарафли ва муқаддас идиш бўлади.</verse>
				<verse number="22">Ёшлик эҳтиросларидан қоч. Соф қалбдан Раббимиз Исо исмини чақирган ҳамма одамлар билан бирга солиҳлик, имон, севги ва тинчлик пайидан бўлгин.</verse>
				<verse number="23">Аҳмоқона ва жоҳилона баҳслардан узоқлаш. Булар фақат жанжалга сабаб бўлишини биласан.</verse>
				<verse number="24">Худонинг қули жанжалкаш бўлмаслиги керак. Аксинча, у ҳамма билан мулойим, ўргатишга тайёр, сабр-тоқатли бўлсин,</verse>
				<verse number="25">ўзига қарши турганларга юмшоқлик билан йўл-йўриқ берсин. Балки Худо бундай кишиларнинг тавба қилишларига бирон йўл очиб қолар, улар эса ҳақиқатни билиб,</verse>
				<verse number="26">яна ўзига келиб, иблиснинг тузоғидан қутулиб қоларлар. Чунки иблис уларни асир қилиб, ўз иродасини ўтказишга мажбур қилган.</verse>
			</chapter>
			<chapter number="3">
				<verse number="1">Шуни билгинки, охирги кунларда оғир вақтлар келади.</verse>
				<verse number="2">У пайтда одамлар нафс бандаси, пулпараст, мақтанчоқ, кибрли, кофир, ота-онага итоатсиз, нонкўр, худобехабар,</verse>
				<verse number="3">шафқатсиз, муросасиз, ғийбатчи, нафсини тия олмайдиган, инсонлик ва яхшилик душмани,</verse>
				<verse number="4">хоин, бемулоҳаза, мағрур бўладилар. Худодан кўра айш-ишратни кўпроқ севадилар.</verse>
				<verse number="5">Ўзларини художўй кўрсатиб, илоҳий қудратни эса инкор этадилар. Бундай одамлардан узоқлаш.</verse>
				<verse number="6">Улар гуноҳларга ботган, турли ҳирсу ҳавасларга берилган жувонларнинг уй-жойларига суқилиб кирадилар ва уларнинг дилини овлайдилар.</verse>
				<verse number="7">Бу жувонлар ҳар доим ўқиб туриб, ҳақиқатни асло уқа олмайдилар.</verse>
				<verse number="8">Янний билан Ямбрий Мусо пайғамбарга қандай қарши турган бўлсалар, бу одамлар ҳам ҳақиқатга худди шундай қарши турадилар. Улар фикри бузуқ, имонда тажрибасиз одамлардир.</verse>
				<verse number="9">Аммо улар яна муваффақият қозона олмайдилар; чунки Янний ва Ямбрийнинг ақлсизлиги маълум бўлганидек, буларнинг ҳам ақлсизлиги ҳаммага маълум бўлади.</verse>
				<verse number="10">Сен эса менга эргашдинг, таълимотим, турмуш тарзим, мурод-мақсадим, имон, севги ва сабр-тоқатимдан намуна олдинг.</verse>
				<verse number="11">Бошимга келган қувғинларни - Антиохия, Икония ва Листра шаҳарларида чеккан азобларимни эшитдинг. Қандай қувғинларга сабр-тоқат қилдим! Раббим мени ҳаммасидан қутқарди.</verse>
				<verse number="12">Исо Масиҳ йўлида диёнатли яшамоқчи бўлган одамларнинг ҳаммаси ҳам қувғинга дучор бўладилар.</verse>
				<verse number="13">Ёмон ва фирибгар одамлар эса бошқаларни алдабгина қолмасдан, ўзларини ўзлари ҳам алдаб, тобора разиллашиб борадилар.</verse>
				<verse number="14">Сен эса олган таълиминг ва сенга топширилган омонатга содиқ қол, чунки бу таълимни кимдан олганингни биласан.</verse>
				<verse number="15">Сен болалигингданоқ Муқаддас Ёзувларни ўргангансан. Бу ёзувлар сени Исо Масиҳга ишониш орқали доно қилмоқ ва нажот йўлини кўрсатмоққа қодир.</verse>
				<verse number="16">Ҳар бир Муқаддас Ёзув илоҳий илҳом билан ёзилган бўлиб, таълим бериш, далолат қилиш, тузатиш, солиҳлик йўлида тарбия бериш учун фойдалидир.</verse>
				<verse number="17">Шу йўсин Худонинг қули комил ва ҳар қандай яхши ишга қобил бўлади.</verse>
			</chapter>
			<chapter number="4">
				<verse number="1">Худонинг ҳузурида ҳамда тиригу ўликларни ҳукм қилажак, кўкдан тушиб, Ўз салтанатини жорий қилажак Исо Масиҳ ҳузурида сенга қатъий буюраман:</verse>
				<verse number="2">Худо каломини ваъз қил, ҳозир бунинг вақтими, вақти эмасми, демай, доим гапиришга тайёр бўл. Бутун сабр-тоқат билан таълим бериб, одамларни мулзам қил, уларга таънаю насиҳат қил.</verse>
				<verse number="3">Чунки шундай вақт келадики, одамлар соғлом таълимотга чидаш бермайдилар, натижада ўз орзуларига мос муаллимлар тўплайдилар. Бу муаллимлар ўшандай одамларнинг қулоқларига ёқадиган сўзлар айтадилар.</verse>
				<verse number="4">Улар қулоқларини ҳақиқат каломидан беркитиб, афсоналарга буриладилар.</verse>
				<verse number="5">Аммо сен ҳамма нарсада ҳушёр тур, азобларга сабр-тоқат қил, Инжил воизлигингни бажо келтир, хизматингни сидқидилдан ижро этгин.</verse>
				<verse number="6">Менинг қоним энди қурбонлик шароби каби тўкилмоқда, дунёдан ўтишимга сал қолди.</verse>
				<verse number="7">Улуғ курашда астойдил курашдим, умр довонини ошиб бўлдим, имонни сақладим.</verse>
				<verse number="8">Бундан кейин солиҳлик тожи мен учун тайёр турибди. Одил ҳукм қилувчи Раббим Исо кўкдан тушиб зоҳир бўладиган кунда у тожни менга беради, ва фақат менга эмас, балки у кунни муштоқлик билан кутаётганларнинг ҳаммасига ҳам беради.</verse>
				<verse number="9">Менинг олдимга тезроқ келишга ҳаракат қил.</verse>
				<verse number="10">Чунки Димас бу дунёни севиб қолиб, мени тарк этди, Салоника шаҳрига кетди. Криский Галатияга, Титус Далматияга кетди.</verse>
				<verse number="11">Ёнимда ёлғиз Луқо бор. Маркни ўзинг билан бирга олиб кел, у менга хизмат учун керак.</verse>
				<verse number="12">Тихикни Эфес шаҳрига юбордим.</verse>
				<verse number="13">Келаётганингда Троас шаҳрида Карпнинг ёнида мен қолдириб кетган плашчни ва китобларни, айниқса пергамент китобларни ҳам олиб кел.</verse>
				<verse number="14">Мисгар Искандар менга кўп ёмонлик қилди. Раббим унга қилмишларига яраша жазосини беради.</verse>
				<verse number="15">Сен ҳам ундан эҳтиёт бўл, чунки у бизнинг каломларимизга қаттиқ қаршилик кўрсатди.</verse>
				<verse number="16">Ўзимни биринчи марта ҳимоя қилганимда, ҳеч ким менинг тарафимни олмади, аксинча, ҳамма мени ташлаб кетди. Бу у одамлар учун гуноҳ ҳисобланмасин.</verse>
				<verse number="17">Лекин Раббим ёнимда туриб мени ёқлади. Мен орқали Хушхабар тугал тарғиб қилиниши ва барча халқларга ҳам етиб бориши учун, У менинг қудратимни оширди, арслон оғзидан қутқарди.</verse>
				<verse number="18">Раббим мени ҳар қандай ёмон ишлардан халос қилади ва Ўзининг самовий Подшоҳлигига соғ-саломат киргизади. Унга абадулабад шон-шарафлар бўлсин! Омин.</verse>
				<verse number="19">Прискилла билан Акилга ва Онисифорнинг хонадонига салом айтиб қўй.</verse>
				<verse number="20">Ераст Коринф шаҳрида қолди. Трофимни эса касал ҳолда Милит шаҳрида қолдириб кетдим.</verse>
				<verse number="21">Қиш бошланишидан олдин келишга ҳаракат қил. Эввул, Пуд, Лин, Клавдия ва бутун биродарлар сенга салом йўллаяптилар.</verse>
				<verse number="22">Раббимиз Исо Масиҳ сенинг руҳингга ёр бўлсин. Унинг инояти ҳаммангизга ёр бўлсин. Омин.</verse>
			</chapter>
		</book>
		<book number="56">
			<chapter number="1">
				<verse number="1">Худо танлаган кишиларнинг имонли бўлишлари ва ҳақиқий диёнатни уқиб олишлари учун хизмат қилаётган Худонинг қули ва Исо Масиҳнинг ҳаворийси, Павлусдан - салом!</verse>
				<verse number="2">Бизнинг имонимиз абадий ҳаётга умидворликдан иборатдир. Ёлғон гапирмайдиган Худо бу умид ҳақида азалий вақтларданоқ ваъда берган эди,</verse>
				<verse number="3">ҳозир эса, Ўзи хоҳлаган пайтда, каломини рўёбга чиқарди. Мен бўлсам, бу каломни эълон қилиш учун Қутқарувчимиз Худодан ваколат олдим.</verse>
				<verse number="4">Умумий имонимиз асосида ҳақиқий фарзандим бўлган Титусга Отамиз Худодан ва Қутқарувчимиз Исо Масиҳдан меҳр-шафқат ва тинчлик тилайман.</verse>
				<verse number="5">Сенга буюрганимдек, қолган ишларни битир, ҳар бир шаҳардаги имонлилар жамоати устидан оқсоқоллар тайин қил. Мана шунинг учун сени Крит оролида қолдирдим.</verse>
				<verse number="6">Сен тайин қиладиган одам беайб, якка хотинли, болалари эса имонли ва шалоқлик ёки итоатсизлик айбидан холи бўлсин.</verse>
				<verse number="7">Чунки имонлилар жамоатининг нозири Худо хонадонини бошқарувчи сифатида бенуқсон бўлиши керак. Ўзбошимча, ғазабли, шаробга мойил, тажанг, ғаразгўй бўлмасин.</verse>
				<verse number="8">Аксинча меҳмондўст, хайрихоҳ, вазмин, одил, пок кўнгилли ва нафсини тиядиган одам бўлсин.</verse>
				<verse number="9">Соғлом таълимот билан насиҳат қилишга ҳамда қаршилик қилувчиларнинг адабини беришга иқтидорли, ҳақиқат каломига ўргатилган ва унга қаттиқ риоя қиладиган киши бўлиши лозим.</verse>
				<verse number="10">Хусусан суннатлилар орасида ўзбилармон, қуруқ гап сотувчи алдамчилар кўп.</verse>
				<verse number="11">Уларнинг оғзини тўсиш керак. Улар жирканч манфаат йўлида лозим бўлмаган нарсаларни ўргатиб, бутун оилаларни бузиб кетмоқдалар.</verse>
				<verse number="12">Мана, улардан чиққан бир шоир: “Критийлар доимо ёлғончи, золим йиртқичлар, еб-тўймас танбаллардир”, деб айтган эди.</verse>
				<verse number="13">Бу гап тўғри. Улар соғлом имонни топсин ва бунинг учун сен уларни қатъий огоҳлантириб қўй.</verse>
				<verse number="14">Улар яна яҳудийларнинг афсоналарига ва ҳақиқатдан юз ўгирган одамларнинг гапларига қулоқ солмасинлар.</verse>
				<verse number="15">Пок одамлар учун ҳамма нарса пок бўлур. Нопоку имонсизлар учун ҳеч бир пок нарса йўқ. Чунки уларнинг ақли ҳам, виждони ҳам нопоклашиб кетган.</verse>
				<verse number="16">Худони тан оламиз, дейдилар-у, ўз қилмишлари билан Уни инкор этадилар. Улар ҳар қандай хайрли ишга ярамас, бўйин эгмас, ифлос одамлардир.</verse>
			</chapter>
			<chapter number="2">
				<verse number="1">Сенга келсак, соғлом таълимот асосида насиҳат қил.</verse>
				<verse number="2">Чоллар ўз ҳаддини билувчи, ҳушёр, вазмин, соғлом имонли, меҳр-муҳаббатли ва сабр-тоқатли бўлсинлар.</verse>
				<verse number="3">Шунингдек, кампирлар ҳам ғийбат ва майхўрликка ружу қўймай, балки муқаддасликка мувофиқ, ҳар қандай хайрли ишда ибрат бўлиб турмуш кечирсинлар.</verse>
				<verse number="4">Кампирлар ёш хотинларга ҳам таълим-тарбия берсинлар.</verse>
				<verse number="5">Худонинг каломи қораланмаслиги учун, улар ўз эрлари ва болаларини севадиган, рўзғорга жонкуяр, вазмин, иффатли, хушфеъл, эрларига бўйсунадиган бўлсинлар.</verse>
				<verse number="6">Шунингдек, йигитларни ҳам босиқ бўлишга ундагин.</verse>
				<verse number="7">Ҳар бир хайрли ишда уларга ўрнак бўл. Таълим вақтида холис ва жиддий бўлиб гапир.</verse>
				<verse number="8">Сўзларинг аниқ ва ҳеч шубҳасиз бўлсин, токи рақибларинг биз ҳақимизда ёмон сўз айтолмай, уятга қолсинлар.</verse>
				<verse number="9">Қулларга шундай насиҳат қилки, ўз хўжайинларига итоат этсинлар, уларни ҳар жиҳатдан мамнун қилсинлар, терслик қилмасинлар.</verse>
				<verse number="10">Ўғрилик қилмасинлар, балки очиқ кўнгил билан муомала қилиб, ҳар нарсада Қутқарувчимиз Худонинг таълимотини шарафласинлар.</verse>
				<verse number="11">Чунки Қутқарувчимиз Худонинг инояти бутун одамларга яққол ошкор бўлди.</verse>
				<verse number="12">Бу иноят эса шуни ўргатадики, биз диёнатсизлик ва дунёвий орзу-эҳтиросларни рад этишимиз керак, бу дунёда Худодан қўрқиб, вазминлик ва тақводорлик билан ҳаёт кечиришимиз лозим.</verse>
				<verse number="13">Шу орада буюк Худо ва Қутқарувчимиз Исо Масиҳнинг улуғворлик билан осмондан тушиб зоҳир бўлишига ва муборак умидимиз амалга ошишига кўз тикиб юрибмиз.</verse>
				<verse number="14">Масиҳ бизни ҳар қандай гуноҳли ишлардан қутқариш учун, фақат Ўзига тегишли бўлган, хайрли ишларга ғайратли, пок бир уммат яратиш учун Ўзини биз учун фидо қилди.</verse>
				<verse number="15">Буларни бутун бир салоҳият билан гапир, насиҳат қил, ошкор қил. Ҳеч ким сени камситмасин.</verse>
			</chapter>
			<chapter number="3">
				<verse number="1">Сен имонлиларга шуни эслатиб тургинки, улар ҳукмрон ҳокимиятга тўла итоаткорлик билан бўйсунсин, ҳар бир хайрли ишга тайёр бўлишсин.</verse>
				<verse number="2">Ҳеч кимни ёмонламасинлар. Урушқоқ бўлмай, барча инсонларга ювошлик ва мулойимлик билан муомала қилсинлар.</verse>
				<verse number="3">Чунки бир вақтлар бизлар ҳам фаҳмсиз, итоатсиз, адашган одамлар эдик, ҳар хил эҳтирос ва завқларга қул эдик, гина-кудурат ва бахилликка тўлган, бир-биримиздан нафратланадиган разил одамлар эдик.</verse>
				<verse number="4">Аммо Қутқарувчимиз Худо Ўзининг илтифот ва инсонпарварлигини очиқ кўрсатди.</verse>
				<verse number="5">Худо бизнинг қилган савобли ишларимиз туфайли эмас, балки Ўзининг раҳм-шафқати туфайли бизни қутқарди, гуноҳларимизни ювиб, бизни янгидан туғилтирди, Муқаддас Руҳ орқали бизга янги ҳаёт ато этди.</verse>
				<verse number="6">Қутқарувчимиз Исо Масиҳ шарофати билан Худо бизнинг устимизга мўл-кўл Муқаддас Руҳ ёғдирди.</verse>
				<verse number="7">Худо иноят қилиб, бизни оқлади ва абадий ҳаётга умидворлик билан қараган меросхўр ҳам қилди.</verse>
				<verse number="8">Бу сўз барқарордир. Худога ишонганлар хайрли ишларга астойдил бел боғлаши учун, бу гапларни таъкидлаб уқтиришингни истайман. Бундай хатти-ҳаракат инсонларга маъқул ва фойдалидир.</verse>
				<verse number="9">Лекин бемаъни баҳслар, шажаралар, Таврот қонун-қоидалари ҳақида борадиган жанжалу музокаралардан қоч; булар фойдасиз ва беҳудадир.</verse>
				<verse number="10">Бидъатчи одам бир-икки огоҳлантиришдан сўнг ҳақиқатга тушунмаса, у билан алоқани уз.</verse>
				<verse number="11">Ўзинг биласанки, бундай бузуқ одам кундан-кунга гуноҳига гуноҳ қўшиб, ўзини ўзи маҳкум этади.</verse>
				<verse number="12">Артемас ёки Тихикни сенинг ёнингга юборганимдан кейин, Никопол шаҳрига, менинг олдимга келишга ҳаракат қил. Чунки мен қишни шу ерда ўтказишга қарор қилдим.</verse>
				<verse number="13">Қонуншунос Зинас ва Аполлосни йўлга отлантираётганингда, уларнинг кам-кўстсиз жўнашларига эътибор қил.</verse>
				<verse number="14">Бизнинг одамларимиз ҳам самарасиз кун кечирмасдан, зарурий эҳтиёжларини қондириш учун яхши ишлар қилишни ўргансинлар.</verse>
				<verse number="15">Менинг ёнимдагиларнинг ҳаммаси сенга салом йўллаяптилар. Бизни севадиган имондошларга салом айтгин. Худонинг инояти ҳаммангизга ёр бўлсин. Омин.</verse>
			</chapter>
		</book>
		<book number="57">
			<chapter number="1">
				<verse number="1">Мен, Исо Масиҳ учун банди бўлган Павлус ҳамда укамиз Тимўтийдан севикли ҳамкоримиз Филимўнга салом!</verse>
				<verse number="2">Синглимиз Аффия билан сафдошимиз Архиппга, шунингдек, хонадонингда йиғилиб турадиган имонлиларнинг ҳаммасига салом йўллаймиз.</verse>
				<verse number="3">Отамиз Худодан ва Раббимиз Исо Масиҳдан сизларга иноят ва тинчлик бўлсин.</verse>
				<verse number="4">Мен дуоларимда ҳар доим сени эслаб, Худойимга шукур қиламан.</verse>
				<verse number="5">Чунки Раббимиз Исога бўлган имонинг ва барча аҳли мўминга бўлган муҳаббатинг ҳақида эшитиб тураман.</verse>
				<verse number="6">Сенинг имон йўлида қилаётган фаолиятинг таъсирчан бўлгай, Масиҳдан бизга насиб бўладиган бутун хайр-баракани билиб олгайсан.</verse>
				<verse number="7">Сенинг меҳр-муҳаббатинг менга катта севинч ва тасалли берди. Биродарим, сен туфайли аҳли мўминнинг кўнгли тинч.</verse>
				<verse number="8">Майли, шундай бўлса ҳам, Масиҳ номидан сенга буйруқ беришга тўла ваколатим борлигини айтсам бўлади.</verse>
				<verse number="9">Бунинг ўрнига мен, мўйсафид Павлус, энди Исо Масиҳ учун банди, меҳрибонлик билан сендан илтимос қиламан.</verse>
				<verse number="10">Мен маҳбуслигимда кўрган ўғлим Ўнисим ҳақида сендан илтимос қилмоқчиман.</verse>
				<verse number="11">Ўнисим бир вақтлар сенга фойдасиз эди, энди эса сенга ҳам, менга ҳам фойдалидир. Мен уни сенга қайтариб юборяпман.</verse>
				<verse number="12">Уни, яъни ўзимнинг жон-дилимни, яхши қабул қил!</verse>
				<verse number="13">Мен Инжил учун қамоқда ётибман, шунинг учун Ўнисимни ўз олдимда олиб қолиб, сенинг ўрнингда менга хизмат қилишини истар эдим.</verse>
				<verse number="14">Аммо сенинг розилигингсиз ҳеч бир иш қилишни хоҳламадим. Чунки сенинг қиладиган илтифотинг мажбурият юзасидан бўлмай, балки ихтиёрий бўлишини истадим.</verse>
				<verse number="15">Наҳотки сен умрбод қабул қилишинг учун Ўнисим сендан вақтинчалик айрилган бўлса?</verse>
				<verse number="16">Сен уни энди қул каби эмас, балки қулдан юқори, севикли ука сифатида қабул қил. Мен уни жуда яхши кўраман. Сен эса уни ҳам одам боласи сифатида, ҳам Раббимизнинг боласи сифатида яна кўпроқ севишинг шубҳасиз.</verse>
				<verse number="17">Агар сен мени сафдошинг билсанг, Ўнисимни мени қабул қилгандай қабул қил.</verse>
				<verse number="18">Агарда у сени бирор нарсада хафа қилган бўлса ёки сендан қарздор бўлган бўлса, буни менинг зиммамга юкла.</verse>
				<verse number="19">Мен, Павлус, буни ўз қўлим билан ёзяпман: мен тўлайман. Ахир, сенга ўз ҳаётинг билан мендан қарздор эканлигингни айтаётганим йўқ!</verse>
				<verse number="20">Ҳа, биродарим, Раббимиз ҳақи сендан бир фойдаланай! Масиҳ ҳақи кўнглимни тинчитгин!</verse>
				<verse number="21">Сен менинг сўзларимга қулоқ солиб, айтганларимни қиласан, ҳа, бундан ҳам кўпроқ қиласан, деб ишониб, буларни ёздим.</verse>
				<verse number="22">Бундан ташқари, менга бир турар жой ҳам тайёрла. Чунки Худо ибодатларингизни эшитиб, мени яна сизларнинг олдингизга қайтаришига умид қиламан.</verse>
				<verse number="23">-</verse>
				<verse number="24">Мен билан бирга Исо Масиҳ учун маҳбус бўлган Эпафрас, ҳамкорларим Марк, Аристарх, Димас, Луқо сенга салом йўллаяптилар.</verse>
				<verse number="25">Раббимиз Исо Масиҳнинг инояти сизларнинг руҳингизга ёр бўлсин. Омин.</verse>
			</chapter>
		</book>
		<book number="58">
			<chapter number="1">
				<verse number="1">Худо қадимда бир неча марта ва турли тарзда пайғамбарлар орқали ота-боболаримизга гапирган эди.</verse>
				<verse number="2">Охирги кунларда эса У бизга Ўз Ўғли орқали гапирди. Худо коинотни Ўғли орқали яратган ва Уни борлиқнинг вориси қилиб тайин этган.</verse>
				<verse number="3">Ўғил - Худо улуғворлигининг инъикоси, Худо борлиғининг аниқ суратидир. У Ўзининг қудратли каломи билан коинотни асрайди. Гуноҳларимиз ювилиши учун имкон яратгандан сўнг, У самода Ҳазрати Олийнинг ўнг томонида ўтирди.</verse>
				<verse number="4">Исо фаришталардан ғоят олий мартабага юксалгани учун, улардан жуда улуғроқ бир номга ҳам эга бўлди.</verse>
				<verse number="5">Фаришталарнинг қай бирига қачон Худо:“Сен Менинг Ўғлимсан, Сени бугун таваллуд эттирдим”, ёхуд:“Мен Унга Ота бўламанВа У Менга Ўғил бўлади”, - деган эди?</verse>
				<verse number="6">Худо Тўнғичимни ер юзига юборай, деб яна шундай деган:“Худонинг бутун фаришталариУнга сажда қилсинлар”.</verse>
				<verse number="7">Фаришталар ҳақида:“У Ўз малакларини шамолларга айлантириб, Хизматкорларини ўт алангаси қилади”, - дейилган бўлса,</verse>
				<verse number="8">Ўғилга эса бундай дейилган:“Эй Худо, Сенинг тахтинг доимий ва абадийдир, Подшолигинг ҳассаси - ҳаққоният ҳассаси.</verse>
				<verse number="9">Сен адолатни севиб, Қонунсизликдан нафратланасан. Шунинг учун Худо, Сенинг Худойинг, Тенгдошларингдан кўра кўпроқСенинг бошингга хуррамлик мойи суртди”.</verse>
				<verse number="10">Яна шундай дейилган:“Ё Раббий, Сен ерни азалдан бунёд этгансан, Осмон эса Сенинг қўлларинг ижоди.</verse>
				<verse number="11">Улар йўқ бўлиб кетар, Бироқ Сен тураверасан. Ҳаммаси кийимдек нураб кетар,</verse>
				<verse number="12">Бамисли либосдай ўраб қўясан уларни, Жома сингари алмаштирилади. Аммо Сен айни Ўшанинг Ўзисан, Сенинг йилларинг тамом бўлмас”.</verse>
				<verse number="13">Наҳотки Худо қачондир бирон фариштага:“Ёвларингни оёқларинг остига йиқитмагунимча, Сен Менинг ўнг томонимда ўтириб тур! ” - деган бўлса?!</verse>
				<verse number="14">Ахир, фаришталарнинг ҳаммаси ҳам нажот ворисларига хизмат қилиш учун юборилган хизматчи руҳлардир.</verse>
			</chapter>
			<chapter number="2">
				<verse number="1">Демак, биз эшитганларимиздан қайтмаслик учун буларга жуда кўп диққат қилишимиз керак.</verse>
				<verse number="2">Фаришталар орқали айтилган калом у вақтдаёқ ҳар турли жиноят ва итоатсизлик қилганни қатъий суратда жазолар эди.</verse>
				<verse number="3">Шундай экан, даставвал Раббимиз Исо билдирган, сўнгра шоҳидлари томонидан тасдиқланган нажот хабарига биз эътиборсизлик қилсак, жазодан қандай қочиб қутуламиз?</verse>
				<verse number="4">Худо Ўз шоҳидларига ажойиботлар, мўъжизалар ва ҳар турли қудратли ишлар кўрсатди, Ўз хоҳиш-иродасига кўра Муқаддас Руҳнинг инъомларини уларга улашиб, уларнинг шаҳодатларига Ўзининг тасдиғини қўшиб берди.</verse>
				<verse number="5">Биз гапираётган келажак дунёга келсак, Худо уни фаришталарга тобе қилмади.</verse>
				<verse number="6">Бир оятда шундай таъкидланган:“Инсон қадри недирки, Сен уни ёдлагайсан? Одам ўғли недирки, Сен уни ардоқлайсан?</verse>
				<verse number="7">Сен уни малаклардан андак паст қилдинг, Иззату жамол тожини унга кийдирдинг. Ўз яратганларинг устидан унга салтанат бердинг,</verse>
				<verse number="8">Бор мавжудотни унинг оёқлари остига қўйдинг”. Худо борлиқни одамнинг оёқлари остига қўйган бўлса, демак, унга тобе бўлмаган бирор нарса қолдирмади. Ваҳоланки, биз инсонга ҳануз ҳамма нарсалар тобе эканлигини кўрмаяпмиз.</verse>
				<verse number="9">Бироқ Исони эса фаришталардан бироз паст қилиниб, ўлим азоб-уқубати чекканидан сўнг, иззату жамол тожи кийдирилган ҳолда кўряпмиз. Унинг ҳамма инсон учун ўлимга дучор бўлиши Худонинг иноятли хоҳиши эди.</verse>
				<verse number="10">Ҳамма нарса Худо учун ва Худо орқали бор бўлган. Худо кўп ўғилларни улуғликка эриштирмоқчи бўлиб, уларнинг нажот Асосчиси - Исони ҳам азоб-уқубатлар орқали камолга эриштиришни муносиб кўрди.</verse>
				<verse number="11">Чунки ҳам муқаддаслик бахш этувчи Исо, ҳам муқаддаслик қабул қилувчи имонлилар ҳаммаси бир Отадандир. Бу сабабдан Исо уларни биродарларим деб чақиришдан ор қилмайди, Забурда* айтганидек:</verse>
				<verse number="12">“Сенинг исмингни биродарларимга эълон этгайман, Жамоат ичра Сенга ҳамду санолар айтурман”.</verse>
				<verse number="13">Пайғамбар оятида* Исо ҳақида яна шундай дейилган:“Мен Худога таваккал қилурман”, ва давомида:“Мана, Мен ва Худо Менга берган болалар! ”</verse>
				<verse number="14">Болалар эт ва қондан иборат бўлганлари учун, Исо Ўзи ҳам уларга тенглашиб, худди шундай вужудга эга бўлди, токи ўлим билан даҳшат сочувчи иблисни Ўз ўлими орқали йўқ қилсин</verse>
				<verse number="15">ва умр бўйи ўлим қўрқувига қул бўлган одамзод болаларини озод қилсин.</verse>
				<verse number="16">Ҳар ҳолда Исо фаришталарга эмас, балки Иброҳим наслига ёрдам беради.</verse>
				<verse number="17">Шунинг учун У ҳар жиҳатдан биродарларига ўхшаб қолиши керак эди, халқнинг гуноҳлари учун Худо ҳузурида таважжуҳ қила оладиган марҳаматли ва содиқ Олий руҳоний бўлмоғи лозим эди.</verse>
				<verse number="18">Ўзи синовдан ўтиб азоб чеккани учун, синовдан ўтаётганларга мадад бера олади.</verse>
			</chapter>
			<chapter number="3">
				<verse number="1">Шундай экан, эй, самовий даъватдан баҳраманд бўлган муқаддас биродарларим, имонимизнинг Элчиси - Олий руҳонийимиз Исога қаранглар!</verse>
				<verse number="2">Мусо пайғамбар бутун Худонинг хонадонига содиқ қолгани каби, Исо Масиҳ ҳам Уни тайин этган Худога содиқ қолди.</verse>
				<verse number="3">Иморатнинг меъмори иморатнинг ўзидан кўпроқ ҳурмат кўради. Худди шундай, Исо Масиҳ Мусо пайғамбардан кўпроқ улуғворликка лойиқ ҳисобланди.</verse>
				<verse number="4">Ҳар бир уйнинг қурувчиси бору, аммо аслида ҳамманинг бинокори - Худо.</verse>
				<verse number="5">Мусо пайғамбар бутун Худо хонадонидан масъул содиқ хизматкор сифатида Худонинг келажакда айтадиган каломларига замин ҳозирлади, холос.</verse>
				<verse number="6">Масиҳ эса Худо хонадонини Ўғил каби бошқаради. Агар биз жасоратимизни ва улуғ умидимизни охиригача маҳкам тутсак, биз Унинг хонадонимиз.</verse>
				<verse number="7">Мана, Муқаддас Руҳ нима деяпти:“Агар бугун Худонинг овозини эшитсангиз,</verse>
				<verse number="8">Чўлда, исён ва ғазаб кунида бўлганидек, Яна юрагингизни тош қилманглар!</verse>
				<verse number="9">У ерда оталарингиз Мени синов қилдилар, Қирқ йил ишларимни кўрган бўлсалар ҳам, Мени имтиҳон қилдилар.</verse>
				<verse number="10">Шунинг учун бу наслдан безор бўлиб дедим:Булар доим дилидан адашган бир қавмдир, Менинг йўлларимга риоя қилмайдилар.</verse>
				<verse number="11">Мен ғазабланиб, онт ичдимки:Улар Менинг фароғатимга кирмаслар”.</verse>
				<verse number="12">Эй биродарлар, ҳеч бирингизда барҳаёт Худодан қайтган ёмон, имонсиз бир юрак бўлмаслигига диққат этинглар.</verse>
				<verse number="13">Ҳеч ким гуноҳнинг алдови билан юрагини тош қилмасин; “бугун” дейилгунча, бир-бирингизга ҳар куни насиҳат қилиб туринглар.</verse>
				<verse number="14">Агар биз аввалги эътиқодимизни охиригача маҳкам тутсак, Масиҳга шерик ҳисобланамиз.</verse>
				<verse number="15">Юқорида дейилгани каби:“Агар бугун Унинг овозини эшитсангиз, Исёну Ғазаб кунида бўлганидек, Юрагингизни тош қилманглар! ”</verse>
				<verse number="16">Ўшанда Худонинг овозини эшитиб, исён қилганлар ким эди? Мусо пайғамбар шарофати билан Мисрдан чиққанларнинг ҳаммаси эмасмиди?</verse>
				<verse number="17">Худо қирқ йил кимдан безор бўлди? Гуноҳ қилувчилардан эмасми? Мана, уларнинг жасадлари чўлда пароканда бўлди.</verse>
				<verse number="18">Худо: “Улар Менинг фароғатимга кирмайди”, деб кимлар ҳақида қасам ичган эди? Бўйсунмаганлар ҳақида эмасми?</verse>
				<verse number="19">Кўряпмизки, улар имонсиз бўлгани учун фароғат диёрига кира олмадилар.</verse>
			</chapter>
			<chapter number="4">
				<verse number="1">Худонинг фароғат диёрига кириш ҳақидаги илоҳий ваъда ҳали ҳам мавжуд экан, мабодо сизлардан бирор киши фурсатни қўлдан бермасин, деб хавотирланамиз.</verse>
				<verse number="2">Чунки ўтмишдошлар каби бизлар ҳам Хушхабарни олдик. Аммо улар эшитган сўзларини имон билан қабул қилмагани учун фойдаси бўлмади.</verse>
				<verse number="3">Фақат биз, имонлилар, у фароғат диёрига кирамиз. Худо:“Ғазабланганимда онт ичдимки, Улар Менинг фароғатимга кирмаслар”, - деб айтган. Ҳолбуки, дунё яратилганданоқ Худо тақдир этган ҳамма ишлар тамом бўлиб турибди.</verse>
				<verse number="4">Яратилишнинг етти куни ҳақида бир оятда бундай дейилган:“Худо еттинчи кунда қилган барча ишларидан фориғ бўлди”.</verse>
				<verse number="5">Аммо бояги оятда:“Улар Менинг фароғатимга кирмас”, - деб таъкидланган.</verse>
				<verse number="6">Бундан англашиладики, даставвал Хушхабарни эшитганлар итоатсизлиги учун фароғат диёрига кирмаган бўлса-да, яна баъзи кишиларга кириш учун имконият бор экан.</verse>
				<verse number="7">Худо ана шуни кўзда тутиб, узоқ вақтдан кейин Забурда* Довуд орқали “бугун” деб яна бир кун тайин қилган. Юқорида айтилгандек:“Агар бугун Унинг овозини эшитсангиз, Яна юрагингизни тош қилманглар! ”</verse>
				<verse number="8">Агар Наби Ясу Исроил ўғилларини фароғатга эриштирганда эди, бундан кейин Худо бошқа бир кун ҳақида гапиришига ҳожат йўқ эди.</verse>
				<verse number="9">Демак, Худо халқининг фароғат куни келажакка қолади.</verse>
				<verse number="10">Худо Ўз ишларидан қандай фориғ бўлган бўлса, Унинг фароғатига кирувчилар ҳам ўз ишларидан шундай фориғ бўладилар.</verse>
				<verse number="11">Шундай экан, бирортамиз ҳам бундай итоатсизликдан ўрнак олиб, йиқилиб қолмаслигимиз учун, ўша фароғатга киришга жон куйдирайлик.</verse>
				<verse number="12">Худонинг каломи жонли ва таъсирли, ҳар турли дудама қиличдан ўткирроқдир. У жон билан руҳни, бўғинлар билан иликни бўлгундек суқилиб киради, юракнинг хаёлу ниятларини фош қилади.</verse>
				<verse number="13">Худонинг олдида пинҳон қолган ҳеч бир махлуқ йўқ, Унинг кўзи олдида ҳамма нарса очиқ ва аёндир. Ахир, биз Унга ҳисоб берамиз-ку!</verse>
				<verse number="14">Бизнинг улуғ Олий руҳонийимиз, яъни Арши Аълогача ўтиб борган Худонинг Ўғли Исо бор экан, тан олган эътиқодимизни маҳкам тутайлик.</verse>
				<verse number="15">Бизнинг Олий руҳонийимиз заифликларимизга ҳамдард бўлишга ожиз эмас, У ҳар томондан бизлар каби васвасага солинган, лекин гуноҳ қилмаган.</verse>
				<verse number="16">Шундай экан, илоҳий марҳаматга ноил бўлиш ва зарурат вақтида иноят ва ёрдам олиш учун, Худонинг иноят тахтига жасорат билан яқинлашайлик.</verse>
			</chapter>
			<chapter number="5">
				<verse number="1">Ҳар бир олий руҳоний одамлар орасидан танлаб олиниб, одамлар ўрнида Худога хизмат қилади, гуноҳлар учун Худога ҳадялар ва қурбонлар келтиради.</verse>
				<verse number="2">Жоҳиллар ва йўлдан озганларга у мулойимлик билан муомала қила олади, чунки ўзи ҳам заифликларга мубтало бўлиб юради.</verse>
				<verse number="3">Шу сабабдан халқнинг гуноҳлари учун ҳам, ўз гуноҳлари учун ҳам қурбон қилиши керак.</verse>
				<verse number="4">Биров бу мартабага ўзи-ўзидан эришмайди, балки Ҳорун каби Худонинг буйруғи билан эришади.</verse>
				<verse number="5">Шунга ўхшаб, Масиҳ ҳам олий руҳонийлик шарафини ўзлаштириб олмади, балки Худо Унга:“Сен Менинг Ўғлимсан, Сени бугун таваллуд эттирдим”, - деб, Уни улуғликка сазовор қилди.</verse>
				<verse number="6">Шунингдек, бошқа бир жойда Худо Масиҳ ҳақида шундай деган:“Малкисидқ мартабаси бўйичаСен абадий руҳонийсан”.</verse>
				<verse number="7">Масиҳ баданда яшаган кунларида Ўзини ўлимдан қутқаришга қодир бўлган Худога зўр фарёд ва кўз ёшлари билан сиғиниб, ялиниб-ёлворди, художўйлиги сабабидан тоати ижобат бўлди.</verse>
				<verse number="8">Гарчи У Худонинг Ўғли бўлса ҳам, азоб-уқубат чекиб, итоат қилишни ўрганди.</verse>
				<verse number="9">Масиҳ шундай камолотга эришиб, Унга қулоқ солганларнинг ҳаммаси учун абадий бир нажот яратди.</verse>
				<verse number="10">Шу тариқа Худо Масиҳни “Малкисидқ мартабаси бўйича Олий руҳоний” қилиб тайинлади.</verse>
				<verse number="11">Бу ҳақда айтадиган сўзимиз кўп, аммо тушунтириш қийин, чунки қулоқларингиз оғир бўлиб қолди.</verse>
				<verse number="12">Вақт нуқтаи назаридан сизлар аллақачон муаллим бўлишингиз керак эди. Аммо сизларга яна Худо каломининг илк асосларини ўргатишга эҳтиёж бор. Сизларга қаттиқ озиқ эмас, сут керак.</verse>
				<verse number="13">Сут билан овқатланадиган ҳар бир киши эса ҳали чақалоқ, солиҳлик каломида ғўру тажрибасиздир.</verse>
				<verse number="14">Қаттиқ озиқ эса камолотга етганларга, яъни туйғулари яхши ва ёмонни фарқ этиш малакасига эга бўлганларга хосдир.</verse>
			</chapter>
			<chapter number="6">
				<verse number="1">-</verse>
				<verse number="2">Шунинг учун Масиҳ ҳақидаги бошланғич таълимотни қолдириб, камолотга интилайлик. Тағин ўлик ишлардан тавба қилиш, Худога ишониш, ғусллар, бошга қўл қўйиб дуо қилишлар, қиёмат ва абадий ҳукм ҳақидаги таълимотнинг асосини солиб ўтирмайлик.</verse>
				<verse number="3">Худо хоҳласа, бунга эришамиз.</verse>
				<verse number="4">Бир марта зиёни кўрган, самовий инъомдан лаззат олган, Муқаддас Руҳдан баҳраманд бўлган,</verse>
				<verse number="5">Худонинг хайрли каломини ва келажак оламнинг қудратларини тотиб кўрган кишилар</verse>
				<verse number="6">агар бундан кейин имондан қайтсалар, уларни яна тавба қилдириб тузатиш имконсиздир. Чунки бундай кишилар Худонинг Ўғлини янгидан хочга қоқиб, масхара қилган бўладилар.</verse>
				<verse number="7">Устига мўл-кўл тушган ёмғирни ичган ва деҳқонлар учун фойдали ўсимлик берган ер Худодан баракат олади.</verse>
				<verse number="8">Аммо тикану қушқўнмасни берган ер эса ярамасдир ва лаънатга қолади. Унинг охирати - ёнишдир.</verse>
				<verse number="9">Сизларга келсак, эй севиклилар, шундай гапиришимизга қарамай, аминмизки, сизларнинг аҳволингиз бундан яхшироқдир ва нажотга эришасизлар.</verse>
				<verse number="10">Чунки Худо адолатсиз эмас. У сизларнинг ишингизни, Унинг исмига кўрсатган муҳаббатингизни унутмайди, Ўз азизларига қандай хизмат қилганингизни ва ҳозир ҳам қилаётганингизни ёдда тутади.</verse>
				<verse number="11">Орзу қиламизки, умидингиз тамоман рўёбга чиқсин, ҳар бирингиз охиригача айнимай ғайрат кўрсатинглар,</verse>
				<verse number="12">эринманглар, имон ва сабр-тоқат билан илоҳий ваъдаларга эришганлардан ўрнак олинглар.</verse>
				<verse number="13">Худо Иброҳимга ваъда берганда, Ўзидан буюкроқ бировнинг исми ҳақи қасам ича олмай, Ўз Зоти ҳақи қасам ичиб, деди:</verse>
				<verse number="14">“Мен сенга қут-баракат бераман, Зурриётингни бағоят кўпайтираман”.</verse>
				<verse number="15">Иброҳим эса узоқ сабр-тоқат қилиб, илоҳий ваъдага эришди.</verse>
				<verse number="16">Одамлар ўзларидан буюкроқ бўлганнинг исми ҳақи қасам ичадилар. Қасам исбот ҳисоблангани учун, ҳар қандай тортишувларга хотима беради.</verse>
				<verse number="17">Шунга ўхшаб, Худо ҳам ваъдасини олувчиларга Ўз иродасининг бузилмаслигини очиқроқ кўрсатмоқчи бўлиб, ваъдани қасам билан кучайтирди.</verse>
				<verse number="18">Шундай қилиб, биз бу икки бузилмас далил билан ёлғон гапирмайдиган Худодан паноҳ топайлик, кўзимиз олдидаги умидни маҳкам ушлаб, дадил ва жасур бўлайлик.</verse>
				<verse number="19">Умидимиз жон лангаридай ишончли ва мустаҳкамдир, биз бу умид орқали маъбад пардасининг орқа томонига ҳам ўтиб кирамиз.</verse>
				<verse number="20">Ўтмишдошимиз Исо Малкисидқ мартабаси бўйича абадий Олий руҳонийимиз бўлиб, у ерга бизлардан илгари ўтиб кирган.</verse>
			</chapter>
			<chapter number="7">
				<verse number="1">Малкисидқ Салим подшоҳи ҳамда Худойи Таолонинг руҳонийси эди. Иброҳим тўрт шоҳни тор-мор этиб қайтиб келаётганда, Малкисидқ уни қаршилагани чиқиб, уни дуо қилди.</verse>
				<verse number="2">Иброҳим эса унга ҳар бир нарсадан ушр берди. Малкисидқ отининг биринчи маъноси “солиҳлик подшоҳи” демакдир. Бундан бошқа у “Салим подшоҳи”, яъни тинчлик подшоҳидир.</verse>
				<verse number="3">У отасизу онасиздир, умуман насабномасиздир. Умрининг на бошланиши, на охири қайд этилган. У Худонинг Ўғлига ўхшаш абадий руҳоний бўлиб қолади.</verse>
				<verse number="4">Энди бу зотнинг нақадар буюк эканлигини кўринг! Улуғ отамиз Иброҳим ҳам ғаниматларининг ўндан бирини унга берди.</verse>
				<verse number="5">Тавротда буюрилишича, Левий ўғилларидан руҳонийлик вазифасини олганлар халқдан, яъни Иброҳим уруғ-аждоди бўлган ўз биродарларидан ушр олишлари керак.</verse>
				<verse number="6">Лекин Левий аждодидан бўлмаган Малкисидқ эса илоҳий ваъдалар эгаси бўлган Иброҳимдан ушр олди-ю, уни дуо қилди.</verse>
				<verse number="7">Шак-шубҳасиздирки, дуо қилувчи дуо олувчидан буюкдир.</verse>
				<verse number="8">Оддий руҳонийлар ўладиган одамлар бўлиб халқдан ушр оладилар. Малкисидқ эса, Тавротда* рамз қилинишича, мангу барҳаёт руҳоний бўлиб ушр олган.</verse>
				<verse number="9">Айтиш мумкинки, ушр олувчи Левий ўзи ҳам Иброҳим орқали ушр берган.</verse>
				<verse number="10">Чунки Малкисидқ Иброҳимни қарши олганда, Левий ҳали бобокалони Иброҳимнинг белида эди.</verse>
				<verse number="11">Исроил халқи Левий авлодининг руҳонийлик тартиби бўйича Тавротни қабул қилган эди. Агар Ҳорун аждодидан бўлган Левийларнинг руҳонийлик хизмати мукаммал бўлганда эди, унда яна бошқа бир аждод - Малкисидқ аждодидан бир Руҳонийнинг ўртага чиқишига қандай эҳтиёж бор эди?</verse>
				<verse number="12">Чунки руҳонийлик қонун-қоидалари ўзгартирилса, Тавротнинг ўзини ўзгартириш зарур бўлиб қолади.</verse>
				<verse number="13">Боя айтилган Руҳоний эса - Раббимиз Исодир. У бошқа бир қабилага мансуб, бу қабиладан ҳеч ким қурбонгоҳда хизмат қилмаган.</verse>
				<verse number="14">Раббимиз Исо Яҳудо қабиласидан келиб чиққанлиги маълумдир. Мусо пайғамбар эса бу қабила ҳақида гапирганда, руҳонийликка доир ҳеч нарса айтмаган эди.</verse>
				<verse number="15">Энди Малкисидққа ўхшаш бошқа бир Руҳоний - Исо ўртага чиққандан кейин, бу масала яна ҳам аниқ кўриниб турибди.</verse>
				<verse number="16">Исо инсоний қонун-қоидаларга риоя қилган, деб эмас, балки поёнсиз ҳаёт қудратига эга, деб руҳоний бўлди.</verse>
				<verse number="17">Забурда*: “Сен Малкисидқ мартабаси бўйича абадий руҳонийсан”, - деб таъкидланган.</verse>
				<verse number="18">Бундан кўринадики, аввалги қонун-қоидалар ожиз ва фойдасиз бўлгани учун, энди бекор қилинган.</verse>
				<verse number="19">Чунки Таврот Қонуни бирон-бир кишини ҳам камолга етказа олмаган. Бунинг ўрнига энди аълороқ бир умид майдонга келди, биз бу умид билан Худога яқинлаша оламиз.</verse>
				<verse number="20">Умидимиз қасамёд билан тасдиқлангани учун аълороқдир.</verse>
				<verse number="21">Илгари ўтган руҳонийлар қасамсиз руҳоний бўлардилар. Аммо Исо, “Худованд қасамёд қилган ва сўзидан қайтмас:Малкисидқ мартабаси бўйича Сен абадий руҳонийсан”, - деган илоҳий фармон билан руҳоний бўлди.</verse>
				<verse number="22">Демак, Исо аълороқ бир аҳдга кафил бўлди.</verse>
				<verse number="23">Оддий руҳонийларнинг сони кўп эди, чунки ўлим уларнинг боқий қолишларига монелик қилар эди.</verse>
				<verse number="24">Аммо Исо боқий қолганлиги учун, ўтиб кетмайдиган руҳонийликка моликдир.</verse>
				<verse number="25">Шунинг учун Исо Ўзи орқали Худога яқинлашувчиларга нажот беришга бутунлай қодир, У ҳар доим барҳаёт бўлиб, уларга шафоат қилади.</verse>
				<verse number="26">Чиндан, бизларга худди Исо каби олий руҳоний керак: У муқаддас, айбсиз, нуқсонсиз, гуноҳкорлардан айрилган, осмондан ҳам юқорига кўтарилган.</verse>
				<verse number="27">У бошқа олий руҳонийлар каби ҳар кун олдин ўз гуноҳлари учун, кейин халқнинг гуноҳлари учун қурбонлик келтириши керак эмас. Чунки Ўзини Ўзи қурбон қилганда, буни бир мартада қилиб бўлди.</verse>
				<verse number="28">Таврот Қонунига биноан ожиз бандалар олий руҳонийликка тайин этилар эди. Худонинг Тавротдан кейин, Забурда* берган қасамли ваъдасига биноан энди абадий камол топган Худо Ўғли тайин этилди.</verse>
			</chapter>
			<chapter number="8">
				<verse number="1">Айтганларимизнинг асосий нуқтаси шуки, бизнинг осмонда, Арши Аълонинг ўнг томонида ўтирган Олий руҳонийимиз Исо бор.</verse>
				<verse number="2">Ўша ерда У инсон эмас, Худованд қурган ҳақиқий Чодирда хизмат қилади.</verse>
				<verse number="3">Ҳар бир олий руҳоний ҳадялар ва қурбонлар келтириш учун тайин этилади. Шундай экан, Исонинг ҳам келтирадиган бир нарсаси бўлиши лозим эди.</verse>
				<verse number="4">Агар У ер юзида бўлганда эди, умуман руҳоний бўлолмас эди. Чунки Тавротда буюрилган ҳадяларни тақдим қилувчи руҳонийлар бор.</verse>
				<verse number="5">Улар Мусо пайғамбар Худодан олган кўрсатмага мувофиқ қурилган чодирда диний хизмат кўрсатадилар. Худо Мусога: “Эҳтиёт бўл, ҳар бир нарсани тоғда сенга кўрсатилган намунага мувофиқ қилгин”, - деб буюрган эди. Демак, руҳонийлар хизмат қиладиган макон фақат осмондаги мавжудотнинг намунаси ва соясигинадир.</verse>
				<verse number="6">Лекин энди Исо аълороқ ваъдаларга асосланган аълороқ бир аҳдга кафил бўлгани учун, жуда ҳам улуғроқ руҳонийлик хизматига эришди.</verse>
				<verse number="7">Агар Худо қилган биринчи аҳд нуқсонсиз бўлганда эди, иккинчисига фурсат ахтарилмас эди.</verse>
				<verse number="8">Ҳолбуки, Худо қадимгилардан нуқсон топиб, Тавротда* шундай деган:“Мана Худованд каломи:Исроил хонадони ва Яҳудо хонадони биланМен янги бир аҳд қиладиган кунлар келяпти.</verse>
				<verse number="9">Бу қиладиган аҳдим эса -Мен уларнинг ота-боболари қўлидан ушлаб, Миср еридан олиб чиққанда қилган аҳдимга ўхшамагай. Зероки - Худованд деяпти:Улар Менинг аҳдимга содиқ қолмадиларВа Мен улардан юз ўгирдим.</verse>
				<verse number="10">Ўша кунлардан кейинИсроил хонадони ила қиладиган аҳдим бу бўлажак, - дейди Худованд. - Қонунларимни уларнинг фикрига жо қилиб, Дилларига ёзиб қўюрман. Мен уларнинг Худоси бўлурман, Улар эса Менинг халқим бўлур.</verse>
				<verse number="11">Таълим бермагай яна ҳеч кимсаЎз биродарию қабиладошига:Худовандни тан олгин, - дея. - Чунки ҳаммалари, каттаю кичик Мени таниб-билади.</verse>
				<verse number="12">Мен уларнинг ёмонликларидан ўтиб, Гуноҳларини бошқа эсга келтирмайман”.</verse>
				<verse number="13">Шундай қилиб, Худо “янги бир аҳд” дейиш билан қадимги аҳднинг эскирганлигини кўрсатди. Эскириб ва қариб бораётган нарса эса йўқ бўлиб кетиши муқаррардир.</verse>
			</chapter>
			<chapter number="9">
				<verse number="1">Қадимги Аҳд даврида диний хизмат ҳақида қонун-қоидалар ҳамда дунёвий бир маъбад бор эди.</verse>
				<verse number="2">Бир чодир қурилган эди. “Муқаддас макон” дейилган биринчи бўлмада шамдон, хонтахта ва муқаддас бахшида нонлар бор эди.</verse>
				<verse number="3">Иккинчи парданинг орқасида “муқаддаслар муқаддаси” деб аталган ички бўлма бор эди.</verse>
				<verse number="4">Бу ерда хушбўй тутатқи тутатиладиган олтин қурбонгоҳ, шунингдек, ҳар томони олтин билан қопланган аҳд сандиғи бор эди. Аҳд сандиғи ичида манна солинган олтин идиш, Ҳоруннинг гуллаган ҳассаси ва аҳд лавҳалари бор эди.</verse>
				<verse number="5">Сандиқ устида қурбонгоҳга соя соладиган улуғвор малаклар бор эди. Ҳозир булар ҳақида бирма-бир гапириш мумкин эмас.</verse>
				<verse number="6">Шундай жиҳозланган чодирнинг биринчи бўлмасига руҳонийлар узлуксиз кириб, диний хизматларини адо этардилар.</verse>
				<verse number="7">Лекин чодирнинг ичкари бўлмасига эса йилда бир мартагина фақат олий руҳоний кирарди. У ўзи учун ва халқнинг ғафлатдан қилган гуноҳлари учун қон бағишламасдан, асло у ерга кира олмас эди.</verse>
				<verse number="8">Бу билан Муқаддас Руҳ шуни кўрсатяптики, чодирнинг биринчи бўлмаси ҳануз мавжуд экан, муқаддас маконга кириш йўли очилмаган.</verse>
				<verse number="9">Бу ҳозирги замон учун рамздир. Бундан кўрамизки, Худога хизмат қилувчилар ҳадялар ва қурбонлар бағишлаш орқали ўз виждонларини поклай олмайдилар.</verse>
				<verse number="10">Бу удумлар егулик, ичгулик ва ҳар хил таҳоратлар билан, яъни киши танаси билангина боғлиқдир, улар фақат янги тузум пайдо бўлгунгача жорий эди.</verse>
				<verse number="11">Энди эса бўлғуси хайр-баракаларнинг Олий руҳонийси бўлган Масиҳ пайдо бўлди. У қўл билан қурилмаган, яъни бу дунё ижоди бўлмаган буюкроқ ва мукаммалроқ чодирдан ўтиб борди.</verse>
				<verse number="12">Масиҳ такалар ва бузоқларнинг қони билан эмас, балки Ўз қони билан муқаддас маконга бир марта кириб, бизлар учун абадий нажотни қўлга киритди.</verse>
				<verse number="13">Илгари такалару буқаларнинг қони ҳамда ёқилган ғунажинларнинг кули ҳаром бўлган кишиларнинг устига пуркалганда, улар жисман покланиб, муқаддас ҳисобланардилар.</verse>
				<verse number="14">Энди эса Масиҳ абадий Руҳиллоҳ қудратида Ўзини нуқсонсиз қурбон қилиб Худога бағишлади. Унинг тўккан қони виждонимизни ўлик ишлардан поклайди ва барҳаёт Худога хизмат қилишимиз учун имкон яратади.</verse>
				<verse number="15">Ана шу сабабдан Масиҳ Янги Аҳднинг воситачиси бўлди. Қадимий Аҳд даврида яшаган одамлар қилган гуноҳларидан фориғ бўлсин деб ва Худо абадий меросга даъват этганлар бунга муяссар бўлсин деб, Масиҳ Ўзини қурбон қилди.</verse>
				<verse number="16">Қаерда васият бор бўлса, васият қилганнинг ўлимини қайд қилиб ўтиш керак.</verse>
				<verse number="17">Чунки васият ўлимдан кейингина кучга киради. Васият қилувчи ҳали тирик экан, васиятнинг ҳеч бир таъсири йўқ.</verse>
				<verse number="18">Шу боис Қадимги Аҳд ҳам қон тўкилмасдан кучга кирмади.</verse>
				<verse number="19">Мусо пайғамбар Тавротни қабул қилиб, унинг ҳар бир амрини бутун халққа ўқиб бергандан сўнг, бузоқлар ва такалар қони ҳамда арғувон юнг, иссоп тармоқлари ва сув олиб, китобнинг устига ҳам, бутун халқнинг устига ҳам пуркаб:</verse>
				<verse number="20">“Бу - Худо сизларга буюрган аҳднинг қони”, - деди.</verse>
				<verse number="21">Шунингдек, муқаддас чодир ва барча табаррук анжомлар устига қон пуркади.</verse>
				<verse number="22">Зотан Таврот Қонуни бўйича қарийб ҳамма нарса қон билан покланади, қон тўкилмасдан умуман кечирим бўлмайди.</verse>
				<verse number="23">Агар самовий мавжудотнинг аксигина бўлган бу нарсаларни шундай поклаш керак бўлса, унда самовий мавжудотнинг асли яна қанчалик аълороқ қурбонларни талаб қилади!</verse>
				<verse number="24">Ана шу мақсадда Масиҳ бизлар учун Худонинг ҳузурида ҳозир бўлди. У ҳақиқий воқеликнинг соясигина бўлган бу дунёдаги муқаддас маконга эмас, балки инсон қўли билан қурилмаган осмондаги ҳақиқий муқаддас маконга кирди.</verse>
				<verse number="25">Олий руҳоний ҳар йил бегона қон бағишлаш учун муқаддас маконга кириши лозим. Масиҳ эса фақат бир марта Ўз қонини бағишлаш учун самовий маконга кирди ва бу кифоядир.</verse>
				<verse number="26">Акс ҳолда У дунё яратилгандан бери бир неча марта азоб чекиши керак эди. Энди эса, замоннинг охирида, У одамларнинг гуноҳларини аритиш учун бир марта оламга келиб, Ўзини қурбон қилди.</verse>
				<verse number="27">Зотан бир марта ўлиш ва ундан кейин ҳукм қилиниш инсонларнинг тақдиридир.</verse>
				<verse number="28">Шунингдек, Масиҳ ҳам кўпларнинг гуноҳларини Ўз бўйнига олиш учун бир марта қурбон бўлди. Лекин У иккинчи марта дунёга келганда, яна гуноҳларни ювиш учун эмас, балки Уни кутаётганларга нажот келтириш учун осмондан тушиб келади.</verse>
			</chapter>
			<chapter number="10">
				<verse number="1">Илоҳий Қонун бўлғуси хайр-баракаларнинг асл сурати эмас, соясигинадир. Шунинг учун йилдан-йилга мунтазам равишда айни қурбонларни келтирувчилар Илоҳий Қонун орқали камолга эриша олмайдилар.</verse>
				<verse number="2">Акс ҳолда, улар бу қурбонларни бағишлашни бас қилмас эдиларми? Ундай бўлганида эди, бу хизматни бажо келтирувчилар бир мартада покланган бўлар ва яна гуноҳи борлигини сезмас эдилар.</verse>
				<verse number="3">Ҳолбуки, қурбонлар бағишлаш билан ҳар йили гуноҳлар эсга солинади, холос.</verse>
				<verse number="4">Чунки буқаю такаларнинг қони гуноҳларни бартараф қилолмайди.</verse>
				<verse number="5">Шунинг учун Масиҳ дунёга келиб, Худога шундай деган эди:“Қурбону бағишловни Сен хоҳламадинг, Аммо Мен учун бадан ҳозирладинг.</verse>
				<verse number="6">Гуноҳ учун ёқиладиган қурбонлардан, Хайр-эҳсонлардан рози бўлмадинг.</verse>
				<verse number="7">Ўшанда Мен дедим:Ўроғлиқ битикда Мен ҳақда битилган, Хоҳишингни адо этмоқ-чун келдим, эй Худойим”.</verse>
				<verse number="8">Тавротда қурбонликлар бағишлаш ҳақида қонун-қоидалар кўп. Шунга қарамай, Масиҳ биринчидан: “Қурбону бағишловни, гуноҳ учун ёқиладиган қурбонлар ва хайр-эҳсонларни Сен хоҳламадинг, рози бўлмадинг”, - деяпти.</verse>
				<verse number="9">Иккинчидан эса: “Сенинг хоҳишингни адо этмоқ-чун келдим, эй Худойим”, - деяпти. Бундан кўрамизки, Масиҳ иккинчи қоидани жорий қилиш учун биринчисини бекор қилди.</verse>
				<verse number="10">Чунончи, Худонинг хоҳиши билан Исо Масиҳ Ўз танасини бир марта қурбонликка бағишлади ва шу йўл билан бизни муқаддас қилди.</verse>
				<verse number="11">Ҳар бир руҳоний кун сайин Худога хизматини адо қилавериб, асло гуноҳларни йўқ қила олмайдиган ўша-ўша қурбонликларни кўп марта бағишлайди.</verse>
				<verse number="12">Масиҳ эса гуноҳлар учун битта қурбонлик бағишлагандан кейин, Худонинг ўнг томонида абадий ўтириб олди.</verse>
				<verse number="13">Ўша вақтдан бери У душманларининг Ўз оёқлари остига йиқилиб қолишларини кутмоқда.</verse>
				<verse number="14">У биттагина қурбонлик келтириб, ишонувчиларни муқаддас қилди ва абадий камолга эриштирди.</verse>
				<verse number="15">Муқаддас Руҳ ҳам бу ҳақда бизларга шаҳодат беради.</verse>
				<verse number="16">Биринчидан, У шундай деган:“Худованд каломи: Ўша кунлардан сўнгМен халқим ила қиладиган аҳдим бу бўлажак:Қонунларимни уларнинг дилига жо қилурман, Ўй-фикрларига ёзиб қўюрман фармонларим”.</verse>
				<verse number="17">Кейин У қўшимча қилиб:“Уларнинг гуноҳларию жиноятлариниМен бошқа эсга келтирмайман”, - деган.</verse>
				<verse number="18">Демак, Худо гуноҳлардан ўтган бўлса, улар учун бошқа қурбонликка ҳожат йўқ.</verse>
				<verse number="19">Шунинг учун, эй биродарлар, Исо Масиҳнинг қони туфайли муқаддас маконга киришга жасоратимиз бор.</verse>
				<verse number="20">Исо маъбаддаги парда орқали, яъни Ўз бадани орқали бизга янги, тирик кириш йўлини очиб берди.</verse>
				<verse number="21">У Худо хонадони устидан масъул бўлган буюк Руҳонийимиздир.</verse>
				<verse number="22">Шундай қилиб, дилларимиз ёмон виждондан покланган, баданимиз эса тоза сув билан ювилган бўлиб, биз энди тўла ишонч ва эътиқод билан, чин қалбдан Худога яқинлашайлик.</verse>
				<verse number="23">Имон келтириб топган умидимизни иккиланмай маҳкам тутайлик. Чунки ваъда берган Худо Ўз сўзига содиқдир.</verse>
				<verse number="24">Бир-биримизга эътибор берайлик ва муҳаббатга, хайрли ишларга рағбатлантирайлик.</verse>
				<verse number="25">Баъзиларнинг одатидек, йиғилишларимизни қолдирмайлик. Аксинча, Раббимиз келадиган* куни яқинлашиб қолганини билиб, бир-биримизга яна кўпроқ далда берайлик.</verse>
				<verse number="26">Агар биз ҳақиқатни билиб олгандан кейин, қасддан гуноҳ қилишда давом этсак, энди гуноҳларнинг кечирилиши учун бошқа қурбонлик қолмайди,</verse>
				<verse number="27">фақат даҳшатли интизорлик билан ҳукмни кутиш ва худобезорни куйдирадиган қизғин оташ қолади.</verse>
				<verse number="28">Кимки Мусонинг Қонунини рад этса, икки ё уч шоҳиднинг гувоҳлиги билан раҳмсиз ўлим жазосига маҳкум қилинади.</verse>
				<verse number="29">Агарда кимдир Худонинг Ўғлини оёқ ости қилса, Унинг қони билан муқаддас қилингани ҳолда бу қонни оддий деб билса, иноятли Худо Руҳини ҳақорат қилса, у яна қанчалик оғирроқ жазога лойиқ ҳисобланади, деб ўйлайсизлар?!</verse>
				<verse number="30">Худонинг шу каломини яхши биламиз:“Интиқом - Менинг қўлимдан, Сазосини Мен бераман, - дейди Худованд”. Ва яна:“Худованд Ўз халқини ҳукм этади”.</verse>
				<verse number="31">Барҳаёт Худонинг қўлига тушиб қолиш даҳшатлидир!</verse>
				<verse number="32">Аввалги кунларни эсга келтиринглар. Ўшанда сиз зиёни кўриб, азоб-уқубатлар тўла қаттиқ курашга бардош берар эдингизлар.</verse>
				<verse number="33">Гоҳ ўзларингиз эл-юртнинг ҳақоратига қолиб, азоб чекар, гоҳ шундай аҳволга йўлиққанларга ҳамдард бўлардингизлар.</verse>
				<verse number="34">Маҳбусларнинг алам-аччиғига шерик бўлардингизлар. Сизни янада яхши ва боқий бойлик кутаётганини билиб, мол-мулкингизнинг талон-тарож этилишини хурсандлик билан қабул қилардингизлар.</verse>
				<verse number="35">Шундай экан, келажакда улуғ тақдири бор умидингизни ташламанглар.</verse>
				<verse number="36">Худонинг иродасини адо этиб, Унинг ваъдасини қўлга киритиш учун сизларга сабр-тоқат керак.</verse>
				<verse number="37">Худо шундай деган:“Яна бироз, жуда бироздан кейинКеладиган келади ва кечикмас.</verse>
				<verse number="38">Солиҳ одам имони билан ҳаёт бўлур. Агарда у орқага чекинса, Жоним ундан рози бўлмас”.</verse>
				<verse number="39">Бизлар эса орқага чекиниб ҳалок бўлмаймиз, балки имонни сақлаб, жонимизга нажот топамиз.</verse>
			</chapter>
			<chapter number="11">
				<verse number="1">Имон - умидвор бўлган нарсаларнинг мужассамланишидир, имон билан биз кўринмайдиган мавжудотга амин бўламиз.</verse>
				<verse number="2">Ота-боболаримиз имон билан Худонинг розилигини қозондилар.</verse>
				<verse number="3">Бизлар имон орқали англаяпмизки, коинот Худонинг каломи билан бунёд бўлган, яъни кўринадиган моддалар кўринмайдиган воқеликдан вужудга келган.</verse>
				<verse number="4">Имон билан Ҳобил Худога Қобилдан кўра яхшироқ қурбон келтирди. Ҳобил имони туфайли солиҳ киши деб қабул қилинди. Худонинг Ўзи унинг бағишловларини тасдиқлаб, ундан розилигини билдирди. Ҳобил ўлган бўлса ҳам, имони орқали ҳануз гапиряпти.</verse>
				<verse number="5">Имони туфайли Ҳанўх ўлмай, юқорига олинди. У яна топилмади, чунки Худо уни юқорига олган эди. Юқорига олишдан олдин Худо ундан розилигини таъкидлаган эди.</verse>
				<verse number="6">Ишонмасдан эса Худонинг розилигини топмоқнинг имкони йўқ. Ким Худога яқинлашмоқчи бўлса, Унинг борлигига ишонмоғи лозим, Худо Уни изловчиларга мукофот беришига эътиқод қилмоғи шарт.</verse>
				<verse number="7">Нуҳ пайғамбар имонли бўлгани учун, Худо унга келажакда юз берадиган ҳодисалар ҳақида ваҳий юборди, Нуҳ эса ўз хонадонини қутқариш учун ихлос билан кема ясади. У бу иши билан дунёни маҳкум қилди, ўзи эса имони туфайли аҳли солиҳ деб қабулга ўтди.</verse>
				<verse number="8">Иброҳим пайғамбар ҳам ўз имони туфайли Худога итоат қилди. Худо уни чақириб: “Насиб этадиган мамлакатга кет”, деб буюрганда, Иброҳим қаерга боришини билмасдан йўлга тушди.</verse>
				<verse number="9">Имон билан у Худо ваъда берган ерда ўрнашди, насиб бўладиган қут-баракаларнинг ҳамворислари бўлган ўғиллари Исҳоқ ва Ёқуб билан бирга ғарибларча чодирда яшади.</verse>
				<verse number="10">У меъмори ва қурувчиси Худо бўладиган мустаҳкам, боқий шаҳарни кутар эди.</verse>
				<verse number="11">Соро биби ҳам имон билан ваъда берган Худонинг садоқатига ишониб, ёши ўтса ҳам, ҳомиладор бўлишга қувват олди.</verse>
				<verse number="12">Шунинг учун ҳам бир одам, яъни қартайиб жонсизлашган Иброҳимдан кўкдаги юлдузлар ва денгиз соҳилидаги қум каби сон-саноқсиз насл туғилди.</verse>
				<verse number="13">Бу кишиларнинг ҳаммаси Худо ваъда этган баракаларга эришмай, имонли бўлиб оламдан ўтдилар. Баракани узоқдан кўриб олқадилар, ер юзида ғарибу мусофир эканликларини эътироф этдилар.</verse>
				<verse number="14">Кимки бундай фикрда бўлса, бир ватан излаётганини кўрсатади.</verse>
				<verse number="15">Агар улар айрилган ватанини қўмсаб қолганларида эди, қайтиб боришга фурсатлари бўлар эди.</verse>
				<verse number="16">Аммо улар янада яхшиси, яъни самовий ватанни орзу этардилар. Шунинг учун Худо уларнинг Худоси аталмоқдан ор қилмайди. Унинг Ўзи улар учун бир шаҳар ҳозирлаган эди.</verse>
				<verse number="17">Худо Иброҳимни синовдан ўтказаётганда, Иброҳим имон билан ўғли Исҳоқни қурбонликка олиб борди. Ҳа, у Худодан маълум ваъдаларни олганига қарамасдан, ягона ўғлини бағишламоқчи бўлди.</verse>
				<verse number="18">Ваҳоланки, Худо унга: “Сенинг наслинг Исҳоқ орқали кўпаяди”, - деб ваъда берган эди.</verse>
				<verse number="19">Демак, Иброҳим, Худо ҳатто ўликларни ҳам тирилтиришга қодир, деган фикрда эди. Шунинг учун ҳам у рамзий маънода Исҳоқни ўлимдан қайтариб олди.</verse>
				<verse number="20">Шунингдек, Исҳоқ ҳам имон билан ўғиллари Ёқуб ва Эсовни истиқболлари ҳақида дуо қилди.</verse>
				<verse number="21">Ёқуб эса ўлаётганида, имон билан ўғли Юсуфнинг ўғилларини бир-бир дуо қилди ва ўз ҳассасига суянганича, Худога сажда қилди.</verse>
				<verse number="22">Юсуф ҳам оламдан ўтай деганда, Исроил ўғилларининг Мисрдан чиқиб кетиши тўғрисида имон билан каромат қилди ва ўз суяклари ҳақида васият қилди.</verse>
				<verse number="23">Мусо туғилганда ота-онаси уни имон билан уч ой яширишди. Улар чақалоқнинг чиройли эканлигини кўриб, Фиръавннинг фармонидан қўрқишмади.</verse>
				<verse number="24">Мусо вояга етгач, Фиръавн қизининг ўғли деб аталишни имон билан рад этди.</verse>
				<verse number="25">Гуноҳ қилиб вақтинчалик ҳузур-ҳаловат кўришдан, Худонинг халқи билан азоб-уқубат чекишни афзал кўрди.</verse>
				<verse number="26">Масиҳ туфайли ҳақоратга қолишни Мисрнинг хазиналаридан буюкроқ бойлик ҳисоблади, чунки у оладиган мукофотни кўзлар эди.</verse>
				<verse number="27">Фиръавннинг ғазабидан қўрқмасдан, имон билан Мисрни тарк этди. У кўринмас Худони кўргандай, сабот-матонатли бўлди.</verse>
				<verse number="28">Сўнгра мисрлик тўнғичларни қирган Азроил исроилликларга тегмасин деб, наби Мусо имон билан Фисиҳ қурбонини сўйди ва эшикларга қон пуркади.</verse>
				<verse number="29">Имон билан исроилликлар Қизил денгиздан худди қуруқликдан ўтаётгандек кечиб ўтишди. Мисрликлар ҳам ўтишга ҳаракат қилгач, ғарқ бўлиб кетишди.</verse>
				<verse number="30">Исроилликлар етти кун Ерихо шаҳри деворлари атрофида айланиб ўтгандан кейин, имонлари туфайли деворлар қулаб тушди.</verse>
				<verse number="31">Имон билан фоҳиша Раҳоба ҳам жосусларни дўстона қабул қилиб олди ва кофирлар билан бирга ҳалок бўлмади.</verse>
				<verse number="32">Яна нималар ҳақида гапирай? Яна Гидъўн, Барақ, Шимъўн, Ифтаҳ, Довуд, Шомуил ва барча пайғамбарлар ҳақида ҳикоя қилиш учун вақтим етарли эмас.</verse>
				<verse number="33">Улар имон билан подшоликларни тўнтардилар, адолатни барқарор қилдилар, илоҳий ваъдаларга эришдилар, шерларнинг оғзини боғладилар.</verse>
				<verse number="34">Ловуллаган оташни сўндирдилар, қилич тиғидан қочиб қутулдилар, ҳолдан тойган бўлиб қувватга кирдилар, жангда матонат кўрсатдилар, бегона қўшинларни енгиб даф қилдилар.</verse>
				<verse number="35">Бир неча аёллар ўз марҳумларини тирилган ҳолда қайтариб олдилар. Бошқалари эса аълороқ тирилишга - қиёматга эришиш умидида юриб, қутулишни қабул қилмадилар ва азобда қолиб ўлдилар.</verse>
				<verse number="36">Яна бошқалари ҳақоратлар, калтакларга чидаб, зиндонларда занжирбанд бўлиб ётдилар.</verse>
				<verse number="37">Тошбўрон бўлдилар, қийноқларга чидадилар, арралаб иккига бўлиндилар, қиличдан ўтказилдилар. Қўй ва эчки кўни ичида сарсон-саргардон кезиб, муҳтожлик, танглик, азоб-уқубат чекдилар.</verse>
				<verse number="38">Чўл-саҳроларда, тоғ-тошларда адашиб, ғорларда, ернинг кавакларида фақирларча умр кечирдилар. Мана, дунё уларга муносиб эмас эди!</verse>
				<verse number="39">Уларнинг ҳаммаси ҳам имони бор деган тасдиққа эга бўлса-да, Худо ваъда этган қут-баракага муяссар бўлмадилар.</verse>
				<verse number="40">Улар бизсиз камолга эришмасин деб, Худо биз учун аълороқ баракаларни кўзда тутган эди.</verse>
			</chapter>
			<chapter number="12">
				<verse number="1">Мана, бизнинг атрофимизни ўраб олаётган нақадар йирик шоҳидлар оломони бор экан! Шунинг учун ҳар бир оғирликни, айниқса ҳадеб пойлаб турадиган гуноҳни бир четга улоқтириб ташлайлик, тақдиримиздаги мусобақада сабр-тоқат билан чопайлик.</verse>
				<verse number="2">Имонимизнинг Илғори ҳамда уни камолга Етказувчи Исога кўз тикайлик. У Ўзини кутаётган шодлик учун шармандаликни менсимай, хоч азоб-уқубатига чидади. Ҳозир эса У Арши Аълонинг ўнг томонида ўтирмоқда.</verse>
				<verse number="3">Исо гуноҳкорлар томонидан қаттиқ қаршиликка учраб, сабр-тоқат қилди. Сизлар шу ҳақда фикр қилинг, токи тинкангиз қуриб, руҳингиз тушиб кетмасин.</verse>
				<verse number="4">Сизлар гуноҳга қарши курашишда ҳануз қон тўкилишига қадар қаршилик кўрсатмабсиз-у,</verse>
				<verse number="5">ўғил сифатида сизларга айтилган бу матални унутибсизлар:“Эй ўғлим, Худованднинг танбеҳига эътиборсиз қарама, У сени мазаммат қилганда сулайиб кетма.</verse>
				<verse number="6">Худованд севган кишининг адабини берар, Ўғлим деб билган ҳамманинг чорасини кўрар”.</verse>
				<verse number="7">Сизлар чекаётган машаққатларга танбеҳ деб, сабр қилинглар. Худо сизлар билан ўғиллардай муомала қиляпти-ку! Қандай ўғил йўқки, отаси унга танбеҳ бермаса?!</verse>
				<verse number="8">Танбеҳ - ҳамманинг насибасидир. Агар сизлар бундан маҳрум қолсангиз, сизлар ўғил эмас, ҳаромзодасизлар.</verse>
				<verse number="9">Бизларга танбеҳ берган жисмоний оталаримиз бор эди ва уларни ҳурмат қилганмиз. Шундай экан, яшаш учун руҳларнинг Отаси - Худога итоат этишимиз янада муҳимроқ эмасми?</verse>
				<verse number="10">Оталаримиз ўзларига ёққандай бизга қисқа вақт танбеҳ берганлар. Худо эса Ўзининг муқаддаслигидан баҳраманд бўлишимиз учун, манфаатимиз учун танбеҳ қиляпти.</verse>
				<verse number="11">Ҳар бир танбеҳ ҳозирги замонда севинч эмас, қайғу бўлиб кўринади. Аммо шу тариқа тарбияланганлар учун кейин солиҳлик ва тинчлик самараси униб-ўсади.</verse>
				<verse number="12">Шундай экан, шалпайган қўлларингизни кўтариб, букик тиззаларингизни мустаҳкам қилинглар.</verse>
				<verse number="13">Оёқларингизни тўғри йўлга буринглар, яна бирон оқсоқ йўлдан тоймасин, аксинча, шифо топсин.</verse>
				<verse number="14">Ҳамма билан тинч-тотув яшаш ва муқаддас бўлишга ғайрат қилинглар. Муқаддасликка эга бўлмасдан ҳеч ким Раббимизни кўролмайди.</verse>
				<verse number="15">Диққат этинглар, бирортангиз ҳам Худонинг иноятидан маҳрум қолманг. Яна орангизда бирор аччиқ томир униб-ўсиб, оғуси кўпчиликка юқиб, заҳарламасин.</verse>
				<verse number="16">Ичингизда бирон зинокор, шунингдек, битта таом учун ўз тўнғичлигини сотган Эсов каби Худодан қўрқмас одам бўлмасин.</verse>
				<verse number="17">Билганингиздай, Эсов шундан кейин отасининг дуосига интилди, аммо рад этилди. Ҳатто кўз ёшлари билан ёлворса-да, отасининг ниятини ўзгартиришга муваффақ бўлмади.</verse>
				<verse number="18">Сизлар яқинлашган тоғ - сезиб бўладиган, гуркираб ёнаётган, тим қоронғиликка кўмилган, бўрон босган,</verse>
				<verse number="19">карнай овози янграб турган Синай тоғидай эмас. У ерда Худо каломларини эълон қилган бир товуш бор эдики, уни эшитганлар яна бир сўз айтилмасин деб ёлвордилар.</verse>
				<verse number="20">“Агар тоққа ҳайвон ҳам тегса, тошбўрон қилинади”, деган илоҳий фармонга улар дош беролмас эдилар.</verse>
				<verse number="21">Бу манзара шу қадар даҳшатли эдики, Мусонинг ўзи: “Мен жуда қўрқиб титраяпман! ” - деди.</verse>
				<verse number="22">Сизлар, аксинча, Сион тоғига, барҳаёт Худонинг шаҳри - самовий Қуддусга, лак-лак фаришталар тумонотига яқинлашгансизлар.</verse>
				<verse number="23">Сизлар байрам тусини олган, исмлари осмонда ёзилган тўнғичлар умматига, ҳаммани ҳукм қилувчи Худога, камолга эришган солиҳларнинг руҳларига яқинлашгансизлар.</verse>
				<verse number="24">Сизлар Янги Аҳднинг воситачиси - Исога яқинлашгансизлар. Ҳобилнинг қонидан кўра улуғроқ маънони ифодаловчи Исонинг қони устингизга сепилган.</verse>
				<verse number="25">Эҳтиёт бўлинглар, сўзлаётган Худодан юз ўгирманглар! Мусо пайғамбар Худодан ваҳий олиб, ер юзида сўзлаган эди, уни рад этган Исроил ўғиллари эса жазодан қочиб қутулмадилар. Агар биз осмондан сўзлаётган Худодан юз ўгирсак, бундан ҳам оғирроқ жазодан қандай қочиб қутуламиз?</verse>
				<verse number="26">Ўша вақтда Унинг овози ерни ларзага солди. Энди эса У пайғамбар оятида* шундай ваъда беряпти:“Мен яна бир бор ёлғиз ерни эмас, Осмонни ҳам ларзага солгайман”.</verse>
				<verse number="27">“Яна бир бор” сўзи эса бундан сўнг яратилган бутун ўткинчи мавжудотнинг йўқ бўлишини кўрсатади. Натижада фақат боқий мавжудот қолади.</verse>
				<verse number="28">Биз эса ўткинчи эмас, боқий подшоҳликка муяссар бўлганимиз учун Худодан миннатдор бўлайлик, Унга маъқул бўладиган эҳтиром ва қўрқув билан хизмат қилайлик.</verse>
				<verse number="29">Чунки бизнинг Худойимиз - еб тугатадиган оташдир.</verse>
			</chapter>
			<chapter number="13">
				<verse number="1">Бир-бирингизни биродарларча севишни давом эттиринглар.</verse>
				<verse number="2">Меҳмондўстликни унутманглар; баъзи кишилар меҳмонларимни яхши кутай, деб билмасдан фаришталарни кутганлар.</verse>
				<verse number="3">Маҳбусларни, гўё ўзингиз ҳам улар билан бирга ҳибс бўлгандек, эслаб туринглар. Зориққанларни ўзингиз ҳам танангиз борлигини билиб, хотирланглар.</verse>
				<verse number="4">Никоҳ ҳамманинг кўзида эътиборда бўлсин, ётоғингиз беғубор бўлсин. Чунки зинокорлару фоҳишларни Худо ҳукм қилади.</verse>
				<verse number="5">Пулпарастликдан холи кун кечиринглар. Қўлингизда бори билан қаноатланинглар. Чунки Худонинг Ўзи: “Сени ҳеч ташлаб кетмайман ва асло тарк этмайман”, - деган.</verse>
				<verse number="6">Шунинг учун биз жасорат билан айтяпмиз:“Худованд мен томонда, мен қўрқмайман. Инсон менга не қила билар? ”</verse>
				<verse number="7">Худо каломини сизларга гапирган бошлиқларингизни хотирланглар. Уларнинг ҳаёти натижасига қараб, имонларига эргашиб юринглар.</verse>
				<verse number="8">Исо Масиҳ кеча, бугун ва абадий худди Ўшанинг Ўзидир.</verse>
				<verse number="9">Сиз турли ёт ва ғалати таълимотларга берилиб, йўлингиздан оғиб кетманглар. Юрак Худонинг инояти билан қувватланиши яхшидир, махсус таомлар билан эмас. Егулик-ичгуликка доир қонун-қоидаларга* риоя қилувчилар бундан бирор фойда кўрмаган.</verse>
				<verse number="10">Бизнинг бир қурбонгоҳимиз борки, Шаҳодат Чодирида хизмат қилувчи руҳонийлар у ерга кириб ейишга ҳақи йўқ.</verse>
				<verse number="11">Илгари гуноҳларнинг кечирилиши учун олий руҳоний муқаддас маконга кириб, ҳайвон қонларини бағишлар эди. Ҳайвонларнинг жасадлари эса манзилнинг ташқарисида ёқилар эди.</verse>
				<verse number="12">Шунга ўхшаб, Исо ҳам Ўз қоним билан халқни муқаддас қилай, деб шаҳар дарвозасидан ташқарида азоб чекиб ўлди.</verse>
				<verse number="13">Энди бизлар ҳам Унинг хўрлигини ўзимизга олиб, манзилдан ташқарига - Унинг олдига чиқайлик.</verse>
				<verse number="14">Чунки бу ерда бизнинг доимий шаҳримиз йўқ, биз бўлғуси шаҳарга кўз тикиб юрибмиз.</verse>
				<verse number="15">Шундай қилиб, Исо орқали Худога узлуксиз ҳамду сано қурбонларини бағишлайлик, яъни Унинг номи тилимиздан тушмасин.</verse>
				<verse number="16">Хайрихоҳлик ва улфатчиликни унутманглар, чунки бундай қурбонлар Худога мақбулдир.</verse>
				<verse number="17">Ўз жамоат бошлиқларингизга итоат қилинглар, уларга камоли эҳтиром билан бўйсунинглар. Чунки улар ҳисобот берадиганлардек ҳамиша жонларингизни қўриқлаб турадилар. Бу ишни эса оҳу нола билан эмас, балки севинч билан бажо келтирсинлар. Агар буни оҳу нола билан қилсалар, сизларга фойда бўлмайди.</verse>
				<verse number="18">Бизлар учун ибодат қилинглар. Виждонимиз тоза эканлигига аминмиз, чунки биз ҳамма нарсани ҳалоллик билан бажаришга ҳаракат қиламиз.</verse>
				<verse number="19">Айниқса мен учун ибодат қилишингизни кўп ўтиниб сўрайман, Худо мени тезроқ сизларнинг олдингизга қайтарсин.</verse>
				<verse number="20">Тинчлик берган Худо қўйларнинг улуғ Чўпони - Раббимиз Исони абадий аҳднинг қони билан тирилтирди.</verse>
				<verse number="21">Худо Ўз мурод-мақсадини Исо Масиҳ орқали сизларда бажо келтирсин, Худонинг иродасини ижро этмоғингиз учун Ўзи сизларда ҳар хил фазл-камолотни пайдо қилсин. Исо Масиҳга абадулабад шон-шарафлар бўлсин! Омин.</verse>
				<verse number="22">Эй биродарлар, сизлардан илтимос қиламан, қисқагина ёзган бўлсам ҳам, бу насиҳат каломини сабр-тоқат билан қабул қилинглар.</verse>
				<verse number="23">Билингларки, биродаримиз Тимўтий озодликка чиқарилди. Агар у тезлик билан ёнимга келса, у билан бирга сизларни кўргани бораман.</verse>
				<verse number="24">Жамоат бошлиқларингизнинг ҳаммасига ва барча аҳли мўминга салом айтинглар. Италияликлар сизларга салом йўллаяптилар.</verse>
				<verse number="25">Худонинг инояти ҳаммангизга ёр бўлсин. Омин.</verse>
			</chapter>
		</book>
		<book number="59">
			<chapter number="1">
				<verse number="1">Мен, Худонинг ва Раббимиз Исо Масиҳнинг қули Ёқуб, жаҳонга тарқалиб кетган ўн икки қабилага саломатлик тилайман.</verse>
				<verse number="2">Эй биродарларим, турли синовларга дучор бўлганингизда, уни катта севинч билан қабул қилинглар.</verse>
				<verse number="3">Шуни билингларки, имонингизнинг синалишидан сабр-тоқат ҳосил бўлади.</verse>
				<verse number="4">Сабр-тоқат тўла самарасини кўрсатсин, токи сизлар ҳеч бир нарсадан камчиликсиз, комил ва нуқсонсиз одамлар бўлинглар.</verse>
				<verse number="5">Агар сизлардан бирор кишининг ҳикмати камлик қилса, ҳаммага самимият билан, таъна қилмасдан берувчи Худодан сўрасин, Худо унга беради.</verse>
				<verse number="6">Лекин ҳеч шубҳа қилмасдан, имон билан сўрасин. Чунки шубҳа қилувчи киши шамолда тебранган денгиз тўлқинига ўхшайди.</verse>
				<verse number="7">-</verse>
				<verse number="8">Ўзининг бутун йўлларида беқарор, иккиланувчи бундай одам Раббимдан бирор нарса оламан, деб хаёл қилмасин.</verse>
				<verse number="9">Ночор аҳволдаги биродар ўзининг юксалиши билан мақтансин.</verse>
				<verse number="10">Бой эса ўзининг пасайиши билан мақтансин. Чунки у ўтнинг гулидай сўлиб қолади.</verse>
				<verse number="11">Қуёш чиқиб, жазирама иссиғи билан ўтни қуритиб юборади. Ўтнинг гули тўкилади, бутун гўзаллиги йўқолади. Худди шу сингари бойнинг ҳам ҳаёт йўли хазон бўлади.</verse>
				<verse number="12">Синовга сабр-тоқат қилган одам бахтиёрдир. Чунки у синовдан ўтгач, Раббимизни севувчиларга насиб бўладиган ҳаёт тожига сазовор бўлади.</verse>
				<verse number="13">Васвасага тушганда ҳеч ким: “Худо мени синаб кўраётир”, - демасин. Чунки Худо ёмонлик васвасасига тушмайди, Ўзи ҳам ҳеч кимни васвасага солмайди.</verse>
				<verse number="14">Лекин ҳар ким ўзининг эҳтиросига берилиб, алданиб васвасага дучор бўлади.</verse>
				<verse number="15">Кейин эҳтирос ҳомиладор бўлиб гуноҳни туғади, гуноҳ эса етилиб, ўлимга сабаб бўлади.</verse>
				<verse number="16">Эй севикли биродарларим, алданманглар!</verse>
				<verse number="17">Ҳар бир неъмат, ҳар бир мукаммал ҳадя юқоридан, самовий нурлар Отасидан тушади. Унда ҳеч қандай ўзгариш йўқ, ўзгарувчан кўланка ҳам йўқ.</verse>
				<verse number="18">Худо ҳақиқат каломи орқали бизга ҳаёт бағишлади, чунки Ўз яратганлари орасида биринчи ўринни эгаллашимизни хоҳлади.</verse>
				<verse number="19">Эй севикли биродарларим, шуни билингларки, ҳар бир одам эшитишда чаққон, гапиришда вазмин, ғазаб вақтида оғир бўлсин.</verse>
				<verse number="20">Чунки инсон ғазаби Худонинг одил ҳукмини амалга ошира олмайди.</verse>
				<verse number="21">Шунинг учун ҳар қандай ифлосликни, кўп бўлиб қолган ёмонликларни бир четга йиғиштириб қўйинглар, Худонинг қалбингизга экиб қўйган каломини мулойимлик билан тан олинглар. Ана бу калом жонларингизни қутқаришга қодир.</verse>
				<verse number="22">Ўз-ўзингизни алдаб, Худо каломининг фақат тингловчиларигина эмас, балки ижрочилари бўлинглар.</verse>
				<verse number="23">Агар бирор киши каломни тинглаб, ижро этмаса, у ўзининг асл юзини кўзгуда кўрган одамга ўхшаб қолади.</verse>
				<verse number="24">Одам ўзига қаради-ю кетди ва дарҳол қандай эканлигини унутиб юборди.</verse>
				<verse number="25">Лекин мукаммал Қонунга, Худонинг эрк берувчи Қонунига яқиндан қараб, унга қатъий амал қилган киши, яъни унутувчан тингловчи эмас, балки ишни бажарувчи киши ўз йўлида бахтиёр бўлади.</verse>
				<verse number="26">Агар орангиздаги бирор киши ўзини диндор ҳисоблаб, тилини тиймаса, у ўз виждонини алдаган бўлади ва унинг диндорлиги бефойдадир.</verse>
				<verse number="27">Отамиз Худога маъқул тушадиган дин-диёнат поклик ва бенуқсонликни талаб қилади, яъни етим-есирларни қайғули кунларида йўқлаб боришимиз лозим ҳамда бу дунёнинг нопокликларидан ўзимизни тоза сақлашимиз керак.</verse>
			</chapter>
			<chapter number="2">
				<verse number="1">Эй биродарларим, улуғвор Раббимиз Исо Масиҳга бўлган имонингизни юз-хотирчиликдан тоза сақланглар.</verse>
				<verse number="2">Агар сизларнинг йиғилишингизга олтин узукли, башанг кийимли бир одам билан жулдур, кир кийимли камбағал бир одам кирса-ю,</verse>
				<verse number="3">сизлар башанг кийинганга қараб: “Марҳамат қилиб тўрда ўтиринг”, - камбағалга эса: “Сен пойгаҳда тур” ёки “Шу ерга, оёғим остида ўтир”, - десангиз,</verse>
				<verse number="4">сизлар юз-хотирчиликка бориб, бу билан ёмон ниятли қозиларга ўхшаб қолмайсизларми?!</verse>
				<verse number="5">Эй севикли биродарларим, қулоқ солинглар: Бу дунёда камбағал ҳисобланганларни Худо Ўзи танлаб, имонда бой қилди-ку! У Ўзини севганларга ваъда берганидек, уларни Ўз Шоҳлигидаги меросдан баҳраманд қилди.</verse>
				<verse number="6">Лекин сизлар-чи, камбағални беобрў қилиб ташладингиз! Сизларни жабр-зулм қилган, маҳкамаларга судраб олиб борган бойлар эмасми?!</verse>
				<verse number="7">Сизлар азиз бир Ном билан танилмоқдасизлар, бу Номни ҳақорат қилган улар эмасми?!</verse>
				<verse number="8">Тавротда: “Ўзгани ўзинг каби севгин” деб буюрилган. Агар сизлар бу Шоҳ амрига мукаммал риоя қилаётган бўлсангиз, унда яхши иш қилаётган бўласизлар.</verse>
				<verse number="9">Лекин агар юз-хотирчилик қилаётган бўлсангиз, гуноҳ қиляпсиз ва Илоҳий Қонун олдида жиноятчи бўлиб қоласизлар.</verse>
				<verse number="10">Кимки Илоҳий Қонуннинг ҳамма моддаларига риоя қилса-ю, фақат бир нарсада гуноҳ қилса, у бутунлай гуноҳкор бўлиб қолади.</verse>
				<verse number="11">Чунки “Зино этма” деган Худо айни замонда “Одам ўлдирма” ҳам деган. Агар сен зино қилмасанг-у, аммо одам ўлдирсанг, барибир Худо Қонунини бузган бўласан.</verse>
				<verse number="12">Сизлар Худонинг эрк берадиган Қонуни бўйича ҳукм қилинувчилар каби гапиринглар ва ҳаракат қилинглар.</verse>
				<verse number="13">Чунки ҳукм шафқатсизга шафқатсиздир. Шафқат эса ҳукмдан устун келади.</verse>
				<verse number="14">Эй биродарларим, агар бирор киши имони борлигини айтса-ю, хайрли ишлар қилмаса, нима фойдаси бор? Бундай имон уни қутқарармикин?</verse>
				<verse number="15">Бирон биродар ёки сингил яланғоч ва ризқи-рўздан маҳрум бўлса-ю,</verse>
				<verse number="16">бирортангиз уларга: “Эсон-омон бориб, исининг ва овқатланинг”, - десангиз, лекин уларнинг танаси эҳтиёжини қондирмасангиз, бундан нима фойда?</verse>
				<verse number="17">Худди шундай амалсиз имон ҳам ўзи-ўзидан ўликдир.</verse>
				<verse number="18">Энди бирор киши: “Сенинг имонинг бор, менинг хайрли ишларим бор”, - дейиши ҳам мумкин. Қани, хайрли ишларсиз имонингни менга кўрсатгин, мен эса сенга имонимни хайрли ишларим орқали кўрсатаман!</verse>
				<verse number="19">Сен Худонинг ягоналигига ишонасанми? Яхши қиласан! Жинлар ҳам ишонгани учун даҳшатдан титрайдилар.</verse>
				<verse number="20">Эй ақлсиз одам, хайрли ишларсиз имоннинг фойдасиз эканлигини билмайсанми?</verse>
				<verse number="21">Отамиз Иброҳим ҳам ўғли Исҳоқни қурбон қилмоқчи бўлганида, ўз хайрли ишлари туфайли оқланган-ку!</verse>
				<verse number="22">Кўряпсанми? Унинг имонига хайрли ишлари омил бўлган. Имони хайрли ишлари билан такомиллашган.</verse>
				<verse number="23">Тавротда: “Иброҳим Худога ишонди ва шу тариқа оқланди”, - деб ёзилган. Бу сўз рўёбга чиқиб, Иброҳим Худонинг дўсти деб аталган.</verse>
				<verse number="24">Кўряпсизларки, инсон фақат имони туфайлигина эмас, балки хайрли ишлари туфайли ҳам оқланади.</verse>
				<verse number="25">Яна фоҳиша Раҳобани мисол қилиб олайлик: у жосусларни қабул қилиб, пинҳона йўлдан жўнатиб, хайрли иш қилган ва шу тариқа оқланган.</verse>
				<verse number="26">Хуллас, руҳсиз бадан ўлик бўлганидек, хайрли ишларсиз имон ҳам ўликдир.</verse>
			</chapter>
			<chapter number="3">
				<verse number="1">Эй биродарларим, биз, устозлар, жиддийроқ ҳукмга дучор бўлишимизни биласизлар, шунинг учун кўпларингиз устоз бўлаверманглар.</verse>
				<verse number="2">Чунки ҳаммамиз кўп хато қиламиз. Агар ким сўзлаётганда хато қилмаса, у комил инсондир, бутун вужудини ҳам тийиб олишга кучи етади.</verse>
				<verse number="3">Бизга итоат этиши учун отларнинг оғизларига сувлуқ солиб, уларнинг бутун вужудини бошқарамиз.</verse>
				<verse number="4">Мана, кемалар ҳам, қанча улкан бўлмасин ва кучли шамоллар билан юрмасин, кемачининг кўнгли қаерни истаса, жуда кичик бир руль билан бошқара олади.</verse>
				<verse number="5">Тил ҳам худди шундай баданнинг кичкина бир узвидир, аммо у кўп лоф уради. Қара, кичик бир учқун нақадар катта ўрмонни ёндириб юборади!</verse>
				<verse number="6">Тил - бир олов, узвларимиз орасида бир бузғунчи дунё! У бутун вужудимизни булғайди. У жаҳаннамдан алангаланиб, бутун фалакни ҳам ёндиради.</verse>
				<verse number="7">Ҳар хил ёввойи ҳайвон, қуш, судралувчи ва денгиз ҳайвони инсон зоти томонидан тийилган ва тийилмоқда.</verse>
				<verse number="8">Аммо тилни ҳеч бир инсон тия олмайди. У тўхтатиб бўлмайдиган ёвуз кучдир, ўлдирадиган заҳар сочиб туради.</verse>
				<verse number="9">Тилимиз билан Раббимиз ва Отамизни мақтаймиз, тилимиз билан Худонинг суратида яратилган инсонларга лаънат ўқиймиз.</verse>
				<verse number="10">Мақташ ва лаънатлаш бир оғиздан чиқади. Эй биродарларим, бу шундай бўлмаслиги керак!</verse>
				<verse number="11">Ахир, битта булоқдан ширин ва аччиқ сув оқиб чиқадими?</verse>
				<verse number="12">Эй биродарларим, анжир - зайтун ёки ток новдаси анжир бера оладими? Шўр булоқ ҳам ширин сув бермайди-ку!</verse>
				<verse number="13">Орангиздаги доно ва фаҳмли киши ким? Ундай одам бор бўлса, яхши юриш-туриши билан, доноликдан далолат берувчи мулойимлиги билан ўзини кўрсатсин.</verse>
				<verse number="14">Агарда юрагингизда рашк-ҳасад ва худбинлик бўлса ҳам, манманлик қилиб ҳақиқатни рад этманглар.</verse>
				<verse number="15">Бундай донолик юқоридан тушмаган. Бундай донолик дунёдан, моддиятдан, жин-ажинадан туғилган.</verse>
				<verse number="16">Чунки қаерда ҳасадгўйлик ва худбинлик ҳукм сурса, у ерда тартибсизлик ва ҳар хил ярамаслик пайдо бўлади.</verse>
				<verse number="17">Лекин юқоридан тушган донолик эса, биринчидан, покдир. Иккинчидан эса, муросали, мулойим, бўйсунувчан, тўла меҳр-шафқатли, яхши самаралар билан тўлиб-тошган, беғараз ва риёсиздир.</verse>
				<verse number="18">Шу тариқа солиҳлик уруғи сепилиб, тинчликпарварлар учун осойишталик барпо бўлади.</verse>
			</chapter>
			<chapter number="4">
				<verse number="1">Орангиздаги жанжал ва тўқнашувлар қаердан келиб чиқади? Танангизнинг узвларида ўзаро жанг қилаётган нафсу эҳтиросларингиздан эмасми?</verse>
				<verse number="2">Бир нарса орзу қиляпсизлар, аммо орзунгиз амалга ошмагач, одам ўлдиряпсизлар. Ҳасад қиляпсизлар, аммо мақсадингизга эриша олмагач, талашиб тортишяпсизлар. Худодан сўрамаганингиз учун сизларда йўқ.</verse>
				<verse number="3">Сўраяпсизлар-у, лекин олмаяпсизлар, чунки ёмон ният билан, нафсингизни қондириш учун сўраяпсизлар.</verse>
				<verse number="4">Эй вафосизлар, дунё билан дўстлик Худога душманлик эканлигини билмайсизларми? Ким дунё билан дўст бўлишни истаса, Худога душман бўлади.</verse>
				<verse number="5">Наҳотки сизлар: “Худо ичимизга солган руҳни ниҳоятда қизғанади” деган оятни инобатга олмайсизлар?</verse>
				<verse number="6">Бироқ Худонинг инояти бунга қараганда янада сахийроқ, чунончи бошқа оятда шундай айтилган:“Худо мағрурларга қарши, Аммо камтарларга иноятлидир”.</verse>
				<verse number="7">Шундай қилиб, Худога итоат қилинглар. Иблисга қарши туринглар, шунда у сизлардан қочади.</verse>
				<verse number="8">Худога яқинлашинглар, шунда У сизларга яқинлашади. Эй гуноҳкорлар, қўлларингизни гуноҳдан тозаланглар! Эй ҳардамхаёллар, кўнгилларингизни тўғри қилинглар!</verse>
				<verse number="9">Қайғуринглар, мотам тутинглар, нола қилинглар! Кулгингиз йиғига, шодлигингиз мотамга айлансин.</verse>
				<verse number="10">Раббингиз олдида ўзингизни паст олинглар, У эса сизларни юксалтиради.</verse>
				<verse number="11">Эй биродарларим, бир-бирингизни ёмонламанглар. Ўз биродарини ёмонлаган ёки айблаган киши Илоҳий Қонунни ёмонлаган ҳисобланади. Агар сен Илоҳий Қонунни айбласанг, сен Қонуннинг ижрочиси эмас, балки қозиси бўласан.</verse>
				<verse number="12">Қонун чиқарувчи ва ҳукм қилувчи Худо эса ягонадир. Фақат У қутқариш ва нобуд қилиш қудратига эга. Сен ким бўлибсанки, биродарингни ҳукм қиласан?</verse>
				<verse number="13">Хўш, сизлар: “Бугун ёки эртага фалон шаҳарга бориб, у ерда бир йил яшаб, савдо-сотиқ қилиб, фойда кўрамиз”, - дейсизлар-у,</verse>
				<verse number="14">лекин эртага нима бўлишини билмайсизлар. Ҳаёт ўзи нима? Ҳаётингиз - бирпас кўриниб, кейин парланиб кетадиган буғ каби нарса.</verse>
				<verse number="15">Бунинг ўрнига сизлар: “Агар Раббимиз хоҳласа, биз тирик қолиб, уни ёки буни қиламиз”, - деб айтишингиз керак.</verse>
				<verse number="16">Ҳолбуки, сизларнинг димоғингиз кўтарилиб, кеккайиб юрибсизлар. Ҳар қандай кеккайиш эса ёвузликдир.</verse>
				<verse number="17">Шундай қилиб, ким хайрли иш қилишни билса-ю, уни амалда қилмаса, гуноҳ ҳисобланади.</verse>
			</chapter>
			<chapter number="5">
				<verse number="1">Келинг энди, эй бойлар, бошингизга тушадиган фалокатлар учун фарёд этинглар, йиғланглар!</verse>
				<verse number="2">Чунки бойлигингиз чириб кетган, кийимингизни куя еган.</verse>
				<verse number="3">Олтину кумушларингизни занг босган. Мана, уларнинг занги сизга қарши гувоҳлик беради ва танангизни оловдай ёндиради. Сизлар дунёнинг охирги кунларига бойлик орттириб келмоқдасизлар.</verse>
				<verse number="4">Экинларингизни ўрган ўроқчиларнинг иш ҳақини ушлаб қолдингизлар. Мана, сизлар ушлаб қолган пуллар ўзи фарёд қилмоқда! Ўроқчиларнинг дод-фиғони қудратли Эгамнинг қулоғига етиб борди.</verse>
				<verse number="5">Сизлар дунёда ортиқча нашъу намога берилиб, кайф-сафода яшадингизлар. Қурбонлик кунига келгунча юракларингизни ёғ босди.</verse>
				<verse number="6">Сизларга қаршилик кўрсата олмаган софдил одамни қоралаб, қатл қилдингизлар.</verse>
				<verse number="7">Эй биродарларим, Раббимиз Исо қайта келгунга қадар сабр-тоқат қилинглар. Деҳқон ҳам гоҳ кузги, гоҳ баҳорги ёмғирлар ёққунга қадар сабр-тоқат билан кутиб, ер ундирган қимматбаҳо ҳосилни йиғиб-теради.</verse>
				<verse number="8">Худди шу сингари, сизлар ҳам сабр-тоқатли бўлинглар, дилингиз қувватга тўлсин. Чунки Раббимизнинг келиши яқинлашиб қолди.</verse>
				<verse number="9">Эй биродарларим, айбдор бўлмаслик учун бир-бирингизнинг устингиздан шикоят қилманглар. Мана, ҳукм қилувчи Раббимиз эшик олдида турибди.</verse>
				<verse number="10">Эй биродарларим, Худованд номидан гапирган пайғамбарларнинг азоб-уқубатга қандай чидаганликларидан ўрнак олинглар.</verse>
				<verse number="11">Сабр қилганлари учун уларни бахтиёр ҳисоблаймиз. Аюбнинг сабр-тоқати ҳақида эшитгансизлар, умрининг охирги кунларида Худованд у учун нималар қилганини биласизлар. Худованд кўп шафқатли ва марҳаматлидир.</verse>
				<verse number="12">Эй биродарларим, энг аввало на ер ҳақи, на осмон ҳақи ва на бошқа нарса ҳақи қасам ичманглар. Айбдор бўлмаслигингиз учун, “ҳа” деган жойда “ҳа” денг, “йўқ” деган жойда “йўқ” денг.</verse>
				<verse number="13">Агар орангизда бирор киши азоб-уқубат чекаётган бўлса, ибодат қилсин. Агар биров кўтаринки руҳда бўлса, ҳамду санолар ўқисин.</verse>
				<verse number="14">Агар сизлардан бирор киши бемор бўлса, имонлилар жамоатининг оқсоқолларини чақирсин. Улар Раббимиз Исо номи билан дуо қилиб, беморнинг бошига ёғ суркасинлар.</verse>
				<verse number="15">Имон билан қилинган дуо беморни соғайтиради, Раббимиз Ўзи уни тузатади. Агар бемор гуноҳ қилган бўлса, Раббимиз уни кечиради.</verse>
				<verse number="16">Шундай қилиб, шифо топишингиз учун, бир-бирингиз олдида қилган гуноҳларингизга иқрор бўлинглар ва бир-бирингиз учун ибодат қилинглар. Солиҳ одамнинг зўр бериб қилган илтижоси кучли таъсирга эгадир.</verse>
				<verse number="17">Мана, Илёс пайғамбар ҳам бизга ўхшаш бир инсон эди. Ёмғир ёғмасин дея, у астойдил илтижо қилди ва ер юзига уч йилу олти ой ёмғир ёғмади.</verse>
				<verse number="18">У яна илтижо қилгач, осмондан ёмғир ёғди ва ердан ҳосил униб чиқди.</verse>
				<verse number="19">Эй биродарларим, агар сизлардан бирор киши ҳақиқат йўлидан бош тортса, уни яна ҳақиқатга қайтаришга тиришинглар.</verse>
				<verse number="20">Билингларки, гуноҳкорни хато йўлдан қайтарган киши ўлимдан бир жонни қутқарган ва кўп гуноҳларни ювган бўлади.</verse>
			</chapter>
		</book>
		<book number="60">
			<chapter number="1">
				<verse number="1">Исо Масиҳнинг ҳаворийси мен, Бутрусдан - Понт, Галатия, Каппадокия, Асия ва Битиния вилоятларига тарқалган мумтоз мусофирларга салом!</verse>
				<verse number="2">Отамиз Худо Ўзининг азалий қарорига биноан сизларни танлади, Ўз Руҳи орқали муқаддас қилди, Исо Масиҳга итоат этмоғингиз орқали Унинг қони устингизга сепилиши учун имкон яратди. Сизларга Худо инояти кўпайиб, хотирингиз жам бўлсин.</verse>
				<verse number="3">Раббимиз Исо Масиҳнинг Отаси Худога ҳамду санолар бўлсин! У бизга беҳад раҳм-шафқат кўрсатди, Исо Масиҳнинг тирилиши асосида бизни янгидан туғилтириб, тирик бир умидга эга қилди.</verse>
				<verse number="4">Самода сақланаётган беғубор, чиримас, сўлмас бир мерос сизларни кутмоқда.</verse>
				<verse number="5">Охирзамонда очиқ кўринишга тайёр бўлган улуғ нажотга эришмоғингиз учун, имонингиз туфайли, Худонинг қудрати билан қўриқланмоқдасизлар.</verse>
				<verse number="6">Шу сабабдан беҳад хурсандсизлар. Ҳозир турли васвасалар туфайли бироз қайғуришингизга тўғри келса-да,</verse>
				<verse number="7">лекин бу васвасалар имонингизни синаш учун фойдали эканлигини билинглар. Ҳатто фоний олтин ҳам оловда тобланиб, синалади. Шу сингари, олтиндан ҳам қимматли бўлган имонингиз синовдан ўтиб, Исо Масиҳ осмондан зоҳир бўлгач, сизларга мақтов ва шон-шараф келтирсин.</verse>
				<verse number="8">Сиз Масиҳни кўрмаган бўлсангиз ҳам, Унга муҳаббат боғлаяпсизлар. Ҳозир Масиҳни кўрмаган ҳолда Унга ишоняпсизлар ва сўз билан ифодалаб бўлмайдиган даражада улуғ бир шодлик билан тўлиб-тошмоқдасизлар.</verse>
				<verse number="9">Чунки имонингизнинг натижаси ўлароқ жонларингиз учун нажот топмоқдасизлар.</verse>
				<verse number="10">Сизлар топган улуғ нажот тўғрисида қадим замон пайғамбарлари ҳам каромат қилганлар, улар Худо иноятининг моҳиятини синчиклаб текширганлар.</verse>
				<verse number="11">Масиҳнинг Руҳи уларда бор эди ва уларга Масиҳнинг чекадиган азоб-уқубатларию, охирида эришадиган шон-шуҳрати ҳақида олдиндан маълумот берар эди. Бундан илҳомланган пайғамбарлар Масиҳ Руҳи кимни ва қайси пайтни кўрсатаётганини англамоққа тиришардилар.</verse>
				<verse number="12">Аслида пайғамбарлар бу текширувларни ўзлари учун эмас, балки сизлар учун қилганликлари ҳақида Худодан ваҳий олганлар. Ҳатто фаришталар ҳам бу сирларни аниқлашни кўп орзу қиладилар. Ҳозирги даврда эса Инжил тарғиботчилари осмондан юборилган Муқаддас Руҳдан руҳланиб, буларни сизларга баён этдилар.</verse>
				<verse number="13">Шунинг учун фикр-зикрингиз ишда бўлсин, ҳушёр бўлинглар. Исо Масиҳ осмондан тушиб зоҳир бўлганда сизларга насиб бўлажак иноятга мутлақо умид боғланглар.</verse>
				<verse number="14">Гапга кўнадиган болалар каби бўлинглар, илгариги ғафлат пайтида сизларни қамраган эҳтиросларга қайтманглар.</verse>
				<verse number="15">Сизларни даъват этган Худо қандай муқаддас бўлса, сизлар ҳам бутун юриш-туришингизда шундай муқаддас бўлинглар.</verse>
				<verse number="16">Худо: “Муқаддас бўлинглар, зеро Мен муқаддасман”, деб айтгани ёзилган.</verse>
				<verse number="17">Ҳар бир кишини юз-хотир қилмасдан, қилмишига яраша тақдирловчи Худога сизлар Отамиз деб мурожаат қилар экансиз, у ҳолда мусофирчилик даврингизда Худодан қўрқиб яшанглар.</verse>
				<verse number="18">Биласизларки, ота-боболарингизнинг бемаъни турмуш тарзидан кумуш ёки олтинга ўхшаш ўткинчи нарсалар эвазига қутулмагансизлар.</verse>
				<verse number="19">Сизлар бенуқсон ва беғубор қўзи қонига ўхшаган Масиҳнинг қимматбаҳо қони эвазига қутулгансизлар.</verse>
				<verse number="20">Масиҳ дунё бино бўлишидан бурун тайинланган бўлса ҳам, замоннинг охирида сизлар учун пайдо бўлди.</verse>
				<verse number="21">Сизлар Масиҳ воситасида Худога ишонасизлар. Худо Масиҳни тирилтириб, улуғворликка эриштирди. Бу имонда қаттиқ туринглар, Худога тамоман умид боғланглар.</verse>
				<verse number="22">Сизлар Илоҳий Руҳ ва ҳақиқатни тан олиб, жонларингизни пок қилиб, самимий биродарлик муҳаббатига эга бўлгансизлар. Шунинг учун бир-бирингизни чин юракдан, ихлос билан севинглар.</verse>
				<verse number="23">Сизлар фоний эмас, балки боқий уруғдан, яъни Худонинг ҳаётбахш, абадий каломи орқали янгидан туғилдингизлар.</verse>
				<verse number="24">Чунончи Тавротда шундай ёзилган*:“Бутун башар бир ўтга ўхшар, Ўтнинг гулидайдир унинг бор кўрки. Ўт қуриб қолар, гули ҳам тўкилар.</verse>
				<verse number="25">Аммо Худованд каломи абадий турар”. Ана шу калом - сизларга етиб келган Инжил Хушхабаридир.</verse>
			</chapter>
			<chapter number="2">
				<verse number="1">Бунинг учун ҳар қандай ёмон ният, ҳийла-найранг, ҳар турли иккиюзламачилик, рашк-ҳасад, ғийбатчиликни бир четга суриб қўйинглар.</verse>
				<verse number="2">Янги туғилган чақалоқ соф она сутини тусагандай, Худо каломини орзу қилинглар, токи у калом билан озиқланиб, ўсиб бориб, нажотга эришинглар.</verse>
				<verse number="3">Чунки сиз Раббимизнинг илтифотини татиб кўрдингизлар.</verse>
				<verse number="4">Инсонлар кераксиз деб ташлаган, лекин Худо қимматбаҳо деб танлаган тирик тош - Раббимиз Исо Масиҳга яқинлашинглар.</verse>
				<verse number="5">Ўзларингиз ҳам тирик тош бўлиб руҳий бино барпо этинглар. Исо Масиҳ орқали Худога мақбул, руҳий қурбонлик келтирадиган муқаддас руҳоний бўлинглар.</verse>
				<verse number="6">Мана, Тавротда Худо шундай деган:“Мен Сионда бир тош ўрнатгайман, Мумтоз, қимматбаҳо пештоқ тоши бу. Унга ишонган киши хижолат бўлмас”.</verse>
				<verse number="7">Сиз ишонувчилар учун бу тош қимматбаҳодир. Аммо имонсизларга шу оят тўғри келади:“Қурувчилар кераксиз деб ташлаган тошНақ бинонинг пештоқидан жой олди,</verse>
				<verse number="8">Тўсиқ тошию, васваса қояси бўлди”. Имонсизлар Худонинг каломига итоат қилмаганлари учун, қоқинадилар. Улар ана шу қисматга маҳкум бўлганлар.</verse>
				<verse number="9">Аммо сизлар - танланган бир авлод, Шоҳаншоҳ руҳонийлари, муқаддас халқ, Худонинг азиз қавмисизлар. Худо сизларни қоронғиликдан Ўзининг ажойиб нурига даъват этган, сизлар Унинг фазл-камолотидан хабар бериш учун танлангансизлар.</verse>
				<verse number="10">Бир вақтлар халқ эмас эдингизлар, энди эса Худонинг халқисизлар. Бир вақтлар марҳамат топмаган эдингизлар, энди эса Худонинг марҳаматига ноил бўлдингизлар.</verse>
				<verse number="11">Эй севганларим, сизлардан ўтиниб сўрайман, жонга қарши курашадиган нафс эҳтиросларидан сақланинглар. Чунки сиз бу дунёда ғарибу мусофирсизлар.</verse>
				<verse number="12">Мажусийлар орасида хатти-ҳаракатингиз бенуқсон бўлсин. Улар эзгу ишларингизни кўриб туриб, сизларни ёмонликда айблаб ғийбат қилсалар ҳам, маҳшар куни Худо олдида жавоб берадилар.</verse>
				<verse number="13">Раббингиз ҳақи ҳар хил инсоний тартиб-интизомга бўйсунинглар; хоҳ олий ҳоким бўлган подшоҳга,</verse>
				<verse number="14">хоҳ подшоҳ ўрнида ёмонлик қилганларни жазоловчи ва яхшилик қилганларни тақдирловчи ҳокимга бўйсунинглар.</verse>
				<verse number="15">Чунки Худонинг иродаси шуки, яхшилик қилиш билан ақлсиз ва жоҳил одамларнинг оғзига урасизлар.</verse>
				<verse number="16">Озод одамлардек яшанглар, аммо озодлик ниқоби остида ёмонлик қилманглар. Худонинг қулларидай бўлиб юринглар.</verse>
				<verse number="17">Ҳамма одамларни ҳурмат қилинглар. Имонли биродарларингизни севинглар. Худодан қўрқинглар. Подшоҳни эҳтиром қилинглар.</verse>
				<verse number="18">Эй хизматкорлар, фақат юмшоқ ва хушфеъл хўжайинларгагина эмас, балки феъли-хўйи терс бўлганларига ҳам камоли эҳтиром билан итоат қилинглар.</verse>
				<verse number="19">Агар бирор киши Худога ишонганидан виждонан азоб чекиб, ноҳақ ғам-ғуссага чидаса, бу Худонинг иноятидан далолат беради.</verse>
				<verse number="20">Агар қилган гуноҳингиз учун таёқ ейишга чидасангиз, бу сизга қандай шараф келтиради? Аммо яхшилик қилиб, азобга чидасангиз, Худо бундан рози бўлади.</verse>
				<verse number="21">Худо сизларни ана шу мақсадда даъват этган. Масиҳ ҳам: “Менинг изимдан юринглар”, деб сизлар учун азоб чекиб намуна бўлди. Тавротда У ҳақда ёзилганидек*:</verse>
				<verse number="22">“У ҳеч қандай гуноҳ қилмаган, Оғзидан бирон эгри сўз ҳам чиқмаган”.</verse>
				<verse number="23">Масиҳ ҳақорат қилинганда ҳеч кимга ҳақорат билан жавоб қайтармас эди, азоб чекканда эса ҳеч кимга таҳдид қилмас эди. Фақат одилона ҳукмловчи Худога Ўзини топширар эди.</verse>
				<verse number="24">Биз гуноҳ қаршисида ўлиб, энди солиҳлик билан яшашимиз учун, У хочда гуноҳларимизни Ўз баданига сингдирди. Унинг яраларидан сиз шифо топдингизлар.</verse>
				<verse number="25">Илгари чўпонсиз адашиб юрган қўйларга ўхшар эдингизлар, энди эса жонларингизнинг Чўпону Посбонига қайтиб келдингизлар.</verse>
			</chapter>
			<chapter number="3">
				<verse number="1">-</verse>
				<verse number="2">Масиҳдан ибрат олиб, сиз, хотинлар ҳам, ўз эрларингизга бўйсунинглар. Худо каломига ишонмайдиган баъзи кишилар сиз, аёлларнинг ор-номусли, покдомон хулқ-атворингизни кўриб, имон ҳақида* бирон сўз айтилмасданоқ қойил қолсинлар.</verse>
				<verse number="3">Сизнинг жозибангиз ўрилган сочлар, тақилган олтинлар, чиройли кийимлар каби ташқи зеб-зийнатдан иборат бўлмасин.</verse>
				<verse number="4">Аммо яширин қалбингиздаги ювош ва сокин руҳ сизларнинг сўлмайдиган ички гўзаллигингиз бўлсин. Бунинг Худо олдида қадри азиздир.</verse>
				<verse number="5">Ўтмиш вақтларда Худога умид боғлаган муқаддас хотинлар ҳам ўзларини шу йўсинда безаб, эрларига бўйсунар эдилар.</verse>
				<verse number="6">Масалан, Соро биби Иброҳимни жанобим деб атаб, унинг сўзига қулоқ солди. Агар сизлар яхшилик қилишда қунт қилиб, ҳеч қандай қўрқувдан ғулғулага тушмасангиз, Соро бибининг фарзандлари ҳисобланасизлар.</verse>
				<verse number="7">Шунга ўхшаб, сиз, эрлар ҳам, хотинларингиз заиф жинсдан эканлигини ҳисобга олиб, улар билан оқилона муносабатда бўлинглар. Улар ҳам абадий ҳаёт иноятидан баҳраманд бўлгани учун, уларни ҳурматга сазовор ҳисобланг ва ибодатларингизга халал берманглар.</verse>
				<verse number="8">Хуллас, ўзаро ҳамфикр, ҳамдард бўлинглар, бир-бирингизни биродарларча севинглар. Бир-бирингизга меҳр-шафқатли ва камтар бўлинглар.</verse>
				<verse number="9">Ёмонликка ёмонлик, ҳақоратга ҳақорат билан жавоб қайтарманглар. Аксинча, дуойи хайр қилинглар, чунки ўзларингиз ҳам хайр-барака олиш учун даъват этилгансизлар.</verse>
				<verse number="10">Забурда ёзилишича*:“Кимки узоқ умр кўришни севиб, Яхши кунлар келишини хоҳласа, У тилини ёмон сўздан тутсин, Оғзини эгри гапдан тийсин.</verse>
				<verse number="11">Ёмонликдан қочиб, яхшилик қилсин. Тинчликни қидириб, унинг пайидан бўлсин.</verse>
				<verse number="12">Чунки Худованднинг кўзи солиҳлардадир. Солиҳлар фиғонига У қулоқ солар, Бадкирдорлардан эса юз ўгирар”.</verse>
				<verse number="13">Агар яхшилик қилишга бел боғласангиз, сизларга ким озор берар эди?</verse>
				<verse number="14">Ҳаттоки ҳақиқат йўлида азоб-уқубат чексангиз, бахтиёр бўласизлар. Дўқ-пўписа қилувчилардан қўрқманглар, довдираманглар.</verse>
				<verse number="15">Раббингиз Масиҳга юракларингиздан муқаддас жой беринглар. Дилингиздаги умид ҳақида сиздан ҳар бир сўраган кишига жавоб беришга доимо тайёр бўлинглар.</verse>
				<verse number="16">Лекин буни мулойимлик ва эҳтиром билан бажо қилинглар, виждонингизни тоза тутинглар. Шундай қилиб, Масиҳ йўлидаги яхши юриш-туришингизни мазаммат қилганлар сизларни ёмонлаб айтган гапларидан уялсинлар.</verse>
				<verse number="17">Агар Худонинг иродаси билан азоб чекишингиз лозим бўлса, ёмонлик қилиб азоб чекишдан кўра, яхшилик қилиб азоб чекиш афзалдир.</verse>
				<verse number="18">Чунки Масиҳ ҳам бизни Худога яқинлаштириш ва гуноҳларимизни ювиш учун бир марта азоб чекиб, ўлди. Ўзи солиҳ киши бўлгани ҳолда, гуноҳкорлар учун қурбон бўлди. Унинг баданини ўлдиришган бўлса-да, Руҳи тирилди.</verse>
				<verse number="19">Масиҳнинг Руҳи эса бориб, зиндонга қамалган руҳларга ваъз айтди.</verse>
				<verse number="20">Булар қадим замонда, Нуҳ пайғамбар ўз кемасини қураётган замонда Худонинг сабрини инобатга олмай, итоатсиз бўлган эдилар. Ўша кемадан оз киши, яъни саккиз жонгина сувдан ўтиб қутулган эдилар.</verse>
				<verse number="21">Мана шу сув - ҳозирги сувда имон келтириш маросимининг тимсолидир. Бу маросимнинг маъноси баданни кирдан тозалаш эмас, балки Худодан пок виждонни сўрашдир. Сизлар ҳам сувга чўмиб имон келтирганингизда, Исо Масиҳнинг тирилиши туфайли нажот топдингизлар.</verse>
				<verse number="22">Масиҳ эса осмонга чиқиб, Худонинг ўнг томонида ўтириб, фаришталар ва коинотдаги барча куч-қудратлар устидан ҳокимият ўрнатди.</verse>
			</chapter>
			<chapter number="4">
				<verse number="1">Масиҳ биз учун жисман азоб чекиб, ўлди. Сизлар бундан ўрнак олинглар. Чунки жисман азоб чеккан киши бошқа гуноҳ қилишни бас қилади.</verse>
				<verse number="2">Энди бу баданда яшаш учун қолган вақтингизни бошқа одамлардай нафсингизни ўйлаб эмас, балки Худонинг иродасини ўйлаб ўтказинглар.</verse>
				<verse number="3">Сизлар ўтмишда мажусийларга ёқиб яшаганлигингиз энди етар. Ўша вақтларда фисқ-фужур, шаҳватпарастлик, сархушлик, айш-ишрат, кайф-сафолар ҳамда бутпарастлик разолати билан кун кечиргансизлар.</verse>
				<verse number="4">Энди эса улар каби юрмаяпсизлар, уларнинг шалоқликлари селига ўзларингизни ташламаяпсизлар. Мажусийлар бундан ҳайрон бўлиб, сизларни ёмонламоқдалар.</verse>
				<verse number="5">Улар тиригу ўликларни ҳукм этишга тайёр бўлган Худога ҳисоб берадилар.</verse>
				<verse number="6">Ўликларга келсак, улар ҳамма одамзод қатори ўлиб, баданлари жазоланди. Аммо уларнинг руҳи Худога мувофиқ яшасин деб, Инжил Хушхабари ўликларга ҳам етказилди.</verse>
				<verse number="7">Энди борлиқ мавжудот охирлаб қолди. Шунинг учун ақл билан иш тутинглар, ибодат қилиш учун ҳушёр бўлинглар.</verse>
				<verse number="8">Аввало бир-бирингизни ихлос билан севинглар. Чунки севги кўп гуноҳларни ювади.</verse>
				<verse number="9">Ўзаро зорланмай меҳмондўстлик қилинглар.</verse>
				<verse number="10">Худо сизларга ҳар турли қобилият берган. Ҳар бирингиз шу қобилиятингизни ишга солиб, бир-бирингизга хизмат қилинглар, Худонинг бой эҳсонларини парвариш қилувчилар каби кун кечиринглар.</verse>
				<verse number="11">Ким сўзласа, Худонинг сўзлари қилиб айтсин. Ким хизмат қилса, Худо берган куч билан хизмат қилсин. Шундай қилиб, Исо Масиҳ орқали Худо ҳар бир иш ва сўзда улуғлансин. Абадий улуғворлик ва салтанат Уникидир. Омин.</verse>
				<verse number="12">Эй севганларим, сизларни синаш учун бошингизга келаётган оташли имтиҳонни ажиб воқеа деб, ҳайрон бўлманглар.</verse>
				<verse number="13">Аксинча, Масиҳнинг қанча азобларига шерик бўлаётган бўлсангиз, шунча хурсанд бўлинглар! Шунда У шон-шараф ила осмондан тушиб зоҳир бўлгач, кўнглингиз яна кўпроқ қувончларга тўлади.</verse>
				<verse number="14">Агар Масиҳ номи туфайли сизларни ҳақорат қилишса, бахтиёрсизлар! Чунки Худонинг Руҳи, шон-шараф Руҳи сизларда маскан қилади. [Уларга қолса, Руҳни ҳақорат қиладилар, сизларда эса шарафланади. ]</verse>
				<verse number="15">Сизлардан ҳеч ким қотил, ўғри, ёмонлик қилувчи ёки фитна-фасодчи бўлиб азоб чекмасин.</verse>
				<verse number="16">Лекин агар бирор киши Масиҳий бўлгани учун азоб чекса, уялмасин, аксинча, бу ном билан Худони улуғласин.</verse>
				<verse number="17">Худонинг Ўз хонадонини ҳукм қилиш вақти аллақачон бошланди. Агарда биз биринчи навбатда ҳукм қилинадиган бўлсак, унда Худонинг Инжилига итоатсизлик қилганларнинг охирати нима бўлади? Сулаймон маталларида ёзилишича*:</verse>
				<verse number="18">“Агар солиҳ одам зўрға қутулса, Бетавфиқу гуноҳкорнинг аҳволи нима бўлади? ”</verse>
				<verse number="19">Шундай қилиб, Худо иродасига кўра азоб чекаётганлар яхшилик қилишга бел боғласинлар ва Ўз сўзига содиқ бўлган Парвардигорга жонларини бағишласинлар.</verse>
			</chapter>
			<chapter number="5">
				<verse number="1">Масиҳ чеккан азоб-уқубатларнинг шоҳиди ҳамда Унинг намоён бўлажак улуғворлигининг қатнашчиси сифатида ўзимдай оқсоқоллардан ўтиниб сўрайман:</verse>
				<verse number="2">назоратингиздаги Худонинг сурувини яхши боқинглар. Бу ишни мажбурий эмас, балки Худога ёқадиган даражада кўнгилдан чиқариб қилинглар. Қабиҳ ғаразгўйликсиз, сидқидилдан иш тутинглар.</verse>
				<verse number="3">Қўлингиз остидаги сурувга ҳукмронлик қилмасдан, яхши ўрнак кўрсатинглар.</verse>
				<verse number="4">Ана шунда, Бош Чўпон осмондан намоён бўлганда, сизлар сўлмас, улуғ жамол тожига сазовор бўласизлар.</verse>
				<verse number="5">Эй ёшлар, сизлар ҳам оқсоқолларга итоат қилинглар. Ҳаммангиз бир-бирингизга юмшоқ муомалада бўлинглар. Чунки “Худо мағрурларга қарши, аммо камтарларга иноятлидир”.</verse>
				<verse number="6">Шундай қилиб, ўз вақтида бизларни юксалтирсин деб, Худонинг қудратли қўли остида ўзингизни камтар тутинглар.</verse>
				<verse number="7">Бутун ғамларингизни Худога ташланглар, Унинг Ўзи сизларга ғамхўрлик қилади.</verse>
				<verse number="8">Ҳушёр ва бедор бўлинглар. Душманингиз иблис бировни ютиб юбориш учун излаб, шердай бўкириб кезиб юрибди.</verse>
				<verse number="9">Дунёнинг ҳар ёғидаги биродарларингиз худди шундай азобларга дучор бўлаётганларини билиб, мустаҳкам имон билан иблисга қарши туринглар.</verse>
				<verse number="10">Худо ҳар хил меҳру иноятнинг манбаидир. Исо Масиҳ орқали У бизни Ўзининг абадий, улуғвор жаннатига даъват этган. Қисқа бир муддат азоб чекканингиздан кейин, Ўзи сизларни мақсадингизга эриштиради, куч-қудратли, саботли ва мустаҳкам қилиб қўяди.</verse>
				<verse number="11">Шон-шуҳрат ва салтанат абадулабад Уникидир. Омин.</verse>
				<verse number="12">Буларни ўзимнинг фикримча ишончли бўлган биродаримиз Силван орқали сизларга қисқача ёзиб юбордим. Шу билан сизларга далда бериб, таъкидлаб айтмоқчиманки, бу азоб-уқубатлар* Худонинг ҳақиқий иноятидан далолат беради. Унинг иноятида собит қолинглар.</verse>
				<verse number="13">Худо ўзингиз каби танлаган Бобилдаги Масиҳ жамоати ва ўғлим Марк сизларга салом йўлламоқдалар.</verse>
				<verse number="14">Бир-бирингизни муҳаббат билан ўпиб саломлашинглар. Исо Масиҳга тегишли бўлган ҳаммаларингизга тинчлик бўлсин. Омин.</verse>
			</chapter>
		</book>
		<book number="61">
			<chapter number="1">
				<verse number="1">Исо Масиҳнинг қули ва ҳаворийси мен, Симун Бутрус, одил Худойимиз ва Халоскоримиз Исо Масиҳ соясида бизнинг қимматли имонимизга тенг бир имонга эришган барчага салом айтаман.</verse>
				<verse number="2">Худони ва Раббимиз Исони таниб-билганингиз сайин, сизларга Худо инояти ошиб, хотирингиз жам бўлсин.</verse>
				<verse number="3">Раббимиз Исо Ўзининг улуғворлиги ва камолоти шарофати ила бизни даъват этган ва бизга Ўзини танитган. Яшаш ва Худо йўлида юришимиз учун керак бўлган ҳамма нарсани У бизга Ўзига хос илоҳий куч-қудрат билан ато этган.</verse>
				<verse number="4">Бу дунё ёмон эҳтирослар натижасида бузилиб бормоқда. Сизлар бундан қочиб қутулинглар, деб Худо бизга кўп улуғ ва қимматли ваъдаларни берган. Булар рўёбга чиқиб, сизлар илоҳий табиатдан баҳраманд бўласизлар.</verse>
				<verse number="5">Буларни назарда тутиб, имонингизни бут қилишга жон куйдиринглар. Шундай қилиб, имонингиз устига фазл-камолотга эга бўлинглар. Фазл-камолотингиз устига онг-билимга эга бўлинглар.</verse>
				<verse number="6">Онг-билимингиз устига нафсни тийишни ўрганинглар. Нафсни тийиш устига сабр-тоқатли бўлинглар. Сабр-тоқатингиз устига диёнатга эга бўлинглар.</verse>
				<verse number="7">Диёнатли бўлиш устига биродарларингизни севинглар. Биродарсеварлик устига тугал муҳаббатга эга бўлинглар.</verse>
				<verse number="8">Агар бу хислатлар сизда мавжуд бўлса ҳамда яна ортиб бораётган бўлса, унда сиз Раббимиз Исо Масиҳни таниб-билиш йўлида на суст, на самарасиз бўласизлар.</verse>
				<verse number="9">Бу хислатлардан бенасиблар эса калтабин ва кўрдир, улар аввалги гуноҳларидан тозаланганини унутганлар.</verse>
				<verse number="10">Шунинг учун, эй биродарлар, Худо сизларни танлаганини ва даъват этганини билиб, бунга муносиб бўлмоқ учун яна астойдил ҳаракат қилинглар. Бу йўлни тутсангиз, ҳеч вақт қоқинмайсизлар.</verse>
				<verse number="11">Шундай қилиб, Раббимиз ва Халоскоримиз Исо Масиҳнинг абадий Шоҳлигига кириш йўли сизларга кенг очилади.</verse>
				<verse number="12">Сизлар бу нарсаларни билар экансиз ва тан олган ҳақиқатда қаттиқ турар экансиз, мен ҳар доим буларни эслатиб туришни хоҳлайман.</verse>
				<verse number="13">Бу фоний маконимда бўлгунимча, буларни эслатиш билан сизларни уйғотиб туришни лозим кўраман.</verse>
				<verse number="14">Чунки бу маконимдан айрилиш вақтим яқинлашганини биламан, Раббимиз Исо Масиҳ Ўзи буни менга маълум қилган.</verse>
				<verse number="15">Бу дунёни тарк этганимдан кейин ҳам сизлар доимо буларни хотирлашингиз учун жон куйдирмоқдаман.</verse>
				<verse number="16">Биз Раббимиз Исо Масиҳнинг куч-қудрат билан келиши ҳақида сизларга маълумот берганимизда, уйдирма афсоналарни гапириб келмадик. Унинг салобатини ўз кўзимиз билан кўрганмиз.</verse>
				<verse number="17">Масиҳ Отаси Худодан ҳурмат ва шон-шараф қабул қилди. Улуғворлик тўкиб турадиган даргоҳи шарифдан Масиҳга бир садо келиб: “Бу Менинг севикли Ўғлимдир, Ундан мамнунман”, - деди.</verse>
				<verse number="18">Биз азиз тоғда У билан бирга бўлдик, осмондан келган бу садони ўзимиз ҳам эшитдик.</verse>
				<verse number="19">Шунинг учун қадимги* пайғамбарларнинг сўзлари биз учун янада қатъий бўлиб қолди. Сизлар бу сўзларга риоя этиб, яхши иш қиласизлар. Тонг юлдузи чиқиб, кун ёригунгача, қоронғи жойда чироқ қандай нур сочса, пайғамбарларнинг сўзлари сизнинг юрагингизга шундай нур сочиб турсин.</verse>
				<verse number="20">Энг аввал шуни билингларки, пайғамбар китобларида учрайдиган башоратларнинг бирортаси ҳам бировнинг хусусий тафсирига боғлиқ эмас.</verse>
				<verse number="21">Ҳеч бир пайғамбар ўзининг инсоний хоҳиши билан башорат қилган эмас. Бу азиз одамлар Муқаддас Руҳ томонидан ҳаракатга келтирилиб, Худонинг сўзларини гапириб берганлар.</verse>
			</chapter>
			<chapter number="2">
				<verse number="1">Исроил халқи орасида сохта пайғамбарлар бўлгани каби, сизларнинг орангизда ҳам сохта устозлар бўлади. Ўзларини қулликдан* сотиб олган Эгаларини улар инкор этиб, орангизда жуда зарарли бидъатларни тарқатадилар. Бу кишилар ногаҳон ҳалокатга йўлиқиб қоладилар.</verse>
				<verse number="2">Кўп одамлар уларнинг фисқ-фужур ишларига маҳлиё бўлади. Улар туфайли ҳақиқат йўли ҳақоратга дучор бўлади.</verse>
				<verse number="3">Улар тамагир бўлганидан, хушомад гаплар билан сизларнинг ҳисобингиздан давлат орттирадилар. Мана, уларнинг жазоси қадимданоқ тайёр турибди, ҳалокати эса кечикмаяпти.</verse>
				<verse number="4">Чунки Худо ҳатто гуноҳ қилган фаришталарни ҳам аямаган. Ҳукм кунигача сақлансинлар деб, У уларни жаҳаннамнинг зимистон ғорларига қамаб қўйган.</verse>
				<verse number="5">Худо қадимги дунёни ҳам аямади. У худосизлар дунёси устига тўфон келтириб, фақат солиҳлик йўлини хабарлаб юрган Нуҳ ва бошқа озгина кишини, яъни ҳаммаси бўлиб саккиз жоннигина сақлади.</verse>
				<verse number="6">Худосизлар бошига келадиган балолардан ибрат бўлсин, деб Худо Садўм ва Ғамўра шаҳарларини ҳам ҳалокатга маҳкум этди ва кулга айлантирди.</verse>
				<verse number="7">Бебош одамларнинг бузуқ хатти-ҳаракатидан азоб чеккан солиҳ Лутни эса Худо қутқарди.</verse>
				<verse number="8">Ўша халқ орасида яшаган бу солиҳ одам уларнинг ҳақсиз ишларини кўрар, эшитар ва ўзининг солиҳ жонини кундан-кунга қийнар эди.</verse>
				<verse number="9">Бундан англашиладики, художўйларни васвасадан қандай қутқаришни, жазога маҳкум бетавфиқларни эса қиёмат кунигача қандай сақлашни Худованд билади.</verse>
				<verse number="10">Айниқса, шаҳвоний ҳавасларга берилиб, ўз танасини булғатувчи, илоҳий ҳокимиятни эса рад қилувчи сурбет ва ўжар одамларни жазолаш йўлини Худованд билади. Улар самовий мавжудотларни ҳақорат қилишдан ҳам қўрқмайдилар.</verse>
				<verse number="11">Фаришталар одамлардан анча кучлироқ ва қудратлироқ бўлганига қарамай, Худованд ҳузурида бу мавжудотларни қарғаб ҳукм этмайдилар.</verse>
				<verse number="12">Аммо бу одамлар-чи, ақлига сиғдиролмайдиган ҳамма нарсани ёмонлайдилар, фақат туғма ҳис-туйғулари билангина яшайдилар, худди овланиб йўқ қилиниш учун туғилган онгсиз ҳайвонларга ўхшайдилар. Улар айнан ҳайвон сингари йўқ бўлиб кетади,</verse>
				<verse number="13">қилган ноҳақликларига яраша жазо оладилар. Булар кундуз куни айш-ишратни ўзлари учун ҳузур-ҳаловат деб ҳисоблайдилар. Улар номингизга доғу ғубор туширадилар. Сизлар билан зиёфатга ўтирганларида, ўзларининг ахлоқий бузуқлигидан завқланадилар.</verse>
				<verse number="14">Кўзлари зинога тўймайди, тинимсиз гуноҳ қиладилар. Улар саботсиз кишиларни овлаб, йўлдан оздирадилар. Кўнгиллари тамагирликка ўрганиб қолган лаънати одамлардир.</verse>
				<verse number="15">Улар тўғри йўлни тарк этдилар, улар Баъўр ўғли Балъом йўлидан бориб, гумроҳ бўлдилар. Балъом ҳаром йўл билан топган пулини севиб қолган эди.</verse>
				<verse number="16">Лекин унинг гуноҳи фош бўлиб қолди. Тилсиз эшак тилга кириб, инсон тили билан бу пайғамбарнинг тентаклигига тўсқинлик қилди.</verse>
				<verse number="17">Бу одамлар эса сувсиз булоқлардир, бўрон ҳайдаган тўзон ва булутдирлар. Улар учун тим қоронғи зулмат тайёрлаб қўйилган.</verse>
				<verse number="18">Чунки хато йўлдан зўрға қочиб қутулган имонлиларни улар дабдабали, девонавор гаплар билан авраб, нафсларига ўт тушириб, фисқу фужур ҳаваси билан қизиқтирадилар.</verse>
				<verse number="19">Ўзлари бузғунликнинг қули бўла туриб, уларга эркинлик ваъда берадилар. Аммо одам нимадан енгилса, унинг қули бўлади.</verse>
				<verse number="20">Улар Раббимиз ва Халоскоримиз Исо Масиҳни билиб олиб, дунёнинг қабоҳатларидан қочиб қутулган эдилар. Агар бундан кейин улар яна шундай ишларга аралашиб, мағлуб бўлсалар, унда сўнгги аҳволлари аввалги аҳволларидан баттар бўлади.</verse>
				<verse number="21">Солиҳлик йўлини билгандан кейин, тан олган муқаддас амрдан юз ўгиргандан кўра, бу йўлни ҳеч билмаган улар учун яхшироқ бўлар эди.</verse>
				<verse number="22">Мана бу ишончли мақол уларга айнан тўғри келади:“Ит ўзининг қусганига қайтар”, шунингдек:“Ювилган тўнғиз балчиқда ағнагани қайтар”.</verse>
			</chapter>
			<chapter number="3">
				<verse number="1">Эй севганларим, энди сизларга бу иккинчи мактубни ёзяпман. Бу мавзуларни ёдингизга солиб, сизда пок фикр уйғотишга ҳаракат қилмоқдаман.</verse>
				<verse number="2">Муқаддас пайғамбарларнинг илгариги вақтларда айтган сўзларини, шунингдек, Раббимиз ва Халоскоримиз Исонинг Ўз ҳаворийларига сизлар учун топширган васиятини эслаб туришингизни истайман.</verse>
				<verse number="3">Аввало шуни билингларки, охирги кунларда ўз нафсига маҳлиё бўлиб юрадиган ҳаёсиз масхарабозлар пайдо бўлади.</verse>
				<verse number="4">Улар: “Раббингизнинг қайтиши тўғрисидаги ваъда қани? Мана, ота-боболаримиз ўтгандан буён, ҳамма нарса аввал бошда қандай яратилган бўлса, шундай турибди”, - деб масхара қиладилар.</verse>
				<verse number="5">Ваҳоланки, улар атайлаб шуни эсдан чиқарадиларки, азалда Худонинг каломи орқали еру осмон бунёд бўлган. Ер эса сувдан чиқиб, сув билан яратилган.</verse>
				<verse number="6">Яна сувдан - тўфон сувидан қадимги дунё маҳв бўлган.</verse>
				<verse number="7">Ҳозирги еру осмон эса ўша илоҳий калом орқали сақланиб турибди, Худо бетавфиқ одамлар учун белгилаган ҳукм ва ҳалокат кунигача ёниш учун тайёр турибди.</verse>
				<verse number="8">Эй севганларим, шугина эътиборингиздан қочмасинки, Худованд назарида бир кун минг йил ва минг йил бир кун кабидир.</verse>
				<verse number="9">Баъзилар ўйлагандай, Раббимиз берган ваъдасини амалга оширишга имилламаяпти. Аксинча, У ҳеч кимнинг ҳалок бўлишини истамай, ҳамма тавба қилсин, деб сабр-тоқат билан кутиб турибди.</verse>
				<verse number="10">Кечаси ўғри қандай келса, Раббимизнинг маҳшар куни ҳам худди шундай ногаҳон келиб қолади. У куни осмон гумбурлаб тамом бўлади, моддий унсурлар қизиб, эриб кетади, ер ва унда қилинган ҳар бир иш кулга айланади.</verse>
				<verse number="11">Ўша кунда ҳамма нарса йўқ бўлиб кетар экан, сизлар қандай кишилар бўлмоғингиз керак?</verse>
				<verse number="12">Худонинг кунида осмон ёниб йўқ бўлар, моддий унсурлар эса қизиб, эриб кетар экан, сизлар ўша кунни муқаддас юриш-туриш, диёнат билан кутишингиз ва шу йўсинда унинг келишини тезлаштиришингиз керак.</verse>
				<verse number="13">Чунки Худонинг аҳд қилгани бўйича, биз адолат ҳукм сурадиган янги ер ва янги осмонни кутяпмиз.</verse>
				<verse number="14">Бунинг учун, эй севганларим, модомики буларни кутяпсиз экан, Худо олдида тинч-тотувлик билан яшаб, беғубор ва бенуқсон одамлар бўлишга жон куйдиринглар.</verse>
				<verse number="15">Севикли биродаримиз Павлус ҳам ўзига берилган донолик билан сизларга қандай ёзган бўлса, худди шу каби Раббимизнинг сабр-тоқатини қутулиш фурсати деб ҳисобланглар.</verse>
				<verse number="16">Павлус ҳамма мактубларида бу мавзулар ҳақида гапиради-ку. Уларда тушуниш қийин бўлган баъзи мавзулар борки, жоҳил ва саботсиз кишилар бошқа муқаддас ёзувларни бузганларидек, уларни ҳам бузиб талқин қиладилар. Бу эса уларни ҳалокатга йўлиқтиради.</verse>
				<verse number="17">Эй севганларим, буларни олдиндан билар экансиз, эҳтиёт бўлинглар, яна бошбошдоқ одамларнинг ғавғоси билан йўлдан озманглар, топган қарорингиздан айниманглар.</verse>
				<verse number="18">Раббимиз ва Халоскоримиз Исо Масиҳнинг иноятига таяниб, Уни таниб-билиб борган сайин ривож топинглар. Ҳозирдан то мангу кунгача Унга шон-шуҳрат бўлсин! Омин.</verse>
			</chapter>
		</book>
		<book number="62">
			<chapter number="1">
				<verse number="1">Азалдан бор бўлган Ҳаёт Каломи борасида биз эшитиб тамошо қилган, кўзларимиз кўрган, қўлларимиз сезганини сизларга маълум қилмоқдамиз.</verse>
				<verse number="2">Ҳаёт зоҳир бўлди, Отанинг ҳузуридаги абадий Ҳаёт бизга зоҳир бўлди. Биз Уни кўрдик ва шоҳид бўлиб сизларга билдирмоқдамиз.</verse>
				<verse number="3">Сизлар биз билан муносабатда бўлинглар, деб мана шу кўриб эшитганларимиздан сизларни хабардор қилмоқдамиз. Биз эса Ота билан ва Унинг Ўғли Исо Масиҳ билан муносабатдамиз.</verse>
				<verse number="4">Буларни сизларнинг шодлигингиз тугал бўлиши учун ёзяпмиз.</verse>
				<verse number="5">Масиҳдан эшитиб, сизларга билдираётган хабаримиз шуки, Худо - нур, Унда ҳеч қандай қоронғилик йўқ.</verse>
				<verse number="6">Агар У билан алоқа қиламиз, деб қоронғиликда юрсак, ёлғон гапириб, ҳақиқатга хилоф иш қилган бўламиз.</verse>
				<verse number="7">Бироқ Унинг Ўзи нурда бўлгани каби, биз ҳам нурда юрсак, бир-биримиз билан алоқа қиламиз ва Унинг Ўғли Исонинг қони бизни ҳар қандай гуноҳдан пок қилади.</verse>
				<verse number="8">Агар гуноҳимиз йўқ десак, ўз-ўзимизни алдаган бўламиз ва кўнглимизда ҳақиқат бўлмайди.</verse>
				<verse number="9">Агар гуноҳларимизни эътироф этсак, Худо гуноҳларимиздан ўтади ва бизни ҳар турли ноҳақликдан фориғ қилади. Чунки У Ўз сўзида содиқ ва адолатлидир.</verse>
				<verse number="10">Агар гуноҳ қилганимиз йўқ десак, Худони ёлғончи қилиб қўйган бўламиз ва қалбимиздан Унинг каломи жой олмайди.</verse>
			</chapter>
			<chapter number="2">
				<verse number="1">Эй фарзандларим, буларни шунинг учун ёзяпманки, сизлар гуноҳ қилманглар. Бордию бирортамиз гуноҳ қилиб қўйсак, Отанинг олдида одил ҳомиймиз - Исо Масиҳ бор.</verse>
				<verse number="2">Унинг Ўзи ёлғиз бизнинг гуноҳларимизнигина эмас, балки бутун дунёнинг гуноҳларини ювиш учун қурбон бўлди.</verse>
				<verse number="3">Агар биз Унинг амрларига риоя қилсак, Уни билиб олганимизга амин бўламиз.</verse>
				<verse number="4">Уни биламан деб туриб, Унинг амрларига риоя қилмаган киши ёлғончи бўлади, унда ҳақиқат йўқ.</verse>
				<verse number="5">Кимки Масиҳнинг каломига риоя қилса, у кишида Худонинг севгиси ҳақиқатан камолга етган бўлади. Биз Худо билан бир тан эканимизни ана шундан билиб оламиз.</verse>
				<verse number="6">Худо билан бир танман, деган киши Масиҳ юргандай юрмоғи шарт.</verse>
				<verse number="7">Эй маҳбубларим, сизларга янги амрни эмас, балки ўзингиз дастлаб қабул қилган қадимги амрни ёзяпман. Қадимги амр - сизлар эшитган Худо каломи.</verse>
				<verse number="8">Шу билан бирга, янги амрни ёзяпман десам ҳам бўлади, зеро қоронғилик ўтиб, ҳақиқий нур ҳозирдан порламоқда. Бу ҳақиқат Масиҳда ҳам, сизларда ҳам очиқ кўринмоқда.</verse>
				<verse number="9">Кимки нурда юрибман деса-ю, лекин биродаридан нафратланса, у ҳали ҳам қоронғиликдадир.</verse>
				<verse number="10">Кимки биродарини севса, у нур ичида яшайди ва қоқинишга йўл қўймайди.</verse>
				<verse number="11">Аммо биродаридан нафратланган киши қоронғиликда бўлади. У қоронғиликда юради-ю, қаерга бораётганини билмайди; чунки қоронғиликда унинг кўзлари кўр бўлган.</verse>
				<verse number="12">Эй фарзандларим, сизларга ёзяпман:Масиҳ номи туфайли гуноҳларингиз кечирилган.</verse>
				<verse number="13">Эй оталар, сизларга ёзяпман:Азалдан бор Бўлганни билдингизлар. Эй йигитлар, сизларга ёзяпман:Ёвуз шайтон устидан ғолиб чиқдингиз. Эй болалар, сизларга ёзяпман:Сизлар Отамиз Худони таниб олдингиз.</verse>
				<verse number="14">Оталар, сизларга ёздим:Сиз азалдан бор Бўлганни таниб олдингиз. Йигитлар, сизларга ёздим:Сизлар бақувватсизлар, Худо каломини дилингизда сақлаётирсиз, Ёвуз шайтон устидан ғолиб чиқдингизлар.</verse>
				<verse number="15">Дунёга ва ундаги нарсаларга муҳаббат қўйманглар. Ким дунёга муҳаббат қўйса, унинг қалбидан Отанинг муҳаббати жой олмайди.</verse>
				<verse number="16">Чунки дунёга хос ҳар бир нарса - тана нафси, ҳирсли кўзлар, маишатга оид кибр-ҳаво Отадан эмас, балки дунёдандир.</verse>
				<verse number="17">Дунё ҳам, унинг нафси ҳам ўтиб кетади. Лекин Худонинг иродасини бажо келтирган киши абадий яшайди.</verse>
				<verse number="18">Эй фарзандларим, дунёнинг сўнгги дамлари келди! Дажжол келишини эшитгансизлар, ҳозирданоқ кўп дажжоллар пайдо бўлди. Ана шундан биз сўнгги дамларни яшаётганимизни биламиз.</verse>
				<verse number="19">Улар ўзимизнинг орамиздан чиқдилар, лекин улар бизга қарашли эмас. Агар бизга қарашли бўлганларида эди, биз билан қолган бўлар эдилар. Улар биздан айрилиб кетдилар, маълум бўлдики, ҳаммаси ҳам бизга қарашли эмас.</verse>
				<verse number="20">Сизлар ҳаммасини биласизлар, чунки сиз табаррук Масиҳнинг Руҳига эгасизлар.</verse>
				<verse number="21">Мен буни, ҳақиқатни билмайдилар, деб ёзаётганим йўқ. Аксинча, сизлар ҳақиқатни биласизлар, шунингдек, ҳар қандай ёлғон ҳақиқатдан пайдо бўлмаслигини биласизлар.</verse>
				<verse number="22">Агар Исонинг Масиҳлигини инкор этувчи ёлғончи бўлмаса, унда ёлғончи ким? Ота ва Ўғилни ким инкор этса, дажжол ўшадир.</verse>
				<verse number="23">Кимда-ким Ўғилни инкор этса, унда Ота йўқ. Кимда-ким Ўғилни тан олса, унда Ота ҳам бор.</verse>
				<verse number="24">Сизлар азалдан эшитган каломни дилингизда сақланглар. Агар азалдан эшитган калом дилингизда сақланса, сизлар ҳам Ўғил, ҳам Ота билан бир тан бўласизлар.</verse>
				<verse number="25">Масиҳнинг бизларга берган ваъдаси ана шу, яъни абадий ҳаётдир.</verse>
				<verse number="26">Буларни сизларни янглиштирадиганлар борлиги учун ёздим.</verse>
				<verse number="27">Ҳолбуки, сизлар Масиҳнинг Руҳини қабул қилгансизлар. Унинг Руҳи ичингизда яшаётгани учун, сизларга ҳеч кимнинг бирор нарса ўргатишига эҳтиёж йўқ. Масиҳнинг Руҳи ҳақиқий, сохта эмас. У сизларга ҳамма нарсани ўргатади. Масиҳ сизларга ўргатганидек, У билан алоқада бўлиб яшанглар.</verse>
				<verse number="28">Ҳа, фарзандларим, энди Масиҳ билан алоқада бўлиб яшанглар, токи У оламга қайтиб келганда дадил бўлайлик, Унинг олдида уятга қолмайлик.</verse>
				<verse number="29">Агар Унинг солиҳ эканлигини билар экансизлар, шуни ҳам билингларки, тўғри иш қилган ҳар бир киши Унинг фарзандидир.</verse>
			</chapter>
			<chapter number="3">
				<verse number="1">Қаранглар, Отамиз бизни болаларим деб, қандай буюк бир муҳаббат кўрсатди! Ҳақиқатан ҳам, биз Унинг болаларимиз. Дунё Отамизни танимагани учун, бизни ҳам танимаяпти.</verse>
				<verse number="2">Эй маҳбубларим, ҳозир биз Худонинг болалари бўлсак-да, келажакда нима бўлишимиз ҳануз ноаниқ. Фақат шуни биламизки, Исо Масиҳ зоҳир бўлганда, биз У сингари бўламиз; У қандай бўлса, шундай ҳолда кўрамиз.</verse>
				<verse number="3">Масиҳга бундай умид боғлаган ҳар бир киши ўзини поклайди, чунки Масиҳ покдир.</verse>
				<verse number="4">Гуноҳ қилувчи ҳар бир киши қонунбузар билан тенгдир. Гуноҳ - қонунсизлик демакдир.</verse>
				<verse number="5">Масиҳ эса гуноҳларимизни аритиш учун пайдо бўлганини биласизлар. Унда гуноҳ йўқ.</verse>
				<verse number="6">Масиҳ билан бир тан бўлган ҳеч кимса гуноҳ қилмайди. Ким гуноҳ қилиб юрса, Уни кўрмаган ҳам, танимаган ҳам.</verse>
				<verse number="7">Эй фарзандларим, ҳеч ким сизларни алдамасин. Масиҳ қандай солиҳ бўлса, тўғри иш қилувчи киши ҳам У сингари солиҳдир.</verse>
				<verse number="8">Гуноҳ қилувчи киши эса иблис зотидир. Чунки дастлаб иблис гуноҳ қилган. Худонинг Ўғли эса иблиснинг ишларини барбод қилмоқ учун пайдо бўлди.</verse>
				<verse number="9">Худодан туғилган ҳеч бир киши гуноҳ қилмайди, чунки Худонинг уруғи унинг ичида қолади. У Худодан туғилгани учун гуноҳ қила олмайди.</verse>
				<verse number="10">Кимда-ким тўғри иш қилмаса, биродарини севмаса, у Худо зотидан эмас. Худонинг болалари ҳам, иблиснинг болалари ҳам шундан билинади.</verse>
				<verse number="11">Бошда сизлар Масиҳдан эшитган васият шу: бир-биримизни севайлик!</verse>
				<verse number="12">Ўз укасини қатл қилган иблис зоти Қобилга ўхшамайлик. Қобил укасини нима учун ўлдирди? Чунки унинг ишлари қабиҳ, укасининг ишлари эса солиҳ эди.</verse>
				<verse number="13">Эй биродарларим, агар дунё сиздан нафратланаётган бўлса, ҳайратланманглар.</verse>
				<verse number="14">Биз ўлим ҳолатидан ҳаётга ўтганимизни биламиз, чунки биз биродарларимизни севамиз. Кимки биродарини севмаса, ўлим ҳолатида қолади.</verse>
				<verse number="15">Биродаридан нафратланган ҳар қандай киши қотилдир. Ҳеч бир қотил эса абадий ҳаётга эга бўлмаслигини биласизлар.</verse>
				<verse number="16">Масиҳ бизлар учун жонини фидо қилди, ана шундан биз муҳаббатни билдик. Биз ҳам биродарларимиз учун жонимизни беришга бурчлимиз.</verse>
				<verse number="17">Агар бирор киши фаровон ҳаёт кечираётган бўлса-ю, биродарини муҳтожлик ҳолатида кўриб туриб, кўнглини тош қилса, қандай қилиб у одамда Худонинг севгиси жой олади?</verse>
				<verse number="18">Эй фарзандларим, биз сўз ёки тил билангина эмас, балки амалда ва ҳақиқатда севишимиз лозим.</verse>
				<verse number="19">Шу тариқа биз ҳақиқат аҳли эканимизга ишонч ҳосил қиламиз ва Худо олдида кўнглимиз хотиржам бўлади.</verse>
				<verse number="20">Агарда кўнглимиз бизни айбласа, Худо кўнглимиздан улуғ эканини биламиз. Чунки У ҳамма нарсани аниқ билади.</verse>
				<verse number="21">Эй маҳбубларим, агар виждонимиз бизни қийнамаса, Худо олдида дадил бўламиз</verse>
				<verse number="22">ва Ундан нимаики сўрасак, У беради. Чунки биз Унинг амрларини бажо келтириб, Унга мақбул бўлган ишларни қилаётирмиз.</verse>
				<verse number="23">Илоҳий амр - Худонинг Ўғли Исо Масиҳга ишонишдан ва худди Исо Масиҳ буюрганидек, бир-биримизни севишдан иборат.</verse>
				<verse number="24">Ким Худонинг амрларини бажо келтирса, у Худо билан бир тан, Худо ҳам у билан бир тан бўлади. Худо вужудимизда яшаётганини шундан биламизки, У бизга Ўз Руҳини берди.</verse>
			</chapter>
			<chapter number="4">
				<verse number="1">Эй маҳбубларим, ҳар қандай руҳга инонавермангиз. Худодан бўлган-бўлмаганлигини билиш учун руҳларни синовдан ўтказингиз. Чунки дунёда кўпгина сохта пайғамбарлар пайдо бўлган.</verse>
				<verse number="2">Одам вужуди билан дунёга келган Исо Масиҳни тан олувчи ҳар бир руҳ Худодандир. Худонинг Руҳини шундан танийсизлар.</verse>
				<verse number="3">[Одам вужуди билан дунёга келган] Исо Масиҳни тан олмовчи ҳар қандай руҳ Худодан эмас. Бу - дажжолнинг руҳи. Дажжол келишини сизлар эшитган эдингизлар. Мана, ҳозирдан у дунёдадир.</verse>
				<verse number="4">Эй фарзандларим, сизлар Худодансизлар ва сохта пайғамбарларни енгдингизлар. Чунки ичингиздаги Руҳ дунёда ҳукм сураётган руҳдан устундир.</verse>
				<verse number="5">Улар бу дунёдан, уларнинг гапи ҳам бу дунёга оид, шунинг учун дунё уларни тинглайди.</verse>
				<verse number="6">Бизлар эса Худоданмиз, ким Худони таниса, у бизни тинглайди. Худодан бўлмаган бизни тингламайди. Ана шундан биз ҳақиқат руҳини ва алдаш руҳини таниймиз.</verse>
				<verse number="7">Эй маҳбубларим, бир-биримизни севайлик. Чунки севги Худодандир. Ҳар бир севувчи киши Худодан туғилган ва Худони танийди.</verse>
				<verse number="8">Севмайдиган киши Худони танигани йўқ. Чунки Худонинг Ўзи севгидир.</verse>
				<verse number="9">Худо бизга бўлган муҳаббатини очиқ кўрсатди: У ягона Ўғлини дунёга юбориб, У орқали бизга ҳаёт бағишлади.</verse>
				<verse number="10">Биз Худони севмаган эдик, У бизни севди ва Ўз Ўғлини гуноҳларимизни ювиш учун қурбонлик қилиб юборди. Ана, бу муҳаббатдир!</verse>
				<verse number="11">Эй маҳбубларим, Худо бизни шундай севганига яраша, бизлар ҳам бир-биримизни севишимиз қарздир.</verse>
				<verse number="12">Ҳеч ким ҳеч қачон Худони кўрган эмас. Агар бир-биримизни севсак, Худо бизнинг ичимизда қолади ва Унинг муҳаббати бизда камол топади.</verse>
				<verse number="13">Унинг бизга берган Руҳи орқали биламизки, Худо биз билан, биз Худо билан бир танмиз.</verse>
				<verse number="14">Ота Ўз Ўғлини дунёнинг Халоскори қилиб юборди, буни биз кўрдик ва гувоҳлик берамиз.</verse>
				<verse number="15">Агар ким Исони Худонинг Ўғли деб тан олса, Худо у билан, у Худо билан бир тан бўлиб яшайди.</verse>
				<verse number="16">Худо бизга нақадар муҳаббат қўйганини биламиз ва бунга имонимиз комил. Худо севгидир. Севгини дилига жо қилган киши Худо билан бир тан бўлиб яшайди, Худо ҳам унинг вужудида яшайди.</verse>
				<verse number="17">Шу тариқа севги дилимизда камол топади ва қиёматда сўроқ бўлганда дадил бўламиз. Чунки биз бу дунёда Масиҳ яшагандай яшаймиз.</verse>
				<verse number="18">Севгида қўрқув йўқ, аксинча, комил севги қўрқувни қувиб чиқаради. Қўрқоқ кишида севги камолотга етмаган, чунки қўрқув жазо тушунчаси билан боғлиқдир.</verse>
				<verse number="19">Биз Уни севайлик, чунки аввал У бизни севди.</verse>
				<verse number="20">Агар бирор киши “Худони севаман” деса-ю, биродаридан нафратланса, у ёлғончидир. Кўриб турган биродарини севмаса, кўрмаган Худони қандай сева олар экан?!</verse>
				<verse number="21">Ким Худони севса, биродарини ҳам севмоғи лозим, деган амрни биз Масиҳдан олганмиз.</verse>
			</chapter>
			<chapter number="5">
				<verse number="1">Исо Масиҳдир деб ишонган ҳар бир киши Худодан туғилган. Отани севган ҳар бир киши боласини ҳам севади.</verse>
				<verse number="2">Агар Худони севсак ва Унинг амрларига амал қилсак, Унинг болаларини ҳам севишимиз шаксиздир.</verse>
				<verse number="3">Худони севиш - Унинг амрларини бажо келтириш демакдир. Худонинг амрлари эса оғир эмас;</verse>
				<verse number="4">чунки Худонинг ҳар бир фарзанди дунёни енгади. Мана шу бизнинг имонимиз дунё устидан ғолиб чиқди.</verse>
				<verse number="5">Исо Худонинг Ўғли деб инонган кишидан бошқа ким ҳам дунёни енга оларди?!</verse>
				<verse number="6">Исо Масиҳ сув ва қон билан келди. У фақат сув билан эмас, сув ва қон билан келди. Руҳ эса У ҳақда гувоҳлик беради, чунки Руҳ ҳақиқатдир.</verse>
				<verse number="7">Шундай қилиб [осмонда учтаси гувоҳлик беради: Ота, Калом ва Муқаддас Руҳ. Бу учови бир.</verse>
				<verse number="8">Ерда ҳам] учтаси гувоҳлик беради: Руҳ, сув ва қон. Бу учови бир.</verse>
				<verse number="9">Гарчи инсонларнинг гувоҳлигини қабул қилсак-да, аммо Худонинг гувоҳлиги ундан муҳимроқ, бу эса Худонинг Ўз Ўғли ҳақида берган гувоҳлигидир.</verse>
				<verse number="10">Ким Худонинг Ўғлига инонса, у ўз юрагида Худонинг гувоҳлигига эгадир. Худога инонмаган, яъни Унинг Ўз Ўғли ҳақида берган гувоҳлигига инонмаган киши Худони ёлғончи қилиб қўйган бўлади.</verse>
				<verse number="11">Худонинг гувоҳлиги шундан иборатки, Худо бизларга абадий ҳаёт берди. Бу ҳаёт эса Унинг Ўғлида мужассамдир.</verse>
				<verse number="12">Ким Худонинг Ўғлига эга бўлса, ҳаётга эгадир. Ким Худонинг Ўғлига эга бўлмаса, ҳаётга эга эмас.</verse>
				<verse number="13">Мен буларни сизлар абадий ҳаётга эгалигингизни билинглар, деб ёздим. Чунки сизлар Худонинг Ўғли номига имон келтиргансизлар.</verse>
				<verse number="14">Биз Худо ҳузурига дадиллик билан кирамиз, чунки биламизки, Худонинг иродасига кўра бир нима тиласак, У бизга қулоқ солади.</verse>
				<verse number="15">Агар Худо тилакларимизни тинглаётганини билсак, тилакларимиз бажо бўлганини ҳам биламиз.</verse>
				<verse number="16">Агар бирор киши биродарининг гуноҳ қилаётганини кўрсаю, бу гуноҳ абадий* ўлимга сабаб бўлмаса, у учун ибодат қилсин. Унинг ибодати туфайли биродарига ҳаёт бағишланади. Мен буни гуноҳи абадий* ўлимга сабаб бўлмайдиганлар учун айтяпман. Абадий* ўлимга сабаб бўладиган гуноҳ ҳам бор. Бундай гуноҳ учун ибодат қилинг, демаяпман.</verse>
				<verse number="17">Ҳар қандай ёмонлик гуноҳдир, аммо ҳамма гуноҳ ҳам абадий* ўлим билан тугамайди.</verse>
				<verse number="18">Худодан туғилган ҳар бир одам гуноҳ қилмаслигини биламиз. Худонинг Ўғли уни Ўз паноҳида асрайди, ёвуз шайтон унга тегмайди.</verse>
				<verse number="19">Биламизки, бизлар Худоданмиз, бутун дунё эса ёвуз шайтоннинг ҳукмидадир.</verse>
				<verse number="20">Яна шуни ҳам биламизки, Худонинг Ўғли келиб, Ҳақни танишимиз учун бизга ақл-идрок берди. Биз Ҳақ билан, Унинг Ўғли Исо Масиҳ билан бир танмиз. У Ҳақ Таоло ва абадий ҳаётдир.</verse>
				<verse number="21">Эй фарзандларим, бутлардан сақланинглар. Омин.</verse>
			</chapter>
		</book>
		<book number="63">
			<chapter number="1">
				<verse number="1">Худо танлаб олган азиз хоним билан унинг болаларига салом! Мен - мўйсафид сизларни чин юракдан севаман, менгина эмас, ҳақиқатни билиб олганларнинг ҳаммаси ҳам шундай севади.</verse>
				<verse number="2">Зеро ҳақиқат бизнинг дилимизга жо бўлган ва то абад бизлар билан бўлади.</verse>
				<verse number="3">Отамиз Худо ва Отанинг Ўғли - Раббимиз Исо Масиҳ берган иноят, марҳамат ва тинчлик сизларга доим ёр бўлгай, сизларни ҳақиқат ва муҳаббат йўлига йўналтиргай.</verse>
				<verse number="4">Эй хоним, Отамизнинг бизга буюрганига кўра, сенинг болаларингдан бир нечтаси ҳақиқат йўлидан бораётганларини кўриб, жуда ҳам хурсанд бўлдим.</verse>
				<verse number="5">Энди сендан илтимос қиламан, бир-биримизни севайлик. Сенга янги амр ёзаётганим йўқ, бу азалдан бизлар қабул қилган амр.</verse>
				<verse number="6">Муҳаббат - Худонинг амрларига амал қилишимиз дегани. Илоҳий амрнинг моҳияти эса, бошдан эшитганингиздек, муҳаббатга амал қилишимиздан иборат.</verse>
				<verse number="7">Ваҳоланки, инсон вужудига кирган Исо Масиҳни тан олмовчи кўп алдамчилар жаҳоннинг ҳар тарафига ёйилиб кетганлар. Энг катта алдамчи - дажжол ҳам булар қаторида туради.</verse>
				<verse number="8">Қилган меҳнатимизнинг маҳсулини йўқотмаслик ва ҳамма мукофотни олиш учун ўзингизга эҳтиёт бўлингиз.</verse>
				<verse number="9">Ҳаддидан ошган, Масиҳ таълимотидан узоқлашган ҳар қандай одамда Худо йўқ. Бу таълимотга амал қилган киши эса Отага ҳам, Ўғилга ҳам эга бўлади.</verse>
				<verse number="10">Агар бирор киши олдингизга келиб бу таълимотни ўргатмаса, уни уйингизга киритманглар, унга салом ҳам берманглар.</verse>
				<verse number="11">Чунки унга салом берган киши унинг ёмон ишларида иштирок этган ҳисобланади.</verse>
				<verse number="12">Сизларга ёзадиган кўп гапларим бор эди-ю, аммо қоғозу сиёҳ билан ёзишни истамадим. Сизларнинг шодлигингиз тугал бўлсин, деб мен олдингизга бориб юзма-юз гаплашиш умидидаман.</verse>
				<verse number="13">Худо танлаган синглингнинг болалари сенга салом йўллаяптилар. Омин.</verse>
			</chapter>
		</book>
		<book number="64">
			<chapter number="1">
				<verse number="1">Чин кўнгилдан севадиган азиз дўстим Гайга мен - мўйсафиддан салом!</verse>
				<verse number="2">Маҳбубим, сенинг жонинг ҳузур топгандек, яна ҳар жиҳатдан ҳузур топиб, соғ-саломат бўлишингни тилайман.</verse>
				<verse number="3">Биродарларимиздан бир нечтаси келиб, сенинг ҳақиқатга содиқ қолганинг тўғрисида гувоҳлик беришди, бунга мен ҳаддан ташқари севиндим. Чиндан ҳам сен ҳақиқат йўлидан бораётирсан.</verse>
				<verse number="4">Мен учун фарзандларимнинг ҳақиқат йўлидан бораётганларини эшитишдан улуғроқ бир севинч йўқ.</verse>
				<verse number="5">Маҳбубим, сен бегона биродарларимизга сидқидилдан хизмат қилиб юрибсан.</verse>
				<verse number="6">Улар имонлилар жамоати олдида сенинг меҳрибончилигингни кўкка кўтаришди. Сен уларни Худога муносиб тарзда йўлга отлантирсанг, яхши иш қилган бўласан.</verse>
				<verse number="7">Чунки улар мажусийлардан ҳеч ёрдам қабул қилмасдан, Исо Масиҳ номи учун йўлга тушган эдилар.</verse>
				<verse number="8">Бинобарин, ҳақиқат йўлида хизмат қилувчиларнинг меҳнатида қатнашиш, бундай одамларни қўллаб-қўлтиқлаш бизнинг бурчимиздир.</verse>
				<verse number="9">Мен имонлилар жамоатига баъзи нарсаларни ёзган эдим. Аммо уларнинг ораларида ўзини катта тутаётган Диотреф бизларни қабул қилмаётир.</verse>
				<verse number="10">Агар келсам, унинг қилмишларини фош этаман. У биз ҳақимизда ёмон гап тарқатиб, номимизга иснод келтириб юрибди-ку. Бу билан ҳам кифояланмай, бошқа биродарларни ўзи қабул қилмаяпти, қабул қилмоқчи бўлганларга эса тўсқинлик қиляпти ва ҳатто уларни жамоатдан қувиб чиқаряпти.</verse>
				<verse number="11">Эй маҳбубим, сен ёмонликни танқид қил, яхшиликка тақлид қил. Яхшилик қилувчи Худонинг фарзандидир. Ёмонлик қилувчи Худони кўрган эмас.</verse>
				<verse number="12">Димитрийнинг қадр-қимматига ҳамма гувоҳ, ҳақиқатнинг ўзи ҳам гувоҳдир. Биз бунга ўз гувоҳлигимизни қўшамиз, бизнинг гувоҳлигимиз тўғри эканини ўзинг биласан.</verse>
				<verse number="13">Сенга ёзадиган кўп гапларим бор эди-ю, аммо сиёҳу қалам билан ёзишни хоҳламадим.</verse>
				<verse number="14">Яқинда сени кўриш умидидаман, ўша вақтда юзма-юз гаплашамиз. 15 Тинч-омон бўлгил. Дўстлар сенга салом йўллаяптилар. У ердаги дўстларимга номма-ном салом айтиб қўй. Омин.</verse>
			</chapter>
		</book>
		<book number="65">
			<chapter number="1">
				<verse number="1">Мен, Исо Масиҳнинг қули ва Ёқубнинг укаси Яҳудо, Отамиз Худо чорлаган ва Исо Масиҳ сақлаётган Худо азизларига салом айтаман.</verse>
				<verse number="2">Сизларга марҳамат, тинчлик ва муҳаббат кўпайсин.</verse>
				<verse number="3">Эй севганларим, муштарак нажотимиз ҳақида ёзишга ғайратим кўп бўлган. Худо бу имонни ўз азизларига умрбод омонатга топширган, мен эса сизни шу йўлда яна жонкуярлик билан курашишга ундамоқни лозим кўрдим.</verse>
				<verse number="4">Чунки баъзи бетавфиқ одамлар сизнинг орангизга ўғринча кириб олганлар. Булар Худонинг иноятидан бузуқлик қилишда фойдаланади, ягона Эга Худони ва Раббимиз Исо Масиҳни эса рад қиладилар. Уларнинг жазоси азалданоқ ёзилган.</verse>
				<verse number="5">Сиз ҳамма нарсани билсангиз ҳам, эсингизга туширмоқчиман: Худованд Исроил халқини Миср еридан, асирликдан қутқариб, кейин имонсизларни ҳалок қилган эди.</verse>
				<verse number="6">Шунингдек, қадр-қимматини сақламай, ўз маконини ташлаб кетган фаришталарни Худованд буюк қиёмат кунигача занжирбанд қилиб, абадий қоронғи-зимистонга қамаб қўйган.</verse>
				<verse number="7">Уларга ўхшаб, фаҳшбозликка ва нотабиий шаҳвоний ҳирсга берилган Садўм ва Ғамўра шаҳарлари, шунингдек, атрофдаги барча шаҳарлар ҳам абадий ўт билан куйдирилиб, бошқаларга ўрнак бўлди.</verse>
				<verse number="8">Энди шу тариқа ўз баданларини ҳаром қилувчи, илоҳий ҳокимиятни рад қилувчи, самовий мавжудотларни ҳақорат қилувчи хаёлпарастлар пайдо бўлди.</verse>
				<verse number="9">Ҳатто бош фаришта Микоил Мусо пайғамбарнинг жасади ҳақида иблис билан баҳслашганда, иблисни қарғашга журъат этолмай, фақат: “Раббим сенинг адабингни берсин”, - деган эди.</verse>
				<verse number="10">Аммо бу одамлар ақлига сиғдиролмаган ҳамма нарсани ёмонлайдилар. Қолаверса, улар онгсиз ҳайвонлардай табиатан нимани уқсалар, бундан ҳалокатга йўлиқадилар.</verse>
				<verse number="11">Уларнинг ҳолига вой! Улар Қобилнинг йўлидан бормоқдалар. Улар Балъом каби манфаатпарастлик тузоғига илинганлар. Улар Қўраҳга ўхшаб исён қилиб, ҳалокатга учрайдилар.</verse>
				<verse number="12">Севги кечаларингизда сизлар билан бирга уялмасдан еб-ичадиган бу одамлар қора бир доғдир. Улар фақат ўзларини семиртирадиган чўпонлар, шамолда учиб юрадиган ёмғирсиз булутлардир. Улар томири билан юлиб ташланган, мевасини тугмаган, икки марта ўлган кузги дарахтлардир.</verse>
				<verse number="13">Улар денгизнинг жўшқин тўлқинларидай ўзининг қабоҳатларини атрофга сачратадилар. Улар адашган юлдузлардир. То абад уларга қоп-қоронғи зулмат тайёрлаб қўйилган.</verse>
				<verse number="14">Одам Атонинг еттинчи авлоди бўлган Ҳанўх ҳам бу одамлар ҳақида каромат қилиб шундай деган:“Худованд сон-саноқсиз азизлари билан келиб,</verse>
				<verse number="15">Бутун одамзод устидан ҳукм қилгай. У фош қилгай ораларидаги барча гуноҳкорлару, Худодан қўрқмай ёмонлик қилувчиБарча бетавфиқу шаккокларни”.</verse>
				<verse number="16">Булар - ўз тақдиридан норози нолувчилар. Улар фақат ўз нафсини ўйлаб иш қиладилар, дабдабали гаплар ва тилёғламалик билан одамларнинг кўнглини овлайдилар.</verse>
				<verse number="17">Эй севганларим, бошда Раббимиз Исо Масиҳнинг ҳаворийлари томонидан айтилган сўзларни эсдан чиқарманглар.</verse>
				<verse number="18">Улар сизларга: “Охирги замонларда ўз нафсига маҳлиё, Худодан қўрқмас масхарабозлар пайдо бўлади”, - деб айтишган эди.</verse>
				<verse number="19">Мана булар жудолик солувчи, моддиятга қул, Муқаддас Руҳдан маҳрум одамлардир.</verse>
				<verse number="20">Сизлар эса, эй севганларим, азизу муқаддас имонингизни ибрат қилиб, ривож топинглар, Муқаддас Руҳ илҳоми билан ибодат қилинглар.</verse>
				<verse number="21">Абадий ҳаёт учун Раббимиз Исо Масиҳнинг марҳаматига кўз тутиб, ўзингизни Худонинг меҳр-муҳаббати соясида сақланглар.</verse>
				<verse number="22">Баъзи иккиланувчи кишиларга мулоҳаза билан шафқат қилинглар.</verse>
				<verse number="23">Бошқаларни эса оловдан олиб чиққандек, таваккал қилиб қутқариб қолинглар. Яна баъзиларни шафқат ва қўрқув билан фош қилиб, уларнинг танаси булғаган кийимдан ҳам ҳазар қилинглар.</verse>
				<verse number="24">Сизларни йиқилишдан сақлаб қолишга, Ўзининг улуғвор ҳузурида бекаму кўст ваШод-хуррам қилиб турғизишга қодир бўлган</verse>
				<verse number="25">Яккаю-ягона, донишманд Нажоткоримиз ХудогаИсо Масиҳ орқали азалдан, ҳозир ва то абадШон-шараф, улуғворлик, куч-қудрат ва салтанат бўлсин! Омин.</verse>
			</chapter>
		</book>
		<book number="66">
			<chapter number="1">
				<verse number="1">Бу китоб Исо Масиҳнинг ваҳийсидир. Худо тез орада юз бериши муқаррар бўлган ҳодисотни Ўз қулларига кўрсатиши учун Исо Масиҳга ушбу ваҳийни берди. У эса фариштасини юбориб, қули Юҳаннога буни билдирди.</verse>
				<verse number="2">Юҳанно Худонинг каломи ва Исо Масиҳнинг шаҳодати, яъни кўрган нарсаларининг ҳаммаси ҳақида гувоҳлик берди.</verse>
				<verse number="3">Бу башоратни ўқиётган ва тинглаётганлар ҳамда бу ёзилганларга амал қилувчилар бахтиёрдир. Чунки вақт яқин.</verse>
				<verse number="4">Мен, Юҳанно, Асия вилоятидаги етти Масиҳ жамоатига ёзяпман: ҳозир бор, азалдан бор бўлган, келажакда бор бўлғуси Худодан, Унинг тахти олдида турган етти Руҳдан,</verse>
				<verse number="5">шунингдек, ўликлар ичидан биринчи бўлиб тирилган, ер юзи подшоҳларининг Шоҳаншоҳи бўлган ишончли шоҳид - Исо Масиҳдан сизларга иноят ва тинчлик бўлсин. Исо Масиҳ бизни кўп севди. У Ўз қонини тўкиб, бизни гуноҳларимиздан фориғ қилди.</verse>
				<verse number="6">У бизни шоҳлар қилди, Отаси Худо учун руҳонийлар ҳам қилди. Абадий шон-шараф, мангу салтанат Унга хосдир. Омин.</verse>
				<verse number="7">Мана, У булутлар билан келяпти! Ҳар бир кўз Уни кўради, Унинг баданини тешганлар ҳам кўради. Дунёнинг жамики қабилалари У туфайли фиғон чекади. Ҳа, шундай бўлгай! Омин.</verse>
				<verse number="8">“Мен - Ибтидо ва Интиҳодирман”, - дейди Худойи Таоло, Ҳозир бор, азалдан бор бўлган, Келажакда бор бўлғуси Сарвари коинот.</verse>
				<verse number="9">Мен - Исо Масиҳнинг қайғу-ҳасрати, салтанати ва сабр-қаноатига сизлар билан шерик бўлган биродарингиз Юҳанноман. Худонинг каломи туфайли ва Исо Масиҳ учун шоҳидлик берганим сабабли Патмос оролига сургун қилинган эдим.</verse>
				<verse number="10">Раббимиз Исонинг тирилиши қутланадиган кунда мен Илоҳий Руҳнинг таъсирида қолдим. Бирданига орқамдан карнай овозига ўхшаш кучли бир нидо эшитдим: “[Мен Ибтидо ва Интиҳо, Аввалию Охиридирман. ]</verse>
				<verse number="11">Кўрганларингни китобга ёзиб бор ва Асиядаги етти жамоатга - Эфес, Измир, Пергам, Тиятира, Сардис, Филаделфия ва Лаодикия шаҳарларидаги жамоатларга юбор”.</verse>
				<verse number="12">Мен билан гаплашаётган Кимсани кўриш учун ўгирилдим. Шунда етти олтин шамдонни кўрдим.</verse>
				<verse number="13">Шамдонлар ўртасида бўйи баравар узун ридо кийган ва кўксига олтин камар боғлаган Инсон Ўғлига ўхшаш бир Кимса кўринди.</verse>
				<verse number="14">Унинг боши, сочлари бамисли оқ юнг, қордек оппоқ, кўзлари эса оташ алангасидек чақнарди.</verse>
				<verse number="15">Унинг оёқлари кўрада қиздирилган ялтироқ мисга ўхшарди, овози кўп сувларнинг шов-шувини эслатарди.</verse>
				<verse number="16">Ўнг қўлида етти юлдузни тутиб турар, оғзидан ўткир дудама қилич чиқазиб турар эди. Унинг юзи куннинг қизиғида балқийдиган қуёшдай балқиб турарди.</verse>
				<verse number="17">Уни кўришим биланоқ, Унинг оёқлари остига жонсиз каби йиқилдим. У эса ўнг қўлини устимга қўйиб, шундай деди: “Қўрқма! Мен Аввалию Охиридирман.</verse>
				<verse number="18">Тирикман. Ўлган эдим ва мана, абадулабад тирикман. Омин. Ўлим ва тамуғ очқичлари Мендадир.</verse>
				<verse number="19">Шундай қилиб, нималар кўрдинг, нималар бўляпти, бундан сўнг нималар юз беради, ҳаммасини ёзиб бор.</verse>
				<verse number="20">Ўнг қўлимда сен кўрган етти юлдуз ва етти олтин шамдон сирига келсак, етти юлдуз - етти жамоатнинг фаришталари, етти шамдон эса - етти жамоатдир”.</verse>
			</chapter>
			<chapter number="2">
				<verse number="1">“Эфесдаги жамоатнинг фариштасига ёз:Етти юлдузни ўнг қўлида Тутгувчи, еттита олтин шамдон орасида Юрувчи шундай дейди:</verse>
				<verse number="2">Сенинг ишларинг, меҳнатинг, сабр-тоқатингни биламан, бузуқ одамларни кўтара олмаслигингни ҳам биламан. Ҳаворий бўлмаган ҳолда ўзларини ҳаворий деб айтганларни синадинг ва ёлғонини фош қилдинг.</verse>
				<verse number="3">Ҳа, сабр-тоқатинг бор. Менинг номим учун кўпни бошдан кечирдинг ва чарчамадинг.</verse>
				<verse number="4">Бироқ сенга бир эътирозим борки, сен илк муҳаббатингдан айнидинг.</verse>
				<verse number="5">Энди қаердан тушганингни эсла! Тавба қил ва аввалги ишларингни қилиб юр. Акс ҳолда, тавба қилмасанг, қўққисдан сенинг ёнингга келиб, шамдонингни жойидан силжитиб юбораман.</verse>
				<verse number="6">Лекин сендаги яхши фазилат шуки, сен николайчиларнинг ишларидан нафратланасан. Мен ҳам улардан нафратланаман.</verse>
				<verse number="7">Руҳнинг жамоатларга айтаётган гапларини қулоғи бор киши эшитсин. Ғолибга Худонинг жаннатидаги ҳаёт дарахти мевасидан ейишни эҳсон этаман”.</verse>
				<verse number="8">“Измирдаги жамоатнинг фариштасига ёз:Ўлган бўлиб, тирилиб Келган, Биринчи ва Охирги шундай дейди:</verse>
				<verse number="9">Сенинг [ишларинг, ] қайғуларинг, камбағаллигингни биламан. Аммо ҳолбуки, сен бойсан! Ўзларини яҳудий деганларнинг ҳақоратларини ҳам биламан. Улар яҳудий эмас, балки шайтон йиғинидирлар.</verse>
				<verse number="10">Бошга тушадиган азоб-уқубатлардан ҳеч қўрқма. Мана, иблис сизларни синаш учун орангиздан баъзиларни олиб зиндонга ташлайди, ўн кунгача азоб чекасизлар. Ўлимгача содиқ қол, шунда Мен сенга ҳаёт тожини бераман.</verse>
				<verse number="11">Руҳнинг жамоатларга айтаётган гапларини қулоғи бор киши эшитсин. Ғолиб келган иккинчи ўлимдан ҳеч бир зарар кўрмайди”.</verse>
				<verse number="12">“Пергамдаги жамоатнинг фариштасига ёз:Ўткир дудама қилич Соҳиби шундай дейди:</verse>
				<verse number="13">[Сенинг ишларингни биламан. ] Шайтоннинг тахти бўлган жойда яшаётганингни биламан. Менинг номимга ихлос қўйдинг. Ҳатто орангиздаги содиқ шоҳидим Антипа шайтон ўтирган ерда шаҳид бўлган кунларда ҳам сен Менга бўлган имонингдан қайтмадинг.</verse>
				<verse number="14">Лекин сенга бир оз эътирозим бор: орангизда Балъом таълимотини тутувчилар бор. Балъом Исроил ўғилларини йўлдан уриш учун Болоқни ташвиқ қилган эди, Болоқ эса уларни бутга қурбон қилинган гўшт ейишга ва зинокорлик қилишга унатди.</verse>
				<verse number="15">Шунингдек, сенинг ичингда николайчилар таълимотини тутувчилар ҳам бор.</verse>
				<verse number="16">Энди тавба қил! Акс ҳолда мен зудлик билан олдингга бориб, Ўз оғзимдаги қилич билан ўша гуноҳкорларга қарши жанг қиламан.</verse>
				<verse number="17">Руҳнинг жамоатларга айтаётган гапларини қулоғи бор киши эшитсин. Ғолибга сирли манна ва бир оқ тош бераман. Бу тошнинг устига янги бир исм ёзилганки, уни тошни олган кишидан бошқа ҳеч ким билмайди”.</verse>
				<verse number="18">“Тиятирадаги жамоатнинг фариштасига ёз:Кўзлари оташ алангасидай чақноқ ва оёқлари ялтироқ мисдай порлоқ Худонинг Ўғли шундай дейди:</verse>
				<verse number="19">Сенинг ишларинг, севгинг, имонинг, фидойилигинг ва сабрингни биламан. Охирги ишларинг аввалгисидан кўпроқ эканини ҳам биламан.</verse>
				<verse number="20">Лекин сенга бир эътирозим бор: Изавел деган хотинга йўл қўйибсан. У ўзини пайғамбар деб, қулларимга зинокорлик этишни ва бутга қурбон қилинган нарсани ейишни тарғиб қилиб, уларни тўғри йўлдан оздирмоқда.</verse>
				<verse number="21">Тавба қилиши учун унга муҳлат бердим, аммо у зинокорлигидан тавба қилмоқчи эмас.</verse>
				<verse number="22">Мана, Мен уни хасталик тўшагига ётқизаман. У билан бирга зино қилганларни ҳам, бордию қилмишларидан тавба қилмасалар, буюк кулфатга дучор қиламан.</verse>
				<verse number="23">Унинг фарзандларига ўлим уруғини ёғдираман. Шунда бутун жамоатлар Мен кўнгил ва қалбларни синаб кўргувчи эканимни билиб оладилар. Орангиздаги ҳар бир кишини ўз қилмишига яраша тақдирлайман.</verse>
				<verse number="24">Тиятирада қолган ва бу таълимотга эргашмаган, гўё “шайтоннинг теранликлари” дейилган сирларга бош суқмаган бошқаларнинг ҳаммасига айтаман: сизларга бошқа оғирлик солмайман.</verse>
				<verse number="25">Фақат Мен келгунимга қадар, сизда бор бўлганни қаттиқ ушланглар.</verse>
				<verse number="26">Ғолиб келган ва охиригача Менинг ишларимга эргашганга халқлар устидан ҳукмронлик қилишни ато этаман.</verse>
				<verse number="27">-</verse>
				<verse number="28">Бу иқтидорни Менга Отам ато қилган, Мен эса уни шогирдимга ато этаман. У темир таёқ ила халқларга чўпонлик қилади, улар эса сопол идиш сингари синиб кетади. Унга тонг юлдузини ҳам ато қиламан.</verse>
				<verse number="29">Руҳнинг жамоатларга айтаётган гапларини қулоғи бор киши эшитсин”.</verse>
			</chapter>
			<chapter number="3">
				<verse number="1">“Сардисдаги жамоатнинг фариштасига ёз:Худонинг етти Руҳига ва етти юлдузга Молик шундай дейди: Сенинг ишларингни биламан. Сенинг гўё тирик деган номинг бор, аммо ўликсан.</verse>
				<verse number="2">Бедор бўл! Ўлишга юз тутмаган ниманг қолган бўлса, тузатиб қўй. Сенинг ишларинг Худойим олдида тугал эмаслигини аниқладим.</verse>
				<verse number="3">Нима эшитган ва қабул қилган бўлсанг, эслаб амалга ошир ва тавба қил. Агар бедор бўлмасанг, Мен ўғридай босиб келаман, сен эса қайси соатда сени босиб олишимни билмайсан.</verse>
				<verse number="4">Бироқ Сардисда ўз кийимларини булғатмаган бир неча одамларинг бор. Улар Мен билан бирга оқ кийимда юрадилар, улар бунга лойиқдир.</verse>
				<verse number="5">Кимки ғолиб келса, шундай оқ кийим кияди. Мен унинг номини ҳаёт китобидан ўчирмайман, Отам Худо ва Унинг фаришталари олдида унинг номини тан оламан.</verse>
				<verse number="6">Руҳнинг жамоатларга айтаётган гапларини қулоғи бор киши эшитсин”.</verse>
				<verse number="7">“Филаделфиядаги жамоатнинг фариштасига ёз:Муқаддас ва Ҳақ, Довуднинг калитига Молик, очганини ҳеч ким бекита олмайдиган, бекитганини эса ҳеч ким оча олмайдиган Зот шундай дейди:</verse>
				<verse number="8">Сенинг ишларингни биламан. Мана, олдингдаги эшикни очдим, уни ҳеч ким бекита олмайди. Сенда куч кўп эмас, аммо Менинг сўзимни сақладинг, номимни инкор этмадинг.</verse>
				<verse number="9">Мана, шайтон йиғинидан бўлганларни Мен нима қиларканман? Улар ўзларини ёлғондан яҳудий дейдилар, аммо яҳудий эмаслар. Мен уларни шундай кўйга соламанки, келиб сенинг оёғингга сажда қиладилар, Мен сени нақадар севганимни билиб оладилар.</verse>
				<verse number="10">Сен Менинг сабр қилиш ҳақидаги амримни бажо келтирдинг, шунинг учун Мен ер юзи бўйлаб яшовчиларни синаш учун юбориладиган васваса соатидан сени асрайман.</verse>
				<verse number="11">Мен тезда келаман. Қўлингда ниманг бўлса, маҳкам тут, зинҳор бирор кимса тожингни тортиб олмасин.</verse>
				<verse number="12">Ғолибни Мен Худойимнинг маъбадида устун қиламан, у бошқа у ердан чиқмайди. Унинг пешанасига Худойимнинг номини, шунингдек, Худойим олдидан, осмондан тушадиган Худойимнинг шаҳри - янги Қуддуснинг номини ва Ўзимнинг янги номимни ҳам ёзаман.</verse>
				<verse number="13">Руҳнинг жамоатларга айтаётган гапларини қулоғи бор киши эшитсин”.</verse>
				<verse number="14">“Лаодикиядаги жамоатнинг фариштасига ёз:Омин, ишончли ва ҳақиқий Шоҳид, Худо яратганларининг Бошлиғи шундай дейди:</verse>
				<verse number="15">Сенинг ишларингни биламан, сен на совуқ ва на иссиқсан. О, қани эди ё совуқ, ё иссиқ бўлсанг!</verse>
				<verse number="16">Сен иссиқ ҳам, совуқ ҳам эмас, балки илиқ бўлганинг учун сени оғзимдан чиқариб юбораман.</verse>
				<verse number="17">Сен: “Бойман, бойиб кетдим, ҳеч нарсадан кам-кўстим йўқ”, - дейсан-у, аммо аянчли, ачинарли, қашшоқ, кўр ва яланғоч эканлигингни билмайсан!</verse>
				<verse number="18">Сенга маслаҳат бераман: бойишинг учун Мендан ўтда тобланган олтин, яланғочлик айбинг кўринмаслиги учун оқ кийим, кўришинг учун кўзга суртадиган малҳам сотиб ол.</verse>
				<verse number="19">Мен кимни севсам, унинг гуноҳини фош қиламан ва адабини бераман. Шундай экан, ғайратга кел ва тавба қил.</verse>
				<verse number="20">Мана, Мен эшик олдида туриб, тақиллатяпман. Кимда-ким овозимни эшитиб эшикни очса, Мен унинг ёнига кираман; Мен у билан, у Мен билан кечки овқатни баҳам кўрамиз.</verse>
				<verse number="21">Ғолибга Ўзим билан бирга тахтимда ўтиришни ато этаман. Чунки Мен ҳам ғолиб келиб, Отам билан бирга Унинг тахтида ўтирдим.</verse>
				<verse number="22">Руҳнинг жамоатларга айтаётган гапларини қулоғи бор киши эшитсин”.</verse>
			</chapter>
			<chapter number="4">
				<verse number="1">Шундан кейин бир қараган эдим, осмонда ланг очиқ бир эшикни кўрдим. Илгари мен билан гаплашган карнай садосига ўхшаш ўша овоз яна эшитилди: “Бу ёққа чиқ, бундан кейин нима юз беришини сенга кўрсатаман”.</verse>
				<verse number="2">Шу пайт мен Илоҳий Руҳнинг таъсирида қолдим. Бир қарасам, осмонда бир тахт - Арши Аъло турар, унда бир Сиймо ўтирар эди.</verse>
				<verse number="3">Ўтирган Сиймо олмос ва лаълга ўхшаш ялтироқ эди. Арши Аъло атрофида зумраднамо камалак бор эди.</verse>
				<verse number="4">Теваракда яна йигирма тўртта тахт турар, бу тахтларда бошларида олтин тож ва оқ кийим кийган йигирма тўрт нафар оқсоқол ўтирар эди.</verse>
				<verse number="5">Арши Аълодан чақмоқ чақиб, момақалдироқнинг гулдираган овози келарди. Арши Аъло олдида Худонинг етти Руҳи бўлган еттита машъал ёниб турарди.</verse>
				<verse number="6">Арши Аълонинг олд қисмида ойнага ўхшаган, биллурдай денгиз бор эди. Арши Аълонинг ўрта қисми ва атрофларида тўртта жондор турар эди, уларнинг олди ва орқаси кўзлар билан қопланган эди.</verse>
				<verse number="7">Биринчи жондор арслонга, иккинчиси бузоққа ўхшар эди, учинчи жондорнинг юзи одамсимон, тўртинчиси эса учаётган бургутга ўхшар эди.</verse>
				<verse number="8">Бу тўрт жондорнинг ҳар бирининг олтита қаноти бор эди. Улар ичин-ташин, ҳар тарафлама кўзлар билан қопланган эди. Кечасию кундузи улар тинмай шу сўзларни такрорлайди:“Азалдан бор бўлган, ҳозир бор, Келажакда ҳам бор бўлғусиСарвари коинот, Тангри ТаолоМуқаддас, муқаддас, муқаддасдир! ”</verse>
				<verse number="9">Жондорлар Арши Аълода ўтирган, то абад барҳаёт Сиймога иззат-икром ва шукроналар қилиши билан,</verse>
				<verse number="10">йигирма тўрт нафар оқсоқол тахтдаги то абад барҳаёт Сиймо олдида ерга ясланиб, сажда қилиб, тожларини тахт олдига ташлаб, шундай дейдилар:</verse>
				<verse number="11">“Ё Раббимиз, ё Худойимиз! Сен шон-шуҳрат, иззат-икром, Куч-қудратни эгаллашга лойиқсан. Зеро Сен бутун борлиқни яратдинг, Ҳамма нарса Сенинг ироданг ила вужудга келди”.</verse>
			</chapter>
			<chapter number="5">
				<verse number="1">Арши Аълода ўтирган Сиймонинг ўнг қўлида ичи ҳам, таши ҳам ёзувдан иборат, еттита муҳр билан муҳрланган бир китоб кўрдим.</verse>
				<verse number="2">Кучли бир фаришта баланд овоз билан: “Китобни очишга ва унинг муҳрларини ечишга ким лойиқ? ” - дея эълон қилаётганини кўрдим.</verse>
				<verse number="3">Бироқ на осмонда, на ер юзида, на ер остида китобни оча оладиган ёки ичига назар сола оладиган бирор кимса йўқ эди.</verse>
				<verse number="4">Китобни очиб ўқишга ёки ҳатто ичига назар солишга ҳам лойиқ бирор кимса топилмаганлигидан, мен кўп йиғладим.</verse>
				<verse number="5">Шунда оқсоқоллардан бири менга: “Йиғлама! - деди. - Мана, Яҳудо қабиласидан бўлган Арслон, Довуд зотидан бўлган Ғолиб китобни очиб, етти муҳрни ечишга қодир”.</verse>
				<verse number="6">Тўрт жондор ва оқсоқоллар қуршаб олган Арши Аълонинг ўртасида бўғизланган каби бир Қўзи турганини кўрдим. Қўзининг етти шохи ва етти кўзи бор эди; булар Худонинг ер юзига юборган етти Руҳидир.</verse>
				<verse number="7">Қўзи келиб, Арши Аълода ўтирган Сиймонинг ўнг қўлидан китобни олди.</verse>
				<verse number="8">У китобни олганда, тўрт жондор ва йигирма тўрт оқсоқол Қўзининг олдида ерга юз тубан йиқилишди. Ҳар бирининг қўлида бир чанг ва хушбўй тутатқиларга тўла олтин косалар бор эди. Хушбўй тутатқилар - азизларнинг дуою ибодатлари демакдир.</verse>
				<verse number="9">Улар қуйидагича янги қўшиқ айтишар эди:“Сен китобни олишга, Унинг муҳрларини ечишга лойиқсан! Чунки Сен бўғизланган эдинг, Ўз қонинг эвазига ҳар бир қабила, тил, халқ ва миллатданХудо учун одамларни қўлга киритдинг.</verse>
				<verse number="10">Бизни Худойимизга шоҳлар ва руҳонийлар қилдинг, Бизлар ер юзида ҳукм суражакмиз”.</verse>
				<verse number="11">Кейин Арши Аъло, жондорлар ва оқсоқолларнинг атрофида кўп фаришталарни кўрдим, уларнинг овозларини эшитдим. Уларнинг саноғига етиб бўлмас, минг-минглаб, лак-лак эдилар.</verse>
				<verse number="12">Улар баланд овоз билан дердилар:“Бўғизланган Қўзи куч-қудрат, бойлик, Донишмандлик, салтанат, шуҳрату шавкат, Ҳамду саноларга сазовордир! ”</verse>
				<verse number="13">Кўкдаю ердаги, ер остидаги, денгиз юзидаги ва ичидаги ҳар бир махлуқот, ҳар бир мавжудотнинг шундай деганини эшитдим:“Арши аълода ўтирган Худо ва ҚўзиАбадулабад ҳамду санолар, шон-шуҳратлар, Иззат-икром ва салтанатга сазовордир! ”</verse>
				<verse number="14">Тўрт жондор: “Омин! ” - дедилар. Йигирма тўрт оқсоқол эса юз тубан йиқилиб, [илалабад барҳаёт Бўлганга] сажда қилдилар.</verse>
			</chapter>
			<chapter number="6">
				<verse number="1">Кейин мен Қўзининг етти муҳрдан бирини бузганини кўрдим. Ўша пайтда тўрт жондордан бири момақалдироққа ўхшаш овоз билан: “Чиқиб қарагин! ” - деганини эшитдим.</verse>
				<verse number="2">Мен бир қарасам, бир оқ отни, устида камалаги бор суворини кўрдим. Унга бир тож берилди. У ғолибларча йўлга отланди, яна ғалаба қозонишга чиқди.</verse>
				<verse number="3">Қўзи иккинчи муҳрни бузганда, иккинчи жондор: “Чиқиб қарагин! ” - деганини эшитдим.</verse>
				<verse number="4">Шу пайт бошқа жийрон от чиқиб қолди. Отлиққа катта қилич - инсонлар бир-бирини золимларча ўлдириши учун дунёдан тинчликни олиш қудрати берилди.</verse>
				<verse number="5">Қўзи учинчи муҳрни бузганда, учинчи жондор: “Чиқиб қарагин! ” - деганини эшитдим. Бир қарасам, қора бир от чиқаётганини кўрдим. Отлиқнинг қўлида тарози бор эди.</verse>
				<verse number="6">Мен тўрт жондорнинг орасидан шундай бир овоз эшитгандай бўлдим: “Бир тоғора буғдой бир кумуш тангага, уч тоғора арпа бир кумуш тангага. Аммо зайтун ёғи ва шаробга зарар етказма! ”</verse>
				<verse number="7">Қўзи тўртинчи муҳрни бузганда, “Чиқиб қарагин! ” деган тўртинчи жондорнинг овозини эшитдим.</verse>
				<verse number="8">Бир қарасам, бир саман от чиқаётган экан. Отга минган суворининг номи Ўлим эди. Тамуғ унинг кетидан келаётган эди. Уларга қилич билан, қаҳатчилик ва ўлат билан, ернинг ваҳший ҳайвонлари билан одамларни қириш учун ернинг тўртдан бир қисми устидан ҳокимлик берилди.</verse>
				<verse number="9">Қўзи бешинчи муҳрни бузганда, Худонинг каломи ва берган шаҳодатлари туфайли шаҳид бўлганларнинг жонларини қурбонгоҳ поясида кўрдим.</verse>
				<verse number="10">Баланд овоз билан фарёд қилиб шундай дердилар: “Эй муқаддас ва ҳаққоний Ҳукмдор, қачонгача ҳукм этмай ва дунёда яшаётганлардан қонимизнинг интиқомини олмай турасан? ”</verse>
				<verse number="11">Уларнинг ҳар бирига оқ либос берилди. Ўзлари каби ўлдириладиган ҳамкор ва биродарлари сони тўлмагунга қадар, қисқа бир муддат тинч қолишлари уларга айтилди.</verse>
				<verse number="12">Қўзи олтинчи муҳрни бузганда, қарасам, буюк зилзила бўлаётганини кўрдим. Қуёш худди қора хирқага буркангандек қоронғилашди, ой эса лахта қонга айланди.</verse>
				<verse number="13">Кучли шамол анжир дарахтини силкитганда хом анжирлар ерга қандай тўкилса, осмондаги юлдузлар ҳам худди шундай ер юзига тўкилди.</verse>
				<verse number="14">Осмон дафтардай ўралиб, йўқолиб кетди. Ҳар бир тоғ ва орол жойидан силжиди.</verse>
				<verse number="15">Дунёнинг шоҳларию мансабдорлари, бойлари, мингбошилари, зўравонлари, эркину тутқинлар - бари ғорларга ва тоғларнинг қоялари орасига яшириндилар.</verse>
				<verse number="16">Улар тоғу қояларга: “Устимизга қуланг, тахтда ўтирган Сиймодан ва Қўзининг ғазабидан бизни асранг!</verse>
				<verse number="17">Унинг буюк қаҳр-ғазаб куни келди-ку! Унга ким бардош бера олади?! ” - деб ёлворар эдилар.</verse>
			</chapter>
			<chapter number="7">
				<verse number="1">Шундан кейин ер юзининг тўрт бурчагида турган тўрт нафар фариштани кўрдим. Ел эсиб, ерга ҳам, денгизга ҳам, бирон дарахтга ҳам тегмасин деб, улар ер юзининг тўрт шамолини ушлаб турар эдилар.</verse>
				<verse number="2">Сўнгра мен барҳаёт Худонинг муҳрини ушлаб турган, кунчиқардан чиқаётган бошқа бир фариштани кўрдим. У ерга ва денгизга зарар етказиш учун қудрат олган тўртта фариштага баланд овоз билан хитоб қилди:</verse>
				<verse number="3">“Худойимизнинг қуллари пешаналарига муҳр босмагунимизча, на ерга, на денгизга, на дарахтларга бирон зарар етказманглар! ”</verse>
				<verse number="4">Мен муҳрланган кишиларнинг сонини эшитдим. Бани Исроил қабилаларининг барчасидан юз қирқ тўрт минг киши муҳрланган эди:</verse>
				<verse number="5">Яҳудо қабиласидан ўн икки минг киши муҳрланган эди. Рубен қабиласидан ўн икки минг, Гад қабиласидан ўн икки минг,</verse>
				<verse number="6">Ошер қабиласидан ўн икки минг, Нафтоли қабиласидан ўн икки минг, Манаше қабиласидан ўн икки минг,</verse>
				<verse number="7">Шимъўн қабиласидан ўн икки минг, Левий қабиласидан ўн икки минг, Иссохор қабиласидан ўн икки минг,</verse>
				<verse number="8">Завулун қабиласидан ўн икки минг, Юсуф қабиласидан ўн икки минг, Бенямин қабиласидан ўн икки минг киши муҳрланган эди.</verse>
				<verse number="9">Шундан кейин қарасам, ҳар хил миллатдан, барча қабилалар, халқлар ва тиллардан бўлган, унинг ҳисобига етиб бўлмайдиган даражада улкан бир оломон Арши Аъло олдида, Қўзининг ҳузурида турарди. Ҳаммаси оқ либос кийиб, қўлларида хурмо новдасини тутар эдилар.</verse>
				<verse number="10">Улар баланд овоз билан: “Нажоткорлик тахтда ўтирган Худойимизга ва Қўзига хосдир! ” - деб хитоб қилишар эди.</verse>
				<verse number="11">Ҳамма фаришталар тахт, оқсоқоллар ва тўрт жондорнинг атрофида турар эдилар. Тахтнинг олдида ўзларини юз тубан ерга ташлаб, Худога сажда қилиб, бундай айтишар эди:</verse>
				<verse number="12">“Омин! Ҳамду санолар, шон-шуҳрат, донишмандлик, Шукронаю шарафлар, қудрат ва салтанатАбадулабад бизнинг Худойимизга хосдир! Омин”.</verse>
				<verse number="13">Оқсоқоллардан бири гап бошлаб мендан сўради:- Оқ либос кийган бу одамлар ким, улар қаердан келганлар?</verse>
				<verse number="14">- Эй тақсир, буни сиз биласиз, - дедим мен. У менга шундай айтди:- Булар буюк қайғудан ўтиб чиққанлар. Либосларини ювиб, Қўзининг қони билан оқартирганлар.</verse>
				<verse number="15">Шунинг учун улар Худонинг тахти олдида турадилар ва Унинг маъбадида кеча-кундуз хизмат қиладилар. Тахтда Ўтирган эса чодирини уларнинг устига қуради.</verse>
				<verse number="16">Улар бошқа оч қолмайдилар ҳам, чанқамайдилар ҳам. Энди на қуёш, на бирон-бир жазирама уларни қизитмайди.</verse>
				<verse number="17">Чунки тахт ўртасидаги Қўзи уларни боқади, оби ҳаёт булоқларига олиб боради. Худо уларнинг кўз ёшларини бутунлай артиб юборади.</verse>
			</chapter>
			<chapter number="8">
				<verse number="1">Қўзи еттинчи муҳрни бузганда, осмон ярим соатча сукунатда қолди.</verse>
				<verse number="2">Мен Худонинг ҳузурида турган етти фариштани кўрдим. Уларга еттита карнай берилди.</verse>
				<verse number="3">Бошқа бир фаришта келиб, қурбонгоҳнинг олдида турди. Унинг қўлида хушбўй тутатқилар тутатишга мосланган олтин идиш бор эди. Арши Аъло олдидаги олтин қурбонгоҳ устида бағишласин деб, барча азизларнинг ибодатлари билан қориштириш учун унга кўп хушбўй тутатқилар берилди.</verse>
				<verse number="4">Азизларнинг ибодатлари билан тутатқиларнинг тутуни фариштанинг қўлидан Худонинг олдига кўтарилди.</verse>
				<verse number="5">Фаришта тутатқи тутатаётган идишни олди-ю, уни қурбонгоҳдаги оташ билан тўлдириб, ер юзига улоқтириб юборди. Ўшанда гулдурос садолари янграб, яшинлар чақнаб, зилзила бошланди.</verse>
				<verse number="6">Кейин қўлларида етти карнай тутган етти фаришта карнай чалишга чоғландилар.</verse>
				<verse number="7">Биринчи фаришта карнай чалди. Қон аралаш дўл ва оташ пайдо бўлди ва ер юзига ёғдирилди. Ернинг учдан бири, дарахтларнинг учдан бири ва бутун ўт-ўланлар ёниб кетди.</verse>
				<verse number="8">Иккинчи фаришта карнай чалди. Худди ловуллаб ёнаётган катта тоғ денгизнинг ичига отилгандай бўлди ва денгизнинг учдан бири қонга айланди.</verse>
				<verse number="9">Денгиздаги жонли махлуқларнинг учдан бир қисми ўлди ва кемаларнинг учдан бир қисми нобуд бўлди.</verse>
				<verse number="10">Учинчи фаришта карнай чалди. Осмондан машъал бўлиб ёнаётган улкан бир юлдуз дарёларнинг учдан бирига, шунингдек, сув булоқларига тушди.</verse>
				<verse number="11">Бу юлдузнинг оти Эрман эди. Сувларнинг учдан бир қисми эрманга айланди, шундай тахирлашиб кетган сувдан ичиб кўп одамлар ўлди.</verse>
				<verse number="12">Тўртинчи фаришта карнай чалди. Қуёшнинг учдан бири, ойнинг учдан бири ва юлдузларнинг учдан бири зарарланди. Натижада уларнинг учдан бир қисми қоронғилашди, кундузнинг ҳам, туннинг ҳам учдан бир қисми ёруғсиз қолди.</verse>
				<verse number="13">Кейин қарасам, осмоннинг ўртасида учиб бораётган бир бургут баланд овоз билан шундай деганини эшитдим: “Карнайларини чаладиган бошқа учта фариштанинг карнай садосидан ер юзида яшаётганларнинг ҳолига вой, вой, вой! ”</verse>
			</chapter>
			<chapter number="9">
				<verse number="1">Бешинчи фаришта карнай чалди. Осмондан ерга тушган бир юлдузни кўрдим. Унга тубсизлик қаърининг калити берилган эди.</verse>
				<verse number="2">У тубсизлик қаърининг қулфини очди. Тубсизлик қаъридан катта ўчоқдан ўрлаётган дудга ўхшаш тутунлар чиқди. Тубсизлик қаъридан ўрлаётган тутундан қуёш ва ҳаво қоронғилашиб кетди.</verse>
				<verse number="3">Тутундан чигирткалар чиқиб, ер юзига тарқалди. Уларга ер юзидаги чаёнларнинг кучига ўхшаш бир куч берилган эди.</verse>
				<verse number="4">Чигирткаларга ер юзидаги ўт-ўланларга ҳам, биронта кўкаламзор ёки дарахтга ҳам тегманглар, фақат пешаналарида Худонинг муҳри бўлмаган одамларгагина зарар етказинглар, деб буюрилди.</verse>
				<verse number="5">Чигирткаларга одамларни ўлдиришга эмас, фақат уларга беш ой азоб беришга рухсат этилди. Улар берган азоб эса чаён инсонни чаққандаги азобдай эди.</verse>
				<verse number="6">Бу ҳодиса содир бўладиган кунларда инсонлар ўлимни излайдилар, аммо уни топа олмайдилар. Ўлимни истаб қоладилар, аммо ўлим улардан қочади.</verse>
				<verse number="7">Чигирткаларнинг кўриниши жангга шайланган отларга ўхшар эди. Уларнинг бошида олтин тожга ўхшаш буюмлар бор, юзлари эса одамсимон эди.</verse>
				<verse number="8">Сочлари аёллар сочига, тишлари эса арслон тишига ўхшар эди.</verse>
				<verse number="9">Кўкраклари худди темир зирҳдай, қанотларининг товуши эса урушга елиб бораётган тумонат отлару жанг араваларининг товушини эслатар эди.</verse>
				<verse number="10">Чаёнларга ўхшаш думлари ва нишлари бор эди. Инсонларга беш ой зарар етказиш учун олган қудратлари ўша думларида эди.</verse>
				<verse number="11">Уларнинг устида тубсизлик қаърининг фариштаси ҳукмронлик қилади. Бу фариштанинг оти яҳудийча Абаддўн, юнонча Аполлион демакдир.</verse>
				<verse number="12">Биринчи “вой” ўтди, мана бундан кейин яна иккита “вой” бор.</verse>
				<verse number="13">Олтинчи фаришта карнай чалди. Худо ҳузуридаги олтин қурбонгоҳнинг тўртта шохи томондан бир овоз эшитдим.</verse>
				<verse number="14">Бу овоз қўлида карнай бўлган олтинчи фариштага: “Буюк Фрот дарёси бўйида боғлаб қўйилган тўрт фариштани ечиб юбор! ” - деди.</verse>
				<verse number="15">Инсонларнинг учдан бирини ўлдирсин деб, ўша соат, ўша кун, ўша ой ва ўша йил учун ҳозир турган тўртта фаришта бўшатиб юборилди.</verse>
				<verse number="16">Отлиқ қўшинлар сони икки юз миллион эди, мен уларнинг сонини эшитдим.</verse>
				<verse number="17">Мен ваҳийда отлар билан сувориларни бундай ҳолатда кўрдим: уларнинг олов, ложувард ва олтингугурт рангли зирҳлари бор эди. Отларнинг боши арслон бошига ўхшар, оғизларидан олов, тутун ва олтингугурт чиқиб турар эди.</verse>
				<verse number="18">Инсониятнинг учдан бири бу уч балодан - отлар оғзидан чиқаётган олов, тутун ва олтингугуртдан ўлди.</verse>
				<verse number="19">Чунки отларнинг кучи оғзи ва думларидадир. Думларида илонга ўхшаган бошлари бор, бу бошлари билан зарар етказадилар.</verse>
				<verse number="20">Бу балолардан омон қолган инсонлар эса ўз қилмишларидан тавба қилмадилар. Жинларга бош эгишдан, кўролмайдиган, эшитолмайдиган, юролмайдиган олтин, кумуш, мис, тош ва ёғоч бутларга сажда қилишдан воз кечмадилар.</verse>
				<verse number="21">Ўзларининг қотиллик, жодугарлик, зинокорлик ва ўғриликларидан ҳам тавба қилмадилар.</verse>
			</chapter>
			<chapter number="10">
				<verse number="1">Мен осмондан тушаётган, булутга бурканган кучли бошқа бир фариштани ҳам кўрдим. Унинг боши узра камалак бор эди. Юзи қуёшдай ялтирар, оёқлари олов устунларидай ловуллаб турар эди.</verse>
				<verse number="2">Унинг қўлида очилган бир китобча бор эди. У ўнг оёғини денгиз устига, чап оёғини эса ер юзига қўйганича,</verse>
				<verse number="3">арслон бўкиргандай кучли овоз билан ҳайқирди. У ҳайқирган маҳалда еттита момақалдироқ ҳам ўз товушлари билан гапга кирди.</verse>
				<verse number="4">Еттита момақалдироқ ўзича гапира бошлаганда, мен ёзмоқчи бўлдим. Лекин осмондан:- Еттита момақалдироқнинг гапларини ёзма, муҳрлаб сир сақла! - деган товуш эшитдим.</verse>
				<verse number="5">Денгиз ва ер юзида турган, мен кўрган фаришта ўнг қўлини осмонга кўтарди.</verse>
				<verse number="6">Осмон ва ундаги борлиқни, ер ва устидаги борлиқни, денгиз ва ичидаги борлиқни яратган, абадулабад барҳаёт бўлган Парвардигор ҳақи қасам ичиб, фаришта деди:- Энди муҳлат узаймайди.</verse>
				<verse number="7">Мана, еттинчи фаришта карнай чалиб овоз берадиган кунларда, Худо Ўз қуллари - пайғамбарларга маълум қилган Ўзининг сирли мурод-мақсадини буткул амалга оширгай.</verse>
				<verse number="8">Осмондан эшитилган овоз менга яна гапириб:- Бор, денгиз ва ер устида турган фариштанинг қўлидаги очиқ китобчани ол, - деди.</verse>
				<verse number="9">Мен фариштанинг ёнига бориб:- Китобчани менга бергил, - дедим. Фаришта менга:- Китобчани олиб, уни егин! Қорнингда бир тахирлик ҳосил қилади, аммо оғзинг асалдай ширин бўлади, - деди.</verse>
				<verse number="10">Мен китобчани фариштанинг қўлидан олиб едим. Оғзим асалдек ширин бўлди. Аммо уни еганимдан кейин қорним ачишиб кетди.</verse>
				<verse number="11">Сўнгра фаришта менга:- Сен яна кўп халқлар, миллатлар, тиллар ва подшоҳлар ҳақида башорат қилишинг керак, - деди.</verse>
			</chapter>
			<chapter number="11">
				<verse number="1">Менга ҳассага ўхшаш бир қамиш берилиб, шундай дейилди: “Тур, Худонинг маъбадини ва қурбонгоҳни ўлчаб чиқ, унда сажда қилувчиларни санаб чиқ.</verse>
				<verse number="2">Лекин маъбаднинг ташқарисидаги ҳовлини қолдир, уни ўлчама. Чунки у ер мажусийларга берилган. Улар табаррук шаҳарни қирқ икки ой оёқ ости қиладилар.</verse>
				<verse number="3">Мен икки шоҳидимга қудрат бераман, улар жул кийган ҳолда бир минг икки юз олтмиш кун пайғамбарлик қиладилар”.</verse>
				<verse number="4">Булар дунёнинг Рабби олдида туражак иккита зайтун дарахти ва иккита машъалдир.</verse>
				<verse number="5">Агар ким уларга озор бермоқчи бўлса, оғизларидан ўт чиқиб, душманларини еб битиради. Уларга озор беришни истаган шундай ўлдирилиши керак.</verse>
				<verse number="6">Улар пайғамбарлик қиладиган кунларда ерга ёмғир ёғмасин, деб кўк юзини боғлаш қудратига эгадирлар. Улар сувни қонга айлантириш ва ер юзини истаган вақтида турли балою офатларга йўлиқтириш қудратига эгадир.</verse>
				<verse number="7">Улар шаҳодат бериб бўлгандан кейин, тубсизлик қаъридан чиққан ваҳший ҳайвон улар билан жанг қилади, уларни енгади ва ўлдиради.</verse>
				<verse number="8">Уларнинг жасадлари буюк шаҳарнинг майдонига ташланиб қолади. Бизнинг Раббимиз ҳам ўша шаҳарда хочга михланган эди, унинг рамзий номи Садўм ва Мисрдир.</verse>
				<verse number="9">Барча халқлардан, қабилалардан, турли тил ва миллатлардан бўлган одамлар уч ярим кун уларнинг жасадларига кўз олайтириб, дафн этишга рухсат беришмайди.</verse>
				<verse number="10">Ер юзида яшаётганлар бундан севиниб хурсандчилик қилишади ва бир-бирларига ҳадялар юборишади. Чунки иккала пайғамбар ер юзида яшовчиларга кўп азоб берган эдилар.</verse>
				<verse number="11">Уч ярим кундан кейин икки пайғамбарнинг вужудига Худодан ҳаёт руҳи кирди ва улар оёққа турдилар. Уларни кўрганларга қаттиқ даҳшат тушди.</verse>
				<verse number="12">Икки пайғамбар самодан келган баланд бир овознинг: “Бу ёққа чиқинглар! ” - деганини эшитибоқ, душманларининг кўз ўнгида булут ичида осмонга кўтарилишди.</verse>
				<verse number="13">Ўша заҳоти шиддатли бир зилзила юз берди ва шаҳарнинг ўндан бир қисми қулади. Зилзилада етти минг киши нобуд бўлди. Қолганлари эса даҳшатда қолиб, самодаги Худога ҳамду сано айтишди.</verse>
				<verse number="14">Иккинчи “вой” ўтди. Мана, учинчи “вой” тез яқинлашяпти.</verse>
				<verse number="15">Еттинчи фаришта карнай чалди. Осмонда баланд овозлар янгради:“Бу дунёнинг ҳукмронлиги ХудовандимизгаВа Унинг Масиҳига ўтди энди. У абадулабад ҳукмронлик қилади”.</verse>
				<verse number="16">Сўнг Худонинг ҳузурида тахтларида ўтирган йигирма тўрт нафар оқсоқол юз тубан ерга ташландилар ва Худога сажда қилиб дедилар:</verse>
				<verse number="17">“Ё Раббий, Тангри Таоло, Ҳар нарсага қодир Сарвари коинот! Ҳозир борсан, илгари бўлгансан. Келажакда ҳам бор бўлажаксан. Биз Сенга шукрлар қиламиз. Сен буюк қудратингни амалга ошириб, Шоҳ ўрнини эгалладинг.</verse>
				<verse number="18">Элу халқлар ғазабланган эди, Сен ҳам ғазабга миндинг. Ана, ўликларни ҳукм қилиш вақт-соати келди, Қулларинг - пайғамбарлар ва азизларингҲамда Сендан қўрққан каттаю кичикларниЎз қилмишларига яраша тақдирлаш вақт-соати келди, Ер юзини хароб қилувчиларни хароб қилиш вақт-соати келди! ”</verse>
				<verse number="19">Кейин Худонинг осмондаги маъбади очилди. Маъбадда Унинг Аҳд Сандиғи кўринди. Ўшанда чақмоқ чақиб, момақалдироқ садолари янгради, зилзила бошланди, шиддатли дўл ёғди.</verse>
			</chapter>
			<chapter number="12">
				<verse number="1">Осмонда ажойиб бир аломат - қуёшга бурканган бир аёл пайдо бўлди. Унинг оёқлари остида ой ва бошида ўн икки юлдузли тож бор эди.</verse>
				<verse number="2">Аёл ҳомиладор бўлиб, уни тўлғоқ тутар, дард билан бақирар эди.</verse>
				<verse number="3">Сўнгра осмонда бошқа бир аломат кўринди: етти бошли, ўнта шохли, етти бошига етти тож кийган улкан қизил аждаҳо пайдо бўлди.</verse>
				<verse number="4">У думи билан осмондаги юлдузларнинг учдан бирини сидириб, ерга улоқтирди. Кейин аждаҳо туғаётган аёлнинг чақалоғини ютиб юбориш учун унинг олдида кутиб турди.</verse>
				<verse number="5">Аёл ўғил туғди. Ўғлон Худонинг ҳузурига, Арши Аълога келтирилди, чунки у барча халқларни темир ҳасса билан боқиши керак.</verse>
				<verse number="6">Аёл эса чўл томон, Худо махсус ҳозирлаган жойга қочиб кетди. У ерда у бир минг икки юз олтмиш кун боқилиши лозим.</verse>
				<verse number="7">Осмонда жанг бўлди. Микоил ва унинг фаришталари аждаҳога қарши уришдилар. Аждаҳо ҳам ўзининг фаришталари билан урушга тушди.</verse>
				<verse number="8">Аммо аждаҳо ғолиб келмади. Осмонда уларга бошқа жой қолмади.</verse>
				<verse number="9">Улкан аждаҳо - иблис ва шайтон деб аталган, бутун дунёни алдаб йўлдан оздираётган ўша алмисоқ илон ўз фаришталари билан бирга ер юзига отилди.</verse>
				<verse number="10">Ўшанда самодан баланд овоз билан айтилган бу сўзларни эшитдим:“Энди Худойимиз нажоткорлиги, қудрати, салтанатиҲамда Унинг Масиҳи ҳукмронлиги ўрнатилди. Энди биродарларимизнинг туҳматчиси, Худойимиз ҳузурида уларга кеча-кундуз туҳмат қилаётган иблис ташқарига отилди.</verse>
				<verse number="11">Улар Қўзининг қони шарофати билан ваЎзларининг шаҳодат каломи билан уни енгдилар. Улар ўз жонларини то ўлгунча севмаган эдилар.</verse>
				<verse number="12">Шодланинг, эй осмону фалак ва унда яшовчилар! Аммо ер ва денгизнинг ҳолига вой! Зеро иблис вақт оз қолганини билиб, Мудҳиш қаҳр-ғазаб ила сизнинг олдингизга тушди”.</verse>
				<verse number="13">Аждаҳо ўзининг ер юзига отилганини кўргач, ўғил бола туққан аёлни таъқиб қила бошлади.</verse>
				<verse number="14">Аёл илон олдидан чўл томон қочиб кетди, ўз жойига учиб бориши учун унга катта бургутнинг икки қаноти берилди. Ўша ерда у уч ярим йил боқилиши лозим.</verse>
				<verse number="15">Илон эса, уни сел олиб кетсин деб, аёлнинг кетидан қувиб, оғзидан дарёдай сув тўкди.</verse>
				<verse number="16">Аммо ер хотинга ёрдам берди; ер оғзини очиб, аждаҳо қуйиб юборган дарёни ютиб юборди.</verse>
				<verse number="17">Аждаҳо аёлга қарши дарғазаб бўлди. У аёл наслидан омон қолганлар билан, яъни Худонинг амрини сақлаган ва Исо Масиҳнинг шаҳодатига содиқ қолганлар билан жанг қилгани чиқди.</verse>
			</chapter>
			<chapter number="13">
				<verse number="1">Мен денгиз соҳилидаги қумлоқ устида турган эдим. Тўсатдан етти бошли, ўнта шохли бир ҳайвон денгиздан чиқаётганини кўриб қолдим. Шохларида ўнта тож бор эди, бошларида эса куфрона номлар ёзилган эди.</verse>
				<verse number="2">Мен кўрган ҳайвон қоплонга ўхшар эди. Оёқлари айиқнинг оёғига, оғзи эса арслоннинг оғзига ўхшар эди. Аждаҳо унга ўз қудрати, тахти ва буюк иқтидорини берди.</verse>
				<verse number="3">Мен ҳайвоннинг бошларидан бирини ўлар ҳолатда яраланган тахлитда кўрдим. У ўлай деганда, яраси соғайиб қолди. Шунда бутун жаҳон ҳайвоннинг кетидан бақрайиб, донг қотиб қолди, ҳайвонга бундай иқтидор берган аждаҳога сажда қилишди.</verse>
				<verse number="4">Одамлар: “Бу ҳайвонга ўхшаган яна ким бор экан? У билан ким уриша олар экан? ” - деб ҳайвонга ҳам сажда қилишди.</verse>
				<verse number="5">Ҳайвонга такаббурона ва куфрона сўзлар сочадиган оғиз берилди, у қирқ икки ой давомида бу иқтидорини амалда кўрсатди.</verse>
				<verse number="6">Худога қарши куфр айтиш, Унинг номи ва макони ҳамда осмонда яшовчиларга қарши куфрлар ёғдириш учун ҳайвон оғзини очди.</verse>
				<verse number="7">Унга Худо азизлари билан уришиш ҳамда уларни енгишга рухсат берилди. Унга ҳар бир қабила, халқ, тил ва миллат устидан ҳокимлик қилиш иқтидори берилди.</verse>
				<verse number="8">Ер юзида яшаётганларнинг ҳаммаси ҳайвонга сажда қилишади, фақат дунё яратилганидан бери бўғизланган Қўзининг ҳаёт китобига исми қайд бўлганлар бундан истиснодир.</verse>
				<verse number="9">Қулоғи бор киши қулоқ солсин!</verse>
				<verse number="10">Кимки асирликка олиб борса, ўзи асирликка тушар. Кимки қиличдан ўтказса, ўзи қиличдан ўтар. Бунда Худо азизларининг сабру имони даркор.</verse>
				<verse number="11">Бундан сўнг мен ердан чиқаётган бошқа бир ҳайвонни кўрдим. Қўзи каби иккита шохи бор эди ва аждаҳо каби гапирарди.</verse>
				<verse number="12">У биринчи ҳайвоннинг бутун иқтидори билан унинг олдида амал қиларди. Ҳайвон бутун ер юзини ва унда яшовчиларни ўлар ҳолатдаги яраси соғайган биринчи ҳайвонга сажда қилишга мажбур қилди.</verse>
				<verse number="13">У инсонлар олдида ҳатто осмондан ерга олов туширишга қадар ажойиб мўъжизалар яратди.</verse>
				<verse number="14">Биринчи ҳайвон олдида қилиши учун унга берилган мўъжизакорлик қудрати билан у ер юзида яшаётганларни алдаб йўлдан оздирди. У одамларга қиличдан яраланиб, бироқ соғ қолган биринчи ҳайвоннинг тасвирини қилишни буюрди.</verse>
				<verse number="15">Унга ҳайвоннинг тасвирига руҳ киритиш учун қудрат берилди. Ҳайвон тасвири тилга кирди ва ўзига сажда қилмаганларнинг ҳаммасини ўлдиришни буюрди.</verse>
				<verse number="16">У ҳамманинг - каттаю кичикнинг, бою камбағалнинг, эркину тутқиннинг ўнг қўли ёки пешанасига тамға босилсин, деб фармон чиқарди.</verse>
				<verse number="17">Шундай қилиб, ким ҳайвоннинг тамғаси, яъни унинг оти ёки отининг сонига эга бўлмаса, мутлақо олди-сотди қилолмас эди.</verse>
				<verse number="18">Бунда ҳикмат бор. Ақли етган киши ҳайвоннинг сонини ҳисоблаб чиқсин, чунки бу сон - инсоннинг сонидир. Унинг сони олти юз олтмиш олтидир.</verse>
			</chapter>
			<chapter number="14">
				<verse number="1">Мен қарадим-у, Сион тоғида Қўзи турганини кўрдим. Қўзи билан бирга пешанасида Унинг ва Отасининг исми ёзилган юз қирқ тўрт минг киши бор эди.</verse>
				<verse number="2">Осмондан кўп сувларнинг шов-шувидай, гумбурлаган момақалдироқ товушидай бир товуш янграр эди. Мен эшитган бу товуш худди чанг чалаётган чолғучилар чиқарадиган садони эслатарди.</verse>
				<verse number="3">Ўша бир юз қирқ тўрт минг киши Арши Аъло олдида, тўртта жондор ва оқсоқоллар олдида янги бир куй куйлар эдилар. Ер юзидан сотиб олинган бу юз қирқ тўрт минг кишидан бошқа ҳеч ким бу куйни ўргана олмас эди.</verse>
				<verse number="4">Булар ўзларини хотинлар билан булғатмаган маъсум кишилардир. Булар Қўзи қаёққа кетса, Унинг орқасидан кетган кишилардир. Булар Худо ва Қўзига тўнғич бўлгудек, инсонлар орасидан сотиб олинганлар.</verse>
				<verse number="5">Уларнинг тилида ёлғон-макр йўқ, [Худонинг тахти олдида] улар бенуқсондир.</verse>
				<verse number="6">Шундан кейин осмон ўртасидан учиб бораётган бошқа бир фариштани кўрдим. Бу фаришта ер юзида яшовчи ҳар бир миллат ва қабилага, ҳар қандай тил ва халққа абадий Мужда келтираётган эди.</verse>
				<verse number="7">У баланд овоз билан шундай деди:“Худодан қўрқинг, Уни улуғланг! Унинг ҳукм қилиш вақт-соати келди. Еру кўкни, денгизни, булоқларни Яратганга сажда қилинглар! ”</verse>
				<verse number="8">Кейин бошқа бир фаришта учиб келиб, шундай деди:“Вайрон бўлди! Вайрон бўлди буюк Бобил шаҳри! У барча халқларга ичирган эдиЎзининг қайноқ фаҳшу зино шаробидин”.</verse>
				<verse number="9">Сўнгра учинчи фаришта учиб келиб, баланд овозда шундай деди:- Кимки ҳайвонга ва унинг тасвирига сажда қилиб, пешанаси ёки қўлига тамға қабул қилса,</verse>
				<verse number="10">у Худонинг қаҳр косасида софлаб тайёрланган қайноқ ғазаб шаробини ичади-ю, муқаддас фаришталар ва Қўзи олдида ёнаётган олтингугурт ичида азоб чекади.</verse>
				<verse number="11">Улар азобининг дуди абадулабад бурқираб туради. Ҳайвон ва унинг тасвирига сажда қилиб, ҳайвон номли тамғани қабул қилганлар кечаю кундуз тинчлик кўрмайдилар.</verse>
				<verse number="12">Бунга Худо амрини сақлаган ва Исога содиқ қолган азизларнинг сабр-тоқати даркор.</verse>
				<verse number="13">Шунда осмондан менга гапираётган бир овозни эшитдим:- Буни ёзиб ол: Бундан кейин Раббимиз Исо уммати бўлиб дунёдан ўтганлар бахтлидир! - Ҳа, - дейди Руҳ, - улар ўз меҳнатларидан тинчисин, уларнинг қилган ишлари ўзларига ҳамроҳдир.</verse>
				<verse number="14">Шундан кейин бир ёруғ булут кўрдим. Булут устида Инсон Ўғлига ўхшаган Сиймо ўтирибди; Унинг бошида олтин тож ва қўлида ўткир ўроқ.</verse>
				<verse number="15">Маъбаддан бошқа бир фаришта чиқиб, булут устида Ўтирганга баланд овоз билан шундай деди: “Ўроғингни ишга солиб ўр, чунки ўрим-йиғим вақти келди. Мана, ернинг ҳосили етилди”.</verse>
				<verse number="16">Булут устида Ўтирган ўроғини ерга ташлади, ернинг ҳосили ҳам ўрилди.</verse>
				<verse number="17">Осмондаги маъбаддан бошқа бир фаришта чиқди. Унинг ҳам ўткир ўроғи бор эди.</verse>
				<verse number="18">Оловга ҳукмрон яна бошқа бир фаришта эса қурбонгоҳдан чиқиб келди. У ўткир ўроқли фариштага шундай хитоб қилди: “Ўткир ўроғингни ишга сол, ердаги узум бошларини қирқиб ол, чунки ерда узум пишиб шингил-шингил бўлди”.</verse>
				<verse number="19">Фаришта ўроғини ерга ташлади, ердаги узум бошларини териб, Худонинг катта қаҳр-ғазаб чархига улоқтирди.</verse>
				<verse number="20">Чарх шаҳарнинг ташқарисида ишга тушди. Чархдан оқиб чиққан қон дарё бўлиб, бир минг олти юз ўқ отими ергача борди ва отларнинг юганларигача чиқди.</verse>
			</chapter>
			<chapter number="15">
				<verse number="1">Мен осмонда одатдан ташқари ажойиб бошқа бир аломат кўрдим: қўлида охирги етти бало бор етти фаришта. Ана шу балолар билан Худонинг ғазаби тамом бўлади.</verse>
				<verse number="2">Мен гўё олов аралаш ойнадан ясалган бир денгизни ҳам кўрдим. Ҳайвонга, унинг тасвири, [тамғаси] ҳамда номининг сонига қарши ғалаба қозонганлар Худонинг чангларини қўлга олиб, шу ойна денгизнинг устида турган эдилар.</verse>
				<verse number="3">Улар Худо қули Мусонинг куйини ва Қўзининг куйини куйлаб, шундай дердилар:“Ё Раббий, Тангри Таоло, Ҳар нарсага қодир Сарвари коинот! Сенинг ишларинг буюк ва ажойибдир. Эй элу халқлар Подшоҳи! Сенинг йўлларинг тўғри ва ҳақдир.</verse>
				<verse number="4">Эй Худованди карим! Ким чўчимас экан Сендан? Ким улуғламас экан исмингни? Зеро ёлғиз Ўзинг муқаддассан. Жамики эллар ҳузурингга келиб, Сенга бош эгиб сажда қилгайлар. Барчага аён бўлди одил ҳукмларинг”.</verse>
				<verse number="5">Шундан сўнг қарадим-у, самодаги маъбад, яъни Шаҳодат Чодири очилганини кўрдим.</verse>
				<verse number="6">Етти балога ҳоким етти фаришта тоза ва порлоқ зиғир мато кийган ва кўксига олтин камарлар боғлаган ҳолда маъбаддан чиқдилар.</verse>
				<verse number="7">Тўрт жондордан бири етти фариштага абадулабад барҳаёт Худонинг ғазаби билан тўлиқ еттита олтин коса берди.</verse>
				<verse number="8">Маъбад Худонинг улуғворлиги ва қудратидан дуд билан тўлиб кетди. Етти фариштанинг етти балоси тамом бўлмагунча, ҳеч ким маъбадга кира олмади.</verse>
			</chapter>
			<chapter number="16">
				<verse number="1">Бундан кейин маъбаддан етти фариштага: “Боринглар, Худонинг ғазаби билан тўлиб-тошган етти косани ерга тўкинглар”, - деган баланд бир овоз эшитдим.</verse>
				<verse number="2">Биринчи фаришта бориб косасини ерга тўкди. Ўзида ҳайвоннинг тамғаси бўлган ва унинг тасвирига сажда қилаётган одамларда оғир, жирканч йирингли яралар пайдо бўлди.</verse>
				<verse number="3">Иккинчи фаришта косасини денгизга тўкди. Денгиз ўликнинг қонига ўхшаш бир тус олди ва ичидаги бутун жониворлар ўлди.</verse>
				<verse number="4">Учинчи фаришта косасини дарёларга ва булоқларга тўкди, булар ҳам қонга айланиб кетди.</verse>
				<verse number="5">Сувлар фариштасининг шундай деганини эшитдим:“Ё Раббий, Сен барҳақсан, Ҳозир бор, азалдан бору муқаддассан. Сенинг ҳукминг - одил ҳукм.</verse>
				<verse number="6">Азиз-муқаддаслар ва пайғамбарлар қонини тўкканларгаСен қон ичирдинг, улар бунга лойиқдир”.</verse>
				<verse number="7">Қурбонгоҳ ҳам тилга кириб, шундай деганини эшитдим:“Ҳа, Раббий, Тангри Таоло, Ҳар нарсага қодир Сарвари коинот! Сенинг ҳукмларинг одил ва ҳаққонийдир”.</verse>
				<verse number="8">Тўртинчи фаришта ўз косасини қуёш устига тўкди, қуёшга инсонларни ўтдай ёндириш қудрати берилди.</verse>
				<verse number="9">Жазирама иссиқ инсонларни қиздирганда, улар бу офатларга ҳукми ўтадиган Худо шаънига ҳамду санолар эмас, ҳақоратлар ёғдирдилар, қилмишларидан тавба қилмадилар.</verse>
				<verse number="10">Бешинчи фаришта косасини ҳайвон тахтига тўкиб юборди, ҳайвоннинг салтанати зимистонга чулғаниб қолди. Одамлар азобдан тилларини тишлади.</verse>
				<verse number="11">Азоб ва яра-жароҳатларидан нолиб, осмондаги Худони ҳақорат қилдилар-у, қилмишларидан тавба қилмадилар.</verse>
				<verse number="12">Олтинчи фаришта косасини буюк Фрот дарёси устига тўкди. Кунчиқардан келадиган шоҳларга йўл очилсин деб, дарёнинг суви қуриди.</verse>
				<verse number="13">Бундан кейин аждаҳо, ҳайвон ва сохта пайғамбарнинг оғизларидан чиқаётган қурбақанамо учта ёвуз руҳни кўрдим.</verse>
				<verse number="14">Булар ажойибот яратадиган жинларнинг руҳидир. Улар ҳар нарсага қодир Худонинг улуғ кунида бўладиган жангга барча жаҳон шоҳларини тўплаш учун чиқадилар.</verse>
				<verse number="15">“Мана, Мен ўғри каби келяпман! Бахтлидир ҳушёр тортган киши, Яланғоч юрмайин, айбим кўринмасин дебКийимини сақлаб турган киши! ”</verse>
				<verse number="16">Руҳлар* шоҳларни яҳудий тилида Ҳор-Магидўн дейилган жойга тўпладилар.</verse>
				<verse number="17">Еттинчи фаришта косасини ҳавога тўкди. Самовий маъбаддаги тахтдан: “Амалга ошди! ” - деган баланд бир овоз чиқди.</verse>
				<verse number="18">Шу вақт яшинлар чақнаб, овозлар янграб, момақалдироқ гулдиради. Шундай кучли зилзила бўлдики, ер юзида инсон яшагандан бери бу қадар кучли зилзила юз бермаган эди.</verse>
				<verse number="19">Улуғ шаҳар уч бўлакка бўлиниб кетди. Мажусийлар шаҳарлари ер билан яксон бўлди. Худонинг қайноқ қаҳр-ғазаб шароби билан тўлган коса унга берилсин деб, буюк Бобил шаҳри ҳам Худонинг ҳузурида хотирланди.</verse>
				<verse number="20">Ҳар бир орол ўрнидан жилди, тоғлар кўздан ғойиб бўлди.</verse>
				<verse number="21">Осмондан ҳар бир донаси ботмон келадиган йирик дўл инсонлар устига ёғилди. Одамлар дўл балосидан Худони ҳақорат қилишарди, чунки бу бало ҳаддан зиёд эди.</verse>
			</chapter>
			<chapter number="17">
				<verse number="1">Етти косали етти фариштадан бири келиб, менга шундай деди: “Бу ёққа келгин, кўп сувлар бўйида ўтирган буюк фоҳишага чиқарилган ҳукмни сенга кўрсатаман.</verse>
				<verse number="2">Ер юзи шоҳлари у билан фаҳш қиларди, ер юзида яшаётганлар унинг зино шаробидан маст бўлардилар”.</verse>
				<verse number="3">Бундан кейин фаришта мени Илоҳий Руҳ таъсирида чўлга олиб келди. У ерда етти бошли, ўн шохли, куфрона номлар билан тўлиб-тошган қип-қизил бир ҳайвон устига минган хотинни кўрдим.</verse>
				<verse number="4">Хотин қип-қизил, арғувон кийимда, олтин, жавоҳирот, марваридлар билан безанган эди. Унинг қўлида ифлосликлар билан, зино ҳаромликлари билан тўлиб-тошган олтин коса бор эди.</verse>
				<verse number="5">Хотиннинг пешанасида унинг исми ёзилган эди: “Сир: буюк Бобил - ер юзи фоҳишалари ва ҳаромликлари онасидир”.</verse>
				<verse number="6">Хотин Худо азизлари қонидан, Исо шоҳидлари қонидан маст бўлганини кўрдим. Уни кўриб, ғоят даражада ҳайрон бўлдим.</verse>
				<verse number="7">Фаришта менга деди: “Нима учун ҳайратга тушдинг? Мен сенга хотиннинг ва уни кўтариб юрган етти бошли, ўн шохли ҳайвоннинг сирини айтиб бераман.</verse>
				<verse number="8">Ана, сен кўрган ҳайвон бор эди, энди йўқ. У кўп ўтмай тубсизлик қаъридан чиқиб, ҳалокатга йўлиқади. Ер юзида яшаётган ва дунё яратилгандан буён ҳаёт китобига ёзилмаган барча одамлар ҳайвонни кўриб, ҳайрон қоладилар. Чунки у бор эди, ҳозир йўқ, аммо яна келади.</verse>
				<verse number="9">Буни англамоқ учун ўткир ақлу идрок даркор. Етти бош - хотин устида ўтирган етти тоғдир.</verse>
				<verse number="10">Шу билан бирга етти подшоҳдир. Буларнинг бештаси маҳв бўлди, биттаси қолди, бошқаси эса ҳали келган эмас; у келганда ҳам кўп вақт турмайди.</verse>
				<verse number="11">Илгари бор, ҳозир йўқ ҳайвон эса етти подшоҳдан бири бўла туриб, саккизинчисидир, у ҳалокатга йўлиқади.</verse>
				<verse number="12">Сен кўрган ўнта шох - ўн подшоҳ демакдир. Улар ҳали салтанатни қўлга олган эмас. Улар ҳайвон билан бирга подшоҳ бўлиб, бир соат ҳокимлик қиладилар.</verse>
				<verse number="13">Булар бир фикрда бўлиб, қудратни ва салтанатни ҳайвонга топширадилар.</verse>
				<verse number="14">Улар Қўзи билан жанг қиладилар, аммо Қўзи уларни енгиб чиқади. Чунки Қўзи ҳокимларнинг Ҳокими - Шоҳаншоҳдир. У билан бирга бўлганлар эса даъват этилганлар, танланганлар, содиқ қолганлардир”.</verse>
				<verse number="15">Фаришта менга яна шундай деди: “Фоҳиша ўтирган, сен кўрган сувлар - элу халқ, миллатлар, элатлар ва тиллардир.</verse>
				<verse number="16">Сен кўрган ҳайвондаги ўнта шох фоҳишадан нафратланадилар. Уни яланғочлаб, барбод қиладилар, гўштини бурдалаб ейдилар, ўзини эса ўтда ёндирадилар.</verse>
				<verse number="17">Чунки Худо Ўзининг иродасини бажаришни уларнинг дилига солган. Шундай қилиб, Худонинг каломлари бажо келмагунга қадар, улар бир жон, бир тан бўлиб, ўз ҳукмронликларини ҳайвонга топширадилар.</verse>
				<verse number="18">Сен кўрган хотин - ер юзи подшоҳлари устидан ҳукмронлик қиладиган буюк шаҳардир”.</verse>
			</chapter>
			<chapter number="18">
				<verse number="1">Бундан кейин улуғ салтанат соҳиби бошқа бир фариштанинг осмондан тушаётганини кўрдим. Унинг улуғворлигидан ер юзи ёришиб кетди.</verse>
				<verse number="2">У кучли бир нидо билан бундай деди:“Вайрон бўлди! Вайрон бўлди буюк Бобил! У жинларнинг макони, ҳар турли ёмон руҳнинг паноҳи, Ҳар қандай мурдору манфур қушнинг паноҳи бўлди.</verse>
				<verse number="3">У барча халқларга ўзининг қайноқ фаҳшу зино шаробидан ичирган эди. Ер юзи подшоҳлари у билан зинокорлик қилган эди, Ер юзи савдогарлари унинг сафолару дабдабаларидан бойиб кетдилар”.</verse>
				<verse number="4">Шу пайт осмондан бошқа бир овоз эшитдим. У дедики:“Эй халқим, ундан чиқиб кетинг! Шерик бўлманг унинг гуноҳларига, Дучор бўлманг-да балоларига!</verse>
				<verse number="5">Кўккача бориб етди-ку унинг гуноҳи, Худо эслади унинг ноҳақликларини.</verse>
				<verse number="6">Бобил сизга қандай сазо берган бўлса, Сиз ҳам унга шундай сазо беринг! Қилмишига яраша унга икки баробар сазо беринг! Ўзи тайёрлаган ичимликдан икки баробар тўлдириб унга ичиринг!</verse>
				<verse number="7">У нақадар кеккайиб дабдаба сурган бўлса, Унга шу қадар азоб ва ғам-ғусса орттиринг! У ўзича: “Тул эмас, мен маликаман, Ғам-ғусса ҳам кўрмайман”, - деб айтди-ку.</verse>
				<verse number="8">Шу боис унинг тақдиридаги балою офатлар -Ўлим, ғам-ғуссаю қаҳатчиликларБир куннинг ўзида қўпажак. У ўтда ёқилиб кул бўлажак. Қудратлидир уни ҳукм қилгувчи Худойи Таоло”.</verse>
				<verse number="9">Бобил билан зино қилиб, кайф-сафо сурган ер юзи подшоҳлари ундаги ёнғин тутунини кўриб, унинг ҳолига бўзлаб йиғлайдилар.</verse>
				<verse number="10">Бобилнинг азоб-уқубати даҳшатидан қўрқиб, узоқда туриб дейдилар:“Вой, сенинг ҳолингга вой! Эй буюк шаҳар, мустаҳкам Бобил! Бир соатдаёқ сенга жазо келди! ”</verse>
				<verse number="11">Ер юзи савдогарлари ҳам унинг ҳолига йиғлаб мотам тутадилар. Чунки уларнинг молларини энди ҳеч ким сотиб олмайди.</verse>
				<verse number="12">Олтин, кумуш, жавоҳирот ва марваридлар; атласу шойи, арғувону қирмизи газламалар; ҳар турли хушбўй ёғочлар, фил суягидан ясалган ҳар хил буюмлар; энг қимматбаҳо ёғочдан, мисдан, темирдан ва мармардан ясалган турли буюмлар;</verse>
				<verse number="13">долчин, атирлар, хушбўй тутатқилар, мойлар ва смолалар, шароб, зайтун ёғи, сара ун ва буғдойлар; қорамол ва қўйлар, отлару аравалар, шунингдек, одамларнинг жонини ҳам, танини ҳам сотиб оладиган бошқа ҳеч ким бўлмайди.</verse>
				<verse number="14">Сен жондан яхши кўрган мевалар қўлингдан кетди. Бутун давлату шавкатинг ном-нишонсиз йўқ бўлиб кетди.</verse>
				<verse number="15">Бу моллар билан савдо-сотиқ қилиб, бойиб кетган савдогарлар Бобилнинг азоб-уқубат даҳшатидан қўрқиб, узоқда турганларича йиғлаб, зорлаб, дейдилар:</verse>
				<verse number="16">“Аҳволингга вой, вой! Шойи, атлас, қирмизи кийимлар ила ясанган, Олтин, жавоҳирот, марваридлар ила безанганбуюк шаҳар!</verse>
				<verse number="17">Шундай бойлигинг бир соатдаёқ йўқ бўлиб кетди”. Ҳар бир дарға, кемачи ва кема йўловчиси, денгизда савдо-сотиқ қилувчиларнинг ҳаммаси узоқда турганларича,</verse>
				<verse number="18">шаҳардаги ёнғиндан ўрлаётган дудга қараб: “Қандай шаҳар бу буюк шаҳарга ўхшайди?! ” - деб фарёд чекардилар.</verse>
				<verse number="19">Улар бошларига кул сочиб, фарёд чекиб, инграб дод солардилар: “Вой ҳолингга, вой, эй буюк шаҳар! Денгиздаги кемаларга эга бўлганларнинг ҳаммаси сенинг қимматбаҳо молларингдан бойиган эди. Эндиликда у бир соатдаёқ харобага айланди! ”</verse>
				<verse number="20">Шодланинг унинг ҳолига, эй осмон, Эй азиз-муқаддаслар, ҳаворийлару набилар! Зеро Худо уни ҳукм қилиб, ўчингизни олди.</verse>
				<verse number="21">Кейин кучли бир фаришта тегирмон тошига ўхшаш катта тошни кўтариб денгизга улоқтирди-да, шундай деди:“Мана шундай шиддат-ла қулаб тушгусиБуюк шаҳар Бобил! Энди у асло қад кўтармас.</verse>
				<verse number="22">Чангчилар, ашулачилар, найчию сурнайчилар овози энди эшитилмас сенда. Энди санъат ҳам, санъаткор ҳам сендан чиқмас. Тегирмон чархининг товуши ҳам асло эшитилмагай сенда.</verse>
				<verse number="23">Энди чироқ ҳам сенга шуъла сочмас, Куёв билан келиннинг овози ҳам келмагай сендан. Савдогарларинг ер юзининг катта аъёнлари эди, Сеҳргарлигинг билан бутун халқлар алданган эди”.</verse>
				<verse number="24">Пайғамбарлар, азиз-муқаддаслар ва ер юзида ўлдирилганларнинг ҳаммасининг қони Бобилдан топилди.</verse>
			</chapter>
			<chapter number="19">
				<verse number="1">Бундан кейин осмонда катта оломоннинг ғала-ғовурига ўхшаш баланд овозлар эшитдим:“Ҳаллелуя! Худойимизга тегишлидир нажоткорлик, улуғворлик, куч ва қудрат.</verse>
				<verse number="2">Унинг ҳукми ҳақ ва тўғридир. Ер юзини ўз зиноси билан бузган буюк фоҳишани У ҳукм қилди, Ўз қулларининг хунини ундан олди”.</verse>
				<verse number="3">Иккинчи марта дедилар:“Ҳаллелуя! Бобилнинг дуди абадулабад бурқирагай”.</verse>
				<verse number="4">Шу пайт йигирма тўрт нафар оқсоқол ва тўрт жондор ўзларини ерга ташлаб: “Омин! Ҳаллелуя! ” - дея тахтда ўтирган Худога сажда қилдилар.</verse>
				<verse number="5">Кейин тахтдан бир овоз келди:“Эй Худойимизнинг барча қуллари, Ундан қўрқувчи каттаю кичиклар, Унга ҳамду сано айтинглар! ”</verse>
				<verse number="6">Сўнгра кўп халойиқ, шовуллаган сувлар, гумбурлаган момақалдироққа ўхшаш садолар эшитдим. Улар шундай дерди:“Ҳаллелуя! Ҳар нарсага қодир Худойимиз, Сарвари коинот Шоҳ ўрнини олди.</verse>
				<verse number="7">Унинг иззат-ҳурматини бажо келтирайлик, Севиниб хурсанд бўлайлик! Қўзининг никоҳ соати етди, Унинг келини ўзини ҳозирлади”.</verse>
				<verse number="8">Кийиниш учун келинга пок, оппоқ шойи берилди. Шойи - азиз-муқаддасларнинг солиҳлигидир.</verse>
				<verse number="9">Сўнг фаришта менга:- Ёз! - деди, - Қўзининг никоҳ оқшомига чақирилганлар бахтиёрдир! Яна менга:- Булар Худонинг ҳақ сўзларидир, - деди.</verse>
				<verse number="10">Мен унга сажда қилиш учун оёқларига йиқилдим. Лекин у менга шундай деди:- Зинҳор бу ишни қилма! Мен сенинг ҳамкорингман, шунингдек, Исонинг шоҳиди бўлган ҳамма биродарларингнинг ҳамкориман. Худога сажда қил! Зеро Исога шоҳидлик пайғамбарлик руҳи билан тенгдир.</verse>
				<verse number="11">Бундан кейин осмон очилиб, у ерда бир оқ от турганини кўрдим. Отлиқнинг исми Содиқ ва Ҳақ эди. У одилона ҳукм чиқариб, жанг қилади.</verse>
				<verse number="12">Унинг кўзлари олов алангасидай. Бошида кўп тожи бор, пешанасига эса Ўзидан бошқа ҳеч ким билмайдиган бир исм ёзилган.</verse>
				<verse number="13">У қонга бўялган кийим кийган, Унга “Худонинг Каломи” деб ном берилган эди.</verse>
				<verse number="14">Пок, оппоқ шойи кийган самовий қўшинлар оқ отда Унинг кетидан борарди.</verse>
				<verse number="15">Халқларга шикаст бериш учун Унинг оғзидан бир кескир шамшир чиқиб турарди. Қўлида темир таёқ билан уларни боқадиган Ўшадир. Ҳар нарсага қодир Худонинг қайноқ қаҳр-ғазаб шаробини тайёрлашга мосланган чархни Ўзи босади.</verse>
				<verse number="16">Унинг кийими ва белида шундай бир исм ёзилган: “Ҳокимларнинг Ҳокими - Шоҳаншоҳ”.</verse>
				<verse number="17">Шундан сўнг қуёш устида турган бир фариштани кўрдим. У баланд овоз чиқариб, осмон ўртасидан учиб бораётган барча қушларга шундай хитоб қилди: “Худонинг буюк базмига келинглар!</verse>
				<verse number="18">Шоҳлар, саркардалар, кучлилар мурдасини, оту отлиқлар мурдасини, ҳамма эркину тутқинлар, каттаю кичиклар мурдасини хомталаш қилиш учун тўпланинглар! ”</verse>
				<verse number="19">Шундан кейин мен ҳайвонни, ер юзи шоҳларини, уларнинг қўшинларини кўрдим; улар от минган Чавандоз билан Унинг қўшинларига қарши жанг қилиш учун бир ерга тўпланган эдилар.</verse>
				<verse number="20">Ҳайвон ва унинг олдида ғаройиботлар қилган сохта пайғамбар асир тушдилар. Ҳайвоннинг тамғасини қабул қилиб, унинг тасвирига сажда қилганларни ўз ғаройиботлари билан алдаган сохта пайғамбар ана шу эди. Ҳар иккови ҳам олтингугурт билан ёнаётган оташ кўлига тириклайин ташланди.</verse>
				<verse number="21">Бошқалар эса от минган Чавандознинг оғзидан чиққан шамшир билан ўлдирилди. Ҳамма қушлар уларнинг гўштини еб тўйди.</verse>
			</chapter>
			<chapter number="20">
				<verse number="1">Қўлида тубсизлик қаърининг калити ва катта занжир билан осмондан тушаётган фариштани кўрдим.</verse>
				<verse number="2">Фаришта аждаҳони, яъни иблис ва шайтон деб аталган алмисоқ илонини тутиб, уни минг йил муддатга кишанлаб қўйди.</verse>
				<verse number="3">Минг йил тамом бўлгунга қадар яна халқларни алдамасин деб, уни тубсизлик қаърига ташлаб қамаб қўйди ва унинг устига муҳр босди. Минг йил ўтгандан кейин қисқа бир муддатга уни озод қилиш керак.</verse>
				<verse number="4">Мен тахтларни ва тахтда ўтирганларни кўрдим. Уларга ҳукм этиш ҳуқуқи берилган эди. Исонинг шаҳодати ва Худонинг каломи туфайли боши олинганларнинг жонини ҳам кўрдим. Булар ҳайвонга ва унинг тасвирига сажда қилмаган, пешаналари ва қўлларига унинг тамғасини қабул қилмаганлар эди. Улар тирилиб, Масиҳ билан минг йил ҳукм сурдилар.</verse>
				<verse number="5">Қолган ўликлар минг йил тамом бўлгунга қадар тирилмади. Бу - биринчи қиёматдир.</verse>
				<verse number="6">Биринчи қиёматда иштирок этадиганлар бахтиёр ва муқаддасдир. Иккинчи ўлим уларга ҳоким эмас. Улар Худонинг ва Масиҳнинг руҳонийлари бўлиб, У билан минг йил ҳукм сурадилар.</verse>
				<verse number="7">Минг йил тугагач, шайтон ўз зиндонидан озод этилади.</verse>
				<verse number="8">Ернинг тўрт бурчагидаги халқларни, Яъжуж-Маъжужни алдаб васваса қилиш ва жангга тўплаш учун зиндондан чиқади. Уларнинг сони денгиз қумидай сон-саноқсиздир.</verse>
				<verse number="9">Улар ер юзи текислигига чиқиб, муқаддаслар манзили ва азиз шаҳарни қуршаб олдилар. Шу пайт Худо осмондан ўт ёғдириб, уларни қириб ташлади.</verse>
				<verse number="10">Уларни алдаган иблис эса ҳайвон ва сохта пайғамбар бўлган оловли ва олтингугуртли кўлга ташланди. У ерда улар кечаю кундуз, илалабад азоб чекадилар.</verse>
				<verse number="11">Кейин буюк бир оқ тахт ва тахтда ўтирган Сиймони кўрдим. Унинг ҳузуридан еру осмон қочар эди, лекин уларга жой топилмади.</verse>
				<verse number="12">Мен Худо тахти олдида турган катта-кичик ўликларни кўрдим. Китоблар очилди. Ҳаёт китоби деган бошқа бир китоб ҳам очилди. Ўликларнинг ҳар бири, китобларда ёзилгани бўйича, қилмишларига яраша ҳукм этилди.</verse>
				<verse number="13">Денгиз ўзидаги ўликларни берди, ўлим ҳам, тамуғ ҳам ўзларидаги ўликларни берди, ҳар бир киши қилмишларига яраша ҳукм этилди.</verse>
				<verse number="14">Ўлим ва тамуғ олов кўлига ташланди. Мана бу олов кўли - иккинчи ўлимдир.</verse>
				<verse number="15">Исмлари ҳаёт китобида ёзилмаганларнинг ҳаммаси олов кўлига ташланди.</verse>
			</chapter>
			<chapter number="21">
				<verse number="1">Шундан кейин мен янги бир осмон ва янги бир ерни кўрдим. Аввалги еру осмон ғойиб бўлган эди, денгиз ҳам энди йўқ эди.</verse>
				<verse number="2">Мен, Юҳанно, табаррук шаҳар - Қуддусни кўрдим; у куёви олдига безаниб чиқаётган келин каби осмондан, Худо ҳузуридан тушаётган эди.</verse>
				<verse number="3">Мен Арши Аълодан келган баланд бир овозни эшитдим, у шундай деди:“Мана, Худонинг макони инсонлар аро! Худонинг Ўзи одамлар ичра яшар. Улар Худонинг халқи бўлгай, Худонинг Ўзи улар ичра маскан қилгай.</verse>
				<verse number="4">Худо уларнинг кўзидаги ҳар бир ёшни артиб олур. Энди ўлим сира бўлмас. Ҳузун ҳам, фарёд ҳам, оғриқ ҳам бўлмас. Зеро аввалгилар ўтиб кетди”.</verse>
				<verse number="5">Тахтда ўтирган Сиймо: “Мана, Мен ҳаммасини янги қилиб яратяпман! ” - деди. Кейин менга: “Буларни ёзиб қўй, бу сўзлар ишончли ва ҳаққонийдир! ” - деди.</verse>
				<verse number="6">Сўнг менга қараб, деди: “Амалга ошди! Ибтидо ва Интиҳо, Бош ва Сўнг Ўзимман. Мен чанқаганга оби ҳаёт булоғидан текин баҳра бераман.</verse>
				<verse number="7">Ғолиб келганга булар насиб қилади. Мен унинг Худоси бўламан, у Менинг ўғлим бўлади.</verse>
				<verse number="8">Аммо қўрқоқ, имонсиз, нопок, қотил, зинокор, жодугар, бутпараст ва ҳамма ёлғончиларнинг қисмати олов ва олтингугурт билан ёнаётган кўлдадир. Бу иккинчи ўлимдир”.</verse>
				<verse number="9">Шу пайт охирги етти балога тўлдирилган еттита косани ушлаган етти фариштадан бири олдимга келди ва мен билан гаплашиб: “Бу ёққа кел, Қўзига келин бўладиган аёлни сенга кўрсатаман”, - деди.</verse>
				<verse number="10">Фаришта мени Илоҳий Руҳнинг таъсирида баланд, юксак бир тоққа олиб чиқди-да, менга кўкдан, Худо ҳузуридан тушаётган табаррук шаҳар - Қуддусни кўрсатди.</verse>
				<verse number="11">Шаҳар Худонинг улуғвор жамоли билан балқир, унинг сайқали қимматбаҳо тош, биллур олмосга ўхшар эди.</verse>
				<verse number="12">Унинг девори қалин ва баланд эди; ўн икки дарвозаси бўлиб, дарвозалари устида ўн иккита фаришта ўлтирар эди. Дарвозаларда исмлар - Бани Исроилнинг ўн икки қабиласи номлари ёзилган эди.</verse>
				<verse number="13">Шарқдан уч, шимолдан уч, жанубдан уч ва ғарбдан уч дарвоза бор эди.</verse>
				<verse number="14">Шаҳар деворларининг ўн икки пойдевори бўлиб, уларда Қўзининг ўн икки ҳаворийси номлари ёзиб қўйилган эди.</verse>
				<verse number="15">Мен билан гаплашган фариштанинг қўлида шаҳарни, унинг дарвозаларию деворини ўлчаш учун олтиндан бир ўлчагичи бор эди.</verse>
				<verse number="16">Шаҳар тўртбурчак шаклда жойлашган, унинг бўйи эни билан тенг эди. Фаришта шаҳарни ўлчагич билан ўлчади, у ўн икки минг ўқ отими экан. Унинг эни, бўйи ва баландлиги бир-бирига тенг эди.</verse>
				<verse number="17">Фаришта шаҳарнинг деворларини ҳам ўлчади; у инсонлар ўлчовида ҳам, фаришталар ўлчовида ҳам юз қирқ тўрт тирсак чиқди.</verse>
				<verse number="18">Деворлар олмосдан, шаҳар эса шишадай тиниқ, соф олтиндан қурилган эди.</verse>
				<verse number="19">Шаҳар деворларининг пойдеворлари турли қимматбаҳо тошлар билан безатилган эди: биринчи пойдевор олмосдан, иккинчиси кўк ёқутдан, учинчиси ақиқдан, тўртинчиси зумраддан эди.</verse>
				<verse number="20">Бешинчиси фируза, олтинчиси лаъл, еттинчиси сариқ ёқут, саккизинчиси кўк зумрад, тўққизинчиси забаржад, ўнинчиси яшил ақиқ, ўн биринчиси ложувард, ўн иккинчиси бинафшаранг ёқутдан эди.</verse>
				<verse number="21">Ўн икки дарвоза - ўн икки марвариддан иборат эди, яъни ҳар бир дарвоза битта марвариддан ясалган эди. Шаҳарнинг кўчаси эса бамисоли шаффоф шишадек, соф олтиндан эди.</verse>
				<verse number="22">Бу шаҳарда маъбад кўрмадим. Чунки ҳар нарсага қодир Худойи Таоло ва Қўзининг Ўзи шаҳарнинг маъбадидир.</verse>
				<verse number="23">Шаҳарни ёритиш учун қуёшга ёки ойга эҳтиёж ҳам йўқ. Чунки Худонинг улуғвор жамоли уни ёритади, Қўзининг Ўзи унинг ёритқичи бўлади.</verse>
				<verse number="24">[Қутулган] халқлар шаҳарнинг нурида юришади. Ер юзи подшоҳлари унга ўз шон-шуҳратларини келтирадилар.</verse>
				<verse number="25">Шаҳар дарвозалари кун бўйи очиқ туради, сира ёпилмайди, чунки у ерда тун бўлмайди.</verse>
				<verse number="26">Халқларнинг барча давлату савлати унга киритилади.</verse>
				<verse number="27">Лекин ҳеч қандай мурдор нарса, ҳеч бир разил ёки ёлғончи киши унга кирмайди; фақат Қўзининг ҳаёт китобида ёзилганлар киради.</verse>
			</chapter>
			<chapter number="22">
				<verse number="1">Фаришта менга Худонинг ва Қўзининг тахтидан чиқиб, шаҳар кўчаси бўйлаб оқаётган биллурдай тиниқ оби ҳаёт дарёсини кўрсатди.</verse>
				<verse number="2">Дарёнинг у ёғида ҳам, бу ёғида ҳам ҳар ойда бир, яъни йилда ўн икки марта ҳосил берадиган ҳаёт дарахти бор эди. Бу дарахтнинг барглари халқларга шифо бахш этади.</verse>
				<verse number="3">Бошқа ҳеч қандай лаънат қолмайди. Шаҳарда Худонинг ва Қўзининг тахти бўлади, Унинг қуллари Унга хизмат қилади.</verse>
				<verse number="4">Улар Унинг юзини кўриб туради, Унинг исми уларнинг пешанасига ёзилган бўлади.</verse>
				<verse number="5">У ерда бошқа тун бўлмайди; чироққа ҳам, қуёш ёғдусига ҳам эҳтиёж бўлмайди. Чунки Худойи Таолодан уларга нур ёғилиб туради, улар эса то абад ҳукмронлик қиладилар.</verse>
				<verse number="6">Фаришта менга шундай деди:- Бу сўзлар ишончли ва ҳаққонийдир. Азиз пайғамбарларни руҳлантирган Худойи Таоло яқин орада юз бериши муқаррар бўлган воқеаларни ўз қулларига билдириш учун фариштасини юборди.</verse>
				<verse number="7">“Мана, Мен тезда келаман! Бу китобнинг башоратли каломларигаРиоя қилганлар бахтиёрдир! ”</verse>
				<verse number="8">Мен, Юҳанно, буларни кўрдим ва эшитдим. Буларни кўриб эшитганимда, менга кўрсатган фариштанинг оёқларига йиқилиб сажда қилмоқчи бўлдим.</verse>
				<verse number="9">Аммо у менга:- Зинҳор бу ишни қилма! Мен сенинг ҳамда биродарларинг - пайғамбарларнинг ҳамкориман, шунингдек, бу китобнинг сўзларига риоя қилувчиларнинг ҳамкориман. Худога сажда қил! - деди.</verse>
				<verse number="10">Кейин менга яна шундай деди:- Бу китобнинг башоратли каломларини муҳрлаб сир сақлама, чунки вақт яқиндир.</verse>
				<verse number="11">Фосиқ, майли, ёмонлик қилаверсин; нопок, майли, ифлослик қилаверсин. Солиҳ эса тўғри иш қилаверсин ва муқаддас киши ўзини муқаддас сақласин.</verse>
				<verse number="12">“Мана, Мен тез келаман, қаримтам Ўзим билан. Ҳар кимга қилмишига яраша сазо бергумдир.</verse>
				<verse number="13">Мен Ибтидо ва Интиҳо, Аввалию Охири, Бош ва Сўнгдирман”.</verse>
				<verse number="14">Қандай бахтлидир кийимларини ювганлар, ҳаёт дарахти мевасидан еб, шаҳар дарвозаларидан кириш ҳуқуқига эга бўлганлар!</verse>
				<verse number="15">Ташқарида эса итлар, жодугарлар, зинокорлар, қотиллар, бутпарастлар, ёлғон-макрга ружу қўйганларнинг ҳаммаси бўлади.</verse>
				<verse number="16">“Мен - Исо Ўз фариштамни олдингизга юбордим, Токи у бу тўғрида жамоатларимга шаҳодат берсин. Мен Довуд авлодидан келиб чиққан Зот, Ёруғ тонг юлдузидирман”.</verse>
				<verse number="17">Руҳ ҳам, Келин ҳам: “Кел! ” - деб чорлаяпти. Эшитган киши ҳам: “Кел! ” - десин. Чанқаган келсин, хоҳлаган ҳаёт сувидан текин баҳра олсин.</verse>
				<verse number="18">Бу китобнинг башоратли каломларини эшитувчи ҳар бир кишига шаҳодатим шу: кимда-ким буларга бирор нарса қўшса, Худо бу китобда ёзилган балоларни унга тақдир қилади.</verse>
				<verse number="19">Кимда-ким бу китобда башорат қилиб айтилган сўзлардан бирор нарсани олиб ташласа, Худо уни бу китобда ёзилган ҳаёт дарахтидан ва муқаддас шаҳардан маҳрум қилади.</verse>
				<verse number="20">Бу гапларнинг Шоҳиди: “Ҳа, Мен тез келаман! ” - деяпти. Омин! Кел, ё Раббимиз Исо!</verse>
				<verse number="21">Раббимиз Исо Масиҳнинг инояти барчангизга ёр бўлсин. Омин.</verse>
			</chapter>
		</book>
	</testament>
</bible>